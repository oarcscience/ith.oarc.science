<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="The Canterbury Tales and Other Works of Chaucer (Middle English), by Geoffery Chaucer, [14th cent.], full text etext at Intangible Textual Heritage">
<META name="keywords" content="Chaucer Canterbury Tales English Literature Poetry">
<TITLE>The Canterbury Tales and Other Works of Chaucer (Middle English): Troilus and Criseyde: Book 1</TITLE>
</HEAD>
<BODY>
<CENTER>
<A HREF="../../../index.htm"><IMG SRC="../../../cdshop/ithlogo.png" BORDER="0"></A><BR>
<A HREF="../../../index.htm">Intangible Textual Heritage</A>&nbsp;
<A HREF="../../index.htm">Legends and Sagas</A>&nbsp;
<A HREF="../index.htm">England</A>&nbsp;
<A HREF="index.htm">Index</A>&nbsp;
<A HREF="mect57.htm">Previous</A>&nbsp;
<A HREF="mect59.htm">Next</A>&nbsp;
</CENTER>
<HR>
<P ALIGN="CENTER"><FONT SIZE="-1" COLOR="GREEN"><A HREF="index.htm"><IMG SRC="img/tease.jpg"></A><BR><I>The Canterbury Tales and Other Works of Chaucer (Middle English)</I>, by Geoffery Chaucer, [14th cent.], at Intangible Textual Heritage</FONT></P><HR></p> <h4 align="center">Troilus and Criseyde</h4> <h3 align="center" align="center">Book 1</h3> <A NAME="an_1"></A>&nbsp;The double sorwe of Troilus to tellen,<br> <A NAME="an_2"></A>&nbsp;That was the kyng Priamus sone of Troye,<br> <A NAME="an_3"></A>&nbsp;In lovynge, how his aventures fellen<br> <A NAME="an_4"></A>&nbsp;Fro wo to wele, and after out of joie,<br> <A NAME="an_5"></A>&nbsp;My purpos is, er that I parte fro ye.<br> <A NAME="an_6"></A>&nbsp;Thesiphone, thow help me for t' endite<br> <A NAME="an_7"></A>&nbsp;Thise woful vers, that wepen as I write.<br> <A NAME="an_8"></A>&nbsp;To the clepe I, thow goddesse of torment,<br> <A NAME="an_9"></A>&nbsp;Thow cruwel Furie, sorwynge evere in peyne,<br> <span class="margnote"><FONT COLOR="GREEN" SIZE="-1"><A NAME="an_10">10</A></FONT></span>&nbsp;Help me, that am the sorwful instrument,<br> <A NAME="an_11"></A>&nbsp;That helpeth loveres, as I kan, to pleyne;<br> <A NAME="an_12"></A>&nbsp;For wel sit it, the sothe for to seyne,<br> <A NAME="an_13"></A>&nbsp;A woful wight to han a drery feere,<br> <A NAME="an_14"></A>&nbsp;And to a sorwful tale, a sory chere.<br> <A NAME="an_15"></A>&nbsp;For I, that God of Loves servantz serve,<br> <A NAME="an_16"></A>&nbsp;Ne dar to Love, for myn unliklynesse,<br> <A NAME="an_17"></A>&nbsp;Preyen for speed, al sholde I therfore sterve,<br> <A NAME="an_18"></A>&nbsp;So fer am I from his help in derknesse.<br> <A NAME="an_19"></A>&nbsp;But natheles, if this may don gladnesse<br> <span class="margnote"><FONT COLOR="GREEN" SIZE="-1"><A NAME="an_20">20</A></FONT></span>&nbsp;Unto any lovere, and his cause availle,<br> <A NAME="an_21"></A>&nbsp;Have he my thonk, and myn be this travaille!<br> <A NAME="an_22"></A>&nbsp;But ye loveres, that bathen in gladnesse,<br> <A NAME="an_23"></A>&nbsp;If any drope of pyte in yow be,<br> <A NAME="an_24"></A>&nbsp;Remembreth yow on passed hevynesse<br> <A NAME="an_25"></A>&nbsp;That ye han felt, and on the adversite<br> <A NAME="an_26"></A>&nbsp;Of othere folk, and thynketh how that ye<br> <A NAME="an_27"></A>&nbsp;Han felt that Love dorste yow displese,<br> <A NAME="an_28"></A>&nbsp;Or ye han wonne hym with to gret an ese.<br> <A NAME="an_29"></A>&nbsp;And preieth for hem that ben in the cas<br> <span class="margnote"><FONT COLOR="GREEN" SIZE="-1"><A NAME="an_30">30</A></FONT></span>&nbsp;Of Troilus, as ye may after here,<br> <A NAME="an_31"></A>&nbsp;That Love hem brynge in hevene to solas;<br> <A NAME="an_32"></A>&nbsp;And ek for me preieth to God so dere<br> <A NAME="an_33"></A>&nbsp;That I have myght to shewe, in som manere,<br> <A NAME="an_34"></A>&nbsp;Swich peyne and wo as Loves folk endure,<br> <A NAME="an_35"></A>&nbsp;In Troilus unsely aventure.<br> <A NAME="an_36"></A>&nbsp;And biddeth ek for hem that ben despeired<br> <A NAME="an_37"></A>&nbsp;In love, that nevere nyl recovered be,<br> <A NAME="an_38"></A>&nbsp;And ek for hem that falsly ben apeired<br> <A NAME="an_39"></A>&nbsp;Thorugh wikked tonges, be it he or she;<br> <span class="margnote"><FONT COLOR="GREEN" SIZE="-1"><A NAME="an_40">40</A></FONT></span>&nbsp;Thus biddeth God, for his benignite,<br> <A NAME="an_41"></A>&nbsp;So graunte hem soone owt of this world to pace,<br> <A NAME="an_42"></A>&nbsp;That ben despeired out of Loves grace.<br> <A NAME="an_43"></A>&nbsp;And biddeth ek for hem that ben at ese,<br> <A NAME="an_44"></A>&nbsp;That God hem graunte ay good perseveraunce,<br> <A NAME="an_45"></A>&nbsp;And sende hem myght hire ladies so to plese<br> <A NAME="an_46"></A>&nbsp;That it to Love be worship and plesaunce.<br> <A NAME="an_47"></A>&nbsp;For so hope I my sowle best avaunce,<br> <A NAME="an_48"></A>&nbsp;To prey for hem that Loves servauntz be,<br> <A NAME="an_49"></A>&nbsp;And write hire wo, and lyve in charite,<br> <span class="margnote"><FONT COLOR="GREEN" SIZE="-1"><A NAME="an_50">50</A></FONT></span>&nbsp;And for to have of hem compassioun,<br> <A NAME="an_51"></A>&nbsp;As though I were hire owne brother dere.<br> <A NAME="an_52"></A>&nbsp;Now herkneth with a good entencioun,<br> <A NAME="an_53"></A>&nbsp;For now wil I gon streght to my matere,<br> <A NAME="an_54"></A>&nbsp;In which ye may the double sorwes here<br> <A NAME="an_55"></A>&nbsp;Of Troilus in lovynge of Criseyde,<br> <A NAME="an_56"></A>&nbsp;And how that she forsook hym er she deyde.<br> <A NAME="an_57"></A>&nbsp;Yt is wel wist how that the Grekes stronge<br> <A NAME="an_58"></A>&nbsp;In armes with a thousand shippes wente<br> <A NAME="an_59"></A>&nbsp;To Troiewardes, and the cite longe<br> <span class="margnote"><FONT COLOR="GREEN" SIZE="-1"><A NAME="an_60">60</A></FONT></span>&nbsp;Assegeden, neigh ten yer er they stente,<br> <A NAME="an_61"></A>&nbsp;And in diverse wise and oon entente,<br> <A NAME="an_62"></A>&nbsp;The ravysshyng to wreken of Eleyne,<br> <A NAME="an_63"></A>&nbsp;By Paris don, they wroughten al hir peyne.<br> <A NAME="an_64"></A>&nbsp;Now fel it so that in the town ther was<br> <A NAME="an_65"></A>&nbsp;Dwellynge a lord of gret auctorite,<br> <A NAME="an_66"></A>&nbsp;A gret devyn, that clepid was Calkas,<br> <A NAME="an_67"></A>&nbsp;That in science so expert was that he<br> <A NAME="an_68"></A>&nbsp;Knew wel that Troie sholde destroied be,<br> <A NAME="an_69"></A>&nbsp;By answere of his god, that highte thus:<br> <span class="margnote"><FONT COLOR="GREEN" SIZE="-1"><A NAME="an_70">70</A></FONT></span>&nbsp;Daun Phebus or Appollo Delphicus.<br> <A NAME="an_71"></A>&nbsp;So whan this Calkas knew by calkulynge,<br> <A NAME="an_72"></A>&nbsp;And ek by answer of this Appollo,<br> <A NAME="an_73"></A>&nbsp;That Grekes sholden swich a peple brynge,<br> <A NAME="an_74"></A>&nbsp;Thorugh which that Troie moste ben fordo,<br> <A NAME="an_75"></A>&nbsp;He caste anon out of the town to go;<br> <A NAME="an_76"></A>&nbsp;For wel wiste he by sort that Troye sholde<br> <A NAME="an_77"></A>&nbsp;Destroyed ben, ye, wolde whoso nolde.<br> <A NAME="an_78"></A>&nbsp;For which for to departen softely<br> <A NAME="an_79"></A>&nbsp;Took purpos ful this forknowynge wise,<br> <span class="margnote"><FONT COLOR="GREEN" SIZE="-1"><A NAME="an_80">80</A></FONT></span>&nbsp;And to the Grekes oost ful pryvely<br> <A NAME="an_81"></A>&nbsp;He stal anon; and they, in curteys wise,<br> <A NAME="an_82"></A>&nbsp;Hym diden bothe worship and servyce,<br> <A NAME="an_83"></A>&nbsp;In trust that he hath konnynge hem to rede<br> <A NAME="an_84"></A>&nbsp;In every peril which that is to drede.<br> <A NAME="an_85"></A>&nbsp;Gret rumour gan, whan it was first aspied<br> <A NAME="an_86"></A>&nbsp;Thorugh al the town, and generaly was spoken,<br> <A NAME="an_87"></A>&nbsp;That Calkas traitour fled was and allied<br> <A NAME="an_88"></A>&nbsp;With hem of Grece, and casten to be wroken<br> <A NAME="an_89"></A>&nbsp;On hym that falsly hadde his feith so broken,<br> <span class="margnote"><FONT COLOR="GREEN" SIZE="-1"><A NAME="an_90">90</A></FONT></span>&nbsp;And seyden he and al his kyn at-ones<br> <A NAME="an_91"></A>&nbsp;Ben worthi for to brennen, fel and bones.<br> <A NAME="an_92"></A>&nbsp;Now hadde Calkas left in this meschaunce,<br> <A NAME="an_93"></A>&nbsp;Al unwist of this false and wikked dede,<br> <A NAME="an_94"></A>&nbsp;His doughter, which that was in gret penaunce,<br> <A NAME="an_95"></A>&nbsp;For of hire lif she was ful sore in drede,<br> <A NAME="an_96"></A>&nbsp;As she that nyste what was best to rede;<br> <A NAME="an_97"></A>&nbsp;For bothe a widewe was she and allone<br> <A NAME="an_98"></A>&nbsp;Of any frend to whom she dorste hir mone.<br> <A NAME="an_99"></A>&nbsp;Criseyde was this lady name al right.<br> <span class="margnote"><FONT COLOR="GREEN" SIZE="-1"><A NAME="an_100">100</A></FONT></span>&nbsp;As to my doom, in al Troies cite<br> <A NAME="an_101"></A>&nbsp;Nas non so fair, forpassynge every wight,<br> <A NAME="an_102"></A>&nbsp;So aungelik was hir natif beaute,<br> <A NAME="an_103"></A>&nbsp;That lik a thing inmortal semed she,<br> <A NAME="an_104"></A>&nbsp;As doth an hevenyssh perfit creature,<br> <A NAME="an_105"></A>&nbsp;That down were sent in scornynge of nature.<br> <A NAME="an_106"></A>&nbsp;This lady, which that alday herd at ere<br> <A NAME="an_107"></A>&nbsp;Hire fadres shame, his falsnesse and tresoun,<br> <A NAME="an_108"></A>&nbsp;Wel neigh out of hir wit for sorwe and fere,<br> <A NAME="an_109"></A>&nbsp;In widewes habit large of samyt broun,<br> <span class="margnote"><FONT COLOR="GREEN" SIZE="-1"><A NAME="an_110">110</A></FONT></span>&nbsp;On knees she fil biforn Ector adown<br> <A NAME="an_111"></A>&nbsp;With pitous vois, and tendrely wepynge,<br> <A NAME="an_112"></A>&nbsp;His mercy bad, hirselven excusynge.<br> <A NAME="an_113"></A>&nbsp;Now was this Ector pitous of nature,<br> <A NAME="an_114"></A>&nbsp;And saugh that she was sorwfully bigon,<br> <A NAME="an_115"></A>&nbsp;And that she was so fair a creature;<br> <A NAME="an_116"></A>&nbsp;Of his goodnesse he gladede hire anon,<br> <A NAME="an_117"></A>&nbsp;And seyde, "Lat youre fadres treson gon<br> <A NAME="an_118"></A>&nbsp;Forth with meschaunce, and ye youreself in joie<br> <A NAME="an_119"></A>&nbsp;Dwelleth with us, whil yow good list, in Troie.<br> <span class="margnote"><FONT COLOR="GREEN" SIZE="-1"><A NAME="an_120">120</A></FONT></span>&nbsp;"And al th' onour that men may don yow have,<br> <A NAME="an_121"></A>&nbsp;As ferforth as youre fader dwelled here,<br> <A NAME="an_122"></A>&nbsp;Ye shul have, and youre body shal men save,<br> <A NAME="an_123"></A>&nbsp;As fer as I may ought enquere or here."<br> <A NAME="an_124"></A>&nbsp;And she hym thonked with ful humble chere,<br> <A NAME="an_125"></A>&nbsp;And ofter wolde, and it hadde ben his wille,<br> <A NAME="an_126"></A>&nbsp;And took hire leve, and hom, and held hir stille.<br> <A NAME="an_127"></A>&nbsp;And in hire hous she abood with swich meyne<br> <A NAME="an_128"></A>&nbsp;As til hire honour nede was to holde;<br> <A NAME="an_129"></A>&nbsp;And whil she was dwellynge in that cite,<br> <span class="margnote"><FONT COLOR="GREEN" SIZE="-1"><A NAME="an_130">130</A></FONT></span>&nbsp;Kepte hir estat, and both of yonge and olde<br> <A NAME="an_131"></A>&nbsp;Ful wel biloved, and wel men of hir tolde.<br> <A NAME="an_132"></A>&nbsp;But wheither that she children hadde or noon,<br> <A NAME="an_133"></A>&nbsp;I rede it naught, therfore I late it goon.<br> <A NAME="an_134"></A>&nbsp;The thynges fellen, as they don of werre,<br> <A NAME="an_135"></A>&nbsp;Bitwixen hem of Troie and Grekes ofte;<br> <A NAME="an_136"></A>&nbsp;For som day boughten they of Troie it derre,<br> <A NAME="an_137"></A>&nbsp;And eft the Grekes founden nothing softe<br> <A NAME="an_138"></A>&nbsp;The folk of Troie; and thus Fortune on lofte<br> <A NAME="an_139"></A>&nbsp;And under eft gan hem to whielen bothe<br> <span class="margnote"><FONT COLOR="GREEN" SIZE="-1"><A NAME="an_140">140</A></FONT></span>&nbsp;Aftir hir course, ay whil that thei were wrothe.<br> <A NAME="an_141"></A>&nbsp;But how this town com to destruccion<br> <A NAME="an_142"></A>&nbsp;Ne falleth naught to purpos me to telle,<br> <A NAME="an_143"></A>&nbsp;For it were a long digression<br> <A NAME="an_144"></A>&nbsp;Fro my matere, and yow to long to dwelle.<br> <A NAME="an_145"></A>&nbsp;But the Troian gestes, as they felle,<br> <A NAME="an_146"></A>&nbsp;In Omer, or in Dares, or in Dite,<br> <A NAME="an_147"></A>&nbsp;Whoso that kan may rede hem as they write.<br> <A NAME="an_148"></A>&nbsp;But though that Grekes hem of Troie shetten,<br> <A NAME="an_149"></A>&nbsp;And hir cite biseged al aboute,<br> <span class="margnote"><FONT COLOR="GREEN" SIZE="-1"><A NAME="an_150">150</A></FONT></span>&nbsp;Hire olde usage nolde they nat letten,<br> <A NAME="an_151"></A>&nbsp;As for to honoure hir goddes ful devoute;<br> <A NAME="an_152"></A>&nbsp;But aldirmost in honour, out of doute,<br> <A NAME="an_153"></A>&nbsp;Thei hadde a relik, heet Palladion,<br> <A NAME="an_154"></A>&nbsp;That was hire trist aboven everichon.<br> <A NAME="an_155"></A>&nbsp;And so bifel, whan comen was the tyme<br> <A NAME="an_156"></A>&nbsp;Of Aperil, whan clothed is the mede<br> <A NAME="an_157"></A>&nbsp;With newe grene, of lusty Veer the pryme,<br> <A NAME="an_158"></A>&nbsp;And swote smellen floures white and rede,<br> <A NAME="an_159"></A>&nbsp;In sondry wises shewed, as I rede,<br> <span class="margnote"><FONT COLOR="GREEN" SIZE="-1"><A NAME="an_160">160</A></FONT></span>&nbsp;The folk of Troie hire observaunces olde,<br> <A NAME="an_161"></A>&nbsp;Palladiones feste for to holde.<br> <A NAME="an_162"></A>&nbsp;And to the temple, in al hir beste wise,<br> <A NAME="an_163"></A>&nbsp;In general ther wente many a wight,<br> <A NAME="an_164"></A>&nbsp;To herknen of Palladions servyce;<br> <A NAME="an_165"></A>&nbsp;And namely, so many a lusty knyght,<br> <A NAME="an_166"></A>&nbsp;So many a lady fressh and mayden bright,<br> <A NAME="an_167"></A>&nbsp;Ful wel arayed, both meeste, mene, and leste,<br> <A NAME="an_168"></A>&nbsp;Ye, bothe for the seson and the feste.<br> <A NAME="an_169"></A>&nbsp;Among thise othere folk was Criseyda,<br> <span class="margnote"><FONT COLOR="GREEN" SIZE="-1"><A NAME="an_170">170</A></FONT></span>&nbsp;In widewes habit blak; but natheles,<br> <A NAME="an_171"></A>&nbsp;Right as oure firste lettre is now an A,<br> <A NAME="an_172"></A>&nbsp;In beaute first so stood she, makeles.<br> <A NAME="an_173"></A>&nbsp;Hire goodly lokyng gladed al the prees.<br> <A NAME="an_174"></A>&nbsp;Nas nevere yet seyn thyng to ben preysed derre,<br> <A NAME="an_175"></A>&nbsp;Nor under cloude blak so bright a sterre<br> <A NAME="an_176"></A>&nbsp;As was Criseyde, as folk seyde everichone<br> <A NAME="an_177"></A>&nbsp;That hir behelden in hir blake wede.<br> <A NAME="an_178"></A>&nbsp;And yet she stood ful lowe and stille allone,<br> <A NAME="an_179"></A>&nbsp;Byhynden other folk, in litel brede,<br> <span class="margnote"><FONT COLOR="GREEN" SIZE="-1"><A NAME="an_180">180</A></FONT></span>&nbsp;And neigh the dore, ay undre shames drede,<br> <A NAME="an_181"></A>&nbsp;Simple of atir and debonaire of chere,<br> <A NAME="an_182"></A>&nbsp;With ful assured lokyng and manere.<br> <A NAME="an_183"></A>&nbsp;This Troilus, as he was wont to gide<br> <A NAME="an_184"></A>&nbsp;His yonge knyghtes, lad hem up and down<br> <A NAME="an_185"></A>&nbsp;In thilke large temple on every side,<br> <A NAME="an_186"></A>&nbsp;Byholding ay the ladies of the town,<br> <A NAME="an_187"></A>&nbsp;Now here, now there; for no devocioun<br> <A NAME="an_188"></A>&nbsp;Hadde he to non, to reven hym his reste,<br> <A NAME="an_189"></A>&nbsp;But gan to preise and lakken whom hym leste.<br> <span class="margnote"><FONT COLOR="GREEN" SIZE="-1"><A NAME="an_190">190</A></FONT></span>&nbsp;And in his walk ful faste he gan to wayten<br> <A NAME="an_191"></A>&nbsp;If knyght or squyer of his compaignie<br> <A NAME="an_192"></A>&nbsp;Gan for to syke, or lete his eighen baiten<br> <A NAME="an_193"></A>&nbsp;On any womman that he koude espye.<br> <A NAME="an_194"></A>&nbsp;He wolde smyle and holden it folye,<br> <A NAME="an_195"></A>&nbsp;And seye hym thus, "God woot, she slepeth softe<br> <A NAME="an_196"></A>&nbsp;For love of the, whan thow turnest ful ofte!<br> <A NAME="an_197"></A>&nbsp;"I have herd told, pardieux, of youre lyvynge,<br> <A NAME="an_198"></A>&nbsp;Ye loveres, and youre lewed observaunces,<br> <A NAME="an_199"></A>&nbsp;And which a labour folk han in wynnynge<br> <span class="margnote"><FONT COLOR="GREEN" SIZE="-1"><A NAME="an_200">200</A></FONT></span>&nbsp;Of love, and in the kepyng which doutaunces;<br> <A NAME="an_201"></A>&nbsp;And whan youre prey is lost, woo and penaunces.<br> <A NAME="an_202"></A>&nbsp;O veray fooles, nyce and blynde be ye!<br> <A NAME="an_203"></A>&nbsp;Ther nys nat oon kan war by other be."<br> <A NAME="an_204"></A>&nbsp;And with that word he gan caste up the browe,<br> <A NAME="an_205"></A>&nbsp;Ascaunces, "Loo! is this naught wisely spoken?"<br> <A NAME="an_206"></A>&nbsp;At which the God of Love gan loken rowe<br> <A NAME="an_207"></A>&nbsp;Right for despit, and shop for to ben wroken.<br> <A NAME="an_208"></A>&nbsp;He kidde anon his bowe nas naught broken;<br> <A NAME="an_209"></A>&nbsp;For sodeynly he hitte hym atte fulle --<br> <span class="margnote"><FONT COLOR="GREEN" SIZE="-1"><A NAME="an_210">210</A></FONT></span>&nbsp;And yet as proud a pekok kan he pulle.<br> <A NAME="an_211"></A>&nbsp;O blynde world, O blynde entencioun!<br> <A NAME="an_212"></A>&nbsp;How often falleth al the effect contraire<br> <A NAME="an_213"></A>&nbsp;Of surquidrie and foul presumpcioun;<br> <A NAME="an_214"></A>&nbsp;For kaught is proud, and kaught is debonaire.<br> <A NAME="an_215"></A>&nbsp;This Troilus is clomben on the staire,<br> <A NAME="an_216"></A>&nbsp;And litel weneth that he moot descenden;<br> <A NAME="an_217"></A>&nbsp;But alday faileth thing that fooles wenden.<br> <A NAME="an_218"></A>&nbsp;As proude Bayard gynneth for to skippe<br> <A NAME="an_219"></A>&nbsp;Out of the weye, so pryketh hym his corn,<br> <span class="margnote"><FONT COLOR="GREEN" SIZE="-1"><A NAME="an_220">220</A></FONT></span>&nbsp;Til he a lasshe have of the longe whippe --<br> <A NAME="an_221"></A>&nbsp;Than thynketh he, "Though I praunce al byforn<br> <A NAME="an_222"></A>&nbsp;First in the trays, ful fat and newe shorn,<br> <A NAME="an_223"></A>&nbsp;Yet am I but an hors, and horses lawe<br> <A NAME="an_224"></A>&nbsp;I moot endure, and with my feres drawe" --<br> <A NAME="an_225"></A>&nbsp;So ferde it by this fierse and proude knyght:<br> <A NAME="an_226"></A>&nbsp;Though he a worthy kynges sone were,<br> <A NAME="an_227"></A>&nbsp;And wende nothing hadde had swich myght<br> <A NAME="an_228"></A>&nbsp;Ayeyns his wille that shuld his herte stere,<br> <A NAME="an_229"></A>&nbsp;Yet with a look his herte wex a-fere,<br> <span class="margnote"><FONT COLOR="GREEN" SIZE="-1"><A NAME="an_230">230</A></FONT></span>&nbsp;That he that now was moost in pride above,<br> <A NAME="an_231"></A>&nbsp;Wax sodeynly moost subgit unto love.<br> <A NAME="an_232"></A>&nbsp;Forthy ensample taketh of this man,<br> <A NAME="an_233"></A>&nbsp;Ye wise, proude, and worthi folkes alle,<br> <A NAME="an_234"></A>&nbsp;To scornen Love, which that so soone kan<br> <A NAME="an_235"></A>&nbsp;The fredom of youre hertes to hym thralle;<br> <A NAME="an_236"></A>&nbsp;For evere it was, and evere it shal byfalle,<br> <A NAME="an_237"></A>&nbsp;That Love is he that alle thing may bynde,<br> <A NAME="an_238"></A>&nbsp;For may no man fordon the lawe of kynde.<br> <A NAME="an_239"></A>&nbsp;That this be soth, hath preved and doth yit.<br> <span class="margnote"><FONT COLOR="GREEN" SIZE="-1"><A NAME="an_240">240</A></FONT></span>&nbsp;For this trowe I ye knowen alle or some,<br> <A NAME="an_241"></A>&nbsp;Men reden nat that folk han gretter wit<br> <A NAME="an_242"></A>&nbsp;Than they that han be most with love ynome;<br> <A NAME="an_243"></A>&nbsp;And strengest folk ben therwith overcome,<br> <A NAME="an_244"></A>&nbsp;The worthiest and grettest of degree:<br> <A NAME="an_245"></A>&nbsp;This was, and is, and yet men shall it see.<br> <A NAME="an_246"></A>&nbsp;And trewelich it sit wel to be so,<br> <A NAME="an_247"></A>&nbsp;For alderwisest han therwith ben plesed;<br> <A NAME="an_248"></A>&nbsp;And they that han ben aldermost in wo,<br> <A NAME="an_249"></A>&nbsp;With love han ben comforted moost and esed;<br> <span class="margnote"><FONT COLOR="GREEN" SIZE="-1"><A NAME="an_250">250</A></FONT></span>&nbsp;And ofte it hath the cruel herte apesed,<br> <A NAME="an_251"></A>&nbsp;And worthi folk maad worthier of name,<br> <A NAME="an_252"></A>&nbsp;And causeth moost to dreden vice and shame.<br> <A NAME="an_253"></A>&nbsp;Now sith it may nat goodly ben withstonde,<br> <A NAME="an_254"></A>&nbsp;And is a thing so vertuous in kynde,<br> <A NAME="an_255"></A>&nbsp;Refuseth nat to Love for to ben bonde,<br> <A NAME="an_256"></A>&nbsp;Syn, as hymselven liste, he may yow bynde;<br> <A NAME="an_257"></A>&nbsp;The yerde is bet that bowen wole and wynde<br> <A NAME="an_258"></A>&nbsp;Than that that brest, and therfore I yow rede<br> <A NAME="an_259"></A>&nbsp;To folowen hym that so wel kan yow lede.<br> <span class="margnote"><FONT COLOR="GREEN" SIZE="-1"><A NAME="an_260">260</A></FONT></span>&nbsp;But for to tellen forth in special<br> <A NAME="an_261"></A>&nbsp;Of this kynges sone of which I tolde,<br> <A NAME="an_262"></A>&nbsp;And leten other thing collateral,<br> <A NAME="an_263"></A>&nbsp;Of hym thenke I my tale forth to holde,<br> <A NAME="an_264"></A>&nbsp;Both of his joie and of his cares colde;<br> <A NAME="an_265"></A>&nbsp;And al his werk, as touching this matere,<br> <A NAME="an_266"></A>&nbsp;For I it gan, I wol therto refere.<br> <A NAME="an_267"></A>&nbsp;Withinne the temple he wente hym forth pleyinge,<br> <A NAME="an_268"></A>&nbsp;This Troilus, of every wight aboute,<br> <A NAME="an_269"></A>&nbsp;On this lady, and now on that, lokynge,<br> <span class="margnote"><FONT COLOR="GREEN" SIZE="-1"><A NAME="an_270">270</A></FONT></span>&nbsp;Wher so she were of town or of withoute;<br> <A NAME="an_271"></A>&nbsp;And upon cas bifel that thorugh a route<br> <A NAME="an_272"></A>&nbsp;His eye percede, and so depe it wente,<br> <A NAME="an_273"></A>&nbsp;Til on Criseyde it smot, and ther it stente.<br> <A NAME="an_274"></A>&nbsp;And sodeynly he wax therwith astoned,<br> <A NAME="an_275"></A>&nbsp;And gan hir bet biholde in thrifty wise.<br> <A NAME="an_276"></A>&nbsp;"O mercy, God," thoughte he, "wher hastow woned,<br> <A NAME="an_277"></A>&nbsp;That art so feyr and goodly to devise?"<br> <A NAME="an_278"></A>&nbsp;Therwith his herte gan to sprede and rise,<br> <A NAME="an_279"></A>&nbsp;And softe sighed, lest men myghte hym here,<br> <span class="margnote"><FONT COLOR="GREEN" SIZE="-1"><A NAME="an_280">280</A></FONT></span>&nbsp;And caught ayeyn his firste pleyinge chere.<br> <A NAME="an_281"></A>&nbsp;She nas nat with the leste of hire stature,<br> <A NAME="an_282"></A>&nbsp;But alle hire lymes so wel answerynge<br> <A NAME="an_283"></A>&nbsp;Weren to wommanhod, that creature<br> <A NAME="an_284"></A>&nbsp;Was nevere lasse mannyssh in semynge;<br> <A NAME="an_285"></A>&nbsp;And ek the pure wise of hire mevynge<br> <A NAME="an_286"></A>&nbsp;Shewed wel that men myght in hire gesse<br> <A NAME="an_287"></A>&nbsp;Honour, estat, and wommanly noblesse.<br> <A NAME="an_288"></A>&nbsp;To Troilus right wonder wel with alle<br> <A NAME="an_289"></A>&nbsp;Gan for to like hire mevynge and hire chere,<br> <span class="margnote"><FONT COLOR="GREEN" SIZE="-1"><A NAME="an_290">290</A></FONT></span>&nbsp;Which somdel deignous was, for she let falle<br> <A NAME="an_291"></A>&nbsp;Hire look a lite aside in swich manere,<br> <A NAME="an_292"></A>&nbsp;Ascaunces, "What, may I nat stonden here?"<br> <A NAME="an_293"></A>&nbsp;And after that hir lokynge gan she lighte,<br> <A NAME="an_294"></A>&nbsp;That nevere thoughte hym seen so good a syghte.<br> <A NAME="an_295"></A>&nbsp;And of hire look in him ther gan to quyken<br> <A NAME="an_296"></A>&nbsp;So gret desir and such affeccioun,<br> <A NAME="an_297"></A>&nbsp;That in his herte botme gan to stiken<br> <A NAME="an_298"></A>&nbsp;Of hir his fixe and depe impressioun.<br> <A NAME="an_299"></A>&nbsp;And though he erst hadde poured up and down,<br> <span class="margnote"><FONT COLOR="GREEN" SIZE="-1"><A NAME="an_300">300</A></FONT></span>&nbsp;He was tho glad his hornes in to shrinke:<br> <A NAME="an_301"></A>&nbsp;Unnethes wiste he how to loke or wynke.<br> <A NAME="an_302"></A>&nbsp;Lo, he that leet hymselven so konnynge,<br> <A NAME="an_303"></A>&nbsp;And scorned hem that Loves peynes dryen,<br> <A NAME="an_304"></A>&nbsp;Was ful unwar that Love hadde his dwellynge<br> <A NAME="an_305"></A>&nbsp;Withinne the subtile stremes of hire yen;<br> <A NAME="an_306"></A>&nbsp;That sodeynly hym thoughte he felte dyen,<br> <A NAME="an_307"></A>&nbsp;Right with hire look, the spirit in his herte:<br> <A NAME="an_308"></A>&nbsp;Blissed be Love, that kan thus folk converte!<br> <A NAME="an_309"></A>&nbsp;She, this in blak, likynge to Troilus<br> <span class="margnote"><FONT COLOR="GREEN" SIZE="-1"><A NAME="an_310">310</A></FONT></span>&nbsp;Over alle thing, he stood for to biholde;<br> <A NAME="an_311"></A>&nbsp;Ne his desir, ne wherfore he stood thus,<br> <A NAME="an_312"></A>&nbsp;He neither chere made, ne word tolde;<br> <A NAME="an_313"></A>&nbsp;But from afer, his manere for to holde,<br> <A NAME="an_314"></A>&nbsp;On other thing his look som tyme he caste,<br> <A NAME="an_315"></A>&nbsp;And eft on hire, whil that servyse laste.<br> <A NAME="an_316"></A>&nbsp;And after this, nat fullich al awhaped,<br> <A NAME="an_317"></A>&nbsp;Out of the temple al esilich he wente,<br> <A NAME="an_318"></A>&nbsp;Repentynge hym that he hadde evere ijaped<br> <A NAME="an_319"></A>&nbsp;Of Loves folk, lest fully the descente<br> <span class="margnote"><FONT COLOR="GREEN" SIZE="-1"><A NAME="an_320">320</A></FONT></span>&nbsp;Of scorn fille on hymself; but what he mente,<br> <A NAME="an_321"></A>&nbsp;Lest it were wist on any manere syde,<br> <A NAME="an_322"></A>&nbsp;His woo he gan dissimilen and hide.<br> <A NAME="an_323"></A>&nbsp;Whan he was fro the temple thus departed,<br> <A NAME="an_324"></A>&nbsp;He streght anon unto his paleys torneth.<br> <A NAME="an_325"></A>&nbsp;Right with hire look thorugh-shoten and thorugh-darted,<br> <A NAME="an_326"></A>&nbsp;Al feyneth he in lust that he sojorneth,<br> <A NAME="an_327"></A>&nbsp;And al his chere and speche also he borneth,<br> <A NAME="an_328"></A>&nbsp;And ay of Loves servantz every while,<br> <A NAME="an_329"></A>&nbsp;Hymself to wrye, at hem he gan to smyle,<br> <span class="margnote"><FONT COLOR="GREEN" SIZE="-1"><A NAME="an_330">330</A></FONT></span>&nbsp;And seyde, "Lord, so ye lyve al in lest,<br> <A NAME="an_331"></A>&nbsp;Ye loveres! For the konnyngeste of yow,<br> <A NAME="an_332"></A>&nbsp;That serveth most ententiflich and best,<br> <A NAME="an_333"></A>&nbsp;Hym tit as often harm therof as prow.<br> <A NAME="an_334"></A>&nbsp;Youre hire is quyt ayeyn, ye, God woot how!<br> <A NAME="an_335"></A>&nbsp;Nought wel for wel, but scorn for good servyse.<br> <A NAME="an_336"></A>&nbsp;In feith, youre ordre is ruled in good wise!<br> <A NAME="an_337"></A>&nbsp;"In nouncerteyn ben alle youre observaunces,<br> <A NAME="an_338"></A>&nbsp;But it a sely fewe pointes be;<br> <A NAME="an_339"></A>&nbsp;Ne no thing asketh so gret attendaunces<br> <span class="margnote"><FONT COLOR="GREEN" SIZE="-1"><A NAME="an_340">340</A></FONT></span>&nbsp;As doth youre lay, and that knowe alle ye;<br> <A NAME="an_341"></A>&nbsp;But that is nat the worste, as mote I the!<br> <A NAME="an_342"></A>&nbsp;But, tolde I yow the worste point, I leve,<br> <A NAME="an_343"></A>&nbsp;Al seyde I soth, ye wolden at me greve.<br> <A NAME="an_344"></A>&nbsp;"But take this: that ye loveres ofte eschuwe,<br> <A NAME="an_345"></A>&nbsp;Or elles doon, of good entencioun,<br> <A NAME="an_346"></A>&nbsp;Ful ofte thi lady wol it mysconstruwe,<br> <A NAME="an_347"></A>&nbsp;And deme it harm in hire oppynyoun;<br> <A NAME="an_348"></A>&nbsp;And yet if she, for other enchesoun,<br> <A NAME="an_349"></A>&nbsp;Be wroth, than shaltow have a groyn anon.<br> <span class="margnote"><FONT COLOR="GREEN" SIZE="-1"><A NAME="an_350">350</A></FONT></span>&nbsp;Lord, wel is hym that may ben of yow oon!"<br> <A NAME="an_351"></A>&nbsp;But for al this, whan that he say his tyme,<br> <A NAME="an_352"></A>&nbsp;He held his pees -- non other boote hym gayned --<br> <A NAME="an_353"></A>&nbsp;For love bigan his fetheres so to lyme<br> <A NAME="an_354"></A>&nbsp;That wel unnethe until his folk he fayned<br> <A NAME="an_355"></A>&nbsp;That other besy nedes hym destrayned;<br> <A NAME="an_356"></A>&nbsp;For wo was hym, that what to doon he nyste,<br> <A NAME="an_357"></A>&nbsp;But bad his folk to gon wher that hem liste.<br> <A NAME="an_358"></A>&nbsp;And whan that he in chambre was allone,<br> <A NAME="an_359"></A>&nbsp;He doun upon his beddes feet hym sette,<br> <span class="margnote"><FONT COLOR="GREEN" SIZE="-1"><A NAME="an_360">360</A></FONT></span>&nbsp;And first he gan to sike, and eft to grone,<br> <A NAME="an_361"></A>&nbsp;And thought ay on hire so, withouten lette,<br> <A NAME="an_362"></A>&nbsp;That, as he sat and wook, his spirit mette<br> <A NAME="an_363"></A>&nbsp;That he hire saugh a-temple, and al the wise<br> <A NAME="an_364"></A>&nbsp;Right of hire look, and gan it newe avise.<br> <A NAME="an_365"></A>&nbsp;Thus gan he make a mirour of his mynde<br> <A NAME="an_366"></A>&nbsp;In which he saugh al holly hire figure,<br> <A NAME="an_367"></A>&nbsp;And that he wel koude in his herte fynde.<br> <A NAME="an_368"></A>&nbsp;It was to hym a right good aventure<br> <A NAME="an_369"></A>&nbsp;To love swich oon, and if he dede his cure<br> <span class="margnote"><FONT COLOR="GREEN" SIZE="-1"><A NAME="an_370">370</A></FONT></span>&nbsp;To serven hir, yet myghte he falle in grace,<br> <A NAME="an_371"></A>&nbsp;Or ellis for oon of hire servantz pace.<br> <A NAME="an_372"></A>&nbsp;Imagenynge that travaille nor grame<br> <A NAME="an_373"></A>&nbsp;Ne myghte for so goodly oon be lorn<br> <A NAME="an_374"></A>&nbsp;As she, ne hym for his desir no shame,<br> <A NAME="an_375"></A>&nbsp;Al were it wist, but in pris and up-born<br> <A NAME="an_376"></A>&nbsp;Of alle lovers wel more than biforn,<br> <A NAME="an_377"></A>&nbsp;Thus argumented he in his gynnynge,<br> <A NAME="an_378"></A>&nbsp;Ful unavysed of his woo comynge.<br> <A NAME="an_379"></A>&nbsp;Thus took he purpos loves craft to suwe,<br> <span class="margnote"><FONT COLOR="GREEN" SIZE="-1"><A NAME="an_380">380</A></FONT></span>&nbsp;And thoughte he wolde werken pryvely,<br> <A NAME="an_381"></A>&nbsp;First to hiden his desir in muwe<br> <A NAME="an_382"></A>&nbsp;From every wight yborn, al outrely,<br> <A NAME="an_383"></A>&nbsp;But he myghte ought recovered be therby,<br> <A NAME="an_384"></A>&nbsp;Remembryng hym that love to wide yblowe<br> <A NAME="an_385"></A>&nbsp;Yelt bittre fruyt, though swete seed be sowe.<br> <A NAME="an_386"></A>&nbsp;And over al this, yet muchel more he thoughte<br> <A NAME="an_387"></A>&nbsp;What for to speke, and what to holden inne;<br> <A NAME="an_388"></A>&nbsp;And what to arten hire to love he soughte,<br> <A NAME="an_389"></A>&nbsp;And on a song anon-right to bygynne,<br> <span class="margnote"><FONT COLOR="GREEN" SIZE="-1"><A NAME="an_390">390</A></FONT></span>&nbsp;And gan loude on his sorwe for to wynne;<br> <A NAME="an_391"></A>&nbsp;For with good hope he gan fully assente<br> <A NAME="an_392"></A>&nbsp;Criseyde for to love, and nought repente.<br> <A NAME="an_393"></A>&nbsp;And of his song naught only the sentence,<br> <A NAME="an_394"></A>&nbsp;As writ myn auctour called Lollius,<br> <A NAME="an_395"></A>&nbsp;But pleinly, save oure tonges difference,<br> <A NAME="an_396"></A>&nbsp;I dar wel seyn, in al, that Troilus<br> <A NAME="an_397"></A>&nbsp;Seyde in his song, loo, every word right thus<br> <A NAME="an_398"></A>&nbsp;As I shal seyn; and whoso list it here,<br> <A NAME="an_399"></A>&nbsp;Loo, next this vers he may it fynden here.<br> <span class="margnote"><FONT COLOR="GREEN" SIZE="-1"><A NAME="an_400">400</A></FONT></span>&nbsp;"If no love is, O God, what fele I so?<br> <A NAME="an_401"></A>&nbsp;And if love is, what thing and which is he?<br> <A NAME="an_402"></A>&nbsp;If love be good, from whennes cometh my woo?<br> <A NAME="an_403"></A>&nbsp;If it be wikke, a wonder thynketh me,<br> <A NAME="an_404"></A>&nbsp;When every torment and adversite<br> <A NAME="an_405"></A>&nbsp;That cometh of hym may to me savory thinke,<br> <A NAME="an_406"></A>&nbsp;For ay thurst I, the more that ich it drynke.<br> <A NAME="an_407"></A>&nbsp;"And if that at myn owen lust I brenne,<br> <A NAME="an_408"></A>&nbsp;From whennes cometh my waillynge and my pleynte?<br> <A NAME="an_409"></A>&nbsp;If harm agree me, wherto pleyne I thenne?<br> <span class="margnote"><FONT COLOR="GREEN" SIZE="-1"><A NAME="an_410">410</A></FONT></span>&nbsp;I noot, ne whi unwery that I feynte.<br> <A NAME="an_411"></A>&nbsp;O quike deth, O swete harm so queynte,<br> <A NAME="an_412"></A>&nbsp;How may of the in me swich quantite,<br> <A NAME="an_413"></A>&nbsp;But if that I consente that it be?<br> <A NAME="an_414"></A>&nbsp;"And if that I consente, I wrongfully<br> <A NAME="an_415"></A>&nbsp;Compleyne, iwis. Thus possed to and fro,<br> <A NAME="an_416"></A>&nbsp;Al sterelees withinne a boot am I<br> <A NAME="an_417"></A>&nbsp;Amydde the see, bitwixen wyndes two,<br> <A NAME="an_418"></A>&nbsp;That in contrarie stonden evere mo.<br> <A NAME="an_419"></A>&nbsp;Allas, what is this wondre maladie?<br> <span class="margnote"><FONT COLOR="GREEN" SIZE="-1"><A NAME="an_420">420</A></FONT></span>&nbsp;For hote of cold, for cold of hote, I dye."<br> <A NAME="an_421"></A>&nbsp;And to the God of Love thus seyde he<br> <A NAME="an_422"></A>&nbsp;With pitous vois, "O lord, now youres is<br> <A NAME="an_423"></A>&nbsp;My spirit, which that oughte youres be.<br> <A NAME="an_424"></A>&nbsp;Yow thanke I, lord, that han me brought to this.<br> <A NAME="an_425"></A>&nbsp;But wheither goddesse or womman, iwis,<br> <A NAME="an_426"></A>&nbsp;She be, I not, which that ye do me serve;<br> <A NAME="an_427"></A>&nbsp;But as hire man I wol ay lyve and sterve.<br> <A NAME="an_428"></A>&nbsp;"Ye stonden in hir eighen myghtily,<br> <A NAME="an_429"></A>&nbsp;As in a place unto youre vertu digne;<br> <span class="margnote"><FONT COLOR="GREEN" SIZE="-1"><A NAME="an_430">430</A></FONT></span>&nbsp;Wherfore, lord, if my service or I<br> <A NAME="an_431"></A>&nbsp;May liken yow, so beth to me benigne;<br> <A NAME="an_432"></A>&nbsp;For myn estat roial I here resigne<br> <A NAME="an_433"></A>&nbsp;Into hire hond, and with ful humble chere<br> <A NAME="an_434"></A>&nbsp;Bicome hir man, as to my lady dere."<br> <A NAME="an_435"></A>&nbsp;In hym ne deyned spare blood roial<br> <A NAME="an_436"></A>&nbsp;The fyr of love -- wherfro God me blesse --<br> <A NAME="an_437"></A>&nbsp;Ne him forbar in no degree, for al<br> <A NAME="an_438"></A>&nbsp;His vertu or his excellent prowesse,<br> <A NAME="an_439"></A>&nbsp;But held hym as his thral lowe in destresse,<br> <span class="margnote"><FONT COLOR="GREEN" SIZE="-1"><A NAME="an_440">440</A></FONT></span>&nbsp;And brende hym so in soundry wise ay newe,<br> <A NAME="an_441"></A>&nbsp;That sexti tyme a day he loste his hewe.<br> <A NAME="an_442"></A>&nbsp;So muche, day by day, his owene thought,<br> <A NAME="an_443"></A>&nbsp;For lust to hire, gan quiken and encresse,<br> <A NAME="an_444"></A>&nbsp;That every other charge he sette at nought.<br> <A NAME="an_445"></A>&nbsp;Forthi ful ofte, his hote fir to cesse,<br> <A NAME="an_446"></A>&nbsp;To sen hire goodly lok he gan to presse;<br> <A NAME="an_447"></A>&nbsp;For therby to ben esed wel he wende,<br> <A NAME="an_448"></A>&nbsp;And ay the ner he was, the more he brende.<br> <A NAME="an_449"></A>&nbsp;For ay the ner the fir, the hotter is --<br> <span class="margnote"><FONT COLOR="GREEN" SIZE="-1"><A NAME="an_450">450</A></FONT></span>&nbsp;This, trowe I, knoweth al this compaignye;<br> <A NAME="an_451"></A>&nbsp;But were he fer or ner, I dar sey this:<br> <A NAME="an_452"></A>&nbsp;By nyght or day, for wisdom or folye,<br> <A NAME="an_453"></A>&nbsp;His herte, which that is his brestez ye,<br> <A NAME="an_454"></A>&nbsp;Was ay on hire, that fairer was to sene<br> <A NAME="an_455"></A>&nbsp;Than evere were Eleyne or Polixene.<br> <A NAME="an_456"></A>&nbsp;Ek of the day ther passed nought an houre<br> <A NAME="an_457"></A>&nbsp;That to hymself a thousand tyme he seyde,<br> <A NAME="an_458"></A>&nbsp;"Good goodly, to whom serve I and laboure<br> <A NAME="an_459"></A>&nbsp;As I best kan, now wolde God, Criseyde,<br> <span class="margnote"><FONT COLOR="GREEN" SIZE="-1"><A NAME="an_460">460</A></FONT></span>&nbsp;Ye wolden on me rewe, er that I deyde!<br> <A NAME="an_461"></A>&nbsp;My dere herte, allas, myn hele and hewe<br> <A NAME="an_462"></A>&nbsp;And lif is lost, but ye wol on me rewe!"<br> <A NAME="an_463"></A>&nbsp;Alle other dredes weren from him fledde,<br> <A NAME="an_464"></A>&nbsp;Both of th' assege and his savacioun;<br> <A NAME="an_465"></A>&nbsp;N' yn him desir noon other fownes bredde,<br> <A NAME="an_466"></A>&nbsp;But argumentes to his conclusioun:<br> <A NAME="an_467"></A>&nbsp;That she of him wolde han compassioun,<br> <A NAME="an_468"></A>&nbsp;And he to ben hire man while he may dure.<br> <A NAME="an_469"></A>&nbsp;Lo, here his lif, and from the deth his cure!<br> <span class="margnote"><FONT COLOR="GREEN" SIZE="-1"><A NAME="an_470">470</A></FONT></span>&nbsp;The sharpe shoures felle of armes preve<br> <A NAME="an_471"></A>&nbsp;That Ector or his othere brethren diden<br> <A NAME="an_472"></A>&nbsp;Ne made hym only therfore ones meve;<br> <A NAME="an_473"></A>&nbsp;And yet was he, where so men wente or riden,<br> <A NAME="an_474"></A>&nbsp;Founde oon the beste, and longest tyme abiden<br> <A NAME="an_475"></A>&nbsp;Ther peril was, and dide ek swich travaille<br> <A NAME="an_476"></A>&nbsp;In armes, that to thenke it was merveille.<br> <A NAME="an_477"></A>&nbsp;But for non hate he to the Grekes hadde,<br> <A NAME="an_478"></A>&nbsp;Ne also for the rescous of the town,<br> <A NAME="an_479"></A>&nbsp;Ne made hym thus in armes for to madde,<br> <span class="margnote"><FONT COLOR="GREEN" SIZE="-1"><A NAME="an_480">480</A></FONT></span>&nbsp;But only, lo, for this conclusioun:<br> <A NAME="an_481"></A>&nbsp;To liken hire the bet for his renoun.<br> <A NAME="an_482"></A>&nbsp;Fro day to day in armes so he spedde<br> <A NAME="an_483"></A>&nbsp;That the Grekes as the deth him dredde.<br> <A NAME="an_484"></A>&nbsp;And fro this forth tho refte hym love his slep,<br> <A NAME="an_485"></A>&nbsp;And made his mete his foo, and ek his sorwe<br> <A NAME="an_486"></A>&nbsp;Gan multiplie, that, whoso tok kep,<br> <A NAME="an_487"></A>&nbsp;It shewed in his hewe both eve and morwe.<br> <A NAME="an_488"></A>&nbsp;Therfor a title he gan him for to borwe<br> <A NAME="an_489"></A>&nbsp;Of other siknesse, lest men of hym wende<br> <span class="margnote"><FONT COLOR="GREEN" SIZE="-1"><A NAME="an_490">490</A></FONT></span>&nbsp;That the hote fir of love hym brende,<br> <A NAME="an_491"></A>&nbsp;And seyde he hadde a fevere and ferde amys.<br> <A NAME="an_492"></A>&nbsp;But how it was, certeyn, kan I nat seye,<br> <A NAME="an_493"></A>&nbsp;If that his lady understood nat this,<br> <A NAME="an_494"></A>&nbsp;Or feynede hire she nyste, oon of the tweye;<br> <A NAME="an_495"></A>&nbsp;But wel I rede that, by no manere weye,<br> <A NAME="an_496"></A>&nbsp;Ne semed it that she of hym roughte,<br> <A NAME="an_497"></A>&nbsp;Or of his peyne, or whatsoevere he thoughte.<br> <A NAME="an_498"></A>&nbsp;But thanne felte this Troilus swich wo<br> <A NAME="an_499"></A>&nbsp;That he was wel neigh wood; for ay his drede<br> <span class="margnote"><FONT COLOR="GREEN" SIZE="-1"><A NAME="an_500">500</A></FONT></span>&nbsp;Was this, that she som wight hadde loved so,<br> <A NAME="an_501"></A>&nbsp;That nevere of hym she wolde han taken hede,<br> <A NAME="an_502"></A>&nbsp;For which hym thoughte he felte his herte blede;<br> <A NAME="an_503"></A>&nbsp;Ne of his wo ne dorste he nat bygynne<br> <A NAME="an_504"></A>&nbsp;To tellen hir, for al this world to wynne.<br> <A NAME="an_505"></A>&nbsp;But whan he hadde a space from his care,<br> <A NAME="an_506"></A>&nbsp;Thus to hymself ful ofte he gan to pleyne;<br> <A NAME="an_507"></A>&nbsp;He seyde, "O fool, now artow in the snare,<br> <A NAME="an_508"></A>&nbsp;That whilom japedest at loves peyne.<br> <A NAME="an_509"></A>&nbsp;Now artow hent, now gnaw thin owen cheyne!<br> <span class="margnote"><FONT COLOR="GREEN" SIZE="-1"><A NAME="an_510">510</A></FONT></span>&nbsp;Thow were ay wont ech lovere reprehende<br> <A NAME="an_511"></A>&nbsp;Of thing fro which thou kanst the nat defende.<br> <A NAME="an_512"></A>&nbsp;"What wol now every lovere seyn of the,<br> <A NAME="an_513"></A>&nbsp;If this be wist, but evere in thin absence<br> <A NAME="an_514"></A>&nbsp;Laughen in scorn, and seyn, `Loo, ther goth he<br> <A NAME="an_515"></A>&nbsp;That is the man of so gret sapience,<br> <A NAME="an_516"></A>&nbsp;That held us loveres leest in reverence.<br> <A NAME="an_517"></A>&nbsp;Now, thanked God, he may gon in the daunce<br> <A NAME="an_518"></A>&nbsp;Of hem that Love list febly for to avaunce.'<br> <A NAME="an_519"></A>&nbsp;"But, O thow woful Troilus, God wolde,<br> <span class="margnote"><FONT COLOR="GREEN" SIZE="-1"><A NAME="an_520">520</A></FONT></span>&nbsp;Sith thow most loven thorugh thi destine,<br> <A NAME="an_521"></A>&nbsp;That thow beset were on swich oon that sholde<br> <A NAME="an_522"></A>&nbsp;Know al thi wo, al lakked hir pitee!<br> <A NAME="an_523"></A>&nbsp;But also cold in love towardes the<br> <A NAME="an_524"></A>&nbsp;Thi lady is as frost in wynter moone,<br> <A NAME="an_525"></A>&nbsp;And thow fordon as snow in fire is soone.<br> <A NAME="an_526"></A>&nbsp;"God wold I were aryved in the port<br> <A NAME="an_527"></A>&nbsp;Of deth, to which my sorwe wol me lede!<br> <A NAME="an_528"></A>&nbsp;A, Lord, to me it were a gret comfort;<br> <A NAME="an_529"></A>&nbsp;Than were I quyt of languisshyng in drede;<br> <span class="margnote"><FONT COLOR="GREEN" SIZE="-1"><A NAME="an_530">530</A></FONT></span>&nbsp;For, be myn hidde sorwe iblowe on brede,<br> <A NAME="an_531"></A>&nbsp;I shal byjaped ben a thousand tyme<br> <A NAME="an_532"></A>&nbsp;More than that fol of whos folie men ryme.<br> <A NAME="an_533"></A>&nbsp;"But now help, God, and ye, swete, for whom<br> <A NAME="an_534"></A>&nbsp;I pleyne, ikaught, ye, nevere wight so faste!<br> <A NAME="an_535"></A>&nbsp;O mercy, dere herte, and help me from<br> <A NAME="an_536"></A>&nbsp;The deth, for I, whil that my lyf may laste,<br> <A NAME="an_537"></A>&nbsp;More than myself wol love yow to my laste;<br> <A NAME="an_538"></A>&nbsp;And with som frendly lok gladeth me, swete,<br> <A NAME="an_539"></A>&nbsp;Though nevere more thing ye me byheete."<br> <span class="margnote"><FONT COLOR="GREEN" SIZE="-1"><A NAME="an_540">540</A></FONT></span>&nbsp;Thise wordes, and ful many an other to,<br> <A NAME="an_541"></A>&nbsp;He spak, and called evere in his compleynte<br> <A NAME="an_542"></A>&nbsp;Hire name, for to tellen hire his wo,<br> <A NAME="an_543"></A>&nbsp;Til neigh that he in salte teres dreynte.<br> <A NAME="an_544"></A>&nbsp;Al was for nought: she herde nat his pleynte;<br> <A NAME="an_545"></A>&nbsp;And whan that he bythought on that folie,<br> <A NAME="an_546"></A>&nbsp;A thousand fold his wo gan multiplie.<br> <A NAME="an_547"></A>&nbsp;Bywayling in his chambre thus allone,<br> <A NAME="an_548"></A>&nbsp;A frend of his that called was Pandare<br> <A NAME="an_549"></A>&nbsp;Com oones in unwar, and herde hym groone,<br> <span class="margnote"><FONT COLOR="GREEN" SIZE="-1"><A NAME="an_550">550</A></FONT></span>&nbsp;And say his frend in swich destresse and care:<br> <A NAME="an_551"></A>&nbsp;"Allas," quod he, "who causeth al this fare?<br> <A NAME="an_552"></A>&nbsp;O mercy, God! What unhap may this meene?<br> <A NAME="an_553"></A>&nbsp;Han now thus soone Grekes maad yow leene?<br> <A NAME="an_554"></A>&nbsp;"Or hastow som remors of conscience,<br> <A NAME="an_555"></A>&nbsp;And art now falle in som devocioun,<br> <A NAME="an_556"></A>&nbsp;And wailest for thi synne and thin offence,<br> <A NAME="an_557"></A>&nbsp;And hast for ferde caught attricioun?<br> <A NAME="an_558"></A>&nbsp;God save hem that biseged han oure town,<br> <A NAME="an_559"></A>&nbsp;That so kan leye oure jolite on presse,<br> <span class="margnote"><FONT COLOR="GREEN" SIZE="-1"><A NAME="an_560">560</A></FONT></span>&nbsp;And bringe oure lusty folk to holynesse!"<br> <A NAME="an_561"></A>&nbsp;Thise wordes seyde he for the nones alle,<br> <A NAME="an_562"></A>&nbsp;That with swich thing he myght hym angry maken,<br> <A NAME="an_563"></A>&nbsp;And with angre don his wo to falle,<br> <A NAME="an_564"></A>&nbsp;As for the tyme, and his corage awaken.<br> <A NAME="an_565"></A>&nbsp;But wel he wist, as fer as tonges spaken,<br> <A NAME="an_566"></A>&nbsp;Ther nas a man of gretter hardinesse<br> <A NAME="an_567"></A>&nbsp;Thanne he, ne more desired worthinesse.<br> <A NAME="an_568"></A>&nbsp;"What cas," quod Troilus, "or what aventure<br> <A NAME="an_569"></A>&nbsp;Hath gided the to sen me langwisshinge,<br> <span class="margnote"><FONT COLOR="GREEN" SIZE="-1"><A NAME="an_570">570</A></FONT></span>&nbsp;That am refus of every creature?<br> <A NAME="an_571"></A>&nbsp;But for the love of God, at my preyinge,<br> <A NAME="an_572"></A>&nbsp;Go hennes awey; for certes my deyinge<br> <A NAME="an_573"></A>&nbsp;Wol the disese, and I mot nedes deye;<br> <A NAME="an_574"></A>&nbsp;Therfore go wey, ther is na more to seye.<br> <A NAME="an_575"></A>&nbsp;"But if thow wene I be thus sik for drede,<br> <A NAME="an_576"></A>&nbsp;It is naught so, and therfore scorne nought.<br> <A NAME="an_577"></A>&nbsp;Ther is another thing I take of hede<br> <A NAME="an_578"></A>&nbsp;Wel more than aught the Grekes han yet wrought,<br> <A NAME="an_579"></A>&nbsp;Which cause is of my deth, for sorowe and thought;<br> <span class="margnote"><FONT COLOR="GREEN" SIZE="-1"><A NAME="an_580">580</A></FONT></span>&nbsp;But though that I now telle it the ne leste,<br> <A NAME="an_581"></A>&nbsp;Be thow naught wroth; I hide it for the beste."<br> <A NAME="an_582"></A>&nbsp;This Pandare, that neigh malt for wo and routhe,<br> <A NAME="an_583"></A>&nbsp;Ful ofte seyde, "Allas, what may this be?<br> <A NAME="an_584"></A>&nbsp;Now frend," quod he, "if evere love or trouthe<br> <A NAME="an_585"></A>&nbsp;Hath ben, or is, bitwixen the and me,<br> <A NAME="an_586"></A>&nbsp;Ne do thow nevere swich a crueltee<br> <A NAME="an_587"></A>&nbsp;To hiden fro thi frend so gret a care!<br> <A NAME="an_588"></A>&nbsp;Wostow naught wel that it am I, Pandare?<br> <A NAME="an_589"></A>&nbsp;"I wol parten with the al thi peyne,<br> <span class="margnote"><FONT COLOR="GREEN" SIZE="-1"><A NAME="an_590">590</A></FONT></span>&nbsp;If it be so I do the no comfort,<br> <A NAME="an_591"></A>&nbsp;As it is frendes right, soth for to seyne,<br> <A NAME="an_592"></A>&nbsp;To entreparten wo as glad desport.<br> <A NAME="an_593"></A>&nbsp;I have, and shal, for trewe or fals report,<br> <A NAME="an_594"></A>&nbsp;In wrong and right iloved the al my lyve:<br> <A NAME="an_595"></A>&nbsp;Hid nat thi wo fro me, but telle it blyve."<br> <A NAME="an_596"></A>&nbsp;Than gan this sorwful Troylus to syke,<br> <A NAME="an_597"></A>&nbsp;And seide hym thus: "God leve it be my beste<br> <A NAME="an_598"></A>&nbsp;To telle it the; for sith it may the like,<br> <A NAME="an_599"></A>&nbsp;Yet wol I telle it, though myn herte breste.<br> <span class="margnote"><FONT COLOR="GREEN" SIZE="-1"><A NAME="an_600">600</A></FONT></span>&nbsp;And wel woot I thow mayst do me no reste;<br> <A NAME="an_601"></A>&nbsp;But lest thow deme I truste nat to the,<br> <A NAME="an_602"></A>&nbsp;Now herke, frend, for thus it stant with me.<br> <A NAME="an_603"></A>&nbsp;"Love, ayeins the which whoso defendeth<br> <A NAME="an_604"></A>&nbsp;Hymselven most, hym alderlest avaylleth,<br> <A NAME="an_605"></A>&nbsp;With disespeyr so sorwfulli me offendeth,<br> <A NAME="an_606"></A>&nbsp;That streight unto the deth myn herte sailleth.<br> <A NAME="an_607"></A>&nbsp;Therto desir so brennyngly me assailleth,<br> <A NAME="an_608"></A>&nbsp;That to ben slayn it were a gretter joie<br> <A NAME="an_609"></A>&nbsp;To me than kyng of Grece ben and Troye.<br> <span class="margnote"><FONT COLOR="GREEN" SIZE="-1"><A NAME="an_610">610</A></FONT></span>&nbsp;"Suffiseth this, my fulle frend Pandare,<br> <A NAME="an_611"></A>&nbsp;That I have seyd, for now wostow my wo;<br> <A NAME="an_612"></A>&nbsp;And for the love of God, my colde care,<br> <A NAME="an_613"></A>&nbsp;So hide it wel -- I tolde it nevere to mo,<br> <A NAME="an_614"></A>&nbsp;For harmes myghten folwen mo than two<br> <A NAME="an_615"></A>&nbsp;If it were wist -- but be thow in gladnesse,<br> <A NAME="an_616"></A>&nbsp;And lat me sterve, unknowe, of my destresse."<br> <A NAME="an_617"></A>&nbsp;"How hastow thus unkyndely and longe<br> <A NAME="an_618"></A>&nbsp;Hid this fro me, thow fol?" quod Pandarus.<br> <A NAME="an_619"></A>&nbsp;"Paraunter thow myghte after swich oon longe,<br> <span class="margnote"><FONT COLOR="GREEN" SIZE="-1"><A NAME="an_620">620</A></FONT></span>&nbsp;That myn avys anoon may helpen us."<br> <A NAME="an_621"></A>&nbsp;"This were a wonder thing," quod Troilus;<br> <A NAME="an_622"></A>&nbsp;"Thow koudest nevere in love thiselven wisse.<br> <A NAME="an_623"></A>&nbsp;How devel maistow brynge me to blisse?"<br> <A NAME="an_624"></A>&nbsp;"Ye, Troilus, now herke," quod Pandare;<br> <A NAME="an_625"></A>&nbsp;"Though I be nyce, it happeth often so,<br> <A NAME="an_626"></A>&nbsp;That oon that excesse doth ful yvele fare<br> <A NAME="an_627"></A>&nbsp;By good counseil kan kepe his frend therfro.<br> <A NAME="an_628"></A>&nbsp;I have myself ek seyn a blynd man goo<br> <A NAME="an_629"></A>&nbsp;Ther as he fel that couth. loken wide;<br> <span class="margnote"><FONT COLOR="GREEN" SIZE="-1"><A NAME="an_630">630</A></FONT></span>&nbsp;A fool may ek a wis-man ofte gide.<br> <A NAME="an_631"></A>&nbsp;"A wheston is no kervyng instrument,<br> <A NAME="an_632"></A>&nbsp;But yet it maketh sharppe kervyng tolis;<br> <A NAME="an_633"></A>&nbsp;And there thow woost that I have aught myswent,<br> <A NAME="an_634"></A>&nbsp;Eschuw thow that, for swich thing to the scole is.<br> <A NAME="an_635"></A>&nbsp;Thus often wise men ben war by foolys.<br> <A NAME="an_636"></A>&nbsp;If thow do so, thi wit is wel bewared;<br> <A NAME="an_637"></A>&nbsp;By his contrarie is every thyng declared.<br> <A NAME="an_638"></A>&nbsp;"For how myghte evere swetnesse han ben knowe<br> <A NAME="an_639"></A>&nbsp;To him that nevere tasted bitternesse?<br> <span class="margnote"><FONT COLOR="GREEN" SIZE="-1"><A NAME="an_640">640</A></FONT></span>&nbsp;Ne no man may ben inly glad, I trowe,<br> <A NAME="an_641"></A>&nbsp;That nevere was in sorwe or som destresse.<br> <A NAME="an_642"></A>&nbsp;Eke whit by blak, by shame ek worthinesse,<br> <A NAME="an_643"></A>&nbsp;Ech set by other, more for other semeth,<br> <A NAME="an_644"></A>&nbsp;As men may se, and so the wyse it demeth.<br> <A NAME="an_645"></A>&nbsp;"Sith thus of two contraries is o lore,<br> <A NAME="an_646"></A>&nbsp;I, that have in love so ofte assayed<br> <A NAME="an_647"></A>&nbsp;Grevances, oughte konne, and wel the more,<br> <A NAME="an_648"></A>&nbsp;Counseillen the of that thow art amayed.<br> <A NAME="an_649"></A>&nbsp;Ek the ne aughte nat ben yvel appayed,<br> <span class="margnote"><FONT COLOR="GREEN" SIZE="-1"><A NAME="an_650">650</A></FONT></span>&nbsp;Though I desyre with the for to bere<br> <A NAME="an_651"></A>&nbsp;Thyn hevy charge; it shal the lasse dere.<br> <A NAME="an_652"></A>&nbsp;"I woot wel that it fareth thus be me<br> <A NAME="an_653"></A>&nbsp;As to thi brother, Paris, an herdesse<br> <A NAME="an_654"></A>&nbsp;Which that icleped was Oenone<br> <A NAME="an_655"></A>&nbsp;Wrot in a compleynte of hir hevynesse.<br> <A NAME="an_656"></A>&nbsp;Yee say the lettre that she wrot, I gesse?"<br> <A NAME="an_657"></A>&nbsp;"Nay, nevere yet, ywys," quod Troilus.<br> <A NAME="an_658"></A>&nbsp;"Now," quod Pandare, "herkne, it was thus:<br> <A NAME="an_659"></A>&nbsp;"`Phebus, that first fond art of medicyne,'<br> <span class="margnote"><FONT COLOR="GREEN" SIZE="-1"><A NAME="an_660">660</A></FONT></span>&nbsp;Quod she, `and couth. in every wightes care<br> <A NAME="an_661"></A>&nbsp;Remedye and reed, by herbes he knew fyne,<br> <A NAME="an_662"></A>&nbsp;Yet to hymself his konnyng was ful bare,<br> <A NAME="an_663"></A>&nbsp;For love hadde hym so bounden in a snare,<br> <A NAME="an_664"></A>&nbsp;Al for the doughter of the kyng Amete,<br> <A NAME="an_665"></A>&nbsp;That al his craft ne koude his sorwes bete.'<br> <A NAME="an_666"></A>&nbsp;"Right so fare I, unhappyly for me.<br> <A NAME="an_667"></A>&nbsp;I love oon best, and that me smerteth sore;<br> <A NAME="an_668"></A>&nbsp;And yet, peraunter, kan I reden the<br> <A NAME="an_669"></A>&nbsp;And nat myself; repreve me na more.<br> <span class="margnote"><FONT COLOR="GREEN" SIZE="-1"><A NAME="an_670">670</A></FONT></span>&nbsp;I have no cause, I woot wel, for to sore<br> <A NAME="an_671"></A>&nbsp;As doth an hauk that listeth for to pleye;<br> <A NAME="an_672"></A>&nbsp;But to thin help yet somwhat kan I seye.<br> <A NAME="an_673"></A>&nbsp;"And of o thing right siker maistow be,<br> <A NAME="an_674"></A>&nbsp;That certein, for to dyen in the peyne,<br> <A NAME="an_675"></A>&nbsp;That I shal nevere mo discoveren the;<br> <A NAME="an_676"></A>&nbsp;Ne, by my trouthe, I kepe nat restreyne<br> <A NAME="an_677"></A>&nbsp;The fro thi love, theigh that it were Eleyne<br> <A NAME="an_678"></A>&nbsp;That is thi brother wif, if ich it wiste:<br> <A NAME="an_679"></A>&nbsp;Be what she be, and love hire as the liste!<br> <span class="margnote"><FONT COLOR="GREEN" SIZE="-1"><A NAME="an_680">680</A></FONT></span>&nbsp;"Therfore, as frend, fullich in me assure,<br> <A NAME="an_681"></A>&nbsp;And tel me plat what is th' enchesoun<br> <A NAME="an_682"></A>&nbsp;And final cause of wo that ye endure;<br> <A NAME="an_683"></A>&nbsp;For douteth nothyng, myn entencioun<br> <A NAME="an_684"></A>&nbsp;Nis nat to yow of reprehencioun,<br> <A NAME="an_685"></A>&nbsp;To speke as now, for no wight may byreve<br> <A NAME="an_686"></A>&nbsp;A man to love, tyl that hym list to leve.<br> <A NAME="an_687"></A>&nbsp;"And witteth wel that bothe two ben vices:<br> <A NAME="an_688"></A>&nbsp;Mistrusten alle, or elles alle leve.<br> <A NAME="an_689"></A>&nbsp;But wel I woot, the mene of it no vice is,<br> <span class="margnote"><FONT COLOR="GREEN" SIZE="-1"><A NAME="an_690">690</A></FONT></span>&nbsp;For to trusten som wight is a preve<br> <A NAME="an_691"></A>&nbsp;Of trouth; and forthi wolde I fayn remeve<br> <A NAME="an_692"></A>&nbsp;Thi wrong conseyte, and do the som wyght triste<br> <A NAME="an_693"></A>&nbsp;Thi wo to telle; and tel me, if the liste.<br> <A NAME="an_694"></A>&nbsp;"The wise seith, `Wo hym that is allone,<br> <A NAME="an_695"></A>&nbsp;For, and he falle, he hath non helpe to ryse';<br> <A NAME="an_696"></A>&nbsp;And sith thow hast a felawe, tel thi mone;<br> <A NAME="an_697"></A>&nbsp;For this nys naught, certein, the nexte wyse<br> <A NAME="an_698"></A>&nbsp;To wynnen love -- as techen us the wyse --<br> <A NAME="an_699"></A>&nbsp;To walwe and wepe as Nyobe the queene,<br> <span class="margnote"><FONT COLOR="GREEN" SIZE="-1"><A NAME="an_700">700</A></FONT></span>&nbsp;Whos teres yet in marble ben yseene.<br> <A NAME="an_701"></A>&nbsp;"Lat be thy wepyng and thi drerynesse,<br> <A NAME="an_702"></A>&nbsp;And lat us lissen wo with oother speche;<br> <A NAME="an_703"></A>&nbsp;So may thy woful tyme seme lesse.<br> <A NAME="an_704"></A>&nbsp;Delyte nat in wo thi wo to seche,<br> <A NAME="an_705"></A>&nbsp;As don thise foles that hire sorwes eche<br> <A NAME="an_706"></A>&nbsp;With sorwe, whan thei han mysaventure,<br> <A NAME="an_707"></A>&nbsp;And listen naught to seche hem other cure.<br> <A NAME="an_708"></A>&nbsp;"Men seyn, `to wrecche is consolacioun<br> <A NAME="an_709"></A>&nbsp;To have another felawe in hys peyne.'<br> <span class="margnote"><FONT COLOR="GREEN" SIZE="-1"><A NAME="an_710">710</A></FONT></span>&nbsp;That owghte wel ben oure opynyoun,<br> <A NAME="an_711"></A>&nbsp;For bothe thow and I of love we pleyne.<br> <A NAME="an_712"></A>&nbsp;So ful of sorwe am I, soth for to seyne,<br> <A NAME="an_713"></A>&nbsp;That certeinly namore harde grace<br> <A NAME="an_714"></A>&nbsp;May sitte on me, for-why ther is no space.<br> <A NAME="an_715"></A>&nbsp;"If God wol, thow art nat agast of me,<br> <A NAME="an_716"></A>&nbsp;Lest I wolde of thi lady the bygyle!<br> <A NAME="an_717"></A>&nbsp;Thow woost thyself whom that I love, parde,<br> <A NAME="an_718"></A>&nbsp;As I best kan, gon sithen longe while.<br> <A NAME="an_719"></A>&nbsp;And sith thow woost I do it for no wyle,<br> <span class="margnote"><FONT COLOR="GREEN" SIZE="-1"><A NAME="an_720">720</A></FONT></span>&nbsp;And sith I am he that thow trustest moost,<br> <A NAME="an_721"></A>&nbsp;Tel me somwhat, syn al my wo thow woost."<br> <A NAME="an_722"></A>&nbsp;Yet Troilus for al this no word seyde,<br> <A NAME="an_723"></A>&nbsp;But longe he ley as stylle as he ded were;<br> <A NAME="an_724"></A>&nbsp;And after this with sikynge he abreyde,<br> <A NAME="an_725"></A>&nbsp;And to Pandarus vois he lente his ere,<br> <A NAME="an_726"></A>&nbsp;And up his eighen caste he, that in feere<br> <A NAME="an_727"></A>&nbsp;Was Pandarus, lest that in frenesie<br> <A NAME="an_728"></A>&nbsp;He sholde falle, or elles soone dye;<br> <A NAME="an_729"></A>&nbsp;And cryde "Awake!" ful wonderlich and sharpe;<br> <span class="margnote"><FONT COLOR="GREEN" SIZE="-1"><A NAME="an_730">730</A></FONT></span>&nbsp;"What! Slombrestow as in a litargie?<br> <A NAME="an_731"></A>&nbsp;Or artow lik an asse to the harpe,<br> <A NAME="an_732"></A>&nbsp;That hereth sown whan men the strynges plye,<br> <A NAME="an_733"></A>&nbsp;But in his mynde of that no melodie<br> <A NAME="an_734"></A>&nbsp;May sinken hym to gladen, for that he<br> <A NAME="an_735"></A>&nbsp;So dul ys of his bestialite?"<br> <A NAME="an_736"></A>&nbsp;And with that, Pandare of his wordes stente;<br> <A NAME="an_737"></A>&nbsp;And Troilus yet hym nothyng answerde,<br> <A NAME="an_738"></A>&nbsp;For-why to tellen nas nat his entente<br> <A NAME="an_739"></A>&nbsp;To nevere no man, for whom that he so ferde;<br> <span class="margnote"><FONT COLOR="GREEN" SIZE="-1"><A NAME="an_740">740</A></FONT></span>&nbsp;For it is seyd, "Men maketh ofte a yerde<br> <A NAME="an_741"></A>&nbsp;With which the maker is hymself ybeten<br> <A NAME="an_742"></A>&nbsp;In sondry manere," as thise wyse treten,<br> <A NAME="an_743"></A>&nbsp;And namelich in his counseil tellynge<br> <A NAME="an_744"></A>&nbsp;That toucheth love that oughte ben secree;<br> <A NAME="an_745"></A>&nbsp;For of himself it wol ynough out sprynge,<br> <A NAME="an_746"></A>&nbsp;But if that it the bet governed be.<br> <A NAME="an_747"></A>&nbsp;Ek som tyme it is a craft to seme fle<br> <A NAME="an_748"></A>&nbsp;Fro thyng whych in effect men hunte faste;<br> <A NAME="an_749"></A>&nbsp;Al this gan Troilus in his herte caste.<br> <span class="margnote"><FONT COLOR="GREEN" SIZE="-1"><A NAME="an_750">750</A></FONT></span>&nbsp;But natheles, whan he hadde herd hym crye<br> <A NAME="an_751"></A>&nbsp;"Awake!" he gan to syken wonder soore,<br> <A NAME="an_752"></A>&nbsp;And seyde, "Frend, though that I stylle lye,<br> <A NAME="an_753"></A>&nbsp;I am nat deef. Now pees, and crye namore,<br> <A NAME="an_754"></A>&nbsp;For I have herd thi wordes and thi lore;<br> <A NAME="an_755"></A>&nbsp;But suffre me my meschief to bywaille,<br> <A NAME="an_756"></A>&nbsp;For thy proverbes may me naught availle.<br> <A NAME="an_757"></A>&nbsp;"Nor other cure kanstow non for me;<br> <A NAME="an_758"></A>&nbsp;Ek I nyl nat ben cured; I wol deye.<br> <A NAME="an_759"></A>&nbsp;What knowe I of the queene Nyobe?<br> <span class="margnote"><FONT COLOR="GREEN" SIZE="-1"><A NAME="an_760">760</A></FONT></span>&nbsp;Lat be thyne olde ensaumples, I the preye."<br> <A NAME="an_761"></A>&nbsp;"No," quod Pandarus, "therfore I seye,<br> <A NAME="an_762"></A>&nbsp;Swych is delit of foles to bywepe<br> <A NAME="an_763"></A>&nbsp;Hire wo, but seken bote they ne kepe.<br> <A NAME="an_764"></A>&nbsp;"Now knowe I that ther reson in the failleth.<br> <A NAME="an_765"></A>&nbsp;But tel me, if I wiste what she were<br> <A NAME="an_766"></A>&nbsp;For whom that the al this mysaunter ailleth,<br> <A NAME="an_767"></A>&nbsp;Dorstestow that I tolde in hire ere<br> <A NAME="an_768"></A>&nbsp;Thi wo, sith thow darst naught thiself for feere,<br> <A NAME="an_769"></A>&nbsp;And hire bysoughte on the to han som routhe?"<br> <span class="margnote"><FONT COLOR="GREEN" SIZE="-1"><A NAME="an_770">770</A></FONT></span>&nbsp;"Why, nay," quod he, "by God and by my trouthe!"<br> <A NAME="an_771"></A>&nbsp;"What, nat as bisyly," quod Pandarus,<br> <A NAME="an_772"></A>&nbsp;"As though myn owene lyf lay on this nede?"<br> <A NAME="an_773"></A>&nbsp;"No, certes, brother," quod this Troilus,<br> <A NAME="an_774"></A>&nbsp;"And whi? For that thow scholdest nevere spede."<br> <A NAME="an_775"></A>&nbsp;"Wostow that wel?" -- "Ye, that is out of drede,"<br> <A NAME="an_776"></A>&nbsp;Quod Troilus; "for al that evere ye konne,<br> <A NAME="an_777"></A>&nbsp;She nyl to noon swich wrecche as I ben wonne."<br> <A NAME="an_778"></A>&nbsp;Quod Pandarus, "Allas! What may this be,<br> <A NAME="an_779"></A>&nbsp;That thow dispeired art thus causeles?<br> <span class="margnote"><FONT COLOR="GREEN" SIZE="-1"><A NAME="an_780">780</A></FONT></span>&nbsp;What! lyveth nat thi lady, bendiste?<br> <A NAME="an_781"></A>&nbsp;How wostow so that thow art graceles?<br> <A NAME="an_782"></A>&nbsp;Swich yvel is nat alwey booteles.<br> <A NAME="an_783"></A>&nbsp;Why, put nat impossible thus thi cure,<br> <A NAME="an_784"></A>&nbsp;Syn thyng to come is oft in aventure.<br> <A NAME="an_785"></A>&nbsp;"I graunte wel that thow endurest wo<br> <A NAME="an_786"></A>&nbsp;As sharp as doth he Ticius in helle,<br> <A NAME="an_787"></A>&nbsp;Whos stomak foughles tiren evere moo<br> <A NAME="an_788"></A>&nbsp;That hightyn volturis, as bokes telle;<br> <A NAME="an_789"></A>&nbsp;But I may nat endure that thow dwelle<br> <span class="margnote"><FONT COLOR="GREEN" SIZE="-1"><A NAME="an_790">790</A></FONT></span>&nbsp;In so unskilful an oppynyoun<br> <A NAME="an_791"></A>&nbsp;That of thi wo is no curacioun.<br> <A NAME="an_792"></A>&nbsp;"But oones nyltow, for thy coward herte,<br> <A NAME="an_793"></A>&nbsp;And for thyn ire and folissh wilfulnesse,<br> <A NAME="an_794"></A>&nbsp;For wantrust, tellen of thy sorwes smerte,<br> <A NAME="an_795"></A>&nbsp;Ne to thyn owen help don bysynesse<br> <A NAME="an_796"></A>&nbsp;As muche as speke a resoun moore or lesse,<br> <A NAME="an_797"></A>&nbsp;But list as he that lest of nothyng recche.<br> <A NAME="an_798"></A>&nbsp;What womman koude loven swich a wrecche?<br> <A NAME="an_799"></A>&nbsp;"What may she demen oother of thy deeth,<br> <span class="margnote"><FONT COLOR="GREEN" SIZE="-1"><A NAME="an_800">800</A></FONT></span>&nbsp;If thow thus deye, and she not why it is,<br> <A NAME="an_801"></A>&nbsp;But that for feere is yolden up thy breth,<br> <A NAME="an_802"></A>&nbsp;For Grekes han biseged us, iwys?<br> <A NAME="an_803"></A>&nbsp;Lord, which a thonk than shaltow han of this!<br> <A NAME="an_804"></A>&nbsp;Thus wol she seyn, and al the town attones,<br> <A NAME="an_805"></A>&nbsp;`The wrecche is ded, the devel have his bones!'<br> <A NAME="an_806"></A>&nbsp;"Thow mayst allone here wepe and crye and knele --<br> <A NAME="an_807"></A>&nbsp;But love a womman that she woot it nought,<br> <A NAME="an_808"></A>&nbsp;And she wol quyte it that thow shalt nat fele;<br> <A NAME="an_809"></A>&nbsp;Unknowe, unkist, and lost that is unsought.<br> <span class="margnote"><FONT COLOR="GREEN" SIZE="-1"><A NAME="an_810">810</A></FONT></span>&nbsp;What, many a man hath love ful deere ybought<br> <A NAME="an_811"></A>&nbsp;Twenty wynter that his lady wiste,<br> <A NAME="an_812"></A>&nbsp;That nevere yet his lady mouth he kiste.<br> <A NAME="an_813"></A>&nbsp;"What sholde he therfore fallen in dispayr,<br> <A NAME="an_814"></A>&nbsp;Or be recreant for his owne tene,<br> <A NAME="an_815"></A>&nbsp;Or slen hymself, al be his lady fair?<br> <A NAME="an_816"></A>&nbsp;Nay, nay, but evere in oon be fressh and grene<br> <A NAME="an_817"></A>&nbsp;To serve and love his deere hertes queene,<br> <A NAME="an_818"></A>&nbsp;And thynk it is a guerdon hire to serve,<br> <A NAME="an_819"></A>&nbsp;A thousand fold moore than he kan deserve."<br> <span class="margnote"><FONT COLOR="GREEN" SIZE="-1"><A NAME="an_820">820</A></FONT></span>&nbsp;Of that word took hede Troilus,<br> <A NAME="an_821"></A>&nbsp;And thoughte anon what folie he was inne,<br> <A NAME="an_822"></A>&nbsp;And how that soth hym seyde Pandarus,<br> <A NAME="an_823"></A>&nbsp;That for to slen hymself myght he nat wynne,<br> <A NAME="an_824"></A>&nbsp;But bothe don unmanhod and a synne,<br> <A NAME="an_825"></A>&nbsp;And of his deth his lady naught to wite;<br> <A NAME="an_826"></A>&nbsp;For of his wo, God woot, she knew ful lite.<br> <A NAME="an_827"></A>&nbsp;And with that thought he gan ful sore syke,<br> <A NAME="an_828"></A>&nbsp;And seyde, "Allas! What is me best to do?"<br> <A NAME="an_829"></A>&nbsp;To whom Pandare answered, "If the like,<br> <span class="margnote"><FONT COLOR="GREEN" SIZE="-1"><A NAME="an_830">830</A></FONT></span>&nbsp;The beste is that thow telle me al thi wo;<br> <A NAME="an_831"></A>&nbsp;And have my trouthe, but thow it fynde so<br> <A NAME="an_832"></A>&nbsp;I be thi boote, er that it be ful longe,<br> <A NAME="an_833"></A>&nbsp;To pieces do me drawe and sithen honge!"<br> <A NAME="an_834"></A>&nbsp;"Ye, so thow seyst," quod Troilus tho, "allas!<br> <A NAME="an_835"></A>&nbsp;But, God woot, it is naught the rather so.<br> <A NAME="an_836"></A>&nbsp;Ful hard were it to helpen in this cas,<br> <A NAME="an_837"></A>&nbsp;For wel fynde I that Fortune is my fo;<br> <A NAME="an_838"></A>&nbsp;Ne al the men that riden konne or go<br> <A NAME="an_839"></A>&nbsp;May of hire cruel whiel the harm withstonde;<br> <span class="margnote"><FONT COLOR="GREEN" SIZE="-1"><A NAME="an_840">840</A></FONT></span>&nbsp;For as hire list she pleyeth with free and bonde."<br> <A NAME="an_841"></A>&nbsp;Quod Pandarus, "Than blamestow Fortune<br> <A NAME="an_842"></A>&nbsp;For thow art wroth; ye, now at erst I see.<br> <A NAME="an_843"></A>&nbsp;Woost thow nat wel that Fortune is comune<br> <A NAME="an_844"></A>&nbsp;To everi manere wight in som degree?<br> <A NAME="an_845"></A>&nbsp;And yet thow hast this comfort, lo, parde,<br> <A NAME="an_846"></A>&nbsp;That, as hire joies moten overgon,<br> <A NAME="an_847"></A>&nbsp;So mote hire sorwes passen everechon.<br> <A NAME="an_848"></A>&nbsp;"For if hire whiel stynte any thyng to torne,<br> <A NAME="an_849"></A>&nbsp;Than cessed she Fortune anon to be.<br> <span class="margnote"><FONT COLOR="GREEN" SIZE="-1"><A NAME="an_850">850</A></FONT></span>&nbsp;Now, sith hire whiel by no way may sojourne,<br> <A NAME="an_851"></A>&nbsp;What woostow if hire mutabilite<br> <A NAME="an_852"></A>&nbsp;Right as thyselven list wol don by the,<br> <A NAME="an_853"></A>&nbsp;Or that she be naught fer fro thyn helpynge?<br> <A NAME="an_854"></A>&nbsp;Paraunter thow hast cause for to synge.<br> <A NAME="an_855"></A>&nbsp;"And therfore wostow what I the biseche?<br> <A NAME="an_856"></A>&nbsp;Lat be thy wo and tornyng to the grounde;<br> <A NAME="an_857"></A>&nbsp;For whoso list have helyng of his leche,<br> <A NAME="an_858"></A>&nbsp;To hym byhoveth first unwre his wownde.<br> <A NAME="an_859"></A>&nbsp;To Cerberus yn helle ay be I bounde,<br> <span class="margnote"><FONT COLOR="GREEN" SIZE="-1"><A NAME="an_860">860</A></FONT></span>&nbsp;Were it for my suster, al thy sorwe,<br> <A NAME="an_861"></A>&nbsp;By my wil she sholde al be thyn to-morwe.<br> <A NAME="an_862"></A>&nbsp;"Look up, I seye, and telle me what she is<br> <A NAME="an_863"></A>&nbsp;Anon, that I may gon about thy nede.<br> <A NAME="an_864"></A>&nbsp;Knowe ich hire aught? For my love, telle me this.<br> <A NAME="an_865"></A>&nbsp;Thanne wolde I hopen rather for to spede."<br> <A NAME="an_866"></A>&nbsp;Tho gan the veyne of Troilus to blede,<br> <A NAME="an_867"></A>&nbsp;For he was hit, and wax al reed for shame.<br> <A NAME="an_868"></A>&nbsp;"A ha!" quod Pandare; "Here bygynneth game."<br> <A NAME="an_869"></A>&nbsp;And with that word he gan hym for to shake,<br> <span class="margnote"><FONT COLOR="GREEN" SIZE="-1"><A NAME="an_870">870</A></FONT></span>&nbsp;And seyde, "Thef, thow shalt hyre name telle."<br> <A NAME="an_871"></A>&nbsp;But tho gan sely Troilus for to quake<br> <A NAME="an_872"></A>&nbsp;As though men sholde han led hym into helle,<br> <A NAME="an_873"></A>&nbsp;And seyde, "Allas, of al my wo the welle,<br> <A NAME="an_874"></A>&nbsp;Thanne is my swete fo called Criseyde!"<br> <A NAME="an_875"></A>&nbsp;And wel neigh with the word for feere he deide.<br> <A NAME="an_876"></A>&nbsp;And whan that Pandare herde hire name nevene,<br> <A NAME="an_877"></A>&nbsp;Lord, he was glad, and seyde, "Frend so deere,<br> <A NAME="an_878"></A>&nbsp;Now far aright, for Joves name in hevene.<br> <A NAME="an_879"></A>&nbsp;Love hath byset the wel; be of good cheere!<br> <span class="margnote"><FONT COLOR="GREEN" SIZE="-1"><A NAME="an_880">880</A></FONT></span>&nbsp;For of good name and wisdom and manere<br> <A NAME="an_881"></A>&nbsp;She hath ynough, and ek of gentilesse.<br> <A NAME="an_882"></A>&nbsp;If she be fayr, thow woost thyself, I gesse,<br> <A NAME="an_883"></A>&nbsp;"Ne nevere saugh a more bountevous<br> <A NAME="an_884"></A>&nbsp;Of hire estat, n' a gladder, ne of speche<br> <A NAME="an_885"></A>&nbsp;A frendlyer, n' a more gracious<br> <A NAME="an_886"></A>&nbsp;For to do wel, ne lasse hadde nede to seche<br> <A NAME="an_887"></A>&nbsp;What for to don; and al this bet to eche,<br> <A NAME="an_888"></A>&nbsp;In honour, to as fer as she may strecche,<br> <A NAME="an_889"></A>&nbsp;A kynges herte semeth by hyrs a wrecche.<br> <span class="margnote"><FONT COLOR="GREEN" SIZE="-1"><A NAME="an_890">890</A></FONT></span>&nbsp;"And forthi loke of good comfort thow be;<br> <A NAME="an_891"></A>&nbsp;For certeinly, the ferste poynt is this<br> <A NAME="an_892"></A>&nbsp;Of noble corage and wel ordeyne,<br> <A NAME="an_893"></A>&nbsp;A man to have pees with hymself, ywis.<br> <A NAME="an_894"></A>&nbsp;So oghtist thow, for noht but good it is<br> <A NAME="an_895"></A>&nbsp;To love wel, and in a worthy place;<br> <A NAME="an_896"></A>&nbsp;The oghte not to clepe it hap, but grace.<br> <A NAME="an_897"></A>&nbsp;"And also thynk, and therwith glade the,<br> <A NAME="an_898"></A>&nbsp;That sith thy lady vertuous is al,<br> <A NAME="an_899"></A>&nbsp;So foloweth it that there is some pitee<br> <span class="margnote"><FONT COLOR="GREEN" SIZE="-1"><A NAME="an_900">900</A></FONT></span>&nbsp;Amonges alle thise other in general;<br> <A NAME="an_901"></A>&nbsp;And forthi se that thow, in special,<br> <A NAME="an_902"></A>&nbsp;Requere naught that is ayeyns hyre name;<br> <A NAME="an_903"></A>&nbsp;For vertu streccheth naught hymself to shame.<br> <A NAME="an_904"></A>&nbsp;"But wel is me that evere that I was born,<br> <A NAME="an_905"></A>&nbsp;That thow biset art in so good a place;<br> <A NAME="an_906"></A>&nbsp;For by my trouthe, in love I dorste have sworn<br> <A NAME="an_907"></A>&nbsp;The sholde nevere han tid thus fayr a grace.<br> <A NAME="an_908"></A>&nbsp;And wostow why? For thow were wont to chace<br> <A NAME="an_909"></A>&nbsp;At Love in scorn, and for despit him calle<br> <span class="margnote"><FONT COLOR="GREEN" SIZE="-1"><A NAME="an_910">910</A></FONT></span>&nbsp;`Seynt Idiot, lord of thise foles alle.'<br> <A NAME="an_911"></A>&nbsp;"How often hastow maad thi nyce japes,<br> <A NAME="an_912"></A>&nbsp;And seyd that Loves servantz everichone<br> <A NAME="an_913"></A>&nbsp;Of nycete ben verray Goddes apes;<br> <A NAME="an_914"></A>&nbsp;And some wolde mucche hire mete allone,<br> <A NAME="an_915"></A>&nbsp;Liggyng abedde, and make hem for to grone;<br> <A NAME="an_916"></A>&nbsp;And som, thow seydest, hadde a blaunche fevere,<br> <A NAME="an_917"></A>&nbsp;And preydest God he sholde nevere kevere.<br> <A NAME="an_918"></A>&nbsp;"And som of hem took on hym, for the cold,<br> <A NAME="an_919"></A>&nbsp;More than ynough, so seydestow ful ofte.<br> <span class="margnote"><FONT COLOR="GREEN" SIZE="-1"><A NAME="an_920">920</A></FONT></span>&nbsp;And som han feyned ofte tyme, and told<br> <A NAME="an_921"></A>&nbsp;How that they waken, whan thei slepen softe;<br> <A NAME="an_922"></A>&nbsp;And thus they wolde han brought hemself alofte,<br> <A NAME="an_923"></A>&nbsp;And natheles were under at the laste.<br> <A NAME="an_924"></A>&nbsp;Thus seydestow, and japedest ful faste.<br> <A NAME="an_925"></A>&nbsp;"Yet seydestow that for the moore part<br> <A NAME="an_926"></A>&nbsp;Thise loveres wolden speke in general,<br> <A NAME="an_927"></A>&nbsp;And thoughten that it was a siker art,<br> <A NAME="an_928"></A>&nbsp;For faylyng, for t' assaien overal.<br> <A NAME="an_929"></A>&nbsp;Now may I jape of the, if that I shal;<br> <span class="margnote"><FONT COLOR="GREEN" SIZE="-1"><A NAME="an_930">930</A></FONT></span>&nbsp;But natheles, though that I sholde deye,<br> <A NAME="an_931"></A>&nbsp;That thow art non of tho, I dorste saye.<br> <A NAME="an_932"></A>&nbsp;"Now bet thi brest, and sey to God of Love,<br> <A NAME="an_933"></A>&nbsp;`Thy grace, lord, for now I me repente,<br> <A NAME="an_934"></A>&nbsp;If I mysspak, for now myself I love.'<br> <A NAME="an_935"></A>&nbsp;Thus sey with al thyn herte in good entente."<br> <A NAME="an_936"></A>&nbsp;Quod Troilus, "A, lord! I me consente,<br> <A NAME="an_937"></A>&nbsp;And preye to the my japes thow foryive,<br> <A NAME="an_938"></A>&nbsp;And I shal nevere more whyle I live."<br> <A NAME="an_939"></A>&nbsp;"Thow seist wel," quod Pandare, "and now I hope<br> <span class="margnote"><FONT COLOR="GREEN" SIZE="-1"><A NAME="an_940">940</A></FONT></span>&nbsp;That thow the goddes wrathe hast al apesed;<br> <A NAME="an_941"></A>&nbsp;And sithen thow hast wopen many a drope,<br> <A NAME="an_942"></A>&nbsp;And seyd swych thyng wherwith thi god is plesed,<br> <A NAME="an_943"></A>&nbsp;Now wolde nevere god but thow were esed!<br> <A NAME="an_944"></A>&nbsp;And thynk wel, she of whom rist al thi wo<br> <A NAME="an_945"></A>&nbsp;Hereafter may thy comfort be also.<br> <A NAME="an_946"></A>&nbsp;"For thilke grownd that bereth the wedes wikke<br> <A NAME="an_947"></A>&nbsp;Bereth ek thise holsom herbes, as ful ofte<br> <A NAME="an_948"></A>&nbsp;Next the foule netle, rough and thikke,<br> <A NAME="an_949"></A>&nbsp;The rose waxeth swoote and smothe and softe;<br> <span class="margnote"><FONT COLOR="GREEN" SIZE="-1"><A NAME="an_950">950</A></FONT></span>&nbsp;And next the valeye is the hil o-lofte;<br> <A NAME="an_951"></A>&nbsp;And next the derke nyght the glade morwe;<br> <A NAME="an_952"></A>&nbsp;And also joie is next the fyn of sorwe.<br> <A NAME="an_953"></A>&nbsp;"Now loke that atempre be thi bridel,<br> <A NAME="an_954"></A>&nbsp;And for the beste ay suffre to the tyde,<br> <A NAME="an_955"></A>&nbsp;Or elles al oure labour is on ydel:<br> <A NAME="an_956"></A>&nbsp;He hasteth wel that wisely kan abyde.<br> <A NAME="an_957"></A>&nbsp;Be diligent and trewe, and ay wel hide;<br> <A NAME="an_958"></A>&nbsp;Be lusty, fre; persevere in thy servyse,<br> <A NAME="an_959"></A>&nbsp;And al is wel, if thow werke in this wyse.<br> <span class="margnote"><FONT COLOR="GREEN" SIZE="-1"><A NAME="an_960">960</A></FONT></span>&nbsp;"But he that departed is in everi place<br> <A NAME="an_961"></A>&nbsp;Is nowher hol, as writen clerkes wyse.<br> <A NAME="an_962"></A>&nbsp;What wonder is, though swich oon have no grace?<br> <A NAME="an_963"></A>&nbsp;Ek wostow how it fareth of som servise,<br> <A NAME="an_964"></A>&nbsp;As plaunte a tree or herbe, in sondry wyse,<br> <A NAME="an_965"></A>&nbsp;And on the morwe pulle it up as blyve!<br> <A NAME="an_966"></A>&nbsp;No wonder is, though it may nevere thryve.<br> <A NAME="an_967"></A>&nbsp;"And sith that God of Love hath the bistowed<br> <A NAME="an_968"></A>&nbsp;In place digne unto thi worthinesse,<br> <A NAME="an_969"></A>&nbsp;Stond faste, for to good port hastow rowed;<br> <span class="margnote"><FONT COLOR="GREEN" SIZE="-1"><A NAME="an_970">970</A></FONT></span>&nbsp;And of thiself, for any hevynesse,<br> <A NAME="an_971"></A>&nbsp;Hope alwey wel; for, but if drerinesse<br> <A NAME="an_972"></A>&nbsp;Or over-haste oure bothe labour shende,<br> <A NAME="an_973"></A>&nbsp;I hope of this to maken a good ende.<br> <A NAME="an_974"></A>&nbsp;"And wostow why I am the lasse afered<br> <A NAME="an_975"></A>&nbsp;Of this matere with my nece trete?<br> <A NAME="an_976"></A>&nbsp;For this have I herd seyd of wyse lered,<br> <A NAME="an_977"></A>&nbsp;Was nevere man or womman yet bigete<br> <A NAME="an_978"></A>&nbsp;That was unapt to suffren loves hete,<br> <A NAME="an_979"></A>&nbsp;Celestial, or elles love of kynde;<br> <span class="margnote"><FONT COLOR="GREEN" SIZE="-1"><A NAME="an_980">980</A></FONT></span>&nbsp;Forthy som grace I hope in hire to fynde.<br> <A NAME="an_981"></A>&nbsp;"And for to speke of hire in specyal,<br> <A NAME="an_982"></A>&nbsp;Hire beaute to bithynken and hire youthe,<br> <A NAME="an_983"></A>&nbsp;It sit hire naught to ben celestial<br> <A NAME="an_984"></A>&nbsp;As yet, though that hire liste bothe and kowthe;<br> <A NAME="an_985"></A>&nbsp;But trewely, it sate hire wel right nowthe<br> <A NAME="an_986"></A>&nbsp;A worthi knyght to loven and cherice,<br> <A NAME="an_987"></A>&nbsp;And but she do, I holde it for a vice.<br> <A NAME="an_988"></A>&nbsp;"Wherfore I am, and wol ben, ay redy<br> <A NAME="an_989"></A>&nbsp;To peyne me to do yow this servyse;<br> <span class="margnote"><FONT COLOR="GREEN" SIZE="-1"><A NAME="an_990">990</A></FONT></span>&nbsp;For bothe yow to plese thus hope I<br> <A NAME="an_991"></A>&nbsp;Herafterward; for ye ben bothe wyse,<br> <A NAME="an_992"></A>&nbsp;And konne it counseil kepe in swych a wyse<br> <A NAME="an_993"></A>&nbsp;That no man shal the wiser of it be;<br> <A NAME="an_994"></A>&nbsp;And so we may ben gladed alle thre.<br> <A NAME="an_995"></A>&nbsp;"And, by my trouthe, I have right now of the<br> <A NAME="an_996"></A>&nbsp;A good conceyte in my wit, as I gesse,<br> <A NAME="an_997"></A>&nbsp;And what it is, I wol now that thow se.<br> <A NAME="an_998"></A>&nbsp;I thenke, sith that Love, of his goodnesse,<br> <A NAME="an_999"></A>&nbsp;Hath the converted out of wikkednesse,<br> <span class="margnote"><FONT COLOR="GREEN" SIZE="-1"><A NAME="an_1000">1000</A></FONT></span>&nbsp;That thow shalt ben the beste post, I leve,<br> <A NAME="an_1001"></A>&nbsp;Of al his lay, and moost his foos to greve.<br> <A NAME="an_1002"></A>&nbsp;"Ensample why, se now thise wise clerkes,<br> <A NAME="an_1003"></A>&nbsp;That erren aldermost ayeyn a lawe,<br> <A NAME="an_1004"></A>&nbsp;And ben converted from hire wikked werkes<br> <A NAME="an_1005"></A>&nbsp;Thorugh grace of God that list hem to hym drawe,<br> <A NAME="an_1006"></A>&nbsp;Thanne arn thise folk that han moost God in awe,<br> <A NAME="an_1007"></A>&nbsp;And strengest feythed ben, I undirstonde,<br> <A NAME="an_1008"></A>&nbsp;And konne an errowr alderbest withstonde."<br> <A NAME="an_1009"></A>&nbsp;Whan Troilus hadde herd Pandare assented<br> <span class="margnote"><FONT COLOR="GREEN" SIZE="-1"><A NAME="an_1010">1010</A></FONT></span>&nbsp;To ben his help in lovyng of Cryseyde,<br> <A NAME="an_1011"></A>&nbsp;Weex of his wo, as who seith, untormented,<br> <A NAME="an_1012"></A>&nbsp;But hotter weex his love, and thus he seyde,<br> <A NAME="an_1013"></A>&nbsp;With sobre chere, although his herte pleyde:<br> <A NAME="an_1014"></A>&nbsp;"Now blisful Venus helpe, er that I sterve,<br> <A NAME="an_1015"></A>&nbsp;Of the, Pandare, I mowe som thank deserve.<br> <A NAME="an_1016"></A>&nbsp;"But, deere frend, how shal my wo be lesse<br> <A NAME="an_1017"></A>&nbsp;Til this be doon? And good, ek telle me this:<br> <A NAME="an_1018"></A>&nbsp;How wiltow seyn of me and my destresse,<br> <A NAME="an_1019"></A>&nbsp;Lest she be wroth -- this drede I moost, ywys --<br> <span class="margnote"><FONT COLOR="GREEN" SIZE="-1"><A NAME="an_1020">1020</A></FONT></span>&nbsp;Or nyl nat here or trowen how it is.<br> <A NAME="an_1021"></A>&nbsp;Al this drede I, and ek for the manere<br> <A NAME="an_1022"></A>&nbsp;Of the, hire em, she nyl no swich thyng here."<br> <A NAME="an_1023"></A>&nbsp;Quod Pandarus, "Thow hast a ful gret care<br> <A NAME="an_1024"></A>&nbsp;Lest that the cherl may falle out of the moone!<br> <A NAME="an_1025"></A>&nbsp;Whi, Lord! I hate of the thi nyce fare!<br> <A NAME="an_1026"></A>&nbsp;Whi, entremete of that thow hast to doone!<br> <A NAME="an_1027"></A>&nbsp;For Goddes love, I bidde the a boone:<br> <A NAME="an_1028"></A>&nbsp;So lat m' alone, and it shal be thi beste."<br> <A NAME="an_1029"></A>&nbsp;"Whi, frend," quod he, "now do right as the leste.<br> <span class="margnote"><FONT COLOR="GREEN" SIZE="-1"><A NAME="an_1030">1030</A></FONT></span>&nbsp;"But herke, Pandare, o word, for I nolde<br> <A NAME="an_1031"></A>&nbsp;That thow in me wendest so gret folie,<br> <A NAME="an_1032"></A>&nbsp;That to my lady I desiren sholde<br> <A NAME="an_1033"></A>&nbsp;That toucheth harm or any vilenye;<br> <A NAME="an_1034"></A>&nbsp;For dredeles me were levere dye<br> <A NAME="an_1035"></A>&nbsp;Than she of me aught elles understode<br> <A NAME="an_1036"></A>&nbsp;But that that myghte sownen into goode."<br> <A NAME="an_1037"></A>&nbsp;Tho lough this Pandare, and anon answerde,<br> <A NAME="an_1038"></A>&nbsp;"And I thi borugh? Fy! No wight doth but so.<br> <A NAME="an_1039"></A>&nbsp;I roughte naught though that she stood and herde<br> <span class="margnote"><FONT COLOR="GREEN" SIZE="-1"><A NAME="an_1040">1040</A></FONT></span>&nbsp;How that thow seist! but farewel, I wol go.<br> <A NAME="an_1041"></A>&nbsp;Adieu! Be glad! God spede us bothe two!<br> <A NAME="an_1042"></A>&nbsp;Yef me this labour and this bisynesse,<br> <A NAME="an_1043"></A>&nbsp;And of my spede be thyn al that swetnesse."<br> <A NAME="an_1044"></A>&nbsp;Tho Troilus gan doun on knees to falle,<br> <A NAME="an_1045"></A>&nbsp;And Pandare in his armes hente faste,<br> <A NAME="an_1046"></A>&nbsp;And seyde, "Now, fy on the Grekes alle!<br> <A NAME="an_1047"></A>&nbsp;Yet, parde, God shal helpe us atte laste.<br> <A NAME="an_1048"></A>&nbsp;And dredelees, if that my lyf may laste,<br> <A NAME="an_1049"></A>&nbsp;And God toforn, lo, som of hem shal smerte;<br> <span class="margnote"><FONT COLOR="GREEN" SIZE="-1"><A NAME="an_1050">1050</A></FONT></span>&nbsp;And yet m' athenketh that this avant m' asterte!<br> <A NAME="an_1051"></A>&nbsp;"Now, Pandare, I kan na more seye,<br> <A NAME="an_1052"></A>&nbsp;But, thow wis, thow woost, thow maist, thow art al!<br> <A NAME="an_1053"></A>&nbsp;My lif, my deth, hol in thyn hond I leye.<br> <A NAME="an_1054"></A>&nbsp;Help now!" Quod he, "Yis, by mi trowthe, I shal."<br> <A NAME="an_1055"></A>&nbsp;"God yelde the, frend, and this in special,"<br> <A NAME="an_1056"></A>&nbsp;Quod Troilus, "that thow me recomande<br> <A NAME="an_1057"></A>&nbsp;To hire that to the deth me may comande."<br> <A NAME="an_1058"></A>&nbsp;This Pandarus, tho desirous to serve<br> <A NAME="an_1059"></A>&nbsp;His fulle frend, than seyde in this manere:<br> <span class="margnote"><FONT COLOR="GREEN" SIZE="-1"><A NAME="an_1060">1060</A></FONT></span>&nbsp;"Farwell, and thenk I wol thi thank deserve!<br> <A NAME="an_1061"></A>&nbsp;Have here my trowthe, and that thow shalt wel here."<br> <A NAME="an_1062"></A>&nbsp;And went his wey, thenkyng on this matere,<br> <A NAME="an_1063"></A>&nbsp;And how he best myghte hire biseche of grace,<br> <A NAME="an_1064"></A>&nbsp;And fynde a tyme therto, and a place.<br> <A NAME="an_1065"></A>&nbsp;For everi wight that hath an hous to founde<br> <A NAME="an_1066"></A>&nbsp;Ne renneth naught the werk for to bygynne<br> <A NAME="an_1067"></A>&nbsp;With rakel hond, but he wol bide a stounde,<br> <A NAME="an_1068"></A>&nbsp;And sende his hertes line out fro withinne<br> <A NAME="an_1069"></A>&nbsp;Aldirfirst his purpos for to wynne.<br> <span class="margnote"><FONT COLOR="GREEN" SIZE="-1"><A NAME="an_1070">1070</A></FONT></span>&nbsp;Al this Pandare in his herte thoughte,<br> <A NAME="an_1071"></A>&nbsp;And caste his werk ful wisely or he wroughte.<br> <A NAME="an_1072"></A>&nbsp;But Troilus lay tho no lenger down,<br> <A NAME="an_1073"></A>&nbsp;But up anon upon his stede bay,<br> <A NAME="an_1074"></A>&nbsp;And in the feld he pleyde tho leoun;<br> <A NAME="an_1075"></A>&nbsp;Wo was that Grek that with hym mette a-day!<br> <A NAME="an_1076"></A>&nbsp;And in the town his manere tho forth ay<br> <A NAME="an_1077"></A>&nbsp;So goodly was, and gat hym so in grace,<br> <A NAME="an_1078"></A>&nbsp;That ecch hym loved that loked on his face.<br> <A NAME="an_1079"></A>&nbsp;For he bicom the frendlieste wight,<br> <span class="margnote"><FONT COLOR="GREEN" SIZE="-1"><A NAME="an_1080">1080</A></FONT></span>&nbsp;The gentilest, and ek the mooste fre,<br> <A NAME="an_1081"></A>&nbsp;The thriftiest, and oon the beste knyght<br> <A NAME="an_1082"></A>&nbsp;That in his tyme was or myghte be;<br> <A NAME="an_1083"></A>&nbsp;Dede were his japes and his cruelte,<br> <A NAME="an_1084"></A>&nbsp;His heighe port and his manere estraunge,<br> <A NAME="an_1085"></A>&nbsp;And ecch of tho gan for a vertu chaunge.<br> <A NAME="an_1086"></A>&nbsp;Now lat us stynte of Troilus a stounde,<br> <A NAME="an_1087"></A>&nbsp;That fareth lik a man that hurt is soore,<br> <A NAME="an_1088"></A>&nbsp;And is somdeel of akyngge of his wownde<br> <A NAME="an_1089"></A>&nbsp;Ylissed wel, but heeled no deel moore,<br> <span class="margnote"><FONT COLOR="GREEN" SIZE="-1"><A NAME="an_1090">1090</A></FONT></span>&nbsp;And, as an esy pacyent, the loore<br> <A NAME="an_1091"></A>&nbsp;Abit of hym that gooth aboute his cure;<br> <A NAME="an_1092"></A>&nbsp;And thus he dryeth forth his aventure.<br>  
<p><HR>
<CENTER>
<A HREF="mect59.htm">Next: Book 2</A></CENTER>
</BODY>
</HTML>
