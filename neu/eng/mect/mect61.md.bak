[![](../../../cdshop/ithlogo.png)](../../../index.md)  
[Intangible Textual Heritage](../../../index.md)  [Legends and
Sagas](../../index)  [England](../index)  [Index](index.md) 
[Previous](mect60)  [Next](mect62.md) 

------------------------------------------------------------------------

[![](img/tease.jpg)](index.md)  
*The Canterbury Tales and Other Works of Chaucer (Middle English)*, by
Geoffery Chaucer, \[14th cent.\], at Intangible Textual Heritage

------------------------------------------------------------------------

#### Troilus and Criseyde

### Book 4

<span id="an_1"></span> But al to litel, weylaway the whyle,  
<span id="an_2"></span> Lasteth swich joie, ythonked be Fortune,  
<span id="an_3"></span> That semeth trewest whan she wol bygyle  
<span id="an_4"></span> And kan to fooles so hire song entune  
<span id="an_5"></span> That she hem hent and blent, traitour comune!  
<span id="an_6"></span> And whan a wight is from hire whiel ythrowe,  
<span id="an_7"></span> Than laugheth she, and maketh hym the mowe.  
<span id="an_8"></span> From Troilus she gan hire brighte face  
<span id="an_9"></span> Awey to writhe, and tok of hym non heede,  
<span class="margnote"><span id="an_10">10</span></span> But caste hym
clene out of his lady grace,  
<span id="an_11"></span> And on hire whiel she sette up Diomede;  
<span id="an_12"></span> For which myn herte right now gynneth blede,  
<span id="an_13"></span> And now my penne, allas, with which I write,  
<span id="an_14"></span> Quaketh for drede of that I moste endite.  
<span id="an_15"></span> For how Criseyde Troilus forsook --  
<span id="an_16"></span> Or at the leeste, how that she was unkynde --  
<span id="an_17"></span> Moot hennesforth ben matere of my book,  
<span id="an_18"></span> As writen folk thorugh which it is in mynde.  
<span id="an_19"></span> Allas, that they sholde evere cause fynde  
<span class="margnote"><span id="an_20">20</span></span> To speke hire
harm! And if they on hire lye,  
<span id="an_21"></span> Iwis, hemself sholde han the vilanye.  
<span id="an_22"></span> O ye Herynes, Nyghtes doughtren thre,  
<span id="an_23"></span> That endeles compleignen evere in pyne,  
<span id="an_24"></span> Megera, Alete, and ek Thesiphone,  
<span id="an_25"></span> Thow cruel Mars ek, fader to Quyryne,  
<span id="an_26"></span> This ilke ferthe book me helpeth fyne,  
<span id="an_27"></span> So that the losse of lyf and love yfeere  
<span id="an_28"></span> Of Troilus be fully shewed heere.  
<span id="an_29"></span> Liggyng in oost, as I have seyd er this,  
<span class="margnote"><span id="an_30">30</span></span> The Grekys
stronge aboute Troie town,  
<span id="an_31"></span> Byfel that, whan that Phebus shynyng is  
<span id="an_32"></span> Upon the brest of Hercules lyoun,  
<span id="an_33"></span> That Ector, with ful many a bold baroun,  
<span id="an_34"></span> Caste on a day with Grekis for to fighte,  
<span id="an_35"></span> As he was wont, to greve hem what he myghte.  
<span id="an_36"></span> Not I how longe or short it was bitwene  
<span id="an_37"></span> This purpos and that day they issen mente,  
<span id="an_38"></span> But on a day, wel armed, brighte, and shene,  
<span id="an_39"></span> Ector and many a worthi wight out wente,  
<span class="margnote"><span id="an_40">40</span></span> With spere in
honde and bigge bowes bente;  
<span id="an_41"></span> And in the berd, withouten lenger lette,  
<span id="an_42"></span> Hire fomen in the feld hem faste mette.  
<span id="an_43"></span> The longe day, with speres sharpe igrounde,  
<span id="an_44"></span> With arwes, dartes, swerdes, maces felle,  
<span id="an_45"></span> They fighte and bringen hors and man to
grounde,  
<span id="an_46"></span> And with hire axes out the braynes quelle.  
<span id="an_47"></span> But in the laste shour, soth for to telle,  
<span id="an_48"></span> The folk of Troie hemselven so mysledden  
<span id="an_49"></span> That with the worse at nyght homward they
fledden.  
<span class="margnote"><span id="an_50">50</span></span> At which day
was taken Antenore,  
<span id="an_51"></span> Maugre Polydamas or Monesteo,  
<span id="an_52"></span> Santippe, Sarpedoun, Polynestore,  
<span id="an_53"></span> Polite, or ek the Trojan daun Rupheo,  
<span id="an_54"></span> And other lasse folk as Phebuseo;  
<span id="an_55"></span> So that, for harm, that day the folk of Troie  
<span id="an_56"></span> Dredden to lese a gret part of hire joie.  
<span id="an_57"></span> Of Priamus was yeve, at Grek requeste,  
<span id="an_58"></span> A tyme of trewe, and tho they gonnen trete  
<span id="an_59"></span> Hire prisoners to chaungen, meste and leste,  
<span class="margnote"><span id="an_60">60</span></span> And for the
surplus yeven sommes grete.  
<span id="an_61"></span> This thing anon was couth in every strete,  
<span id="an_62"></span> Bothe in th' assege, in town, and everywhere,  
<span id="an_63"></span> And with the firste it com to Calkas ere.  
<span id="an_64"></span> Whan Calkas knew this tretis sholde holde,  
<span id="an_65"></span> In consistorie among the Grekes soone  
<span id="an_66"></span> He gan in thringe forth with lordes olde,  
<span id="an_67"></span> And sette hym there as he was wont to doone;  
<span id="an_68"></span> And with a chaunged face hem bad a boone,  
<span id="an_69"></span> For love of God, to don that reverence,  
<span class="margnote"><span id="an_70">70</span></span> To stynte noyse
and yeve hym audience.  
<span id="an_71"></span> Than seyde he thus: "Lo, lordes myn, ich was  
<span id="an_72"></span> Troian, as it is knowen out of drede;  
<span id="an_73"></span> And, if that yow remembre, I am Calkas,  
<span id="an_74"></span> That alderfirst yaf comfort to youre nede,  
<span id="an_75"></span> And tolde wel how that ye shulden spede.  
<span id="an_76"></span> For dredeles, thorugh yow shal in a stownde  
<span id="an_77"></span> Ben Troie ybrend and beten down to grownde.  
<span id="an_78"></span> "And in what forme, or in what manere wise,  
<span id="an_79"></span> This town to shende, and al youre lust t'
acheve,  
<span class="margnote"><span id="an_80">80</span></span> Ye han er this
wel herd me yow devyse;  
<span id="an_81"></span> This knowe ye, my lordes, as I leve.  
<span id="an_82"></span> And for the Grekis weren me so leeve,  
<span id="an_83"></span> I com myself, in my propre persone,  
<span id="an_84"></span> To teche in this how yow was best to doone.  
<span id="an_85"></span> "Havyng unto my tresor ne my rente  
<span id="an_86"></span> Right no resport, to respect of youre ese,  
<span id="an_87"></span> Thus al my good I lefte and to yow wente,  
<span id="an_88"></span> Wenyng in this yow lordes for to plese.  
<span id="an_89"></span> But al that los ne doth me no disese.  
<span class="margnote"><span id="an_90">90</span></span> I vouchesauf,
as wisly have I joie,  
<span id="an_91"></span> For yow to lese al that I have in Troie,  
<span id="an_92"></span> "Save of a doughter that I lefte, allas,  
<span id="an_93"></span> Slepyng at hom, whanne out of Troie I sterte.  
<span id="an_94"></span> O sterne, O cruel fader that I was!  
<span id="an_95"></span> How myghte I have in that so hard an herte?  
<span id="an_96"></span> Allas, I ne hadde ibrought hire in hire
sherte!  
<span id="an_97"></span> For sorwe of which I wol nought lyve
to-morwe,  
<span id="an_98"></span> But if ye lordes rewe upon my sorwe.  
<span id="an_99"></span> "For by that cause I say no tyme er now  
<span class="margnote"><span id="an_100">100</span></span> Hire to
delivere, ich holden have my pees;  
<span id="an_101"></span> But now or nevere, if that it like yow,  
<span id="an_102"></span> I may hire have right soone, douteles.  
<span id="an_103"></span> O help and grace amonges al this prees!  
<span id="an_104"></span> Rewe on this olde caytyf in destresse,  
<span id="an_105"></span> Syn I thorugh yow have al this hevynesse.  
<span id="an_106"></span> "Ye have now kaught and fetered in prisoun  
<span id="an_107"></span> Troians ynowe, and if youre willes be,  
<span id="an_108"></span> My child with oon may han redempcioun;  
<span id="an_109"></span> Now for the love of God and of bounte,  
<span class="margnote"><span id="an_110">110</span></span> Oon of so
fele, allas, so yive hym me!  
<span id="an_111"></span> What nede were it this preiere for to werne,  
<span id="an_112"></span> Syn ye shul bothe han folk and town as
yerne?  
<span id="an_113"></span> "On peril of my lif, I shal nat lye;  
<span id="an_114"></span> Appollo hath me told it feithfully;  
<span id="an_115"></span> I have ek founde it be astronomye,  
<span id="an_116"></span> By sort, and by augurye ek, trewely,  
<span id="an_117"></span> And dar wel say, the tyme is faste by  
<span id="an_118"></span> That fire and flaumbe on al the town shal
sprede,  
<span id="an_119"></span> And thus shal Troie torne to asshen dede.  
<span class="margnote"><span id="an_120">120</span></span> "For certein,
Phebus and Neptunus bothe,  
<span id="an_121"></span> That makeden the walles of the town,  
<span id="an_122"></span> Ben with the folk of Troie alwey so wrothe  
<span id="an_123"></span> That they wol brynge it to confusioun,  
<span id="an_124"></span> Right in despit of kyng Lameadoun;  
<span id="an_125"></span> Bycause he nolde payen hem here hire,  
<span id="an_126"></span> The town of Troie shal ben set on-fire."  
<span id="an_127"></span> Tellyng his tale alwey, this olde greye,  
<span id="an_128"></span> Humble in his speche and in his lokyng eke,  
<span id="an_129"></span> The salte teris from his eyen tweye  
<span class="margnote"><span id="an_130">130</span></span> Ful faste
ronnen down by either cheke.  
<span id="an_131"></span> So longe he gan of socour hem biseke  
<span id="an_132"></span> That, for to hele hym of his sorwes soore,  
<span id="an_133"></span> They yave hym Antenor, withouten moore.  
<span id="an_134"></span> But who was glad ynough but Calkas tho?  
<span id="an_135"></span> And of this thyng ful soone his nedes leyde  
<span id="an_136"></span> On hem that sholden for the tretis go,  
<span id="an_137"></span> And hem for Antenor ful ofte preyde  
<span id="an_138"></span> To bryngen hom kyng Toas and Criseyde.  
<span id="an_139"></span> And whan Priam his save-garde sente,  
<span class="margnote"><span id="an_140">140</span></span> Th'
embassadours to Troie streight they wente.  
<span id="an_141"></span> The cause itold of hire comyng, the olde  
<span id="an_142"></span> Priam, the kyng, ful soone in general  
<span id="an_143"></span> Let her-upon his parlement to holde,  
<span id="an_144"></span> Of which th' effect rehercen yow I shal.  
<span id="an_145"></span> Th' embassadours ben answerd for fynal;  
<span id="an_146"></span> Th' eschaunge of prisoners and al this nede  
<span id="an_147"></span> Hem liketh wel, and forth in they procede.  
<span id="an_148"></span> This Troilus was present in the place  
<span id="an_149"></span> Whan axed was for Antenor Criseyde,  
<span class="margnote"><span id="an_150">150</span></span> For which ful
soone chaungen gan his face,  
<span id="an_151"></span> As he that with tho wordes wel neigh deyde.  
<span id="an_152"></span> But natheles he no word to it seyde,  
<span id="an_153"></span> Lest men sholde his affeccioun espye;  
<span id="an_154"></span> With mannes herte he gan his sorwes drye,  
<span id="an_155"></span> And ful of angwissh and of grisly drede  
<span id="an_156"></span> Abod what lordes wolde unto it seye;  
<span id="an_157"></span> And if they wolde graunte -- as God forbede
--  
<span id="an_158"></span> Th' eschaunge of hire, than thoughte he
thynges tweye:  
<span id="an_159"></span> First, how to save hire honour, and what
weye  
<span class="margnote"><span id="an_160">160</span></span> He myghte
best th' eschaunge of hire withstonde.  
<span id="an_161"></span> Ful faste he caste how al this myghte
stonde.  
<span id="an_162"></span> Love hym made al prest to don hire byde,  
<span id="an_163"></span> And rather dyen than she sholde go;  
<span id="an_164"></span> But Resoun seyde hym, on that other syde,  
<span id="an_165"></span> "Withouten assent of hire ne do nat so,  
<span id="an_166"></span> Lest for thi werk she wolde be thy fo,  
<span id="an_167"></span> And seyn that thorugh thy medlynge is iblowe  
<span id="an_168"></span> Youre bother love, ther it was erst
unknowe."  
<span id="an_169"></span> For which he gan deliberen, for the beste,  
<span class="margnote"><span id="an_170">170</span></span> That though
the lordes wolde that she wente,  
<span id="an_171"></span> He wolde lat hem graunte what hem leste,  
<span id="an_172"></span> And telle his lady first what that they
mente;  
<span id="an_173"></span> And whan that she hadde seyd hym hire
entente,  
<span id="an_174"></span> Therafter wolde he werken also blyve,  
<span id="an_175"></span> Theigh al the world ayeyn it wolde stryve.  
<span id="an_176"></span> Ector, which that wel the Grekis herde,  
<span id="an_177"></span> For Antenor how they wolde han Criseyde,  
<span id="an_178"></span> Gan it withstonde, and sobrely answerde:  
<span id="an_179"></span> "Syres, she nys no prisonere," he seyde;  
<span class="margnote"><span id="an_180">180</span></span> "I not on yow
who that this charge leyde,  
<span id="an_181"></span> But, on my part, ye may eftsone hem telle,  
<span id="an_182"></span> We usen here no wommen for to selle."  
<span id="an_183"></span> The noyse of peple up stirte thanne at ones,  
<span id="an_184"></span> As breme as blase of straw iset on-fire;  
<span id="an_185"></span> For infortune it wolde, for the nones,  
<span id="an_186"></span> They sholden hire confusioun desire.  
<span id="an_187"></span> "Ector," quod they, "what goost may yow
enspyre  
<span id="an_188"></span> This womman thus to shilde and don us leese  
<span id="an_189"></span> Daun Antenor -- a wrong wey now ye chese --  
<span class="margnote"><span id="an_190">190</span></span> "That is so
wys and ek so bold baroun?  
<span id="an_191"></span> And we han nede to folk, as men may se.  
<span id="an_192"></span> He is ek oon the grettest of this town.  
<span id="an_193"></span> O Ector, lat tho fantasies be!  
<span id="an_194"></span> O kyng Priam," quod they, "thus sygge we,  
<span id="an_195"></span> That al oure vois is to forgon Criseyde."  
<span id="an_196"></span> And to deliveren Antenor they preyde.  
<span id="an_197"></span> O Juvenal, lord, trewe is thy sentence,  
<span id="an_198"></span> That litel wyten folk what is to yerne,  
<span id="an_199"></span> That they ne fynde in hire desir offence;  
<span class="margnote"><span id="an_200">200</span></span> For cloude of
errour let hem to discerne  
<span id="an_201"></span> What best is. And lo, here ensample as
yerne:  
<span id="an_202"></span> This folk desiren now deliveraunce  
<span id="an_203"></span> Of Antenor, that brought hem to meschaunce,  
<span id="an_204"></span> For he was after traitour to the town  
<span id="an_205"></span> Of Troye. Allas, they quytte hym out to
rathe!  
<span id="an_206"></span> O nyce world, lo, thy discrecioun!  
<span id="an_207"></span> Criseyde, which that nevere dide hem scathe,  
<span id="an_208"></span> Shal now no lenger in hire blisse bathe;  
<span id="an_209"></span> But Antenor, he shal com hom to towne,  
<span class="margnote"><span id="an_210">210</span></span> And she shal
out; thus seyden here and howne.  
<span id="an_211"></span> For which delibered was by parlement  
<span id="an_212"></span> For Antenor to yelden out Criseyde,  
<span id="an_213"></span> And it pronounced by the president,  
<span id="an_214"></span> Altheigh that Ector "nay" ful ofte preyde.  
<span id="an_215"></span> And fynaly, what wight that it withseyde,  
<span id="an_216"></span> It was for nought; it moste ben and sholde,  
<span id="an_217"></span> For substaunce of the parlement it wolde.  
<span id="an_218"></span> Departed out of parlement echone,  
<span id="an_219"></span> This Troilus, withouten wordes mo,  
<span class="margnote"><span id="an_220">220</span></span> Unto his
chambre spedde hym faste allone,  
<span id="an_221"></span> But if it were a man of his or two  
<span id="an_222"></span> The which he bad out faste for to go  
<span id="an_223"></span> Bycause he wolde slepen, as he seyde,  
<span id="an_224"></span> And hastily upon his bed hym leyde.  
<span id="an_225"></span> And as in wynter leves ben biraft,  
<span id="an_226"></span> Ech after other, til the tree be bare,  
<span id="an_227"></span> So that ther nys but bark and braunche
ilaft,  
<span id="an_228"></span> Lith Troilus, byraft of ech welfare,  
<span id="an_229"></span> Ibounden in the blake bark of care,  
<span class="margnote"><span id="an_230">230</span></span> Disposed wood
out of his wit to breyde,  
<span id="an_231"></span> So sore hym sat the chaungynge of Criseyde.  
<span id="an_232"></span> He rist hym up, and every dore he shette,  
<span id="an_233"></span> And wyndow ek, and tho this sorwful man  
<span id="an_234"></span> Upon his beddes syde adown hym sette,  
<span id="an_235"></span> Ful lik a ded ymage, pale and wan;  
<span id="an_236"></span> And in his brest the heped wo bygan  
<span id="an_237"></span> Out breste, and he to werken in this wise  
<span id="an_238"></span> In his woodnesse, as I shal yow devyse.  
<span id="an_239"></span> Right as the wylde bole bygynneth sprynge,  
<span class="margnote"><span id="an_240">240</span></span> Now her, now
ther, idarted to the herte,  
<span id="an_241"></span> And of his deth roreth in compleynynge,  
<span id="an_242"></span> Right so gan he aboute the chaumbre sterte,  
<span id="an_243"></span> Smytyng his brest ay with his fistes smerte;  
<span id="an_244"></span> His hed to the wal, his body to the grounde  
<span id="an_245"></span> Ful ofte he swapte, hymselven to confounde.  
<span id="an_246"></span> His eyen two, for piete of herte,  
<span id="an_247"></span> Out stremeden as swifte welles tweye;  
<span id="an_248"></span> The heighe sobbes of his sorwes smerte  
<span id="an_249"></span> His speche hym refte; unnethes myghte he
seye,  
<span class="margnote"><span id="an_250">250</span></span> "O deth,
allas, why nyltow do me deye?  
<span id="an_251"></span> Acorsed be that day which that Nature  
<span id="an_252"></span> Shop me to ben a lyves creature!"  
<span id="an_253"></span> But after, whan the furie and al the rage,  
<span id="an_254"></span> Which that his herte twiste and faste
threste,  
<span id="an_255"></span> By lengthe of tyme somwhat gan aswage,  
<span id="an_256"></span> Upon his bed he leyde hym down to reste.  
<span id="an_257"></span> But tho bygonne his teeris more out breste,  
<span id="an_258"></span> That wonder is the body may suffise  
<span id="an_259"></span> To half this wo which that I yow devyse.  
<span class="margnote"><span id="an_260">260</span></span> Than seyde he
thus: "Fortune, allas the while!  
<span id="an_261"></span> What have I don? What have I thus agylt?  
<span id="an_262"></span> How myghtestow for rowthe me bygile?  
<span id="an_263"></span> Is ther no grace, and shal I thus be spilt?  
<span id="an_264"></span> Shal thus Creiseyde awey, for that thow
wilt?  
<span id="an_265"></span> Allas, how maistow in thyn herte fynde  
<span id="an_266"></span> To ben to me thus cruwel and unkynde?  
<span id="an_267"></span> "Have I the nought honoured al my lyve,  
<span id="an_268"></span> As thow wel woost, above the goddes alle?  
<span id="an_269"></span> Whi wiltow me fro joie thus deprive?  
<span class="margnote"><span id="an_270">270</span></span> O Troilus,
what may men now the calle  
<span id="an_271"></span> But wrecche of wrecches, out of honour falle  
<span id="an_272"></span> Into miserie, in which I wol bewaille  
<span id="an_273"></span> Criseyde -- allas! -- til that the breth me
faille?  
<span id="an_274"></span> "Allas, Fortune, if that my lif in joie  
<span id="an_275"></span> Displesed hadde unto thi foule envye,  
<span id="an_276"></span> Why ne haddestow my fader, kyng of Troye,  
<span id="an_277"></span> Byraft the lif, or don my bretheren dye,  
<span id="an_278"></span> Or slayn myself, that thus compleyne and crye
--  
<span id="an_279"></span> I, combre-world, that may of nothyng serve,  
<span class="margnote"><span id="an_280">280</span></span> But evere dye
and nevere fulli sterve.  
<span id="an_281"></span> "If that Criseyde allone were me laft,  
<span id="an_282"></span> Nought roughte I whiderward thow woldest me
steere;  
<span id="an_283"></span> And hire, allas, than hastow me biraft.  
<span id="an_284"></span> But everemore, lo, this is thi manere,  
<span id="an_285"></span> To reve a wight that most is to hym deere,  
<span id="an_286"></span> To preve in that thi gerful violence.  
<span id="an_287"></span> Thus am I lost; ther helpeth no diffence.  
<span id="an_288"></span> "O verrey lord, O Love! O god, allas!  
<span id="an_289"></span> That knowest best myn herte and al my
thought,  
<span class="margnote"><span id="an_290">290</span></span> What shal my
sorwful lif don in this cas,  
<span id="an_291"></span> If I forgo that I so deere have bought?  
<span id="an_292"></span> Syn ye Criseyde and me han fully brought  
<span id="an_293"></span> Into youre grace, and bothe oure hertes
seled,  
<span id="an_294"></span> How may ye suffre, allas, it be repeled?  
<span id="an_295"></span> "What shal I don? I shal, while I may dure  
<span id="an_296"></span> On lyve in torment and in cruwel peyne  
<span id="an_297"></span> This infortune or this disaventure,  
<span id="an_298"></span> Allone as I was born, iwys, compleyne;  
<span id="an_299"></span> Ne nevere wol I seen it shyne or reyne,  
<span class="margnote"><span id="an_300">300</span></span> But ende I
wol, as Edippe, in derknesse  
<span id="an_301"></span> My sorwful lif, and dyen in distresse.  
<span id="an_302"></span> "O wery goost, that errest to and fro,  
<span id="an_303"></span> Why nyltow fleen out of the wofulleste  
<span id="an_304"></span> Body that evere myghte on grounde go?  
<span id="an_305"></span> O soule, lurkynge in this wo, unneste,  
<span id="an_306"></span> Fle forth out of myn herte, and lat it
breste,  
<span id="an_307"></span> And folowe alwey Criseyde, thi lady dere.  
<span id="an_308"></span> Thi righte place is now no lenger here.  
<span id="an_309"></span> "O woful eyen two, syn youre disport  
<span class="margnote"><span id="an_310">310</span></span> Was al to sen
Criseydes eyen brighte,  
<span id="an_311"></span> What shal ye don but, for my discomfort,  
<span id="an_312"></span> Stonden for naught, and wepen out youre
sighte,  
<span id="an_313"></span> Syn she is queynt that wont was yow to
lighte?  
<span id="an_314"></span> In vayn fro this forth have ich eyen tweye  
<span id="an_315"></span> Ifourmed, syn youre vertu is aweye.  
<span id="an_316"></span> "O my Criseyde, O lady sovereigne  
<span id="an_317"></span> Of thilke woful soule that thus crieth,  
<span id="an_318"></span> Who shal now yeven comfort to my peyne?  
<span id="an_319"></span> Allas, no wight. But whan myn herte dieth,  
<span class="margnote"><span id="an_320">320</span></span> My spirit,
which that so unto yow hieth,  
<span id="an_321"></span> Receyve in gree, for that shal ay yow serve;  
<span id="an_322"></span> Forthi no fors is, though the body sterve.  
<span id="an_323"></span> "O ye loveris, that heigh upon the whiel  
<span id="an_324"></span> Ben set of Fortune, in good aventure,  
<span id="an_325"></span> God leve that ye fynde ay love of stiel,  
<span id="an_326"></span> And longe mote youre lif in joie endure!  
<span id="an_327"></span> But whan ye comen by my sepulture,  
<span id="an_328"></span> Remembreth that youre felawe resteth there;  
<span id="an_329"></span> For I loved ek, though ich unworthi were.  
<span class="margnote"><span id="an_330">330</span></span> "O oold,
unholsom, and myslyved man --  
<span id="an_331"></span> Calkas I mene -- allas, what eiled the  
<span id="an_332"></span> To ben a Grek, syn thow art born Troian?  
<span id="an_333"></span> O Calkas, which that wolt my bane be,  
<span id="an_334"></span> In corsed tyme was thow born for me!  
<span id="an_335"></span> As wolde blisful Jove, for his joie,  
<span id="an_336"></span> That I the hadde wher I wolde, in Troie!"  
<span id="an_337"></span> A thousand sikes, hotter than the gleede,  
<span id="an_338"></span> Out of his brest ech after other wente,  
<span id="an_339"></span> Medled with pleyntes new, his wo to feede,  
<span class="margnote"><span id="an_340">340</span></span> For which his
woful teris nevere stente;  
<span id="an_341"></span> And shortly, so his peynes hym torente,  
<span id="an_342"></span> And wex so mat, that joie nor penaunce  
<span id="an_343"></span> He feleth non, but lith forth in a traunce.  
<span id="an_344"></span> Pandare, which that in the parlement  
<span id="an_345"></span> Hadde herd what every lord and burgeys
seyde,  
<span id="an_346"></span> And how ful graunted was by oon assent  
<span id="an_347"></span> For Antenor to yelden so Criseyde,  
<span id="an_348"></span> Gan wel neigh wood out of his wit to breyde,  
<span id="an_349"></span> So that for wo he nyste what he mente,  
<span class="margnote"><span id="an_350">350</span></span> But in a rees
to Troilus he wente.  
<span id="an_351"></span> A certeyn knyght that for the tyme kepte  
<span id="an_352"></span> The chambre door undide it hym anon;  
<span id="an_353"></span> And Pandare, that ful tendreliche wepte,  
<span id="an_354"></span> Into the derke chambre, as stille as ston,  
<span id="an_355"></span> Toward the bed gan softely to gon,  
<span id="an_356"></span> So confus that he nyste what to seye;  
<span id="an_357"></span> For verray wo his wit was neigh aweye.  
<span id="an_358"></span> And with his chiere and lokyng al totorn  
<span id="an_359"></span> For sorwe of this, and with his armes
folden,  
<span class="margnote"><span id="an_360">360</span></span> He stood this
woful Troilus byforn,  
<span id="an_361"></span> And on his pitous face he gan byholden.  
<span id="an_362"></span> But Lord, so ofte gan his herte colden,  
<span id="an_363"></span> Seyng his frend in wo, whos hevynesse  
<span id="an_364"></span> His herte slough, as thoughte hym, for
destresse.  
<span id="an_365"></span> This woful wight, this Troilus, that felte  
<span id="an_366"></span> His frend Pandare ycomen hym to se,  
<span id="an_367"></span> Gan as the snow ayeyn the sonne melte;  
<span id="an_368"></span> For which this sorwful Pandare, of pitee,  
<span id="an_369"></span> Gan for to wepe as tendreliche as he;  
<span class="margnote"><span id="an_370">370</span></span> And specheles
thus ben thise ilke tweye,  
<span id="an_371"></span> That neither myghte o word for sorwe seye.  
<span id="an_372"></span> But at the laste this woful Troilus,  
<span id="an_373"></span> Neigh ded for smert, gan bresten out to
rore,  
<span id="an_374"></span> And with a sorwful noise he seyde thus,  
<span id="an_375"></span> Among hise sobbes and his sikes sore:  
<span id="an_376"></span> "Lo, Pandare, I am ded, withouten more.  
<span id="an_377"></span> Hastow nat herd at parlement," he seyde,  
<span id="an_378"></span> "For Antenor how lost is my Criseyde?"  
<span id="an_379"></span> This Pandarus, ful ded and pale of hewe,  
<span class="margnote"><span id="an_380">380</span></span> Ful pitously
answerde and seyde, "Yis!  
<span id="an_381"></span> As wisly were it fals as it is trewe,  
<span id="an_382"></span> That I have herd, and woot al how it is.  
<span id="an_383"></span> O mercy, God, who wolde have trowed this?  
<span id="an_384"></span> Who wolde have wend that in so litel a
throwe  
<span id="an_385"></span> Fortune oure joie wold han overthrowe?  
<span id="an_386"></span> "For in this world ther is no creature,  
<span id="an_387"></span> As to my dom, that ever saugh ruyne  
<span id="an_388"></span> Straunger than this, thorugh cas or
aventure.  
<span id="an_389"></span> But who may al eschue, or al devyne?  
<span class="margnote"><span id="an_390">390</span></span> Swich is this
world! Forthi I thus diffyne:  
<span id="an_391"></span> Ne trust no wight to fynden in Fortune  
<span id="an_392"></span> Ay propretee; hire yiftes ben comune.  
<span id="an_393"></span> "But telle me this: whi thow art now so mad  
<span id="an_394"></span> To sorwen thus? Whi listow in this wise,  
<span id="an_395"></span> Syn thi desir al holly hastow had,  
<span id="an_396"></span> So that, by right, it oughte ynough suffise?  
<span id="an_397"></span> But I, that nevere felte in my servyse  
<span id="an_398"></span> A frendly cheere or lokyng of an eye,  
<span id="an_399"></span> Lat me thus wepe and wailen til I deye.  
<span class="margnote"><span id="an_400">400</span></span> "And over al
this, as thow wel woost thiselve,  
<span id="an_401"></span> This town is ful of ladys al aboute;  
<span id="an_402"></span> And, to my doom, fairer than swiche twelve  
<span id="an_403"></span> As evere she was, shal I fynde in som route
--  
<span id="an_404"></span> Yee, on or two, withouten any doute.  
<span id="an_405"></span> Forthi be glad, myn owen deere brother!  
<span id="an_406"></span> If she be lost, we shal recovere an other.  
<span id="an_407"></span> "What! God forbede alwey that ech plesaunce  
<span id="an_408"></span> In o thyng were and in non other wight!  
<span id="an_409"></span> If oon kan synge, an other kan wel daunce;  
<span class="margnote"><span id="an_410">410</span></span> If this be
goodly, she is glad and light;  
<span id="an_411"></span> And this is fair, and that kan good aright.  
<span id="an_412"></span> Ech for his vertu holden is for deere,  
<span id="an_413"></span> Both heroner and faucoun for ryvere.  
<span id="an_414"></span> "And ek, as writ Zanzis, that was ful wys,  
<span id="an_415"></span> \`The newe love out chaceth ofte the olde';  
<span id="an_416"></span> And upon newe cas lith newe avys.  
<span id="an_417"></span> Thenk ek, thi lif to saven artow holde.  
<span id="an_418"></span> Swich fir, by proces, shal of kynde colde,  
<span id="an_419"></span> For syn it is but casuel plesaunce,  
<span class="margnote"><span id="an_420">420</span></span> Som cas shal
putte it out of remembraunce;  
<span id="an_421"></span> "For also seur as day comth after nyght,  
<span id="an_422"></span> The newe love, labour, or oother wo,  
<span id="an_423"></span> Or elles selde seynge of a wight,  
<span id="an_424"></span> Don olde affecciouns alle over-go.  
<span id="an_425"></span> And, for thi part, thow shalt have oon of
tho  
<span id="an_426"></span> T' abregge with thi bittre peynes smerte;  
<span id="an_427"></span> Absence of hire shal dryve hire out of
herte."  
<span id="an_428"></span> Thise wordes seyde he for the nones alle,  
<span id="an_429"></span> To help his frend, lest he for sorwe deyde;  
<span class="margnote"><span id="an_430">430</span></span> For douteles,
to don his wo to falle,  
<span id="an_431"></span> He roughte nought what unthrift that he
seyde.  
<span id="an_432"></span> But Troilus, that neigh for sorwe deyde,  
<span id="an_433"></span> Took litel heede of al that evere he mente
--  
<span id="an_434"></span> Oon ere it herde, at tother out it wente --  
<span id="an_435"></span> But at the laste answerde, and seyde,
"Frend,  
<span id="an_436"></span> This lechecraft, or heeled thus to be,  
<span id="an_437"></span> Were wel sittyng, if that I were a fend --  
<span id="an_438"></span> To traysen a wight that trewe is unto me!  
<span id="an_439"></span> I pray God lat this conseil nevere ythe;  
<span class="margnote"><span id="an_440">440</span></span> But do me
rather sterve anon-right here,  
<span id="an_441"></span> Er I thus do as thow me woldest leere!  
<span id="an_442"></span> "She that I serve, iwis, what so thow seye,  
<span id="an_443"></span> To whom myn herte enhabit is by right,  
<span id="an_444"></span> Shal han me holly hires til that I deye.  
<span id="an_445"></span> For Pandarus, syn I have trouthe hire hight,  
<span id="an_446"></span> I wol nat ben untrewe for no wight,  
<span id="an_447"></span> But as hire man I wol ay lyve and sterve,  
<span id="an_448"></span> And nevere other creature serve.  
<span id="an_449"></span> "And ther thow seist thow shalt as faire
fynde  
<span class="margnote"><span id="an_450">450</span></span> As she, lat
be; make no comparisoun  
<span id="an_451"></span> To creature yformed here by kynde!  
<span id="an_452"></span> O leve Pandare, in conclusioun,  
<span id="an_453"></span> I wol nat ben of thyn opynyoun  
<span id="an_454"></span> Touchyng al this. For which I the biseche,  
<span id="an_455"></span> So hold thi pees; thow sleest me with thi
speche!  
<span id="an_456"></span> "Thow biddest me I shulde love another  
<span id="an_457"></span> Al fresshly newe, and lat Criseyde go!  
<span id="an_458"></span> It lith nat in my power, leeve brother;  
<span id="an_459"></span> And though I myght, I wolde nat do so.  
<span class="margnote"><span id="an_460">460</span></span> But kanstow
playen raket, to and fro,  
<span id="an_461"></span> Nettle in, dok out, now this, now that,
Pandare?  
<span id="an_462"></span> Now foule falle hire for thi wo that care!  
<span id="an_463"></span> "Thow farest ek by me, thow Pandarus,  
<span id="an_464"></span> As he that, whan a wight is wo bygon,  
<span id="an_465"></span> He cometh to hym a paas and seith right
thus:  
<span id="an_466"></span> \`Thynk nat on smert, and thow shalt fele
non.'  
<span id="an_467"></span> Thow moost me first transmewen in a ston,  
<span id="an_468"></span> And reve me my passiones alle,  
<span id="an_469"></span> Er thow so lightly do my wo to falle.  
<span class="margnote"><span id="an_470">470</span></span> "The deth may
wel out of my brest departe  
<span id="an_471"></span> The lif, so longe may this sorwe myne,  
<span id="an_472"></span> But fro my soule shal Criseydes darte  
<span id="an_473"></span> Out nevere mo; but down with Proserpyne,  
<span id="an_474"></span> Whan I am ded, I wol go wone in pyne,  
<span id="an_475"></span> And ther I wol eternaly compleyne  
<span id="an_476"></span> My wo, and how that twynned be we tweyne.  
<span id="an_477"></span> "Thow hast here made an argument for fyn,  
<span id="an_478"></span> How that it sholde a lasse peyne be  
<span id="an_479"></span> Criseyde to forgon, for she was myn  
<span class="margnote"><span id="an_480">480</span></span> And lyved in
ese and in felicite.  
<span id="an_481"></span> Whi gabbestow, that seydest unto me  
<span id="an_482"></span> That \`hym is wors that is fro wele ythrowe,  
<span id="an_483"></span> Than he hadde erst noon of that wele
yknowe'?  
<span id="an_484"></span> "But tel me now, syn that the thynketh so
light  
<span id="an_485"></span> To changen so in love ay to and fro,  
<span id="an_486"></span> Whi hastow nat don bisily thi myght  
<span id="an_487"></span> To chaungen hire that doth the al thi wo?  
<span id="an_488"></span> Why nyltow lete hire fro thyn herte go?  
<span id="an_489"></span> Whi nyltow love an other lady swete,  
<span class="margnote"><span id="an_490">490</span></span> That may thyn
herte setten in quiete?  
<span id="an_491"></span> "If thou hast had in love ay yet myschaunce  
<span id="an_492"></span> And kanst it not out of thyn herte dryve,  
<span id="an_493"></span> I, that levede yn lust and in plesaunce  
<span id="an_494"></span> With here, as muche as creature on lyve,  
<span id="an_495"></span> How sholde I that foryete, and that so
blyve?  
<span id="an_496"></span> O, where hastow ben hid so longe in muwe,  
<span id="an_497"></span> That kanst so wel and formely arguwe?  
<span id="an_498"></span> "Nay, God wot, nought worth is al thi red,  
<span id="an_499"></span> For which, for what that evere may byfalle,  
<span class="margnote"><span id="an_500">500</span></span> Withouten
wordes mo, I wol be ded.  
<span id="an_501"></span> O deth, that endere art of sorwes alle,  
<span id="an_502"></span> Com now, syn I so ofte after the calle;  
<span id="an_503"></span> For sely is that deth, soth for to seyne,  
<span id="an_504"></span> That, ofte ycleped, cometh and endeth peyne.  
<span id="an_505"></span> "Wel wot I, whil my lyf was in quyete,  
<span id="an_506"></span> Er thow me slowe, I wolde have yeven hire;  
<span id="an_507"></span> But now thi comynge is to me so swete  
<span id="an_508"></span> That in this world I nothing so desire.  
<span id="an_509"></span> O deth, syn with this sorwe I am a-fyre,  
<span class="margnote"><span id="an_510">510</span></span> Thou other do
me anoon yn teris drenche,  
<span id="an_511"></span> Or with thi colde strok myn hete quenche.  
<span id="an_512"></span> "Syn that thou sleest so fele in sondry wyse  
<span id="an_513"></span> Ayens hire wil, unpreyed, day and nyght,  
<span id="an_514"></span> Do me at my requeste this service:  
<span id="an_515"></span> Delyvere now the world -- so dostow right --  
<span id="an_516"></span> Of me, that am the wofulleste wyght  
<span id="an_517"></span> That evere was; for tyme is that I sterve,  
<span id="an_518"></span> Syn in this world of right nought may I
serve."  
<span id="an_519"></span> This Troylus in teris gan distille,  
<span class="margnote"><span id="an_520">520</span></span> As licour out
of a lambyc ful faste;  
<span id="an_521"></span> And Pandarus gan holde his tunge stille,  
<span id="an_522"></span> And to the ground his eyen doun he caste.  
<span id="an_523"></span> But natheles, thus thought he at the laste:  
<span id="an_524"></span> "What! Parde, rather than my felawe deye,  
<span id="an_525"></span> Yet shal I somwhat more unto hym seye."  
<span id="an_526"></span> And seyde, "Frend, syn thow hast swych
distresse,  
<span id="an_527"></span> And syn the list myn argumentz to blame,  
<span id="an_528"></span> Why nylt thiselven helpen don redresse  
<span id="an_529"></span> And with thy manhod letten al this grame?  
<span class="margnote"><span id="an_530">530</span></span> Go ravysshe
here! Ne kanstow nat, for shame?  
<span id="an_531"></span> And other lat here out of towne fare,  
<span id="an_532"></span> Or hold here stille, and leve thi nyce fare.  
<span id="an_533"></span> "Artow in Troie, and hast non hardyment  
<span id="an_534"></span> To take a womman which that loveth the  
<span id="an_535"></span> And wolde hireselven ben of thyn assent?  
<span id="an_536"></span> Now is nat this a nyce vanitee?  
<span id="an_537"></span> Ris up anon, and lat this wepyng be,  
<span id="an_538"></span> And kith thow art a man; for in this houre  
<span id="an_539"></span> I wol ben ded, or she shal bleven oure."  
<span class="margnote"><span id="an_540">540</span></span> To this
answerde hym Troilus ful softe,  
<span id="an_541"></span> And seyde, "Parde, leve brother deere,  
<span id="an_542"></span> Al this have I myself yet thought ful ofte,  
<span id="an_543"></span> And more thyng than thow devysest here.  
<span id="an_544"></span> But whi this thyng is laft, thow shalt wel
here;  
<span id="an_545"></span> And whan thow me hast yeve an audience,  
<span id="an_546"></span> Therafter maystow telle al thi sentence.  
<span id="an_547"></span> "First, syn thow woost this town hath al this
werre  
<span id="an_548"></span> For ravysshyng of wommen so by myght,  
<span id="an_549"></span> It sholde nought be suffred me to erre,  
<span class="margnote"><span id="an_550">550</span></span> As it stant
now, ne don so gret unright.  
<span id="an_551"></span> I sholde han also blame of every wight,  
<span id="an_552"></span> My fadres graunt if that I so withstoode,  
<span id="an_553"></span> Syn she is chaunged for the townes goode.  
<span id="an_554"></span> "I have ek thought, so it were hire assent,  
<span id="an_555"></span> To axe hire at my fader, of his grace;  
<span id="an_556"></span> Than thynke I this were hire accusement,  
<span id="an_557"></span> Syn wel I woot I may hire nought purchace;  
<span id="an_558"></span> For syn my fader, in so heigh a place  
<span id="an_559"></span> As parlement hath hire eschaunge enseled,  
<span class="margnote"><span id="an_560">560</span></span> He nyl for me
his lettre be repeled.  
<span id="an_561"></span> "Yet drede I moost hire herte to perturbe  
<span id="an_562"></span> With violence, if I do swich a game;  
<span id="an_563"></span> For if I wolde it openly desturbe,  
<span id="an_564"></span> It mooste be disclaundre to hire name.  
<span id="an_565"></span> And me were levere ded than hire diffame --  
<span id="an_566"></span> As nolde God but if I sholde have  
<span id="an_567"></span> Hire honour levere than my lif to save!  
<span id="an_568"></span> "Thus am I lost, for aught that I kan see.  
<span id="an_569"></span> For certeyn is, syn that I am hire knyght,  
<span class="margnote"><span id="an_570">570</span></span> I moste hire
honour levere han than me  
<span id="an_571"></span> In every cas, as lovere ought of right.  
<span id="an_572"></span> Thus am I with desir and reson twight:  
<span id="an_573"></span> Desir for to destourben hire me redeth,  
<span id="an_574"></span> And reson nyl nat; so myn herte dredeth."  
<span id="an_575"></span> Thus wepyng that he koude nevere cesse,  
<span id="an_576"></span> He seyde, "Allas, how shal I, wrecche, fare?  
<span id="an_577"></span> For wel fele I alwey my love encresse,  
<span id="an_578"></span> And hope is lasse and lasse alway, Pandare.  
<span id="an_579"></span> Encressen ek the causes of my care.  
<span class="margnote"><span id="an_580">580</span></span> So weilaway,
whi nyl myn herte breste?  
<span id="an_581"></span> For, as in love, ther is but litel reste."  
<span id="an_582"></span> Pandare answerde, "Frend, thow maist, for
me,  
<span id="an_583"></span> Don as the list; but hadde ich it so hoote,  
<span id="an_584"></span> And thyn estat, she sholde go with me,  
<span id="an_585"></span> Though al this town cride on this thyng by
note.  
<span id="an_586"></span> I nolde sette at al that noys a grote!  
<span id="an_587"></span> For whan men han wel cryd, than wol they
rowne;  
<span id="an_588"></span> Ek wonder last but nyne nyght nevere in
towne.  
<span id="an_589"></span> "Devyne not in resoun ay so depe  
<span class="margnote"><span id="an_590">590</span></span> Ne
preciously, but help thiself anon.  
<span id="an_591"></span> Bet is that othere than thiselven wepe,  
<span id="an_592"></span> And namely, syn ye two ben al on,  
<span id="an_593"></span> Ris up, for by myn hed, she shal not goon!  
<span id="an_594"></span> And rather be in blame a lite ifounde  
<span id="an_595"></span> Than sterve here as a gnat, withouten
wounde.  
<span id="an_596"></span> "It is no rape, in my dom, ne no vice,  
<span id="an_597"></span> Hire to witholden that ye love moost;  
<span id="an_598"></span> Peraunter she myghte holde the for nyce  
<span id="an_599"></span> To late hire go thus unto the Grekis oost.  
<span class="margnote"><span id="an_600">600</span></span> Thenk ek
Fortune, as wel thiselven woost,  
<span id="an_601"></span> Helpeth hardy man unto his enprise,  
<span id="an_602"></span> And weyveth wrecches for hire cowardise.  
<span id="an_603"></span> "And though thy lady wolde a lite hire
greve,  
<span id="an_604"></span> Thow shalt thiself thi pees hereafter make;  
<span id="an_605"></span> But as for me, certeyn, I kan nat leve  
<span id="an_606"></span> That she wolde it as now for yvel take.  
<span id="an_607"></span> Whi sholde thanne of ferd thyn herte quake?  
<span id="an_608"></span> Thenk ek how Paris hath, that is thi
brother,  
<span id="an_609"></span> A love; and whi shaltow nat have another?  
<span class="margnote"><span id="an_610">610</span></span> "And Troilus,
o thyng I dar the swere:  
<span id="an_611"></span> That if Criseyde, which that is thi lief,  
<span id="an_612"></span> Now loveth the as wel as thow dost here,  
<span id="an_613"></span> God help me so, she nyl nat take a-grief,  
<span id="an_614"></span> Theigh thow do boote anon in this meschief;  
<span id="an_615"></span> And if she wilneth fro the for to passe,  
<span id="an_616"></span> Thanne is she fals; so love hire wel the
lasse.  
<span id="an_617"></span> "Forthi tak herte, and thynk right as a
knyght:  
<span id="an_618"></span> Thorugh love is broken al day every lawe.  
<span id="an_619"></span> Kith now somwhat thi corage and thi myght;  
<span class="margnote"><span id="an_620">620</span></span> Have mercy on
thiself for any awe.  
<span id="an_621"></span> Lat nat this wrecched wo thyn herte gnawe,  
<span id="an_622"></span> But manly sette the world on six and sevene;  
<span id="an_623"></span> And if thow deye a martyr, go to hevene!  
<span id="an_624"></span> "I wol myself ben with the at this dede,  
<span id="an_625"></span> Theigh ich and al my kyn upon a stownde  
<span id="an_626"></span> Shulle in a strete as dogges liggen dede,  
<span id="an_627"></span> Thorugh-girt with many a wid and blody
wownde;  
<span id="an_628"></span> In every cas I wol a frend be founde.  
<span id="an_629"></span> And if the list here sterven as a wrecche,  
<span class="margnote"><span id="an_630">630</span></span> Adieu, the
devel spede hym that it recche!"  
<span id="an_631"></span> This Troilus gan with tho wordes quyken,  
<span id="an_632"></span> And seyde, "Frend, graunt mercy, ich
assente.  
<span id="an_633"></span> But certeynly thow maist nat so me priken,  
<span id="an_634"></span> Ne peyne non ne may me so tormente,  
<span id="an_635"></span> That, for no cas, it is nat myn entente,  
<span id="an_636"></span> At shorte wordes, though I deyen sholde,  
<span id="an_637"></span> To ravysshe hire, but if hireself it wolde."  
<span id="an_638"></span> "Whi, so mene I," quod Pandare, "al this
day.  
<span id="an_639"></span> But telle me thanne, hastow hire wil
assayed,  
<span class="margnote"><span id="an_640">640</span></span> That sorwest
thus?" And he answerde hym, "Nay."  
<span id="an_641"></span> "Wherof artow," quod Pandare, "thanne
amayed,  
<span id="an_642"></span> That nost nat that she wol ben yvele appayed  
<span id="an_643"></span> To ravysshe hire, syn thow hast nought ben
there,  
<span id="an_644"></span> But if that Jove told it in thyn ere?  
<span id="an_645"></span> "Forthi ris up, as nought ne were, anon,  
<span id="an_646"></span> And wassh thi face, and to the kyng thow
wende,  
<span id="an_647"></span> Or he may wondren whider thow art goon.  
<span id="an_648"></span> Thow most with wisdom hym and othere blende,  
<span id="an_649"></span> Or, upon cas, he may after the sende  
<span class="margnote"><span id="an_650">650</span></span> Er thow be
war; and shortly, brother deere,  
<span id="an_651"></span> Be glad, and lat me werke in this matere,  
<span id="an_652"></span> "For I shal shape it so, that sikerly  
<span id="an_653"></span> Thow shalt this nyght som tyme, in som
manere,  
<span id="an_654"></span> Come speken with thi lady pryvely,  
<span id="an_655"></span> And by hire wordes ek, and by hire cheere,  
<span id="an_656"></span> Thow shalt ful sone aperceyve and wel here  
<span id="an_657"></span> Al hire entente, and in this cas the beste.  
<span id="an_658"></span> And far now wel, for in this point I reste."  
<span id="an_659"></span> The swifte Fame, which that false thynges  
<span class="margnote"><span id="an_660">660</span></span> Egal
reporteth lik the thynges trewe,  
<span id="an_661"></span> Was thorughout Troie yfled with preste
wynges  
<span id="an_662"></span> Fro man to man, and made this tale al newe,  
<span id="an_663"></span> How Calkas doughter, with hire brighte hewe,  
<span id="an_664"></span> At parlement, withouten wordes more,  
<span id="an_665"></span> Ygraunted was in chaunge of Antenore.  
<span id="an_666"></span> The whiche tale anon-right as Criseyde  
<span id="an_667"></span> Hadde herd, she, which that of hire fader
roughte,  
<span id="an_668"></span> As in this cas, right nought, ne whan he
deyde,  
<span id="an_669"></span> Ful bisily to Jupiter bisoughte  
<span class="margnote"><span id="an_670">670</span></span> Yeve hem
meschaunce that this tretis broughte;  
<span id="an_671"></span> But shortly, lest thise tales sothe were,  
<span id="an_672"></span> She dorst at no wight asken it, for fere.  
<span id="an_673"></span> As she that hadde hire herte and al hire
mynde  
<span id="an_674"></span> On Troilus iset so wonder faste  
<span id="an_675"></span> That al this world ne myghte hire love
unbynde,  
<span id="an_676"></span> Ne Troilus out of hire herte caste,  
<span id="an_677"></span> She wol ben his, while that hire lif may
laste.  
<span id="an_678"></span> And thus she brenneth both in love and
drede,  
<span id="an_679"></span> So that she nyste what was best to reede.  
<span class="margnote"><span id="an_680">680</span></span> But as men
seen in towne and al aboute  
<span id="an_681"></span> That wommen usen frendes to visite,  
<span id="an_682"></span> So to Criseyde of wommen com a route,  
<span id="an_683"></span> For pitous joie, and wenden hire delite;  
<span id="an_684"></span> And with hire tales, deere ynough a myte,  
<span id="an_685"></span> Thise wommen, which that in the cite dwelle,  
<span id="an_686"></span> They sette hem down and seyde as I shall
telle.  
<span id="an_687"></span> Quod first that oon, "I am glad, trewely,  
<span id="an_688"></span> Bycause of yow, that shal youre fader see."  
<span id="an_689"></span> Another seyde, "Ywis, so nam nat I,  
<span class="margnote"><span id="an_690">690</span></span> For al to
litel hath she with us be."  
<span id="an_691"></span> Quod tho the thridde, "I hope, ywis, that
she  
<span id="an_692"></span> Shal bryngen us the pees on every syde,  
<span id="an_693"></span> That, whan she goth, almyghty God hire
gide!"  
<span id="an_694"></span> Tho wordes and tho wommanysshe thynges,  
<span id="an_695"></span> She herde hem right as though she thennes
were;  
<span id="an_696"></span> For God it woot, hire herte on othir thyng
is.  
<span id="an_697"></span> Although the body sat among hem there,  
<span id="an_698"></span> Hire advertence is alwey elleswhere,  
<span id="an_699"></span> For Troilus ful faste hire soule soughte;  
<span class="margnote"><span id="an_700">700</span></span> Withouten
word, on hym alwey she thoughte.  
<span id="an_701"></span> Thise wommen, that thus wenden hire to
plese,  
<span id="an_702"></span> Aboute naught gonne alle hire tales spende.  
<span id="an_703"></span> Swich vanyte ne kan don hire non ese,  
<span id="an_704"></span> As she that al this mene while brende  
<span id="an_705"></span> Of other passioun than that they wende,  
<span id="an_706"></span> So that she felte almost hire herte dye  
<span id="an_707"></span> For wo and wery of that compaignie.  
<span id="an_708"></span> For which no lenger myghte she restreyne  
<span id="an_709"></span> Hir teeris, so they gonnen up to welle,  
<span class="margnote"><span id="an_710">710</span></span> That yaven
signes of the bittre peyne  
<span id="an_711"></span> In which hir spirit was, and moste dwelle,  
<span id="an_712"></span> Remembryng hir, fro heven into which helle  
<span id="an_713"></span> She fallen was, syn she forgoth the syghte  
<span id="an_714"></span> Of Troilus, and sorwfully she sighte.  
<span id="an_715"></span> And thilke fooles sittynge hire aboute  
<span id="an_716"></span> Wenden that she wepte and siked sore  
<span id="an_717"></span> Bycause that she sholde out of that route  
<span id="an_718"></span> Departe, and nevere pleye with hem more.  
<span id="an_719"></span> And they that hadde yknowen hire of yore  
<span class="margnote"><span id="an_720">720</span></span> Seigh hire so
wepe and thoughte it kyndenesse,  
<span id="an_721"></span> And ech of hem wepte ek for hire destresse.  
<span id="an_722"></span> And bisyly they gonnen hire comforten  
<span id="an_723"></span> Of thyng, God woot, on which she litel
thoughte;  
<span id="an_724"></span> And with hire tales wenden hire disporten,  
<span id="an_725"></span> And to be glad they often hire bysoughte;  
<span id="an_726"></span> But swich an ese therwith they hire
wroughte,  
<span id="an_727"></span> Right as a man is esed for to feele  
<span id="an_728"></span> For ache of hed to clawen hym on his heele!  
<span id="an_729"></span> But after al this nyce vanyte  
<span class="margnote"><span id="an_730">730</span></span> They toke
hire leve, and hom they wenten alle.  
<span id="an_731"></span> Criseyde, ful of sorwful piete,  
<span id="an_732"></span> Into hire chambre up went out of the halle,  
<span id="an_733"></span> And on hire bed she gan for ded to falle,  
<span id="an_734"></span> In purpos nevere thennes for to rise;  
<span id="an_735"></span> And thus she wroughte, as I shal yow devyse.  
<span id="an_736"></span> Hire ownded heer, that sonnyssh was of hewe,  
<span id="an_737"></span> She rente, and ek hire fyngeres longe and
smale  
<span id="an_738"></span> She wrong ful ofte, and bad God on hire
rewe,  
<span id="an_739"></span> And with the deth to doon boote on hire
bale.  
<span class="margnote"><span id="an_740">740</span></span> Hire hewe,
whilom bright, that tho was pale,  
<span id="an_741"></span> Bar witnesse of hire wo and hire
constreynte;  
<span id="an_742"></span> And thus she spak, sobbyng in hire
compleynte:  
<span id="an_743"></span> "Allas," quod she, "out of this regioun  
<span id="an_744"></span> I, woful wrecche and infortuned wight,  
<span id="an_745"></span> And born in corsed constellacioun,  
<span id="an_746"></span> Moot goon and thus departen fro my knyght!  
<span id="an_747"></span> Wo worth, allas, that ilke dayes light  
<span id="an_748"></span> On which I saugh hym first with eyen tweyne,  
<span id="an_749"></span> That causeth me, and ich hym, al this
peyne!"  
<span class="margnote"><span id="an_750">750</span></span> Therwith the
teris from hire eyen two  
<span id="an_751"></span> Down fille, as shour in Aperil ful swithe;  
<span id="an_752"></span> Hire white brest she bet, and for the wo  
<span id="an_753"></span> After the deth she cryed a thousand sithe,  
<span id="an_754"></span> Syn he that wont hire wo was for to lithe  
<span id="an_755"></span> She moot forgon; for which disaventure  
<span id="an_756"></span> She held hireself a forlost creature.  
<span id="an_757"></span> She seyde, "How shal he don, and ich also?  
<span id="an_758"></span> How sholde I lyve if that I from hym twynne?  
<span id="an_759"></span> O deere herte eke, that I love so,  
<span class="margnote"><span id="an_760">760</span></span> Who shal that
sorwe slen that ye ben inne?  
<span id="an_761"></span> O Calkas, fader, thyn be al this synne!  
<span id="an_762"></span> O moder myn, that cleped were Argyve,  
<span id="an_763"></span> Wo worth that day that thow me bere on lyve!  
<span id="an_764"></span> "To what fyn sholde I lyve and sorwen thus?  
<span id="an_765"></span> How sholde a fissh withouten water dure?  
<span id="an_766"></span> What is Criseyde worth, from Troilus?  
<span id="an_767"></span> How sholde a plaunte or lyves creature  
<span id="an_768"></span> Lyve withouten his kynde noriture?  
<span id="an_769"></span> For which ful ofte a by-word here I seye,  
<span class="margnote"><span id="an_770">770</span></span> That
\`rooteles moot grene soone deye.'  
<span id="an_771"></span> "I shal doon thus -- syn neither swerd ne
darte  
<span id="an_772"></span> Dar I noon handle, for the crueltee --  
<span id="an_773"></span> That ilke day that I from yow departe,  
<span id="an_774"></span> If sorwe of that nyl nat my bane be:  
<span id="an_775"></span> Thanne shal no mete or drynke come in me  
<span id="an_776"></span> Til I my soule out of my breste unshethe,  
<span id="an_777"></span> And thus myselven wol I don to dethe.  
<span id="an_778"></span> "And, Troilus, my clothes everychon  
<span id="an_779"></span> Shul blake ben in tokenyng, herte swete,  
<span class="margnote"><span id="an_780">780</span></span> That I am as
out of this world agon,  
<span id="an_781"></span> That wont was yow to setten in quiete;  
<span id="an_782"></span> And of myn ordre, ay til deth me mete,  
<span id="an_783"></span> The observance evere, in youre absence,  
<span id="an_784"></span> Shal sorwe ben, compleynt, and abstinence.  
<span id="an_785"></span> "Myn herte and ek the woful goost therinne  
<span id="an_786"></span> Byqueth. I with youre spirit to compleyne  
<span id="an_787"></span> Eternaly, for they shal nevere twynne;  
<span id="an_788"></span> For though in erthe ytwynned be we tweyne,  
<span id="an_789"></span> Yet in the feld of pite, out of peyne,  
<span class="margnote"><span id="an_790">790</span></span> That highte
Elisos, shal we ben yfeere,  
<span id="an_791"></span> As Orpheus and Erudice, his fere.  
<span id="an_792"></span> "Thus, herte myn, for Antenor, allas,  
<span id="an_793"></span> I soone shal be chaunged, as I wene.  
<span id="an_794"></span> But how shul ye don in this sorwful cas?  
<span id="an_795"></span> How shal youre tendre herte this sustene?  
<span id="an_796"></span> But, herte myn, foryete this sorwe and tene,  
<span id="an_797"></span> And me also; for sothly for to seye,  
<span id="an_798"></span> So ye wel fare, I recche naught to deye."  
<span id="an_799"></span> How myghte it evere yred ben or ysonge,  
<span class="margnote"><span id="an_800">800</span></span> The pleynte
that she made in hire destresse?  
<span id="an_801"></span> I not; but, as for me, my litel tonge,  
<span id="an_802"></span> If I discryven wolde hire hevynesse,  
<span id="an_803"></span> It sholde make hire sorwe seme lesse  
<span id="an_804"></span> Than that it was, and childisshly deface  
<span id="an_805"></span> Hire heigh compleynte, and therfore ich it
pace.  
<span id="an_806"></span> Pandare, which that sent from Troilus  
<span id="an_807"></span> Was to Criseyde -- as ye han herd devyse  
<span id="an_808"></span> That for the beste it was acorded thus,  
<span id="an_809"></span> And he ful glad to doon hym that servyse --  
<span class="margnote"><span id="an_810">810</span></span> Unto
Criseyde, in a ful secree wise,  
<span id="an_811"></span> Ther as she lay in torment and in rage,  
<span id="an_812"></span> Com hire to telle al hoolly his message,  
<span id="an_813"></span> And fond that she hireselven gan to trete  
<span id="an_814"></span> Ful pitously, for with hire salte teris  
<span id="an_815"></span> Hire brest, hire face, ybathed was ful wete;  
<span id="an_816"></span> The myghty tresses of hire sonnysshe heeris  
<span id="an_817"></span> Unbroiden hangen al aboute hire eeris,  
<span id="an_818"></span> Which yaf hym verray signal of martire  
<span id="an_819"></span> Of deth, which that hire herte gan desire.  
<span class="margnote"><span id="an_820">820</span></span> Whan she hym
saugh, she gan for shame anon  
<span id="an_821"></span> Hire tery face atwixe hire armes hide;  
<span id="an_822"></span> For which this Pandare is so wo-bygon  
<span id="an_823"></span> That in the hous he myghte unnethe abyde,  
<span id="an_824"></span> As he that pite felt on every syde;  
<span id="an_825"></span> For if Criseyde hadde erst compleyned soore,  
<span id="an_826"></span> Tho gan she pleyne a thousand tymes more.  
<span id="an_827"></span> And in hire aspre pleynte thus she seyde:  
<span id="an_828"></span> "Pandare first of joies mo than two  
<span id="an_829"></span> Was cause causyng unto me, Criseyde,  
<span class="margnote"><span id="an_830">830</span></span> That now
transmewed ben in cruel wo.  
<span id="an_831"></span> Wher shal I seye to yow welcom or no,  
<span id="an_832"></span> That alderfirst me broughte unto servyse  
<span id="an_833"></span> Of love -- allas! -- that endeth in swich
wise?  
<span id="an_834"></span> "Endeth than love in wo? Ye, or men lieth,  
<span id="an_835"></span> And alle worldly blisse, as thynketh me.  
<span id="an_836"></span> The ende of blisse ay sorwe it occupieth.  
<span id="an_837"></span> And whoso troweth nat that it so be,  
<span id="an_838"></span> Lat hym upon me, woful wrecche, ysee,  
<span id="an_839"></span> That myself hate and ay my burthe acorse,  
<span class="margnote"><span id="an_840">840</span></span> Felyng alwey
fro wikke I go to worse.  
<span id="an_841"></span> "Whoso me seeth, he seeth sorwe al atonys --  
<span id="an_842"></span> Peyne, torment, pleynte, wo, distresse!  
<span id="an_843"></span> Out of my woful body harm ther noon is,  
<span id="an_844"></span> As angwissh, langour, cruel bitternesse,  
<span id="an_845"></span> Anoy, smert, drede, fury, and ek siknesse.  
<span id="an_846"></span> I trowe, ywys, from hevene teeris reyne  
<span id="an_847"></span> For pite of myn aspre and cruel peyne."  
<span id="an_848"></span> "And thow, my suster, ful of discomfort,"  
<span id="an_849"></span> Quod Pandarus, "what thynkestow to do?  
<span class="margnote"><span id="an_850">850</span></span> Whi ne hastow
to thyselven som resport?  
<span id="an_851"></span> Whi wiltow thus thiself, allas, fordo?  
<span id="an_852"></span> Leef al this werk, and tak now heede to  
<span id="an_853"></span> That I shal seyn; and herkne of good entente  
<span id="an_854"></span> This which by me thi Troilus the sente."  
<span id="an_855"></span> Tornede hire tho Criseyde, a wo makynge  
<span id="an_856"></span> So gret that it a deth was for to see.  
<span id="an_857"></span> "Allas," quod she, "what wordes may ye
brynge?  
<span id="an_858"></span> What wol my deere herte seyn to me,  
<span id="an_859"></span> Which that I drede nevere mo to see?  
<span class="margnote"><span id="an_860">860</span></span> Wol he han
pleynte or teris er I wende?  
<span id="an_861"></span> I have ynough, if he therafter sende!"  
<span id="an_862"></span> She was right swich to seen in hire visage  
<span id="an_863"></span> As is that wight that men on beere bynde;  
<span id="an_864"></span> Hire face, lik of Paradys the ymage,  
<span id="an_865"></span> Was al ychaunged in another kynde.  
<span id="an_866"></span> The pleye, the laughter, men was wont to
fynde  
<span id="an_867"></span> On hire, and ek hire joies everichone,  
<span id="an_868"></span> Ben fled; and thus lith now Criseyde allone.  
<span id="an_869"></span> Aboute hire eyen two a purpre ryng  
<span class="margnote"><span id="an_870">870</span></span> Bytrent, in
sothfast tokenyng of hire peyne,  
<span id="an_871"></span> That to biholde it was a dedly thyng;  
<span id="an_872"></span> For which Pandare myghte nat restreyne  
<span id="an_873"></span> The teeris from his eighen for to reyne;  
<span id="an_874"></span> But natheles, as he best myghte, he seyde  
<span id="an_875"></span> From Troilus thise wordes to Criseyde:  
<span id="an_876"></span> "Lo, nece, I trowe ye han herd al how  
<span id="an_877"></span> The kyng with othere lordes, for the beste,  
<span id="an_878"></span> Hath mad eschaunge of Antenor and yow,  
<span id="an_879"></span> That cause is of this sorwe and this
unreste.  
<span class="margnote"><span id="an_880">880</span></span> But how this
cas dooth Troilus moleste,  
<span id="an_881"></span> That may non erthly mannes tonge seye --  
<span id="an_882"></span> As he that shortly shapith hym to deye.  
<span id="an_883"></span> "For which we han so sorwed, he and I,  
<span id="an_884"></span> That into litel bothe it hadde us slawe;  
<span id="an_885"></span> But thorugh my conseyl this day finaly  
<span id="an_886"></span> He somwhat is fro wepynge now withdrawe,  
<span id="an_887"></span> And semeth me that he desireth fawe  
<span id="an_888"></span> With yow to ben al nyght, for to devyse  
<span id="an_889"></span> Remedie in this, if ther were any wyse.  
<span class="margnote"><span id="an_890">890</span></span> "This, short
and pleyn, th' effect of my message,  
<span id="an_891"></span> As ferforth as my wit kan comprehende,  
<span id="an_892"></span> For ye that ben of torment in swich rage  
<span id="an_893"></span> May to no long prologe as now entende.  
<span id="an_894"></span> And hereupon ye may answere hym sende;  
<span id="an_895"></span> And for the love of God, my nece deere,  
<span id="an_896"></span> So lef this wo er Troilus be here!"  
<span id="an_897"></span> "Gret is my wo," quod she, and sighte soore  
<span id="an_898"></span> As she that feleth dedly sharp distresse;  
<span id="an_899"></span> "But yit to me his sorwe is muchel more,  
<span class="margnote"><span id="an_900">900</span></span> That love hym
bet than he hymself, I gesse.  
<span id="an_901"></span> Allas, for me hath he swich hevynesse?  
<span id="an_902"></span> Kan he for me so pitously compleyne?  
<span id="an_903"></span> Iwis, his sorwe doubleth al my peyne.  
<span id="an_904"></span> "Grevous to me, God woot, is for to twynne,"  
<span id="an_905"></span> Quod she, "but yet it harder is to me  
<span id="an_906"></span> To sen that sorwe which that he is inne;  
<span id="an_907"></span> For wel I woot it wol my bane be,  
<span id="an_908"></span> And deye I wol in certeyn," tho quod she;  
<span id="an_909"></span> "But bid hym come, er deth, that thus me
threteth,  
<span class="margnote"><span id="an_910">910</span></span> Dryve out
that goost which in myn herte beteth."  
<span id="an_911"></span> Thise wordes seyd, she on hire armes two  
<span id="an_912"></span> Fil gruf, and gan to wepen pitously.  
<span id="an_913"></span> Quod Pandarus, "Allas, whi do ye so,  
<span id="an_914"></span> Syn wel ye woot the tyme is faste by  
<span id="an_915"></span> That he shal come? Aris up hastily,  
<span id="an_916"></span> That he yow nat bywopen thus ne fynde,  
<span id="an_917"></span> But ye wole have hym wood out of his mynde.  
<span id="an_918"></span> "For wiste he that ye ferde in this manere,  
<span id="an_919"></span> He wolde hymselven sle; and if I wende  
<span class="margnote"><span id="an_920">920</span></span> To han this
fare, he sholde nat come here  
<span id="an_921"></span> For al the good that Priam may dispende.  
<span id="an_922"></span> For to what fyn he wolde anon pretende,  
<span id="an_923"></span> That knowe ich wel; and forthi yet I seye:  
<span id="an_924"></span> So lef this sorwe, or platly he wol deye.  
<span id="an_925"></span> "And shapeth yow his sorwe for t' abregge,  
<span id="an_926"></span> And nought encresse, leeve nece swete!  
<span id="an_927"></span> Beth rather to hym cause of flat than egge,  
<span id="an_928"></span> And with som wisdom ye his sorwe bete.  
<span id="an_929"></span> What helpeth it to wepen ful a strete,  
<span class="margnote"><span id="an_930">930</span></span> Or though ye
bothe in salte teeris dreynte?  
<span id="an_931"></span> Bet is a tyme of cure ay than of pleynte.  
<span id="an_932"></span> "I mene thus: whan ich hym hider brynge,  
<span id="an_933"></span> Syn ye be wise and bothe of oon assent,  
<span id="an_934"></span> So shapeth how destourbe youre goynge,  
<span id="an_935"></span> Or come ayeyn soon after ye be went.  
<span id="an_936"></span> Women ben wise in short avysement;  
<span id="an_937"></span> And lat sen how youre wit shal now availle,  
<span id="an_938"></span> And that that I may helpe, it shal nat
faille."  
<span id="an_939"></span> "Go," quod Criseyde, "and uncle, trewely,  
<span class="margnote"><span id="an_940">940</span></span> I shal don al
my myght me to restreyne  
<span id="an_941"></span> From wepyng in his sighte, and bisily  
<span id="an_942"></span> Hym for to glade I shal don al my peyne,  
<span id="an_943"></span> And in myn herte seken every veyne.  
<span id="an_944"></span> If to his sore ther may be fonden salve,  
<span id="an_945"></span> It shal nat lakke, certeyn, on my halve."  
<span id="an_946"></span> Goth Pandarus, and Troilus he soughte  
<span id="an_947"></span> Til in a temple he fond hym al allone,  
<span id="an_948"></span> As he that of his lif no lenger roughte;  
<span id="an_949"></span> But to the pitouse goddes everichone  
<span class="margnote"><span id="an_950">950</span></span> Ful tendrely
he preyde and made his mone,  
<span id="an_951"></span> To doon hym sone out of this world to pace,  
<span id="an_952"></span> For wel he thoughte ther was non other
grace.  
<span id="an_953"></span> And shortly, al the sothe for to seye,  
<span id="an_954"></span> He was so fallen in despeir that day,  
<span id="an_955"></span> That outrely he shop hym for to deye.  
<span id="an_956"></span> For right thus was his argument alway:  
<span id="an_957"></span> He seyde he nas but lorn, weylaway!  
<span id="an_958"></span> "For al that comth, comth by necessitee:  
<span id="an_959"></span> Thus to ben lorn, it is my destinee.  
<span class="margnote"><span id="an_960">960</span></span> "For
certeynly, this wot I wel," he seyde,  
<span id="an_961"></span> "That forsight of divine purveyaunce  
<span id="an_962"></span> Hath seyn alwey me to forgon Criseyde,  
<span id="an_963"></span> Syn God seeth every thyng, out of doutaunce,  
<span id="an_964"></span> And hem disponyth, thorugh his ordinaunce,  
<span id="an_965"></span> In hire merites sothly for to be,  
<span id="an_966"></span> As they shul comen by predestyne.  
<span id="an_967"></span> "But natheles, allas, whom shal I leeve?  
<span id="an_968"></span> For ther ben grete clerkes many oon  
<span id="an_969"></span> That destyne thorugh argumentes preve;  
<span class="margnote"><span id="an_970">970</span></span> And som men
seyn that nedely ther is noon,  
<span id="an_971"></span> But that fre chois is yeven us everychon.  
<span id="an_972"></span> O, welaway! So sleighe arn clerkes olde  
<span id="an_973"></span> That I not whos opynyoun I may holde.  
<span id="an_974"></span> "For som men seyn, if God seth al biforn --  
<span id="an_975"></span> Ne God may nat deceyved ben, parde --  
<span id="an_976"></span> Than moot it fallen, theigh men hadde it
sworn,  
<span id="an_977"></span> That purveiance hath seyn before to be.  
<span id="an_978"></span> Wherfore I sey, that from eterne if he  
<span id="an_979"></span> Hath wist byforn oure thought ek as oure
dede,  
<span class="margnote"><span id="an_980">980</span></span> We han no fre
chois, as thise clerkes rede.  
<span id="an_981"></span> "For other thought, nor other dede also,  
<span id="an_982"></span> Myghte nevere ben, but swich as purveyaunce,  
<span id="an_983"></span> Which may nat ben deceyved nevere mo,  
<span id="an_984"></span> Hath feled byforn, withouten ignoraunce.  
<span id="an_985"></span> For yf ther myghte ben a variaunce  
<span id="an_986"></span> To writhen out fro Goddis purveyinge,  
<span id="an_987"></span> Ther nere no prescience of thyng comynge,  
<span id="an_988"></span> "But it were rather an opynyoun  
<span id="an_989"></span> Uncerteyn, and no stedfast forseynge;  
<span class="margnote"><span id="an_990">990</span></span> And certes,
that were an abusioun,  
<span id="an_991"></span> That God sholde han no parfit cler wytynge  
<span id="an_992"></span> More than we men that han doutous wenynge.  
<span id="an_993"></span> But swich an errour upon God to gesse  
<span id="an_994"></span> Were fals and foul, and wikked corsednesse.  
<span id="an_995"></span> "Ek this is an opynyoun of some  
<span id="an_996"></span> That han hire top ful heighe and smothe
yshore:  
<span id="an_997"></span> They seyn right thus, that thyng is nat to
come  
<span id="an_998"></span> For that the prescience hath seyn byfore  
<span id="an_999"></span> That it shal come; but they seyn that
therfore  
<span class="margnote"><span id="an_1000">1000</span></span> That it
shal come, therfore the purveyaunce  
<span id="an_1001"></span> Woot it byforn, withouten ignoraunce;  
<span id="an_1002"></span> "And in this manere this necessite  
<span id="an_1003"></span> Retorneth in his part contrarie agayn.  
<span id="an_1004"></span> For nedfully byhoveth it nat to bee  
<span id="an_1005"></span> That thilke thynges fallen in certayn  
<span id="an_1006"></span> That ben purveyed; but nedly, as they sayn,  
<span id="an_1007"></span> Byhoveth it that thynges whiche that falle,  
<span id="an_1008"></span> That they in certayn ben purveyed alle.  
<span id="an_1009"></span> "I mene as though I laboured me in this  
<span class="margnote"><span id="an_1010">1010</span></span> To enqueren
which thyng cause of which thyng be:  
<span id="an_1011"></span> As wheither that the prescience of God is  
<span id="an_1012"></span> The certeyn cause of the necessite  
<span id="an_1013"></span> Of thynges that to comen ben, parde,  
<span id="an_1014"></span> Or if necessite of thyng comynge  
<span id="an_1015"></span> Be cause certeyn of the purveyinge.  
<span id="an_1016"></span> "But now n' enforce I me nat in shewynge  
<span id="an_1017"></span> How the ordre of causes stant; but wel woot
I  
<span id="an_1018"></span> That it byhoveth that the byfallynge  
<span id="an_1019"></span> Of thynges wist byfore certeynly  
<span class="margnote"><span id="an_1020">1020</span></span> Be
necessarie, al seme it nat therby  
<span id="an_1021"></span> That prescience put fallynge necessaire  
<span id="an_1022"></span> To thyng to come, al falle it foule or
faire.  
<span id="an_1023"></span> "For if ther sitte a man yond on a see,  
<span id="an_1024"></span> Than by necessite bihoveth it  
<span id="an_1025"></span> That, certes, thyn opynyoun sooth be  
<span id="an_1026"></span> That wenest or conjectest that he sit.  
<span id="an_1027"></span> And further over now ayeynward yit,  
<span id="an_1028"></span> Lo, right so is it of the part contrarie,  
<span id="an_1029"></span> As thus -- now herkne, for I wol nat tarie:  
<span class="margnote"><span id="an_1030">1030</span></span> "I sey that
if the opynyoun of the  
<span id="an_1031"></span> Be soth, for that he sitte, than sey I
this:  
<span id="an_1032"></span> That he mot sitten by necessite;  
<span id="an_1033"></span> And thus necessite in eyther is.  
<span id="an_1034"></span> For in hym, nede of sittynge is, ywys,  
<span id="an_1035"></span> And in the, nede of soth; and thus,
forsothe,  
<span id="an_1036"></span> There mot necessite ben in yow bothe.  
<span id="an_1037"></span> "But thow mayst seyn, the man sit nat
therfore  
<span id="an_1038"></span> That thyn opynyoun of his sittynge soth is,  
<span id="an_1039"></span> But rather, for the man sit ther byfore,  
<span class="margnote"><span id="an_1040">1040</span></span> Therfore is
thyn opynyoun soth, ywis.  
<span id="an_1041"></span> And I seye, though the cause of soth of
this  
<span id="an_1042"></span> Comth of his sittyng, yet necessite  
<span id="an_1043"></span> Is entrechaunged, both in hym and the.  
<span id="an_1044"></span> "Thus in this same wise, out of doutaunce,  
<span id="an_1045"></span> I may wel maken, as it semeth me,  
<span id="an_1046"></span> My resonyng of Goddes purveyaunce  
<span id="an_1047"></span> And of the thynges that to comen be;  
<span id="an_1048"></span> By which resoun men may wel yse  
<span id="an_1049"></span> That thilke thynges that in erthe falle,  
<span class="margnote"><span id="an_1050">1050</span></span> That by
necessite they comen alle.  
<span id="an_1051"></span> "For although that for thyng shal come,
ywys,  
<span id="an_1052"></span> Therfore is it purveyed, certeynly --  
<span id="an_1053"></span> Nat that it comth for it purveyed is --  
<span id="an_1054"></span> Yet natheles, bihoveth it nedfully  
<span id="an_1055"></span> That thing to come be purveyd, trewely,  
<span id="an_1056"></span> Or elles, thynges that purveyed be,  
<span id="an_1057"></span> That they bitiden by necessite.  
<span id="an_1058"></span> "And this suffiseth right ynough, certeyn,  
<span id="an_1059"></span> For to destruye oure fre chois every del.  
<span class="margnote"><span id="an_1060">1060</span></span> But now is
this abusioun, to seyn  
<span id="an_1061"></span> That fallyng of the thynges temporel  
<span id="an_1062"></span> Is cause of Goddes prescience eternel.  
<span id="an_1063"></span> Now trewely, that is a fals sentence,  
<span id="an_1064"></span> That thyng to come sholde cause his
prescience.  
<span id="an_1065"></span> "What myght I wene, and I hadde swich a
thought,  
<span id="an_1066"></span> But that God purveyeth thyng that is to
come  
<span id="an_1067"></span> For that it is to come, and ellis nought?  
<span id="an_1068"></span> So myghte I wene that thynges alle and some  
<span id="an_1069"></span> That whilom ben byfalle and overcome  
<span class="margnote"><span id="an_1070">1070</span></span> Ben cause
of thilke sovereyne purveyaunce  
<span id="an_1071"></span> That forwoot al withouten ignoraunce.  
<span id="an_1072"></span> "And over al this, yet sey I more herto:  
<span id="an_1073"></span> That right as whan I wot ther is a thyng,  
<span id="an_1074"></span> Iwys, that thyng moot nedfully be so;  
<span id="an_1075"></span> Ek right so, whan I woot a thyng comyng,  
<span id="an_1076"></span> So mot it come; and thus the bifallyng  
<span id="an_1077"></span> Of thynges that ben wist bifore the tyde,  
<span id="an_1078"></span> They mowe nat ben eschued on no syde."  
<span id="an_1079"></span> Thanne seyde he thus: "Almyghty Jove in
trone,  
<span class="margnote"><span id="an_1080">1080</span></span> That woost
of al thys thyng the sothfastnesse,  
<span id="an_1081"></span> Rewe on my sorwe: or do me deyen sone,  
<span id="an_1082"></span> Or bryng Criseyde and me fro this
destresse!"  
<span id="an_1083"></span> And whil he was in al this hevynesse,  
<span id="an_1084"></span> Disputyng with hymself in this matere,  
<span id="an_1085"></span> Com Pandare in, and seyde as ye may here:  
<span id="an_1086"></span> "O myghty God," quod Pandarus, "in trone,  
<span id="an_1087"></span> I! Who say evere a wis man faren so?  
<span id="an_1088"></span> Whi, Troilus, what thinkestow to doone?  
<span id="an_1089"></span> Hastow swich lust to ben thyn owen fo?  
<span class="margnote"><span id="an_1090">1090</span></span> What,
parde, yet is nat Criseyde ago!  
<span id="an_1091"></span> Whi list the so thiself fordoon for drede  
<span id="an_1092"></span> That in thyn hed thyne eyen semen dede?  
<span id="an_1093"></span> "Hastow nat lyved many a yer byforn  
<span id="an_1094"></span> Withouten hire, and ferd ful wel at ese?  
<span id="an_1095"></span> Artow for hire and for noon other born?  
<span id="an_1096"></span> Hath Kynde the wrought al only hire to
plese?  
<span id="an_1097"></span> Lat be, and thynk right thus in thi disese:  
<span id="an_1098"></span> That, in the dees right as ther fallen
chaunces,  
<span id="an_1099"></span> Right so in love ther come and gon
plesaunces.  
<span class="margnote"><span id="an_1100">1100</span></span> "And yet
this is a wonder most of alle,  
<span id="an_1101"></span> Whi thow thus sorwest, syn thow nost nat
yit,  
<span id="an_1102"></span> Touchyng hire goyng, how that it shal
falle,  
<span id="an_1103"></span> Ne yif she kan hireself destourben it.  
<span id="an_1104"></span> Thow hast nat yet assayed al hire wit.  
<span id="an_1105"></span> A man may al bytyme his nekke beede  
<span id="an_1106"></span> Whan it shal of, and sorwen at the nede.  
<span id="an_1107"></span> "Forthi tak hede of that that I shal seye:  
<span id="an_1108"></span> I have with hire yspoke and longe ybe,  
<span id="an_1109"></span> So as acorded was bitwixe us tweye;  
<span class="margnote"><span id="an_1110">1110</span></span> And evere
mor me thynketh thus, that she  
<span id="an_1111"></span> Hath somwhat in hire hertes privete  
<span id="an_1112"></span> Wherwith she kan, if I shal right arede,  
<span id="an_1113"></span> Destourbe al this of which thow art in
drede.  
<span id="an_1114"></span> "For which my counseil is, whan it is nyght  
<span id="an_1115"></span> Thow to hire go and make of this an ende;  
<span id="an_1116"></span> And blisful Juno thorugh hire grete myght  
<span id="an_1117"></span> Shal, as I hope, hire grace unto us sende.  
<span id="an_1118"></span> Myn herte seyth, \`Certeyn, she shal nat
wende.'  
<span id="an_1119"></span> And forthi put thyn herte a while in reste,  
<span class="margnote"><span id="an_1120">1120</span></span> And hold
this purpos, for it is the beste."  
<span id="an_1121"></span> This Troilus answerd, and sighte soore:  
<span id="an_1122"></span> "Thow seist right wel, and I wol don right
so."  
<span id="an_1123"></span> And what hym liste, he seyde unto it more.  
<span id="an_1124"></span> And whan that it was tyme for to go,  
<span id="an_1125"></span> Ful pryvely hymself, withouten mo,  
<span id="an_1126"></span> Unto hire com, as he was wont to doone;  
<span id="an_1127"></span> And how they wroughte, I shal yow tellen
soone.  
<span id="an_1128"></span> Soth is, that whan they gonnen first to
mete,  
<span id="an_1129"></span> So gan the peyne hire hertes for to twiste  
<span class="margnote"><span id="an_1130">1130</span></span> That
neyther of hem other myghte grete,  
<span id="an_1131"></span> But hem in armes toke, and after kiste.  
<span id="an_1132"></span> The lasse woful of hem bothe nyste  
<span id="an_1133"></span> Wher that he was, ne myghte o word out
brynge,  
<span id="an_1134"></span> As I seyde erst, for wo and for sobbynge.  
<span id="an_1135"></span> The woful teeris that they leten falle  
<span id="an_1136"></span> As bittre weren, out of teris kynde,  
<span id="an_1137"></span> For peyne, as is ligne aloes or galle --  
<span id="an_1138"></span> So bittre teeris weep nought, as I fynde,  
<span id="an_1139"></span> The woful Mirra thorugh the bark and rynde
--  
<span class="margnote"><span id="an_1140">1140</span></span> That in
this world ther nys so hard an herte  
<span id="an_1141"></span> That nolde han rewed on hire peynes smerte.  
<span id="an_1142"></span> But whan hire woful weri goostes tweyne  
<span id="an_1143"></span> Retourned ben ther as hem oughte dwelle,  
<span id="an_1144"></span> And that somwhat to wayken gan the peyne  
<span id="an_1145"></span> By lengthe of pleynte, and ebben gan the
welle  
<span id="an_1146"></span> Of hire teeris, and the herte unswelle,  
<span id="an_1147"></span> With broken vois, al hoors forshright,
Criseyde  
<span id="an_1148"></span> To Troilus thise ilke wordes seyde:  
<span id="an_1149"></span> "O Jove, I deye, and mercy I beseche!  
<span class="margnote"><span id="an_1150">1150</span></span> Help,
Troilus!" And therwithal hire face  
<span id="an_1151"></span> Upon his brest she leyde and loste speche
--  
<span id="an_1152"></span> Hire woful spirit from his propre place,  
<span id="an_1153"></span> Right with the word, alwey o poynt to pace.  
<span id="an_1154"></span> And thus she lith with hewes pale and
grene,  
<span id="an_1155"></span> That whilom fressh and fairest was to sene.  
<span id="an_1156"></span> This Troilus, that on hire gan biholde,  
<span id="an_1157"></span> Clepyng hire name -- and she lay as for ded
--  
<span id="an_1158"></span> Without answere, and felte hire lymes
colde,  
<span id="an_1159"></span> Hire eyen throwen upward to hire hed,  
<span class="margnote"><span id="an_1160">1160</span></span> This
sorwful man kan now noon other red,  
<span id="an_1161"></span> But ofte tyme hire colde mowth he kiste.  
<span id="an_1162"></span> Wher hym was wo, God and hymself it wiste!  
<span id="an_1163"></span> He rist hym up, and long streght he hire
leyde;  
<span id="an_1164"></span> For signe of lif, for aught he kan or may,  
<span id="an_1165"></span> Kan he non fynde in nothyng on Criseyde,  
<span id="an_1166"></span> For which his song ful ofte is "weylaway!"  
<span id="an_1167"></span> But whan he saugh that specheles she lay,  
<span id="an_1168"></span> With sorweful vois and herte of blisse al
bare,  
<span id="an_1169"></span> He seyde how she was fro this world yfare.  
<span class="margnote"><span id="an_1170">1170</span></span> So after
that he longe hadde hire compleyned,  
<span id="an_1171"></span> His hondes wrong, and seyd that was to
seye,  
<span id="an_1172"></span> And with his teeris salt hire brest
byreyned,  
<span id="an_1173"></span> He gan tho teeris wypen of ful dreye,  
<span id="an_1174"></span> And pitously gan for the soule preye,  
<span id="an_1175"></span> And seyde, "O Lord, that set art in thi
trone,  
<span id="an_1176"></span> Rewe ek on me, for I shal folwe hire sone!"  
<span id="an_1177"></span> She cold was, and withouten sentement  
<span id="an_1178"></span> For aught he woot, for breth ne felte he
non,  
<span id="an_1179"></span> And this was hym a pregnant argument  
<span class="margnote"><span id="an_1180">1180</span></span> That she
was forth out of this world agon.  
<span id="an_1181"></span> And whan he say ther was non other woon,  
<span id="an_1182"></span> He gan hire lymes dresse in swich manere  
<span id="an_1183"></span> As men don hem that shal ben layd on beere.  
<span id="an_1184"></span> And after this, with sterne and cruel
herte,  
<span id="an_1185"></span> His swerd anon out of his shethe he twighte  
<span id="an_1186"></span> Hymself to slen, how sore that hym smerte,  
<span id="an_1187"></span> So that his soule hire soule folwen myghte  
<span id="an_1188"></span> Ther as the doom of Mynos wolde it dighte,  
<span id="an_1189"></span> Syn Love and cruel Fortune it ne wolde  
<span class="margnote"><span id="an_1190">1190</span></span> That in
this world he lenger lyven sholde.  
<span id="an_1191"></span> Than seyde he thus, fulfild of heigh
desdayn:  
<span id="an_1192"></span> "O cruel Jove, and thow, Fortune adverse,  
<span id="an_1193"></span> This al and som: that falsly have ye slayn  
<span id="an_1194"></span> Criseyde, and syn ye may do me no werse,  
<span id="an_1195"></span> Fy on youre myght and werkes so dyverse!  
<span id="an_1196"></span> Thus cowardly ye shul me nevere wynne;  
<span id="an_1197"></span> Ther shal no deth me fro my lady twynne.  
<span id="an_1198"></span> "For I this world, syn ye have slayn hire
thus,  
<span id="an_1199"></span> Wol lete and folwe hire spirit low or hye.  
<span class="margnote"><span id="an_1200">1200</span></span> Shal nevere
lovere seyn that Troilus  
<span id="an_1201"></span> Dar nat for fere with his lady dye;  
<span id="an_1202"></span> For certeyn I wol beere hire compaignie.  
<span id="an_1203"></span> But syn ye wol nat suffre us lyven here,  
<span id="an_1204"></span> Yet suffreth that oure soules ben yfere.  
<span id="an_1205"></span> "And thow, cite, which that I leve in wo,  
<span id="an_1206"></span> And thow, Priam, and bretheren alle yfeere,  
<span id="an_1207"></span> And thow, my moder, farwel, for I go;  
<span id="an_1208"></span> And Atropos, make redy thow my beere;  
<span id="an_1209"></span> And thow, Criseyde, o swete herte deere,  
<span class="margnote"><span id="an_1210">1210</span></span> Receyve now
my spirit!" wolde he seye,  
<span id="an_1211"></span> With swerd at herte, al redy for to deye.  
<span id="an_1212"></span> But as God wolde, of swough therwith sh'
abreyde,  
<span id="an_1213"></span> And gan to sike, and "Troilus" she cride;  
<span id="an_1214"></span> And he answerde, "Lady myn, Criseyde,  
<span id="an_1215"></span> Lyve ye yet?" and leet his swerd down
glide.  
<span id="an_1216"></span> "Ye, herte myn, that thonked be Cipride!"  
<span id="an_1217"></span> Quod she; and therwithal she soore syghte,  
<span id="an_1218"></span> And he bigan conforte hire as he myghte,  
<span id="an_1219"></span> Took hire in armes two, and kiste hire
ofte,  
<span class="margnote"><span id="an_1220">1220</span></span> And hire to
glade he did al his entente;  
<span id="an_1221"></span> For which hire goost, that flikered ay
o-lofte,  
<span id="an_1222"></span> Into hire woful herte ayeyn it wente.  
<span id="an_1223"></span> But at the laste, as that hire eye glente  
<span id="an_1224"></span> Asyde, anon she gan his swerd espie,  
<span id="an_1225"></span> As it lay bare, and gan for fere crye,  
<span id="an_1226"></span> And asked hym, whi he it hadde out drawe.  
<span id="an_1227"></span> And Troilus anon the cause hire tolde,  
<span id="an_1228"></span> And how hymself therwith he wolde han
slawe;  
<span id="an_1229"></span> For which Criseyde upon hym gan biholde,  
<span class="margnote"><span id="an_1230">1230</span></span> And gan hym
in hire armes faste folde,  
<span id="an_1231"></span> And seyde, "O mercy, God! Lo, which a dede!  
<span id="an_1232"></span> Allas, how neigh we weren bothe dede!  
<span id="an_1233"></span> "Than if I nadde spoken, as grace was,  
<span id="an_1234"></span> Ye wolde han slayn youreself anon?" quod
she.  
<span id="an_1235"></span> "Yee, douteles"; and she answerde, "Allas,  
<span id="an_1236"></span> For by that ilke Lord that made me,  
<span id="an_1237"></span> I nolde a forlong wey on lyve have be  
<span id="an_1238"></span> After youre deth, to han ben crowned queene  
<span id="an_1239"></span> Of al that lond the sonne on shyneth
sheene.  
<span class="margnote"><span id="an_1240">1240</span></span> "But with
this selve swerd, which that here is,  
<span id="an_1241"></span> Myselve I wolde han slawe," quod she tho.  
<span id="an_1242"></span> "But hoo, for we han right ynough of this,  
<span id="an_1243"></span> And lat us rise, and streght to bedde go,  
<span id="an_1244"></span> And there lat us speken of oure wo;  
<span id="an_1245"></span> For, by the morter which that I se brenne,  
<span id="an_1246"></span> Knowe I ful wel that day is nat far henne."  
<span id="an_1247"></span> Whan they were in hire bed, in armes folde,  
<span id="an_1248"></span> Naught was it lik tho nyghtes here-byforn.  
<span id="an_1249"></span> For pitously ech other gan byholde,  
<span class="margnote"><span id="an_1250">1250</span></span> As they
that hadden al hire blisse ylorn,  
<span id="an_1251"></span> Bywaylinge ay the day that they were born;  
<span id="an_1252"></span> Til at the laste this sorwful wight,
Criseyde,  
<span id="an_1253"></span> To Troilus thise ilke wordes seyde:  
<span id="an_1254"></span> "Lo, herte myn, wel woot ye this," quod
she,  
<span id="an_1255"></span> "That if a wight alwey his wo compleyne  
<span id="an_1256"></span> And seketh nought how holpen for to be,  
<span id="an_1257"></span> It nys but folie and encrees of peyne;  
<span id="an_1258"></span> And syn that here assembled be we tweyne  
<span id="an_1259"></span> To fynde boote of wo that we ben inne,  
<span class="margnote"><span id="an_1260">1260</span></span> It were al
tyme soone to bygynne.  
<span id="an_1261"></span> "I am a womman, as ful wel ye woot,  
<span id="an_1262"></span> And as I am avysed sodeynly,  
<span id="an_1263"></span> So wol I telle yow, whil it is hoot.  
<span id="an_1264"></span> Me thynketh thus: that nouther ye nor I  
<span id="an_1265"></span> Ought half this wo to maken, skilfully;  
<span id="an_1266"></span> For ther is art ynough for to redresse  
<span id="an_1267"></span> That yet is mys, and slen this hevynesse.  
<span id="an_1268"></span> "Soth is, the wo, the which that we ben
inne,  
<span id="an_1269"></span> For aught I woot, for nothyng ellis is  
<span class="margnote"><span id="an_1270">1270</span></span> But for the
cause that we sholden twynne.  
<span id="an_1271"></span> Considered al, ther nys namore amys.  
<span id="an_1272"></span> But what is thanne a remede unto this,  
<span id="an_1273"></span> But that we shape us soone for to meete?  
<span id="an_1274"></span> This al and som, my deere herte sweete.  
<span id="an_1275"></span> "Now, that I shal wel bryngen it aboute  
<span id="an_1276"></span> To come ayeyn, soone after that I go,  
<span id="an_1277"></span> Therof am I no manere thyng in doute;  
<span id="an_1278"></span> For, dredeles, withinne a wowke or two  
<span id="an_1279"></span> I shal ben here; and that it may be so  
<span class="margnote"><span id="an_1280">1280</span></span> By alle
right and in a wordes fewe,  
<span id="an_1281"></span> I shal yow wel an heep of weyes shewe.  
<span id="an_1282"></span> "For which I wol nat make long sermoun --  
<span id="an_1283"></span> For tyme ylost may nought recovered be --  
<span id="an_1284"></span> But I wol gon to my conclusioun,  
<span id="an_1285"></span> And to the beste, in aught that I kan see.  
<span id="an_1286"></span> And for the love of God, foryeve it me  
<span id="an_1287"></span> If I speke aught ayeyns youre hertes reste;  
<span id="an_1288"></span> For trewely, I speke it for the beste,  
<span id="an_1289"></span> "Makyng alwey a protestacioun  
<span class="margnote"><span id="an_1290">1290</span></span> That now
thise wordes which that I shal seye  
<span id="an_1291"></span> Nis but to shewen yow my mocioun  
<span id="an_1292"></span> To fynde unto oure help the beste weye;  
<span id="an_1293"></span> And taketh it non other wise, I preye,  
<span id="an_1294"></span> For in effect, what so ye me comaunde,  
<span id="an_1295"></span> That wol I don, for that is no demaunde.  
<span id="an_1296"></span> "Now herkneth this: ye han wel understonde  
<span id="an_1297"></span> My goyng graunted is by parlement  
<span id="an_1298"></span> So ferforth that it may nat be withstonde  
<span id="an_1299"></span> For al this world, as by my jugement.  
<span class="margnote"><span id="an_1300">1300</span></span> And syn
ther helpeth non avisement  
<span id="an_1301"></span> To letten it, lat it passe out of mynde,  
<span id="an_1302"></span> And lat us shape a bettre wey to fynde.  
<span id="an_1303"></span> "The soth is this: the twynnyng of us
tweyne  
<span id="an_1304"></span> Wol us disese and cruelich anoye,  
<span id="an_1305"></span> But hym byhoveth somtyme han a peyne  
<span id="an_1306"></span> That serveth Love, if that he wol have
joye.  
<span id="an_1307"></span> And syn I shal no ferther out of Troie  
<span id="an_1308"></span> Than I may ride ayeyn on half a morwe,  
<span id="an_1309"></span> It oughte lesse causen us to sorwe;  
<span class="margnote"><span id="an_1310">1310</span></span> "So as I
shal not so ben hid in muwe,  
<span id="an_1311"></span> That day by day, myn owne herte deere --  
<span id="an_1312"></span> Syn wel ye woot that it is now a trewe --  
<span id="an_1313"></span> Ye shal ful wel al myn estat yheere.  
<span id="an_1314"></span> And er that trewe is doon, I shal ben
heere;  
<span id="an_1315"></span> And thanne have ye both Antenore ywonne  
<span id="an_1316"></span> And me also. Beth glad now, if ye konne,  
<span id="an_1317"></span> "And thenk right thus: \`Criseyde is now
agon.  
<span id="an_1318"></span> But what, she shal come hastiliche ayeyn!'  
<span id="an_1319"></span> And whanne, allas? By God, lo, right anon,  
<span class="margnote"><span id="an_1320">1320</span></span> Er dayes
ten, this dar I saufly seyn.  
<span id="an_1321"></span> And than at erste shal we be so feyn,  
<span id="an_1322"></span> So as we shal togideres evere dwelle,  
<span id="an_1323"></span> That al this world ne myghte oure blisse
telle.  
<span id="an_1324"></span> "I se that oft-tyme, there as we ben now,  
<span id="an_1325"></span> That for the beste, oure counseyl for to
hide,  
<span id="an_1326"></span> Ye speke nat with me, nor I with yow  
<span id="an_1327"></span> In fourtenyght, ne se yow go ne ride.  
<span id="an_1328"></span> May ye naught ten dayes thanne abide,  
<span id="an_1329"></span> For myn honour, in swich an aventure?  
<span class="margnote"><span id="an_1330">1330</span></span> Iwys, ye
mowen ellis lite endure!  
<span id="an_1331"></span> "Ye knowe ek how that al my kyn is heere,  
<span id="an_1332"></span> But if that onliche it my fader be,  
<span id="an_1333"></span> And ek myn othere thynges alle yfeere,  
<span id="an_1334"></span> And nameliche, my deere herte, ye,  
<span id="an_1335"></span> Whom that I nolde leven for to se  
<span id="an_1336"></span> For al this world, as wyd as it hath space,  
<span id="an_1337"></span> Or ellis se ich nevere Joves face!  
<span id="an_1338"></span> "Whi trowe ye my fader in this wise  
<span id="an_1339"></span> Coveyteth so to se me, but for drede  
<span class="margnote"><span id="an_1340">1340</span></span> Lest in
this town that folkes me despise  
<span id="an_1341"></span> Because of hym, for his unhappy dede?  
<span id="an_1342"></span> What woot my fader what lif that I lede?  
<span id="an_1343"></span> For if he wiste in Troie how wel I fare,  
<span id="an_1344"></span> Us neded for my wendyng nought to care.  
<span id="an_1345"></span> "Ye sen that every day ek, more and more,  
<span id="an_1346"></span> Men trete of pees, and it supposid is  
<span id="an_1347"></span> That men the queene Eleyne shal restore,  
<span id="an_1348"></span> And Grekis us restoren that is mys;  
<span id="an_1349"></span> So, though ther nere comfort non but this,  
<span class="margnote"><span id="an_1350">1350</span></span> That men
purposen pees on every syde,  
<span id="an_1351"></span> Ye may the bettre at ese of herte abyde.  
<span id="an_1352"></span> "For if that it be pees, myn herte deere,  
<span id="an_1353"></span> The nature of the pees moot nedes dryve  
<span id="an_1354"></span> That men moost entrecomunen yfeere,  
<span id="an_1355"></span> And to and fro ek ride and gon as blyve  
<span id="an_1356"></span> Alday as thikke as been fleen from an hyve,  
<span id="an_1357"></span> And every wight han liberte to bleve  
<span id="an_1358"></span> Whereas hym liste the bet, withouten leve.  
<span id="an_1359"></span> "And though so be that pees ther may be
non,  
<span class="margnote"><span id="an_1360">1360</span></span> Yet hider,
though ther nevere pees ne were,  
<span id="an_1361"></span> I moste come; for whider sholde I gon,  
<span id="an_1362"></span> Or how, meschaunce, sholde I dwelle there  
<span id="an_1363"></span> Among tho men of armes evere in feere?  
<span id="an_1364"></span> For which, as wisly God my soule rede,  
<span id="an_1365"></span> I kan nat sen wherof ye sholden drede.  
<span id="an_1366"></span> "Have here another wey, if it so be  
<span id="an_1367"></span> That al this thyng ne may yow nat suffise:  
<span id="an_1368"></span> My fader, as ye knowen wel, parde,  
<span id="an_1369"></span> Is old, and elde is ful of coveytise,  
<span class="margnote"><span id="an_1370">1370</span></span> And I right
now have founden al the gise,  
<span id="an_1371"></span> Withouten net, wherwith I shal hym hente.  
<span id="an_1372"></span> And herkeneth how, if that ye wol assente:  
<span id="an_1373"></span> "Lo, Troilus, men seyn that hard it is  
<span id="an_1374"></span> The wolf ful and the wether hool to have;  
<span id="an_1375"></span> This is to seyn, that men ful ofte, iwys,  
<span id="an_1376"></span> Mote spenden part the remenant for to save;  
<span id="an_1377"></span> For ay with gold men may the herte grave  
<span id="an_1378"></span> Of hym that set is upon coveytise;  
<span id="an_1379"></span> And how I mene, I shal it yow devyse:  
<span class="margnote"><span id="an_1380">1380</span></span> "The moeble
which that I have in this town  
<span id="an_1381"></span> Unto my fader shal I take, and seye  
<span id="an_1382"></span> That right for trust and for savacioun  
<span id="an_1383"></span> It sent is from a frend of his or tweye,  
<span id="an_1384"></span> The whiche frendes ferventliche hym preye  
<span id="an_1385"></span> To senden after more, and that in hie,  
<span id="an_1386"></span> Whil that this town stant thus in jupartie.  
<span id="an_1387"></span> "And that shal ben an huge quantite --  
<span id="an_1388"></span> Thus shal I seyn -- but lest it folk
espide,  
<span id="an_1389"></span> This may be sent by no wyght but by me.  
<span class="margnote"><span id="an_1390">1390</span></span> I shal ek
shewen hym, yf pees bytyde,  
<span id="an_1391"></span> What frendes that ich have on every syde  
<span id="an_1392"></span> Toward the court, to don the wrathe pace  
<span id="an_1393"></span> Of Priamus and don hym stonde in grace.  
<span id="an_1394"></span> "So what for o thyng and for other, swete,  
<span id="an_1395"></span> I shal hym so enchaunten with my sawes  
<span id="an_1396"></span> That right in hevene his sowle is, shal he
mete;  
<span id="an_1397"></span> For al Appollo, or his clerkes lawes,  
<span id="an_1398"></span> Or calkullynge, avayleth nought thre hawes;  
<span id="an_1399"></span> Desir of gold shal so his soule blende  
<span class="margnote"><span id="an_1400">1400</span></span> That, as me
lyst, I shal wel make an ende.  
<span id="an_1401"></span> "And yf he wolde ought by hys sort it preve  
<span id="an_1402"></span> If that I lye, in certayn I shal fonde  
<span id="an_1403"></span> Distorben hym and plukke hym by the sleve,  
<span id="an_1404"></span> Makynge his sort, and beren hym on honde  
<span id="an_1405"></span> He hath not wel the goddes understonde;  
<span id="an_1406"></span> For goddes speken in amphibologies,  
<span id="an_1407"></span> And for o soth they tellen twenty lyes.  
<span id="an_1408"></span> "Ek, \`Drede fond first goddes, I suppose'
--  
<span id="an_1409"></span> Thus shal I seyn -- and that his coward
herte  
<span class="margnote"><span id="an_1410">1410</span></span> Made hym
amys the goddes text to glose,  
<span id="an_1411"></span> Whan he for fered out of Delphos sterte.  
<span id="an_1412"></span> And but I make hym soone to converte  
<span id="an_1413"></span> And don my red withinne a day or tweye,  
<span id="an_1414"></span> I wol to yow oblige me to deye."  
<span id="an_1415"></span> And treweliche, as writen wel I fynde  
<span id="an_1416"></span> That al this thyng was seyd of good
entente,  
<span id="an_1417"></span> And that hire herte trewe was and kynde  
<span id="an_1418"></span> Towardes hym, and spak right as she mente,  
<span id="an_1419"></span> And that she starf for wo neigh whan she
wente,  
<span class="margnote"><span id="an_1420">1420</span></span> And was in
purpos evere to be trewe:  
<span id="an_1421"></span> Thus writen they that of hire werkes knewe.  
<span id="an_1422"></span> This Troilus, with herte and erys spradde,  
<span id="an_1423"></span> Herde al this thyng devysen to and fro,  
<span id="an_1424"></span> And verrayliche him semed that he hadde  
<span id="an_1425"></span> The selve wit; but yet to late hire go  
<span id="an_1426"></span> His herte mysforyaf hym evere mo;  
<span id="an_1427"></span> But fynaly, he gan his herte wreste  
<span id="an_1428"></span> To trusten hire, and took it for the beste.  
<span id="an_1429"></span> For which the grete furie of his penaunce  
<span class="margnote"><span id="an_1430">1430</span></span> Was queynt
with hope, and therwith hem bitwene  
<span id="an_1431"></span> Bigan for joie th' amorouse daunce;  
<span id="an_1432"></span> And as the briddes, whanne the sonne is
shene,  
<span id="an_1433"></span> Deliten in hire song in leves grene,  
<span id="an_1434"></span> Right so the wordes that they spake yfeere  
<span id="an_1435"></span> Delited hem, and made hire hertes clere.  
<span id="an_1436"></span> But natheles, the wendyng of Criseyde,  
<span id="an_1437"></span> For al this world, may nat out of his
mynde,  
<span id="an_1438"></span> For which ful ofte he pitously hire preyde  
<span id="an_1439"></span> That of hire heste he myghte hire trewe
fynde,  
<span class="margnote"><span id="an_1440">1440</span></span> And seyde
hire, "Certes, if ye be unkynde,  
<span id="an_1441"></span> And but ye come at day set into Troye,  
<span id="an_1442"></span> Ne shal I nevere have hele, honour, ne
joye.  
<span id="an_1443"></span> "For also soth as sonne uprist o-morwe --  
<span id="an_1444"></span> And God so wisly thow me, woful wrecche,  
<span id="an_1445"></span> To reste brynge out of this cruel sorwe! --  
<span id="an_1446"></span> I wol myselven sle if that ye drecche.  
<span id="an_1447"></span> But of my deeth though litel be to recche,  
<span id="an_1448"></span> Yet, er that ye me causen so to smerte,  
<span id="an_1449"></span> Dwelle rather here, myn owen swete herte.  
<span class="margnote"><span id="an_1450">1450</span></span> "For
trewely, myn owne lady deere,  
<span id="an_1451"></span> Tho sleghtes yet that I have herd yow stere  
<span id="an_1452"></span> Ful shaply ben to faylen alle yfeere.  
<span id="an_1453"></span> For thus men seyth \`That on thenketh the
beere,  
<span id="an_1454"></span> But al another thenketh his ledere.'  
<span id="an_1455"></span> Youre syre is wys; and seyd is, out of
drede,  
<span id="an_1456"></span> \`Men may the wise atrenne, and naught
atrede.'  
<span id="an_1457"></span> "It is ful hard to halten unespied  
<span id="an_1458"></span> Byfore a crepel, for he kan the craft;  
<span id="an_1459"></span> Youre fader is in sleght as Argus eyed;  
<span class="margnote"><span id="an_1460">1460</span></span> For al be
that his moeble is hym biraft,  
<span id="an_1461"></span> His olde sleighte is yet so with hym laft  
<span id="an_1462"></span> Ye shal nat blende hym for youre
wommanhede,  
<span id="an_1463"></span> Ne feyne aright; and that is al my drede.  
<span id="an_1464"></span> "I not if pees shal evere mo bitide;  
<span id="an_1465"></span> But pees or no, for ernest ne for game,  
<span id="an_1466"></span> I woot, syn Calkas on the Grekis syde  
<span id="an_1467"></span> Hath ones ben and lost so foule his name,  
<span id="an_1468"></span> He dar nomore come here ayeyn for shame;  
<span id="an_1469"></span> For which that wey, for aught I kan espie,  
<span class="margnote"><span id="an_1470">1470</span></span> To trusten
on nys but a fantasie.  
<span id="an_1471"></span> "Ye shal ek sen, youre fader shal yow glose  
<span id="an_1472"></span> To ben a wif; and as he kan wel preche,  
<span id="an_1473"></span> He shal som Grek so preyse and wel alose  
<span id="an_1474"></span> That ravysshen he shal yow with his speche,  
<span id="an_1475"></span> Or do yow don by force as he shal teche;  
<span id="an_1476"></span> And Troilus, of whom ye nyl han routhe,  
<span id="an_1477"></span> Shal causeles so sterven in his trouthe!  
<span id="an_1478"></span> "And over al this, youre fader shal despise  
<span id="an_1479"></span> Us alle, and seyn this cite nys but lorn,  
<span class="margnote"><span id="an_1480">1480</span></span> And that
th' assege nevere shal aryse,  
<span id="an_1481"></span> For-whi the Grekis han it alle sworn,  
<span id="an_1482"></span> Til we be slayn and down oure walles torn.  
<span id="an_1483"></span> And thus he shal yow with his wordes fere,  
<span id="an_1484"></span> That ay drede I that ye wol bleven there.  
<span id="an_1485"></span> "Ye shal ek seen so many a lusty knyght  
<span id="an_1486"></span> Among the Grekis, ful of worthynesse,  
<span id="an_1487"></span> And ech of hem with herte, wit, and myght  
<span id="an_1488"></span> To plesen yow don al his bisynesse,  
<span id="an_1489"></span> That ye shul dullen of the rudenesse  
<span class="margnote"><span id="an_1490">1490</span></span> Of us sely
Troians, but if routhe  
<span id="an_1491"></span> Remorde yow, or vertu of youre trouthe.  
<span id="an_1492"></span> "And this to me so grevous is to thynke  
<span id="an_1493"></span> That fro my brest it wol my soule rende;  
<span id="an_1494"></span> Ne dredeles, in me ther may nat synke  
<span id="an_1495"></span> A good opynyoun, if that ye wende,  
<span id="an_1496"></span> For whi youre fadres sleghte wol us shende.  
<span id="an_1497"></span> And if ye gon, as I have told yow yore,  
<span id="an_1498"></span> So thenk I n' am but ded, withoute more.  
<span id="an_1499"></span> "For which, with humble, trewe, and pitous
herte,  
<span class="margnote"><span id="an_1500">1500</span></span> A thousand
tymes mercy I yow preye;  
<span id="an_1501"></span> So rueth on myn aspre peynes smerte,  
<span id="an_1502"></span> And doth somwhat as that I shal yow seye,  
<span id="an_1503"></span> And lat us stele awey bitwixe us tweye;  
<span id="an_1504"></span> And thynk that folie is, whan man may
chese,  
<span id="an_1505"></span> For accident his substaunce ay to lese.  
<span id="an_1506"></span> "I mene thus: that syn we mowe er day  
<span id="an_1507"></span> Wel stele awey and ben togidere so,  
<span id="an_1508"></span> What wit were it to putten in assay,  
<span id="an_1509"></span> In cas ye sholden to youre fader go,  
<span class="margnote"><span id="an_1510">1510</span></span> If that ye
myghten come ayeyn or no?  
<span id="an_1511"></span> Thus mene I: that it were a gret folie  
<span id="an_1512"></span> To putte that sikernesse in jupertie.  
<span id="an_1513"></span> "And vulgarly to speken of substaunce  
<span id="an_1514"></span> Of tresour, may we bothe with us lede  
<span id="an_1515"></span> Inough to lyve in honour and plesaunce  
<span id="an_1516"></span> Til into tyme that we shal ben dede;  
<span id="an_1517"></span> And thus we may eschuen al this drede.  
<span id="an_1518"></span> For everich other wey ye kan recorde,  
<span id="an_1519"></span> Myn herte, ywys, may therwith naught
acorde.  
<span class="margnote"><span id="an_1520">1520</span></span> "And
hardily, ne dredeth no poverte,  
<span id="an_1521"></span> For I have kyn and frendes elleswhere  
<span id="an_1522"></span> That, though we comen in oure bare sherte,  
<span id="an_1523"></span> Us sholde neyther lakken gold ne gere,  
<span id="an_1524"></span> But ben honured while we dwelten there.  
<span id="an_1525"></span> And go we anon; for as in myn entente,  
<span id="an_1526"></span> This is the beste, if that ye wole
assente."  
<span id="an_1527"></span> Criseyde, with a sik, right in this wise  
<span id="an_1528"></span> Answerde, "Ywys, my deere herte trewe,  
<span id="an_1529"></span> We may wel stele awey, as ye devyse,  
<span class="margnote"><span id="an_1530">1530</span></span> And fynden
swich unthrifty weyes newe,  
<span id="an_1531"></span> But afterward ful soore it wol us rewe.  
<span id="an_1532"></span> And helpe me God so at my mooste nede,  
<span id="an_1533"></span> As causeles ye suffren al this drede!  
<span id="an_1534"></span> "For thilke day that I for cherisynge  
<span id="an_1535"></span> Or drede of fader, or for other wight,  
<span id="an_1536"></span> Or for estat, delit, or for weddynge,  
<span id="an_1537"></span> Be fals to yow, my Troilus, my knyght,  
<span id="an_1538"></span> Saturnes doughter, Juno, thorugh hire
myght,  
<span id="an_1539"></span> As wood as Athamante do me dwelle  
<span class="margnote"><span id="an_1540">1540</span></span> Eternalich
in Stix, the put of helle!  
<span id="an_1541"></span> "And this on every god celestial  
<span id="an_1542"></span> I swere it yow, and ek on ech goddesse,  
<span id="an_1543"></span> On every nymphe and deite infernal,  
<span id="an_1544"></span> On satiry and fawny more and lesse,  
<span id="an_1545"></span> That halve goddes ben of wildernesse;  
<span id="an_1546"></span> And Attropos my thred of lif tobreste  
<span id="an_1547"></span> If I be fals! Now trowe me if yow leste!  
<span id="an_1548"></span> "And thow, Symois, that as an arwe clere  
<span id="an_1549"></span> Thorugh Troie rennest downward to the se,  
<span class="margnote"><span id="an_1550">1550</span></span> Ber
witnesse of this word that seyd is here:  
<span id="an_1551"></span> That thilke day that ich untrewe be  
<span id="an_1552"></span> To Troilus, myn owene herte fre,  
<span id="an_1553"></span> That thow retourne bakward to thi welle,  
<span id="an_1554"></span> And I with body and soule synke in helle!  
<span id="an_1555"></span> "But that ye speke, awey thus for to go  
<span id="an_1556"></span> And leten alle youre frendes, God forbede  
<span id="an_1557"></span> For any womman that ye sholden so,  
<span id="an_1558"></span> And namely syn Troie hath now swich nede  
<span id="an_1559"></span> Of help. And ek of o thyng taketh hede:  
<span class="margnote"><span id="an_1560">1560</span></span> If this
were wist, my lif lay in balaunce,  
<span id="an_1561"></span> And youre honour; God shilde us fro
meschaunce!  
<span id="an_1562"></span> "And if so be that pees heere-after take,  
<span id="an_1563"></span> As alday happeth after anger game,  
<span id="an_1564"></span> Whi, Lord, the sorwe and wo ye wolden make,  
<span id="an_1565"></span> That ye ne dorste come ayeyn for shame!  
<span id="an_1566"></span> And er that ye juparten so youre name,  
<span id="an_1567"></span> Beth naught to hastif in this hoote fare,  
<span id="an_1568"></span> For hastif man ne wanteth nevere care.  
<span id="an_1569"></span> "What trowe ye the peple ek al aboute  
<span class="margnote"><span id="an_1570">1570</span></span> Wolde of it
seye? It is ful light t' arede.  
<span id="an_1571"></span> They wolden seye, and swere it out of
doute,  
<span id="an_1572"></span> That love ne drof yow naught to don this
dede,  
<span id="an_1573"></span> But lust voluptuous and coward drede.  
<span id="an_1574"></span> Thus were al lost, ywys, myn herte deere,  
<span id="an_1575"></span> Youre honour, which that now shyneth so
clere.  
<span id="an_1576"></span> "And also thynketh on myn honeste,  
<span id="an_1577"></span> That floureth yet, how foule I sholde it
shende,  
<span id="an_1578"></span> And with what filthe it spotted sholde be,  
<span id="an_1579"></span> If in this forme I sholde with yow wende.  
<span class="margnote"><span id="an_1580">1580</span></span> Ne though I
lyved unto the werldes ende,  
<span id="an_1581"></span> My name sholde I nevere ayeynward wynne;  
<span id="an_1582"></span> Thus were I lost, and that were routhe and
synne.  
<span id="an_1583"></span> "And forthi sle with resoun al this hete!  
<span id="an_1584"></span> Men seyn, \`The suffrant overcomith,'
parde;  
<span id="an_1585"></span> Ek \`Whoso wol han lief, he lief moot
lete.'  
<span id="an_1586"></span> Thus maketh vertu of necessite  
<span id="an_1587"></span> By pacience, and thynk that lord is he  
<span id="an_1588"></span> Of Fortune ay that naught wole of hire
recche,  
<span id="an_1589"></span> And she ne daunteth no wight but a wrecche.  
<span class="margnote"><span id="an_1590">1590</span></span> "And
trusteth this: that certes, herte swete,  
<span id="an_1591"></span> Er Phebus suster, Lucina the sheene,  
<span id="an_1592"></span> The Leoun passe out of this Ariete,  
<span id="an_1593"></span> I wol ben here, withouten any wene.  
<span id="an_1594"></span> I mene, as helpe me Juno, hevenes quene,  
<span id="an_1595"></span> The tenthe day, but if that deth m'
assaile,  
<span id="an_1596"></span> I wol yow sen withouten any faille."  
<span id="an_1597"></span> "And now, so this be soth," quod Troilus,  
<span id="an_1598"></span> "I shal wel suffre unto the tenthe day,  
<span id="an_1599"></span> Syn that I se that nede it mot be thus.  
<span class="margnote"><span id="an_1600">1600</span></span> But for the
love of God, if it be may,  
<span id="an_1601"></span> So late us stelen priveliche away;  
<span id="an_1602"></span> For evere in oon, as for to lyve in reste,  
<span id="an_1603"></span> Myn herte seyth that it wol be the beste."  
<span id="an_1604"></span> "O mercy, God, what lif is this?" quod she.  
<span id="an_1605"></span> "Allas, ye sle me thus for verray tene!  
<span id="an_1606"></span> I se wel now that ye mystrusten me,  
<span id="an_1607"></span> For by youre wordes it is wel yseene.  
<span id="an_1608"></span> Now for the love of Cinthia the sheene,  
<span id="an_1609"></span> Mistrust me nought thus causeles, for
routhe,  
<span class="margnote"><span id="an_1610">1610</span></span> Syn to be
trewe I have yow plight my trouthe.  
<span id="an_1611"></span> "And thynketh wel that somtyme it is wit  
<span id="an_1612"></span> To spende a tyme, a tyme for to wynne;  
<span id="an_1613"></span> Ne, parde, lorn am I naught fro yow yit,  
<span id="an_1614"></span> Though that we ben a day or two atwynne.  
<span id="an_1615"></span> Drif out the fantasies yow withinne,  
<span id="an_1616"></span> And trusteth me, and leveth ek youre sorwe,  
<span id="an_1617"></span> Or here my trouthe: I wol naught lyve tyl
morwe.  
<span id="an_1618"></span> "For if ye wiste how soore it doth me
smerte,  
<span id="an_1619"></span> Ye wolde cesse of this; for, God, thow
wost,  
<span class="margnote"><span id="an_1620">1620</span></span> The pure
spirit wepeth in myn herte  
<span id="an_1621"></span> To se yow wepen that I love most,  
<span id="an_1622"></span> And that I mot gon to the Grekis oost.  
<span id="an_1623"></span> Ye, nere it that I wiste remedie  
<span id="an_1624"></span> To come ayeyn, right here I wolde dye!  
<span id="an_1625"></span> "But certes, I am naught so nyce a wight  
<span id="an_1626"></span> That I ne kan ymaginen a wey  
<span id="an_1627"></span> To come ayeyn that day that I have hight.  
<span id="an_1628"></span> For who may holde a thing that wol awey?  
<span id="an_1629"></span> My fader naught, for al his queynte pley!  
<span class="margnote"><span id="an_1630">1630</span></span> And by my
thrift, my wendyng out of Troie  
<span id="an_1631"></span> Another day shal torne us alle to joie.  
<span id="an_1632"></span> "Forthi with al myn herte I yow biseke,  
<span id="an_1633"></span> If that yow list don ought for my preyere,  
<span id="an_1634"></span> And for that love which that I love yow
eke,  
<span id="an_1635"></span> That er that I departe fro yow here,  
<span id="an_1636"></span> That of so good a confort and a cheere  
<span id="an_1637"></span> I may yow sen that ye may brynge at reste  
<span id="an_1638"></span> Myn herte, which that is o poynt to breste.  
<span id="an_1639"></span> "And over al this I prey yow," quod she
tho,  
<span class="margnote"><span id="an_1640">1640</span></span> "Myn owene
hertes sothfast suffisaunce,  
<span id="an_1641"></span> Syn I am thyn al hol, withouten mo,  
<span id="an_1642"></span> That whil that I am absent, no plesaunce  
<span id="an_1643"></span> Of oother do me fro youre remembraunce;  
<span id="an_1644"></span> For I am evere agast, forwhy men rede  
<span id="an_1645"></span> That love is thyng ay ful of bisy drede.  
<span id="an_1646"></span> "For in this world ther lyveth lady non,  
<span id="an_1647"></span> If that ye were untrewe -- as God defende!
--  
<span id="an_1648"></span> That so bitraised were or wo-bigon  
<span id="an_1649"></span> As I, that alle trouthe in yow entende.  
<span class="margnote"><span id="an_1650">1650</span></span> And
douteles, if that ich other wende,  
<span id="an_1651"></span> I ner but ded; and er ye cause fynde,  
<span id="an_1652"></span> For Goddes love, so beth me naught
unkynde!"  
<span id="an_1653"></span> To this answerde Troilus and seyde,  
<span id="an_1654"></span> "Now God, to whom ther nys no cause ywrye,  
<span id="an_1655"></span> Me glade, as wys I nevere unto Criseyde,  
<span id="an_1656"></span> Syn thilke day I saugh hire first with ye,  
<span id="an_1657"></span> Was fals, ne nevere shal til that I dye.  
<span id="an_1658"></span> At shorte wordes, wel ye may me leve.  
<span id="an_1659"></span> I kan na more; it shal be founde at preve."  
<span class="margnote"><span id="an_1660">1660</span></span> "Grant
mercy, goode myn, iwys!" quod she,  
<span id="an_1661"></span> "And blisful Venus lat me nevere sterve  
<span id="an_1662"></span> Er I may stonde of plesaunce in degree  
<span id="an_1663"></span> To quyte hym wel that so wel kan deserve;  
<span id="an_1664"></span> And while that God my wit wol me conserve,  
<span id="an_1665"></span> I shal so don, so trewe I have yow founde,  
<span id="an_1666"></span> That ay honour to me-ward shal rebounde.  
<span id="an_1667"></span> "For trusteth wel that youre estat roial,  
<span id="an_1668"></span> Ne veyn delit, nor only worthinesse  
<span id="an_1669"></span> Of yow in werre or torney marcial,  
<span class="margnote"><span id="an_1670">1670</span></span> Ne pompe,
array, nobleye, or ek richesse  
<span id="an_1671"></span> Ne made me to rewe on youre destresse,  
<span id="an_1672"></span> But moral vertu, grounded upon trouthe --  
<span id="an_1673"></span> That was the cause I first hadde on yow
routhe!  
<span id="an_1674"></span> "Eke gentil herte and manhod that ye hadde,  
<span id="an_1675"></span> And that ye hadde, as me thoughte, in
despit  
<span id="an_1676"></span> Every thyng that souned into badde,  
<span id="an_1677"></span> As rudenesse and poeplissh appetit,  
<span id="an_1678"></span> And that youre resoun bridlede youre delit,  
<span id="an_1679"></span> This made, aboven every creature,  
<span class="margnote"><span id="an_1680">1680</span></span> That I was
youre, and shal while I may dure.  
<span id="an_1681"></span> "And this may lengthe of yeres naught
fordo,  
<span id="an_1682"></span> Ne remuable Fortune deface.  
<span id="an_1683"></span> But Juppiter, that of his myght may do  
<span id="an_1684"></span> The sorwful to be glad, so yeve us grace  
<span id="an_1685"></span> Or nyghtes ten to meten in this place,  
<span id="an_1686"></span> So that it may youre herte and myn suffise!  
<span id="an_1687"></span> And fareth now wel, for tyme is that ye
rise."  
<span id="an_1688"></span> And after that they longe ypleyned hadde,  
<span id="an_1689"></span> And ofte ykist, and streite in armes folde,  
<span class="margnote"><span id="an_1690">1690</span></span> The day gan
rise, and Troilus hym cladde,  
<span id="an_1691"></span> And rewfullich his lady gan byholde,  
<span id="an_1692"></span> As he that felte dethes cares colde,  
<span id="an_1693"></span> And to hire grace he gan hym recomaunde.  
<span id="an_1694"></span> Wher hym was wo, this holde I no demaunde.  
<span id="an_1695"></span> For mannes hed ymagynen ne kan,  
<span id="an_1696"></span> N' entendement considere, ne tonge telle  
<span id="an_1697"></span> The cruele peynes of this sorwful man,  
<span id="an_1698"></span> That passen every torment down in helle.  
<span id="an_1699"></span> For whan he saugh that she ne myghte
dwelle,  
<span class="margnote"><span id="an_1700">1700</span></span> Which that
his soule out of his herte rente,  
<span id="an_1701"></span> Withouten more out of the chaumbre he
wente.  

------------------------------------------------------------------------

[Next: Book 5](mect62.md)
