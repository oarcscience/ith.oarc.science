[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](rom)  [Next](co2) 

------------------------------------------------------------------------

### Turkish Bible: 1 Corinthians

<span id="an_1:1">1:1</span> Tanrının isteğiyle Mesih İsanın elçisi
olmaya çağrılan ben Pavlus ve kardeşimiz Sostenisten Tanrının Korintteki
kilisesine selam! Mesih İsada kutsal kılınmış, kutsal olmaya çağrılmış
olan sizlere ve hepimizin Rabbi İsa Mesihin adını her yerde anan herkese
Babamız Tanrıdan ve Rab İsa Mesihten lütuf ve esenlik olsun.

<span id="an_1:4">1:4</span> Tanrının Mesih İsada size bağışladığı
lütuftan ötürü sizin için her zaman Tanrıma şükrediyorum.

<span id="an_1:5">1:5</span> Mesihle ilgili tanıklığımız sizde pekiştiği
gibi Mesihte her bakımdan -her tür söz ve bilgi bakımından-
zenginleştiniz.

<span id="an_1:7">1:7</span> Şöyle ki, Rabbimiz İsa Mesihin görünmesini
beklerken hiçbir ruhsal armağandan yoksun değilsiniz.

<span id="an_1:8">1:8</span> Rabbimiz İsa Mesih kendi gününde kusursuz
olmanız için sizi sonuna dek pekiştirecektir.

<span id="an_1:9">1:9</span> Sizleri Oğlu Rabbimiz İsa Mesihle
paydaşlığa çağıran Tanrı güvenilirdir.

<span id="an_1:10">1:10</span> Kardeşler, Rabbimiz İsa Mesihin adıyla
yalvarıyorum: Hepiniz uyum içinde olun, aranızda bölünmeler olmadan aynı
düşünce ve görüşte birleşin.

<span id="an_1:11">1:11</span> Kardeşlerim, Kloinin ev halkından
aranızda çekişmeler olduğunu öğrendim.

<span id="an_1:12">1:12</span> Şunu demek istiyorum: Her biriniz, ‹‹Ben
Pavlus yanlısıyım››, ‹‹Ben Apollos yanlısıyım››, ‹‹Ben Kefas
yanlısıyım›› ya da ‹‹Ben Mesih yanlısıyım›› diyormuş.

<span id="an_1:13">1:13</span> Mesih bölündü mü? Sizin için çarmıha
gerilen Pavlus muydu? Pavlusun adıyla mı vaftiz edildiniz?

<span id="an_1:14">1:14</span> Hiç kimse benim adımla vaftiz
edildiğinizi söylemesin diye Krispusla Gayustan başka hiçbirinizi vaftiz
etmediğim için Tanrıya şükrediyorum.

<span id="an_1:16">1:16</span> Evet, bir de İstefanasın ev halkını
vaftiz ettim; bunun dışında kimseyi vaftiz ettiğimi anımsamıyorum.

<span id="an_1:17">1:17</span> Çünkü Mesih beni vaftiz etmeye değil,
Mesihin çarmıhtaki ölümü boşa gitmesin diye, bilgece sözlere
dayanmaksızın Müjdeyi yaymaya gönderdi.

<span id="an_1:18">1:18</span> Çarmıhla ilgili bildiri mahva gidenler
için saçmalık, biz kurtulmakta olanlar içinse Tanrı gücüdür.

<span id="an_1:19">1:19</span> Nitekim şöyle yazılmıştır: ‹‹Bilgelerin
bilgeliğini yok edeceğim, Akıllıların aklını boşa çıkaracağım.››

<span id="an_1:20">1:20</span> Hani nerede bilge kişi? Din bilgini
nerede? Nerede bu çağın hünerli tartışmacısı? Tanrı dünya bilgeliğinin
saçma olduğunu göstermedi mi?

<span id="an_1:21">1:21</span> Mademki dünya Tanrının bilgeliği uyarınca
Tanrıyı kendi bilgeliğiyle tanımadı, Tanrı iman edenleri saçma sayılan
bildiriyle kurtarmaya razı oldu.

<span id="an_1:22">1:22</span> Yahudiler doğaüstü belirtiler ister,
Greklerse bilgelik arar.

<span id="an_1:23">1:23</span> Ama biz çarmıha gerilmiş Mesihi
duyuruyoruz. Yahudiler bunu yüzkarası, öteki uluslar da saçmalık
sayarlar.

<span id="an_1:24">1:24</span> Oysa Mesih, çağrılmış olanlar için -ister
Yahudi ister Grek olsun- Tanrının gücü ve Tanrının bilgeliğidir.

<span id="an_1:25">1:25</span> Çünkü Tanrının ‹‹saçmalığı›› insan
bilgeliğinden daha üstün, Tanrının ‹‹zayıflığı›› insan gücünden daha
güçlüdür.

<span id="an_1:26">1:26</span> Kardeşlerim, aldığınız çağrıyı düşünün.
Birçoğunuz insan ölçülerine göre bilge, güçlü ya da soylu kişiler
değildiniz.

<span id="an_1:27">1:27</span> Ne var ki, Tanrı bilgeleri utandırmak
için dünyanın saçma saydıklarını, güçlüleri utandırmak için de dünyanın
zayıf saydıklarını seçti.

<span id="an_1:28">1:28</span> Dünyanın önemli gördüklerini hiçe
indirmek için dünyanın önemsiz, soysuz, değersiz gördüklerini seçti.

<span id="an_1:29">1:29</span> Öyle ki, Tanrının önünde hiç kimse
övünemesin.

<span id="an_1:30">1:30</span> Ama siz Tanrı sayesinde Mesih İsadasınız.
O bizim için tanrısal bilgelik, doğruluk, kutsallık ve kurtuluş oldu.

<span id="an_1:31">1:31</span> Bunun için yazılmış olduğu gibi,
‹‹Övünen, Rab'le övünsün.››

<span id="an_2:1">2:1</span> Kardeşler, Tanrıyla ilgili bildiriyi
duyurmak için size geldiğimde, söz ustalığıyla ya da üstün bilgelikle
gelmedim.

<span id="an_2:2">2:2</span> Aranızdayken, İsa Mesihten ve Onun çarmıha
gerilişinden başka hiçbir şey bilmemeye kararlıydım.

<span id="an_2:3">2:3</span> Size zayıflık ve korku içinde geldim, tir
tir titriyordum!

<span id="an_2:4">2:4</span> Sözüm ve bildirim, insan bilgeliğinin ikna
edici sözlerine değil, Ruhun kanıtlayıcı gücüne dayanıyordu.

<span id="an_2:5">2:5</span> Öyle ki, imanınız insan bilgeliğine değil,
Tanrı gücüne dayansın.

<span id="an_2:6">2:6</span> Gerçi olgun kişiler arasında bilgece sözler
söylüyoruz; ama bu bilgelik ne şimdiki çağın, ne de bu çağın gelip
geçici önderlerinin bilgeliğidir.

<span id="an_2:7">2:7</span> Tanrının saklı bilgeliğinden gizemli
biçimde söz ediyoruz. Zamanın başlangıcından önce Tanrının bizim
yüceliğimiz için belirlediği bu bilgeliği bu çağın önderlerinden hiçbiri
anlamadı. Anlasalardı yüce Rabbi çarmıha germezlerdi.

<span id="an_2:9">2:9</span> Yazılmış olduğu gibi, ‹‹Tanrının kendisini
sevenler için hazırladıklarını Hiçbir göz görmedi, Hiçbir kulak duymadı,
Hiçbir insan yüreği kavramadı.››

<span id="an_2:10">2:10</span> Oysa Tanrı Ruh aracılığıyla bunları bize
açıkladı. Çünkü Ruh her şeyi, Tanrının derin düşüncelerini bile
araştırır.

<span id="an_2:11">2:11</span> İnsanın düşüncelerini, insanın içindeki
ruhundan başka kim bilebilir? Bunun gibi, Tanrının düşüncelerini de
Tanrının Ruhundan başkası bilemez.

<span id="an_2:12">2:12</span> Tanrının bize lütfettiklerini bilelim
diye, bu dünyanın ruhunu değil, Tanrıdan gelen Ruhu aldık.

<span id="an_2:13">2:13</span> Ruhsal kişilere ruhsal gerçekleri
açıklarken, Tanrının lütfettiklerini insan bilgeliğinin öğrettiği
sözlerle değil, Ruhun öğrettiği sözlerle bildiririz.

<span id="an_2:14">2:14</span> Doğal kişi, Tanrının Ruhuyla ilgili
gerçekleri kabul etmez. Çünkü bunlar ona saçma gelir, ruhça
değerlendirildikleri için bunları anlayamaz.

<span id="an_2:15">2:15</span> Ruhsal kişi her konuda yargı yürütebilir,
ama kimse onun hakkında yargı yürütemez.

<span id="an_2:16">2:16</span> ‹‹Rab'bin düşüncesini kim bildi ki, O'na
öğüt verebilsin?›› Oysa biz Mesih'in düşüncesine sahibiz.

<span id="an_3:1">3:1</span> Kardeşler, ben sizinle ruhsal kişilerle
konuşur gibi konuşamadım. Benliğe uyanlarla, Mesihte henüz bebeklik
çağında olanlarla konuşur gibi konuştum.

<span id="an_3:2">3:2</span> Size süt verdim, katı yiyecek değil. Çünkü
katı yiyeceği henüz yiyemiyordunuz. Şimdi bile yiyemezsiniz.

<span id="an_3:3">3:3</span> Çünkü hâlâ benliğe uyuyorsunuz. Aranızda
kıskançlık ve çekişme olması, benliğe uyduğunuzu, öbür insanlar gibi
yaşadığınızı göstermiyor mu?

<span id="an_3:4">3:4</span> Biriniz, ‹‹Ben Pavlus yanlısıyım››,
ötekiniz, ‹‹Ben Apollos yanlısıyım›› diyorsa, öbür insanlardan ne
farkınız kalır?

<span id="an_3:5">3:5</span> Apollos kim, Pavlus kim? İman etmenize
aracı olmuş hizmetkârlardır. Rab her birimize bir görev vermiştir.

<span id="an_3:6">3:6</span> Tohumu ben ektim, Apollos suladı. Ama Tanrı
büyüttü.

<span id="an_3:7">3:7</span> Önemli olan, eken ya da sulayan değil,
ekileni büyüten Tanrıdır.

<span id="an_3:8">3:8</span> Ekenle sulayanın değeri birdir. Her biri
kendi emeğinin karşılığını alacaktır.

<span id="an_3:9">3:9</span> Biz Tanrının emektaşlarıyız. Sizler de
Tanrının tarlası, Tanrının binasısınız.

<span id="an_3:10">3:10</span> Tanrının bana lütfettiği görev uyarınca
bilge bir mimar gibi temel attım, başkaları da bu temel üzerine inşa
ediyor. Herkes nasıl inşa ettiğine dikkat etsin.

<span id="an_3:11">3:11</span> Çünkü hiç kimse atılan temelden, yani İsa
Mesihten başka bir temel atamaz.

<span id="an_3:12">3:12</span> Bu temel üzerine kimi altın, gümüş ya da
değerli taşlarla, kimi de tahta, ot ya da kamışla inşa edecek.

<span id="an_3:13">3:13</span> Herkesin yaptığı iş belli olacak, yargı
günü ortaya çıkacak. Herkesin işi ateşle açığa vurulacak. Ateş her işin
niteliğini sınayacak.

<span id="an_3:14">3:14</span> Bir kimsenin inşa ettikleri ateşe
dayanırsa, o kimse ödülünü alacak.

<span id="an_3:15">3:15</span> Yaptıkları yanarsa, zarar edecek. Kendisi
kurtulacak, ama ateşten geçmiş gibi olacaktır.

<span id="an_3:16">3:16</span> Tanrının tapınağı olduğunuzu, Tanrının
Ruhunun sizde yaşadığını bilmiyor musunuz?

<span id="an_3:17">3:17</span> Kim Tanrının tapınağını yıkarsa, Tanrı da
onu yıkacak. Çünkü Tanrının tapınağı kutsaldır ve o tapınak sizsiniz.

<span id="an_3:18">3:18</span> Kimse kendini aldatmasın. Aranızdan biri
bu çağın ölçülerine göre kendini bilge sanıyorsa, bilge olmak için
‹‹akılsız›› olsun!

<span id="an_3:19">3:19</span> Çünkü bu dünyanın bilgeliği Tanrının
gözünde akılsızlıktır. Yazılmış olduğu gibi, ‹‹O, bilgeleri
kurnazlıklarında yakalar.››

<span id="an_3:20">3:20</span> Yine, ‹‹Rab bilgelerin düşüncelerinin boş
olduğunu bilir›› diye yazılmıştır.

<span id="an_3:21">3:21</span> Bu nedenle hiç kimse insanlarla
övünmesin. Çünkü her şey sizindir.

<span id="an_3:22">3:22</span> Pavlus, Apollos, Kefas, dünya, yaşam ve
ölüm, şimdiki ve gelecek zaman, her şey sizindir.

<span id="an_3:23">3:23</span> Siz Mesih'insiniz, Mesih de Tanrı'nındır.

<span id="an_4:1">4:1</span> Böylece insanlar bizi Mesihin hizmetkârları
ve Tanrının sırlarının kâhyaları saysın.

<span id="an_4:2">4:2</span> Kâhyada aranan başlıca nitelik güvenilir
olmasıdır.

<span id="an_4:3">4:3</span> Sizin tarafınızdan ya da olağan bir mahkeme
tarafından yargılanırsam hiç aldırmam. Kendi kendimi de yargılamıyorum.

<span id="an_4:4">4:4</span> Kendimde bir kusur görmüyorum. Ama bu beni
aklamaz. Beni yargılayan Rabdir.

<span id="an_4:5">4:5</span> Bu nedenle, belirlenen zamandan önce hiçbir
şeyi yargılamayın. Rabbin gelişini bekleyin. O, karanlığın
gizlediklerini aydınlığa çıkaracak, yüreklerdeki amaçları açığa
vuracaktır. O zaman herkes Tanrıdan payına düşen övgüyü alacaktır.

<span id="an_4:6">4:6</span> Kardeşler, bizden örnek alarak, ‹‹Yazılmış
olanın dışına çıkmayın›› sözünün anlamını öğrenmeniz için bu ilkeleri
sizin yararınıza kendime ve Apollosa uyguladım. Öyle ki, hiç kimse
biriyle övünüp bir başkasını hor görmesin.

<span id="an_4:7">4:7</span> Seni başkasından üstün kılan kim? Tanrıdan
almadığın neyin var ki? Madem aldın, niçin almamış gibi övünüyorsun?

<span id="an_4:8">4:8</span> Zaten tok ve zenginsiniz! Biz olmadan
krallar olmuşsunuz! Keşke gerçekten krallar olsaydınız da, biz de
sizinle birlikte krallık etseydik!

<span id="an_4:9">4:9</span> Kanımca Tanrı biz elçileri, en geriden
gelen ölüm hükümlüleri gibi gözler önüne serdi. Hem melekler hem
insanlar için, bütün evren için seyirlik oyun olduk.

<span id="an_4:10">4:10</span> Biz Mesih uğruna akılsızız, ama siz
Mesihte akıllısınız! Biz zayıfız, siz güçlüsünüz! Siz saygıdeğer
kişilersiniz, bizse değersiziz!

<span id="an_4:11">4:11</span> Şu ana dek aç, susuz, çıplağız.
Dövülüyoruz, barınacak yerimiz yok.

<span id="an_4:12">4:12</span> Kendi ellerimizle çalışıp emek veriyoruz.
Bize sövenlere iyilik diliyoruz, zulmedilince sabrediyoruz.

<span id="an_4:13">4:13</span> İftiraya uğrayınca tatlılıkla karşılık
veriyoruz. Şu ana dek adeta dünyanın süprüntüsü, her şeyin döküntüsü
olduk.

<span id="an_4:14">4:14</span> Bunları sizi utandırmak için değil, siz
sevgili çocuklarımı uyarmak için yazıyorum.

<span id="an_4:15">4:15</span> Çünkü Mesihin yolunda sayısız eğiticiniz
olsa da çok sayıda babanız yoktur. Size Müjdeyi ulaştırmakla Mesih İsada
manevi babanız oldum.

<span id="an_4:16">4:16</span> Bu nedenle beni örnek almaya çağırıyorum
sizi.

<span id="an_4:17">4:17</span> Rabbe sadık olan sevgili çocuğum
Timoteosu bu amaçla size gönderiyorum. Her yerde, her kilisede
öğrettiğim ve Mesihte izlediğim yolları o size anımsatacaktır.

<span id="an_4:18">4:18</span> Bazılarınız yanınıza gelmeyeceğimi
sanarak küstahlaşıyor.

<span id="an_4:19">4:19</span> Ama Rab dilerse yakında yanınıza
geleceğim. O zaman bu küstahların söylediklerini değil, güçlerinin ne
olduğunu öğreneceğim.

<span id="an_4:20">4:20</span> Çünkü Tanrının Egemenliği lafta değil,
güçtedir.

<span id="an_4:21">4:21</span> Ne istiyorsunuz? Size sopayla mı geleyim,
yoksa sevgi ve yumuşak bir ruhla mı?

<span id="an_5:1">5:1</span> Aranızda fuhuş olduğu söyleniyor, üstelik
putperestler arasında bile rastlanmayan türden bir fuhuş! Biri babasının
karısını almış.

<span id="an_5:2">5:2</span> Siz hâlâ böbürleniyorsunuz! Oysa yas tutup
bu işi yapanı aranızdan atmanız gerekmez miydi?

<span id="an_5:3">5:3</span> Bedence olmasa da ruhça aranızdayım. Bu
suçu işleyeni, aranızdaymışım gibi Rabbimiz İsanın adıyla zaten
yargılamış bulunuyorum. Ben ruhça aranızdayken Rabbimiz İsanın gücüyle
toplandığınız zaman, bedeninin yok olması için bu adamı Şeytana teslim
edin ki, Rab İsanın gününde ruhu kurtulabilsin.

<span id="an_5:6">5:6</span> Övünmeniz yersizdir. Azıcık mayanın bütün
hamuru kabarttığını bilmiyor musunuz?

<span id="an_5:7">5:7</span> Yeni bir hamur olabilmek için eski mayadan
arınıp temizlenin. Zaten mayasızsınız. Çünkü Fısıh kuzumuz Mesih kurban
edildi.

<span id="an_5:8">5:8</span> Bunun için eski mayayla -kin ve kötülük
mayasıyla- değil, içtenliğin ve dürüstlüğün mayasız ekmeğiyle bayram
edelim.

<span id="an_5:9">5:9</span> Mektubumda size fuhuş yapanlarla arkadaşlık
etmemenizi yazdım.

<span id="an_5:10">5:10</span> Kuşkusuz dünyadaki ahlaksızları,
açgözlüleri, soyguncuları ya da putperestleri demek istemedim. Öyle
olsaydı, dünyadan ayrılmak zorunda kalırdınız!

<span id="an_5:11">5:11</span> Ama şimdi size şunu yazıyorum: Kardeş
diye bilinirken fuhuş yapan, açgözlü, putperest, sövücü, ayyaş ya da
soyguncu olanla arkadaşlık etmeyin, böyle biriyle yemek bile yemeyin.

<span id="an_5:12">5:12</span> İnanlılar topluluğunun dışındakileri
yargılamaya benim ne hakkım var? Sizin de yargılamanız gereken kişiler
topluluğun içindekiler değil mi?

<span id="an_5:13">5:13</span> Topluluğun dışında kalanları Tanrı
yargılar. ‹‹Kötü adamı aranızdan kovun!››

<span id="an_6:1">6:1</span> Sizden birinin öbürüne karşı bir davası
varsa kutsallar önünde değil de, imansızlar önünde yargılanmaya cesaret
eder mi?

<span id="an_6:2">6:2</span> Kutsalların dünyayı yargılayacağını
bilmiyor musunuz? Madem dünyayı yargılayacaksınız, böyle önemsiz
davaları görmeye yeterli değil misiniz?

<span id="an_6:3">6:3</span> Bu yaşamla ilgili davalar bir yana,
melekleri bile yargılayacağımızı bilmiyor musunuz?

<span id="an_6:4">6:4</span> Bu yaşamla ilgili davalarınız olduğunda,
inanlılar topluluğunda en önemsiz sayılanları mı yargıç atıyorsunuz?

<span id="an_6:5">6:5</span> Sizi utandırmak için söylüyorum bunu.
Kardeşler arasındaki davalarda yargıçlık edecek kadar bilge biri yok mu
aranızda?

<span id="an_6:6">6:6</span> Kardeş kardeşe karşı dava açıyor, üstelik
imansızlar önünde!

<span id="an_6:7">6:7</span> Aslında birbirinizden davacı olmanız bile
sizin için düpedüz yenilgidir. Haksızlığa uğrasanız daha iyi olmaz mı?
Dolandırılsanız daha iyi olmaz mı?

<span id="an_6:8">6:8</span> Bunun yerine, siz kendiniz haksızlık edip
başkasını dolandırıyorsunuz. Üstelik bunu kardeşlerinize yapıyorsunuz.

<span id="an_6:9">6:9</span> Günahkârların, Tanrı Egemenliğini miras
almayacağını bilmiyor musunuz? Aldanmayın! Ne fuhuş yapanlar Tanrının
Egemenliğini miras alacaktır, ne puta tapanlar, ne zina edenler, ne
oğlanlar, ne oğlancılar, ne hırsızlar, ne açgözlüler, ne ayyaşlar, ne
sövücüler, ne de soyguncular.

<span id="an_6:11">6:11</span> Bazılarınız böyleydiniz; ama yıkandınız,
kutsal kılındınız, Rab İsa Mesih adıyla ve Tanrımızın Ruhu aracılığıyla
aklandınız.

<span id="an_6:12">6:12</span> ‹‹Bana her şey serbest›› diyorsunuz, ama
her şey yararlı değildir. ‹‹Bana her şey serbest›› diyorsunuz, ama
hiçbir şeyin tutsağı olmayacağım.

<span id="an_6:13">6:13</span> ‹‹Yemek mide için, mide de yemek
içindir›› diyorsunuz, ama Tanrı hem mideyi hem de yemeği ortadan
kaldıracaktır. Beden fuhuş için değil, Rab içindir. Rab de beden
içindir.

<span id="an_6:14">6:14</span> Rabbi dirilten Tanrı, kudretiyle bizi de
diriltecek.

<span id="an_6:15">6:15</span> Bedenlerinizin Mesihin üyeleri olduğunu
bilmiyor musunuz? Mesihin üyelerini alıp bir fahişenin üyeleri mi
yapayım? Asla!

<span id="an_6:16">6:16</span> Yoksa fahişeyle birleşenin, onunla tek
beden olduğunu bilmiyor musunuz? Çünkü ‹‹İkisi tek beden olacak››
deniyor.

<span id="an_6:17">6:17</span> Rable birleşen kişiyse Onunla tek ruh
olur.

<span id="an_6:18">6:18</span> Fuhuştan kaçının. İnsanın işlediği bütün
öbür günahlar bedenin dışındadır; ama fuhuş yapan, kendi bedenine karşı
günah işler.

<span id="an_6:19">6:19</span> Bedeninizin, Tanrıdan aldığınız ve
içinizdeki Kutsal Ruhun tapınağı olduğunu bilmiyor musunuz? Kendinize
ait değilsiniz.

<span id="an_6:20">6:20</span> Bir bedel karşılığı satın alındınız; onun
için Tanrı'yı bedeninizde yüceltin.

<span id="an_7:1">7:1</span> Şimdi bana yazdığınız konulara gelelim:
‹‹Erkeğin kadına dokunmaması iyidir›› diyorsunuz.

<span id="an_7:2">7:2</span> Ama fuhuştan ötürü her erkek karısıyla, her
kadın da kocasıyla yaşasın.

<span id="an_7:3">7:3</span> Erkek karısına, kadın da kocasına hakkını
versin.

<span id="an_7:4">7:4</span> Kadının bedeni kendisine değil, kocasına
aittir. Bunun gibi, erkeğin bedeni de kendisine değil, karısına aittir.

<span id="an_7:5">7:5</span> Geçici bir süre için anlaşıp kendinizi
duaya vermekten başka bir nedenle birbirinizi mahrum etmeyin. Sonra yine
birleşin ki, kendinizi denetleyemediğiniz için Şeytan sizi ayartmasın.

<span id="an_7:6">7:6</span> Bunu bir buyruk olarak değil, bir uzlaşma
yolu olarak söylüyorum.

<span id="an_7:7">7:7</span> Herkesin benim gibi olmasını dilerdim. Ama
herkesin Tanrıdan aldığı ruhsal bir armağanı vardır; kiminin şöyle,
kiminin böyle.

<span id="an_7:8">7:8</span> Yine de evli olmayanlarla dul kadınlara
şunu söyleyeyim: Benim gibi kalsalar kendileri için iyi olur.

<span id="an_7:9">7:9</span> Ama kendilerini denetleyemiyorlarsa,
evlensinler. Çünkü için için yanmaktansa evlenmek daha iyidir.

<span id="an_7:10">7:10</span> Evlilereyse şunu buyuruyorum, daha
doğrusu Rab buyuruyor: Kadın kocasından ayrılmasın.

<span id="an_7:11">7:11</span> Ayrılırsa evlenmesin, ya da kocasıyla
barışsın. Erkek de karısını boşamasın.

<span id="an_7:12">7:12</span> Geri kalanlara Rab değil, ben söylüyorum:
Eğer bir kardeşin karısı iman etmemişse ama kendisiyle yaşamaya razıysa,
onu boşamasın.

<span id="an_7:13">7:13</span> Bir kadının kocası iman etmemişse ama
kendisiyle yaşamaya razıysa, kadın onu boşamasın.

<span id="an_7:14">7:14</span> Çünkü iman etmemiş koca karısı
aracılığıyla, iman etmemiş kadın da imanlı kocası aracılığıyla kutsanır.
Yoksa çocuklarınız murdar olurdu. Ama şimdi kutsaldırlar.

<span id="an_7:15">7:15</span> İman etmeyen ayrılırsa ayrılsın. Kardeş
ya da kızkardeş böyle durumlarda özgürdür. Tanrı sizi barış içinde
yaşamaya çağırdı.

<span id="an_7:16">7:16</span> Ey kadın, kocanı kurtarıp
kurtaramayacağını nereden biliyorsun? Ey erkek, karını kurtarıp
kurtaramayacağını nereden biliyorsun?

<span id="an_7:17">7:17</span> Ancak herkes Rabbin kendisi için
belirlediği duruma uygun biçimde, Tanrıdan aldığı çağrıya göre yaşasın.
Bunu bütün kiliselere buyuruyorum.

<span id="an_7:18">7:18</span> Biri sünnetliyken mi çağrıldı, sünnetsiz
olmasın. Bir başkası sünnetsizken mi çağrıldı, sünnet olmasın.

<span id="an_7:19">7:19</span> Sünnetli olup olmamak önemli değildir.
Önemli olan, Tanrının buyruklarını yerine getirmektir.

<span id="an_7:20">7:20</span> Herkes ne durumda çağrıldıysa, o durumda
kalsın.

<span id="an_7:21">7:21</span> Köleyken mi çağrıldın, üzülme. Ama özgür
olabilirsen, fırsatı kaçırma!

<span id="an_7:22">7:22</span> Çünkü Rabbin çağrısını aldığı zaman köle
olan kimse, şimdi Rabbin özgürüdür. Özgürken çağrılan kişi de Mesihin
kölesidir.

<span id="an_7:23">7:23</span> Bir bedel karşılığı satın alındınız,
insanlara köle olmayın.

<span id="an_7:24">7:24</span> Kardeşler, herkes ne durumda çağrıldıysa,
Tanrı önünde o durumda kalsın.

<span id="an_7:25">7:25</span> Kızlara gelince, Rabden onlarla ilgili
bir buyruk almış değilim. Ama Rabbin merhameti sayesinde güvenilir biri
olarak düşündüklerimi söylüyorum.

<span id="an_7:26">7:26</span> Öyle sanıyorum ki, şimdiki sıkıntılar
nedeniyle insanın olduğu gibi kalması iyidir.

<span id="an_7:27">7:27</span> Karın varsa, boşanmayı isteme. Karın
yoksa, kendine eş arama.

<span id="an_7:28">7:28</span> Ama evlenirsen günah işlemiş olmazsın.
Bir kız da evlenirse günah işlemiş olmaz. Ne var ki, evlenenler bu
yaşamda sıkıntılarla karşılaşacak. Ben sizi bu sıkıntılardan esirgemek
istiyorum.

<span id="an_7:29">7:29</span> Kardeşler, şunu demek istiyorum: Zaman
daralmıştır. Bundan böyle, karısı olanlar karıları yokmuş gibi, yas
tutanlar yas tutmuyormuş gibi, sevinenler sevinmiyormuş gibi, mal
alanlar malları yokmuş gibi, dünyadan yararlananlar alabildiğine
yararlanmıyormuş gibi olsun. Çünkü dünyanın şimdiki hali geçicidir.

<span id="an_7:32">7:32</span> Kaygısız olmanızı istiyorum. Evli olmayan
erkek, Rabbi nasıl hoşnut edeceğini düşünerek Rabbin işleri için
kaygılanır.

<span id="an_7:33">7:33</span> Evli erkekse karısını nasıl hoşnut
edeceğini düşünerek dünya işleri için kaygılanır.

<span id="an_7:34">7:34</span> Böylece ilgisi bölünür. Evli olmayan
kadın ya da kız hem bedence hem ruhça kutsal olmak amacıyla Rabbin
işleri için kaygılanır. Evli kadınsa kocasını nasıl hoşnut edeceğini
düşünerek dünya işleri için kaygılanır.

<span id="an_7:35">7:35</span> Bunu sizin iyiliğiniz için söylüyorum,
özgürlüğünüzü kısıtlamak için değil. İlginizi dağıtmadan, Rabbe adanmış
olarak, Ona yaraşır biçimde yaşamanızı istiyorum.

<span id="an_7:36">7:36</span> Bir kimse nişanlı olduğu kıza yakışıksız
davrandığını düşünüyorsa, aşırı tutkuları varsa ve evlenmesi
gerekiyorsa, istediğini yapsın, günah işlemiş olmaz; evlensinler.

<span id="an_7:37">7:37</span> Ama zorunluluk altında bulunmayan, yüreği
kararlı, istediğini yapabilecek durumdaki kişi, nişanlısıyla evlenmemeye
yüreğinde karar vermişse, iyi eder.

<span id="an_7:38">7:38</span> Kısacası nişanlısıyla evlenen iyi eder,
evlenmeyense daha iyi eder.

<span id="an_7:39">7:39</span> Kadın, kocası yaşadıkça kocasına
bağlıdır. Kocası ölürse dilediği kimseyle evlenmekte özgürdür; yeter ki,
o kişi Rabbe ait biri olsun.

<span id="an_7:40">7:40</span> Ama dul kadın, olduğu gibi kalırsa daha
mutlu olur. Ben böyle düşünüyorum ve sanırım bende de Tanrı'nın Ruhu
vardır.

<span id="an_8:1">8:1</span> Şimdi putlara sunulan kurbanların etine
gelelim. ‹‹Hepimizin bilgisi var›› diyorsunuz, bunu biliyoruz. Bilgi
insanı böbürlendirir, sevgiyse geliştirir.

<span id="an_8:2">8:2</span> Bir şey bildiğini sanan, henüz bilmesi
gerektiği gibi bilmiyordur.

<span id="an_8:3">8:3</span> Ama Tanrıyı seveni Tanrı bilir.

<span id="an_8:4">8:4</span> Putlara sunulan kurban etinin yenmesine
gelince, biliyoruz ki, ‹‹Dünyada put bir hiçtir›› ve ‹‹Birden fazla
Tanrı yoktur››.

<span id="an_8:5">8:5</span> Yerde ya da gökte ilah diye adlandırılanlar
varsa da -nitekim pekçok ‹‹ilah››, pekçok ‹‹rab›› vardır- bizim için tek
bir Tanrı Baba vardır. O her şeyin kaynağıdır, bizler Onun için
yaşıyoruz. Tek bir Rab var, O da İsa Mesihtir. Her şey Onun aracılığıyla
yaratıldı, biz de Onun aracılığıyla yaşıyoruz.

<span id="an_8:7">8:7</span> Ne var ki, herkes bu bilgiye sahip
değildir. Hâlâ putperest alışkanlıklarının etkisinde kalan bazıları,
yedikleri etin puta sunulduğunu düşünüyorlar. Vicdanları zayıf olduğu
için lekeleniyor.

<span id="an_8:8">8:8</span> Yiyecek bizi Tanrıya yaklaştırmaz. Yemezsek
bir kaybımız olmaz, yersek de bir kazancımız olmaz.

<span id="an_8:9">8:9</span> Yalnız dikkat edin, bu özgürlüğünüz vicdanı
zayıf olanların sürçmesine neden olmasın.

<span id="an_8:10">8:10</span> Eğer zayıf vicdanlı biri, bilgili olan
seni bir put tapınağında sofraya oturmuş görürse, puta sunulan kurbanın
etini yemek için cesaret almaz mı?

<span id="an_8:11">8:11</span> Sonuçta bu zayıf vicdanlı kişi, Mesihin
uğruna öldüğü bu kardeş, senin bilgin yüzünden mahvolur!

<span id="an_8:12">8:12</span> Bu şekilde kardeşlere karşı günah işleyip
onların zayıf vicdanlarını yaralayarak Mesihe karşı günah işlemiş
olursunuz.

<span id="an_8:13">8:13</span> Bu nedenle, yediğim şey kardeşimin
sendeleyip düşmesine yol açacaksa, kardeşimin düşmemesi için bir daha et
yemeyeceğim.

<span id="an_9:1">9:1</span> Özgür değil miyim? Elçi değil miyim?
Rabbimiz İsayı görmedim mi? Sizler Rab yolunda verdiğim emeğin ürünü
değil misiniz?

<span id="an_9:2">9:2</span> Başkaları için elçi değilsem bile, sizler
için elçiyim ya! Rab yolunda elçiliğimin kanıtı sizsiniz.

<span id="an_9:3">9:3</span> Beni sorguya çekenlere karşı kendimi böyle
savunurum.

<span id="an_9:4">9:4</span> Yiyip içmeye hakkımız yok mu bizim?

<span id="an_9:5">9:5</span> Öbür elçiler gibi, Rabbin kardeşleri ve
Kefas gibi, yanımızda imanlı bir eş gezdirmeye hakkımız yok mu?

<span id="an_9:6">9:6</span> Geçimi için çalışması gereken yalnız
Barnabayla ben miyim?

<span id="an_9:7">9:7</span> Kim kendi parasıyla askerlik yapar? Kim bağ
diker de ürününü yemez? Kim sürüyü güder de sütünden içmez?

<span id="an_9:8">9:8</span> İnsansal açıdan mı söylüyorum bunları?
Kutsal Yasa da aynı şeyleri söylemiyor mu?

<span id="an_9:9">9:9</span> Musanın Yasasında, ‹‹Harman döven öküzün
ağzını bağlamayacaksın›› diye yazılmıştır. Tanrının kaygısı öküzler mi,
yoksa bunu özellikle bizim için mi söylüyor? Kuşkusuz, bizim için
yazılmıştır bu. Çünkü çift sürenin umutla sürmesi, harman dövenin de
harmana ortak olma umuduyla dövmesi gerekir.

<span id="an_9:11">9:11</span> Aranıza ruhsal tohumlar ektiysek, sizden
maddesel bir harman biçmemiz çok mu?

<span id="an_9:12">9:12</span> Başkalarının sizden yardım almaya hakları
varsa, bizim daha çok hakkımız yok mu? Ama biz bu hakkımızı kullanmadık.
Mesih Müjdesinin yayılmasına engel olmayalım diye her şeye katlanıyoruz.

<span id="an_9:13">9:13</span> Tapınakta çalışanların tapınaktan
beslendiklerini, sunakta görevli olanların da sunakta adanan adaklardan
pay aldıklarını bilmiyor musunuz?

<span id="an_9:14">9:14</span> Bunun gibi, Rab Müjdeyi yayanların da
geçimlerini Müjdeden sağlamasını buyurdu.

<span id="an_9:15">9:15</span> Ama ben bu haklardan hiçbirini kullanmış
değilim. Bunlar bana sağlansın diye de yazmıyorum. Bunu yapmaktansa
ölmeyi yeğlerim. Kimse beni bu övünçten yoksun bırakmayacaktır!

<span id="an_9:16">9:16</span> Müjdeyi yayıyorum diye övünmeye hakkım
yok. Çünkü bunu yapmakla yükümlüyüm. Müjdeyi yaymazsam vay halime!

<span id="an_9:17">9:17</span> Eğer Müjdeyi gönülden yayarsam, ödülüm
olur; gönülsüzce yayarsam, yalnızca bana emanet edilen görevi yapmış
olurum.

<span id="an_9:18">9:18</span> Peki, ödülüm nedir? Müjdeyi karşılıksız
yaymak ve böylece Müjdeyi yaymaktan doğan hakkımı kullanmamaktır.

<span id="an_9:19">9:19</span> Ben özgürüm, kimsenin kölesi değilim. Ama
daha çok kişi kazanayım diye herkesin kölesi oldum.

<span id="an_9:20">9:20</span> Yahudileri kazanmak için Yahudilere
Yahudi gibi davrandım. Kendim Kutsal Yasanın denetimi altında olmadığım
halde, Yasa altında olanları kazanmak için onlara Yasa altındaymışım
gibi davrandım.

<span id="an_9:21">9:21</span> Tanrının Yasasına sahip olmayan biri
değilim, Mesihin Yasası altındayım. Buna karşın, Yasaya sahip
olmayanları kazanmak için Yasaya sahip değilmişim gibi davrandım.

<span id="an_9:22">9:22</span> Güçsüzleri kazanmak için onlarla güçsüz
oldum. Ne yapıp yapıp bazılarını kurtarmak için herkesle her şey oldum.

<span id="an_9:23">9:23</span> Bunların hepsini Müjdede payım olsun
diye, Müjde uğruna yapıyorum.

<span id="an_9:24">9:24</span> Koşu alanında yarışanların hepsi koştuğu
halde ödülü bir kişinin kazandığını bilmiyor musunuz? Öyle koşun ki
ödülü kazanasınız.

<span id="an_9:25">9:25</span> Yarışa katılan herkes kendini her yönden
denetler. Böyleleri bunu çürüyüp gidecek bir defne tacı kazanmak için
yaparlar. Bizse hiç çürümeyecek bir taç için yapıyoruz.

<span id="an_9:26">9:26</span> Bunun içindir ki, amaçsızca koşan biri
gibi koşmuyorum. Yumruğumu havayı döver gibi boşa atmıyorum.

<span id="an_9:27">9:27</span> Müjde'yi başkalarına duyurduktan sonra
kendim reddedilmemek için bedenime eziyet çektirip onu köle ediyorum.

<span id="an_10:1">10:1</span> Kardeşler, atalarımızın hepsinin bulut
altında korunduğunu ve hepsinin denizden geçtiğini bilmenizi istiyorum.

<span id="an_10:2">10:2</span> Musaya bağlanmak üzere hepsi bulutta ve
denizde vaftiz edildi.

<span id="an_10:3">10:3</span> Hepsi aynı ruhsal yiyeceği yedi;

<span id="an_10:4">10:4</span> hepsi aynı ruhsal içeceği içti.
Artlarından gelen ruhsal kayadan içtiler; o kaya Mesihti.

<span id="an_10:5">10:5</span> Ne var ki, Tanrı onların çoğundan hoşnut
değildi; nitekim cesetleri çöle serildi.

<span id="an_10:6">10:6</span> Bu olaylar, onlar gibi kötü şeylere özlem
duymamamız için bize ders olsun diye oldu.

<span id="an_10:7">10:7</span> Onlardan bazıları gibi puta tapanlar
olmayın. Nitekim şöyle yazılmıştır: ‹‹Halk yiyip içmeye oturdu, sonra
kalkıp çılgınca eğlendi.››

<span id="an_10:8">10:8</span> Onlardan bazıları gibi fuhuş yapmayalım.
Fuhuş yapanların yirmi üç bini bir günde yok oldu.

<span id="an_10:9">10:9</span> Yine bazıları gibi Rabbi denemeyelim.
Böyle yapanları yılanlar öldürdü.

<span id="an_10:10">10:10</span> Kimileri gibi de söylenip durmayın.
Söylenenleri ölüm meleği öldürdü.

<span id="an_10:11">10:11</span> Bu olaylar başkalarına ders olsun diye
onların başına geldi; çağların sonuna ulaşmış olan bizleri uyarmak için
yazıya geçirildi.

<span id="an_10:12">10:12</span> Onun için, ayakta sağlam durduğunu
sanan dikkat etsin, düşmesin!

<span id="an_10:13">10:13</span> Herkesin karşılaştığı denemelerden
başka denemelerle karşılaşmadınız. Tanrı güvenilirdir, gücünüzü aşan
biçimde denenmenize izin vermez. Dayanabilmeniz için denemeyle birlikte
çıkış yolunu da sağlayacaktır.

<span id="an_10:14">10:14</span> Bu nedenle, sevgili kardeşlerim,
putperestlikten kaçının.

<span id="an_10:15">10:15</span> Aklı başında insanlarla konuşur gibi
konuşuyorum. Söylediklerimi kendiniz tartın.

<span id="an_10:16">10:16</span> Tanrıya şükrettiğimiz şükran kâsesiyle
Mesihin kanına paydaş olmuyor muyuz? Bölüp yediğimiz ekmekle Mesihin
bedenine paydaş olmuyor muyuz?

<span id="an_10:17">10:17</span> Ekmek bir olduğu gibi, biz de çok
olduğumuz halde bir bedeniz. Çünkü hepimiz bir ekmeği paylaşıyoruz.

<span id="an_10:18">10:18</span> İsrail halkına bakın; kurban etini
yiyenler sunağa paydaş değil midir?

<span id="an_10:19">10:19</span> Öyleyse ne demek istiyorum? Puta
sunulan kurban etinin bir özelliği mi var? Ya da putun bir önemi mi var?

<span id="an_10:20">10:20</span> Hayır, yok! Dediğim şu: Putperestler
kurbanlarını Tanrıya değil, cinlere sunuyorlar. Cinlerle paydaş olmanızı
istemem.

<span id="an_10:21">10:21</span> Hem Rabbin, hem cinlerin kâsesinden
içemezsiniz; hem Rabbin, hem cinlerin sofrasına ortak olamazsınız.

<span id="an_10:22">10:22</span> Yoksa Rabbi kıskandırmaya mı
çalışıyoruz? Biz Ondan daha mı güçlüyüz?

<span id="an_10:23">10:23</span> ‹‹Her şey serbest›› diyorsunuz, ama her
şey yararlı değildir. ‹‹Her şey serbest›› diyorsunuz, ama her şey yapıcı
değildir.

<span id="an_10:24">10:24</span> Herkes kendi yararını değil,
başkalarının yararını gözetsin.

<span id="an_10:25">10:25</span> Kasaplar çarşısında satılan her eti
vicdan sorunu yapmadan, sorgusuz sualsiz yiyin.

<span id="an_10:26">10:26</span> Çünkü ‹‹Yeryüzü ve içindeki her şey
Rabbindir.››

<span id="an_10:27">10:27</span> İman etmemiş biri sizi yemeğe çağırır,
siz de gitmek isterseniz, önünüze konulan her şeyi vicdan sorunu
yapmadan, sorgusuz sualsiz yiyin.

<span id="an_10:28">10:28</span> Ama biri size, ‹‹Bu kurban etidir››
derse, hem bunu söyleyen için, hem de vicdan huzuru için yemeyin.

<span id="an_10:29">10:29</span> Senin değil, öbür adamın vicdan huzuru
için demek istiyorum. Benim özgürlüğümü neden başkasının vicdanı
yargılasın?

<span id="an_10:30">10:30</span> Şükrederek yemeğe katılırsam,
şükrettiğim yiyecekten ötürü neden kınanayım?

<span id="an_10:31">10:31</span> Sonuç olarak, ne yer ne içerseniz, ne
yaparsanız, her şeyi Tanrının yüceliği için yapın.

<span id="an_10:32">10:32</span> Yahudilerin, Greklerin ya da Tanrı
topluluğunun tökezleyip düşmesine neden olmayın.

<span id="an_10:33">10:33</span> Ben de kendi yararımı değil,
kurtulsunlar diye birçoklarının yararını gözeterek herkesi her yönden
hoşnut etmeye çalışıyorum.

<span id="an_11:1">11:1</span> Mesihi örnek aldığım gibi, siz de beni
örnek alın.

<span id="an_11:2">11:2</span> Her durumda beni anımsadığınız ve size
ilettiğim öğretileri olduğu gibi koruduğunuz için sizi övüyorum.

<span id="an_11:3">11:3</span> Ama şunu da bilmenizi isterim: Her
erkeğin başı Mesih, kadının başı erkek, Mesihin başı da Tanrıdır.

<span id="an_11:4">11:4</span> Başına bir şey takıp dua ya da
peygamberlik eden her erkek, başını küçük düşürür.

<span id="an_11:5">11:5</span> Ama başı açık dua ya da peygamberlik eden
her kadın, başını küçük düşürür. Böylesinin, başı tıraş edilmiş bir
kadından farkı yoktur.

<span id="an_11:6">11:6</span> Kadın başını açarsa, saçını kestirsin.
Ama kadının saçını kestirmesi ya da tıraş etmesi ayıpsa, başını örtsün.

<span id="an_11:7">11:7</span> Erkek başını örtmemeli; o, Tanrının
benzeri ve yüceliğidir. Kadın da erkeğin yüceliğidir.

<span id="an_11:8">11:8</span> Çünkü erkek kadından değil, kadın
erkekten yaratıldı.

<span id="an_11:9">11:9</span> Erkek kadın için değil, kadın erkek için
yaratıldı.

<span id="an_11:10">11:10</span> Bu nedenle ve melekler uğruna kadının
başı üzerinde yetkisi olmalıdır.

<span id="an_11:11">11:11</span> Ne var ki, Rabde ne kadın erkekten ne
de erkek kadından bağımsızdır.

<span id="an_11:12">11:12</span> Çünkü kadın erkekten yaratıldığı gibi,
erkek de kadından doğar. Ama her şey Tanrıdandır.

<span id="an_11:13">11:13</span> Siz kendiniz karar verin: Kadının açık
başla Tanrıya dua etmesi uygun mu?

<span id="an_11:14">11:14</span> Doğanın kendisi bile size erkeğin uzun
saçlı olmasının kendisini küçük düşürdüğünü, kadının uzun saçlı
olmasının ise kendisini yücelttiğini öğretmiyor mu? Çünkü saç kadına
örtü olarak verilmiştir.

<span id="an_11:16">11:16</span> Bu konuda çekişmek isteyen varsa, şunu
bilsin ki, bizim ya da Tanrının kiliselerinin böyle bir alışkanlığı
yoktur.

<span id="an_11:17">11:17</span> Toplantılarınız yarardan çok zarar
getirdiği için aşağıdaki uyarıları yaparken sizi övemem.

<span id="an_11:18">11:18</span> Birincisi, toplulukça bir araya
geldiğinizde aranızda ayrılıklar olduğunu duyuyorum. Buna biraz da
inanıyorum.

<span id="an_11:19">11:19</span> Çünkü Tanrının beğenisini kazananların
belli olması için aranızda bölünmeler olması gerekiyor!

<span id="an_11:20">11:20</span> Toplandığınızda Rabbin Sofrasına
katılmak için toplanmıyorsunuz.

<span id="an_11:21">11:21</span> Her biriniz ötekini beklemeden kendi
yemeğini yiyor. Kimi aç kalıyor, kimi sarhoş oluyor.

<span id="an_11:22">11:22</span> Yiyip içmek için evleriniz yok mu?
Tanrının topluluğunu hor mu görüyorsunuz, yiyeceği olmayanları
utandırmak mı istiyorsunuz? Size ne diyeyim? Sizi öveyim mi? Bu konuda
övemem!

<span id="an_11:23">11:23</span> Size ilettiğimi ben Rabden öğrendim.
Ele verildiği gece Rab İsa eline ekmek aldı, şükredip ekmeği böldü ve
şöyle dedi: ‹‹Bu sizin uğrunuza feda edilen bedenimdir. Beni anmak için
böyle yapın.››

<span id="an_11:25">11:25</span> Aynı biçimde yemekten sonra kâseyi alıp
şöyle dedi: ‹‹Bu kâse kanımla gerçekleşen yeni antlaşmadır. Her
içtiğinizde beni anmak için böyle yapın.››

<span id="an_11:26">11:26</span> Bu ekmeği her yediğinizde ve bu kâseden
her içtiğinizde, Rabbin gelişine dek Rabbin ölümünü ilan etmiş
olursunuz.

<span id="an_11:27">11:27</span> Bu nedenle kim uygun olmayan biçimde
ekmeği yer ya da Rabbin kâsesinden içerse, Rabbin bedenine ve kanına
karşı suç işlemiş olur.

<span id="an_11:28">11:28</span> Kişi önce kendini sınasın, sonra
ekmekten yiyip kâseden içsin.

<span id="an_11:29">11:29</span> Çünkü bedeni farketmeden yiyip içen,
böyle yiyip içmekle kendi kendini mahkûm eder.

<span id="an_11:30">11:30</span> İşte bu yüzden birçoğunuz zayıf ve
hastadır, bazılarınız da ölmüştür.

<span id="an_11:31">11:31</span> Kendimizi doğrulukla yargılasaydık,
yargılanmazdık.

<span id="an_11:32">11:32</span> Dünyayla birlikte mahkûm olmayalım diye
Rab bizi yargılayıp terbiye ediyor.

<span id="an_11:33">11:33</span> Öyleyse kardeşlerim, yemek için bir
araya geldiğinizde birbirinizi bekleyin.

<span id="an_11:34">11:34</span> Aç olan karnını evde doyursun. Öyle ki,
toplanmanız yargılanmanıza yol açmasın. Öbür sorunları ise geldiğimde
çözerim.

<span id="an_12:1">12:1</span> Ruhsal armağanlara gelince, kardeşlerim,
bu konuda bilgisiz kalmanızı istemem.

<span id="an_12:2">12:2</span> Biliyorsunuz, putperestken şöyle ya da
böyle saptırılıp dilsiz putlara tapmaya yöneltilmiştiniz.

<span id="an_12:3">12:3</span> Bunun için bilmenizi isterim ki: Tanrının
Ruhu aracılığıyla konuşan hiç kimse, ‹‹İsaya lanet olsun!›› demez.
Kutsal Ruhun aracılığı olmaksızın da kimse, ‹‹İsa Rabdir›› diyemez.

<span id="an_12:4">12:4</span> Çeşitli ruhsal armağanlar vardır, ama Ruh
birdir.

<span id="an_12:5">12:5</span> Çeşitli görevler vardır, ama Rab birdir.

<span id="an_12:6">12:6</span> Çeşitli etkinlikler vardır, ama herkeste
hepsini etkin kılan aynı Tanrıdır.

<span id="an_12:7">12:7</span> Herkesin ortak yararı için herkese Ruhu
belli eden bir yetenek veriliyor.

<span id="an_12:8">12:8</span> Ruh aracılığıyla birine bilgece konuşma
yeteneği, ötekine aynı Ruhtan bilgi iletme yeteneği, birine aynı Ruh
aracılığıyla iman, ötekine aynı Ruh aracılığıyla hastaları iyileştirme
armağanları, birine mucize yapma olanakları, birine peygamberlikte
bulunma, birine ruhları ayırt etme, birine çeşitli dillerle konuşma, bir
başkasına da bu dilleri çevirme armağanı veriliyor.

<span id="an_12:11">12:11</span> Bunların tümünü etkin kılan tek ve aynı
Ruhtur. Ruh bunları herkese dilediği gibi, ayrı ayrı dağıtır.

<span id="an_12:12">12:12</span> Beden bir olmakla birlikte birçok
üyeden oluşur ve çok sayıdaki bu üyelerin hepsi tek bir beden oluşturur.
Mesih de böyledir.

<span id="an_12:13">12:13</span> İster Yahudi ister Grek, ister köle
ister özgür olalım, hepimiz bir beden olmak üzere aynı Ruhta vaftiz
edildik ve hepimizin aynı Ruhtan içmesi sağlandı.

<span id="an_12:14">12:14</span> İşte beden tek üyeden değil, birçok
üyeden oluşur.

<span id="an_12:15">12:15</span> Ayak, ‹‹El olmadığım için bedene ait
değilim›› derse, bu onu bedenden ayırmaz.

<span id="an_12:16">12:16</span> Kulak, ‹‹Göz olmadığım için bedene ait
değilim›› derse, bu onu bedenden ayırmaz.

<span id="an_12:17">12:17</span> Bütün beden göz olsaydı, nasıl
duyardık? Bütün beden kulak olsaydı, nasıl koklardık?

<span id="an_12:18">12:18</span> Gerçek şu ki, Tanrı bedenin her üyesini
dilediği biçimde bedene yerleştirmiştir.

<span id="an_12:19">12:19</span> Eğer hepsi bir tek üye olsaydı, beden
olur muydu?

<span id="an_12:20">12:20</span> Gerçek şu ki, çok sayıda üye, ama tek
beden vardır.

<span id="an_12:21">12:21</span> Göz ele, ‹‹Sana ihtiyacım yok!›› ya da
baş ayaklara, ‹‹Size ihtiyacım yok!›› diyemez.

<span id="an_12:22">12:22</span> Tam tersine, bedenin daha zayıf görünen
üyeleri vazgeçilmezdir.

<span id="an_12:23">12:23</span> Bedenin daha az değerli saydığımız
üyelerine daha çok değer veririz. Böylece gösterişsiz üyelerimiz daha
gösterişli olur.

<span id="an_12:24">12:24</span> Gösterişli üyelerimizin özene ihtiyacı
yoktur. Ama Tanrı, değeri az olana daha çok değer vererek bedende
birliği sağladı.

<span id="an_12:25">12:25</span> Öyle ki, bedende ayrılık olmasın,
üyeler birbirini eşit biçimde gözetsin.

<span id="an_12:26">12:26</span> Bir üye acı çekerse, bütün üyeler
birlikte acı çeker; bir üye yüceltilirse, bütün üyeler birlikte sevinir.

<span id="an_12:27">12:27</span> Sizler Mesihin bedenisiniz, bu bedenin
ayrı ayrı üyelerisiniz.

<span id="an_12:28">12:28</span> Tanrı kilisede ilkin elçileri, ikinci
olarak peygamberleri, üçüncü olarak öğretmenleri, sonra mucize
yapanları, hastaları iyileştirme armağanlarına sahip olanları,
başkalarına yardım edenleri, yönetme yeteneği olanları ve çeşitli
dillerle konuşanları atadı.

<span id="an_12:29">12:29</span> Hepsi elçi mi? Hepsi peygamber mi?
Hepsi öğretmen mi? Hepsi mucize yapar mı?

<span id="an_12:30">12:30</span> Hepsinin hastaları iyileştirme
armağanları var mı? Hepsi bilmediği dilleri konuşabilir mi? Hepsi bu
dilleri çevirebilir mi?

<span id="an_12:31">12:31</span> Ama siz daha üstün armağanları gayretle
isteyin. Şimdi size en iyi yolu göstereyim.

<span id="an_13:1">13:1</span> İnsanların ve meleklerin diliyle
konuşsam, ama sevgim olmasa, ses çıkaran bakırdan ya da çınlayan zilden
farkım kalmaz.

<span id="an_13:2">13:2</span> Peygamberlikte bulunabilsem, bütün
sırları bilsem, her bilgiye sahip olsam, dağları yerinden oynatacak
kadar büyük imanım olsa, ama sevgim olmasa, bir hiçim.

<span id="an_13:3">13:3</span> Varımı yoğumu sadaka olarak dağıtsam,
bedenimi yakılmak üzere teslim etsem, ama sevgim olmasa, bunun bana
hiçbir yararı olmaz.

<span id="an_13:4">13:4</span> Sevgi sabırlıdır, sevgi şefkatlidir.
Sevgi kıskanmaz, övünmez, böbürlenmez.

<span id="an_13:5">13:5</span> Sevgi kaba davranmaz, kendi çıkarını
aramaz, kolay kolay öfkelenmez, kötülüğün hesabını tutmaz.

<span id="an_13:6">13:6</span> Sevgi haksızlığa sevinmez, gerçek olanla
sevinir.

<span id="an_13:7">13:7</span> Sevgi her şeye katlanır, her şeye inanır,
her şeyi umut eder, her şeye dayanır.

<span id="an_13:8">13:8</span> Sevgi asla son bulmaz. Ama
peygamberlikler ortadan kalkacak, diller sona erecek, bilgi ortadan
kalkacaktır.

<span id="an_13:9">13:9</span> Çünkü bilgimiz de peygamberliğimiz de
sınırlıdır.

<span id="an_13:10">13:10</span> Ne var ki, yetkin olan geldiğinde
sınırlı olan ortadan kalkacaktır.

<span id="an_13:11">13:11</span> Çocukken çocuk gibi konuşur, çocuk gibi
anlar, çocuk gibi düşünürdüm. Yetişkin biri olunca çocukça davranışları
bıraktım.

<span id="an_13:12">13:12</span> Şimdi her şeyi aynadaki silik görüntü
gibi görüyoruz, ama o zaman yüz yüze görüşeceğiz. Şimdi bilgim
sınırlıdır, ama o zaman bilindiğim gibi tam bileceğim.

<span id="an_13:13">13:13</span> İşte kalıcı olan üç şey vardır: İman,
umut, sevgi. Bunların en üstünü de sevgidir.

<span id="an_14:1">14:1</span> Sevginin ardınca koşun ve ruhsal
armağanları, özellikle peygamberlik yeteneğini gayretle isteyin.

<span id="an_14:2">14:2</span> Bilmediği dilde konuşan, insanlarla
değil, Tanrıyla konuşur. Kimse onu anlamaz. O, ruhuyla sırlar söyler.

<span id="an_14:3">14:3</span> Peygamberlikte bulunansa insanların ruhça
gelişmesi, cesaret ve teselli bulması için insanlara seslenir.

<span id="an_14:4">14:4</span> Bilmediği dilde konuşan kendi kendini
geliştirir; ama peygamberlikte bulunan, inanlılar topluluğunu
geliştirir.

<span id="an_14:5">14:5</span> Hepinizin dillerle konuşmasını isterim,
ama peygamberlikte bulunmanızı yeğlerim. Diller inanlılar topluluğunun
gelişmesi için çevrilmedikçe peygamberlikte bulunan, dillerle konuşandan
üstündür.

<span id="an_14:6">14:6</span> Şimdi kardeşlerim, yanınıza gelip
dillerle konuşsam, ama size bir vahiy, bir bilgi, bir peygamberlik sözü
ya da bir öğreti getirmesem, size ne yararım olur?

<span id="an_14:7">14:7</span> Kaval ya da lir gibi ses veren cansız
nesneler bile değişik sesler çıkarmasa, kaval mı, lir mi çalındığını kim
anlar?

<span id="an_14:8">14:8</span> Borazan belirgin bir ses çıkarmasa, kim
savaşa hazırlanır?

<span id="an_14:9">14:9</span> Bunun gibi, siz de anlaşılır bir dil
konuşmazsanız, söyledikleriniz nasıl anlaşılır? Havaya konuşmuş
olursunuz!

<span id="an_14:10">14:10</span> Kuşkusuz dünyada çeşit çeşit diller
vardır, hiçbiri de anlamsız değildir.

<span id="an_14:11">14:11</span> Ne var ki, konuşulan dili anlamazsam,
ben konuşana yabancı olurum, konuşan da bana yabancı olur.

<span id="an_14:12">14:12</span> Bu nedenle, siz de ruhsal armağanlara
heveslendiğinize göre, inanlılar topluluğunu geliştiren ruhsal
armağanlar bakımından zenginleşmeye bakın.

<span id="an_14:13">14:13</span> Bunun için, bilmediği dili konuşan,
kendi söylediklerini çevirebilmek için dua etsin.

<span id="an_14:14">14:14</span> Bilmediğim dille dua edersem ruhum dua
eder, ama zihnimin buna katkısı olmaz.

<span id="an_14:15">14:15</span> Öyleyse ne yapmalıyım? Ruhumla da
zihnimle de dua edeceğim. Ruhumla da zihnimle de ilahi söyleyeceğim.

<span id="an_14:16">14:16</span> Tanrıyı yalnız ruhunla översen, yeni
katılanlar senin ne söylediğini bilmediğinden, ettiğin şükran duasına
nasıl ‹‹Amin!›› desin?

<span id="an_14:17">14:17</span> Uygun biçimde şükrediyor olabilirsin,
ama bu başkasını geliştirmez.

<span id="an_14:18">14:18</span> Dillerle hepinizden çok konuştuğum için
Tanrıya şükrediyorum.

<span id="an_14:19">14:19</span> Ama inanlılar topluluğunda dillerle on
bin söz söylemektense, başkalarını eğitmek için zihnimden beş söz
söylemeyi yeğlerim.

<span id="an_14:20">14:20</span> Kardeşler, çocuk gibi düşünmeyin.
Kötülük konusunda çocuklar gibi, ama düşünmekte yetişkinler gibi olun.

<span id="an_14:21">14:21</span> Kutsal Yasada şöyle yazılmıştır: ‹‹Rab,
‹Yabancı diller konuşanların aracılığıyla, Yabancıların dudaklarıyla bu
halka sesleneceğim; Yine de beni dinlemeyecekler!› diyor.››

<span id="an_14:22">14:22</span> Görülüyor ki, bilinmeyen diller
imanlılar için değil, imansızlar için bir belirtidir. Peygamberlikse
imansızlar için değil, imanlılar için bir belirtidir.

<span id="an_14:23">14:23</span> Şimdi bütün inanlılar topluluğu bir
araya gelip hep birlikte bilmedikleri dillerle konuşurlarken yeni
katılanlar ya da iman etmeyenler içeri girerse, ‹‹Siz çıldırmışsınız!››
demezler mi?

<span id="an_14:24">14:24</span> Ama herkes peygamberlikte bulunurken
iman etmeyen ya da yeni katılan biri içeri girerse, söylenen her sözle
günahlı olduğuna ikna edilecek, her sözle yargılanacak.

<span id="an_14:25">14:25</span> Yüreğindeki gizli düşünceler açığa
çıkacak ve, ‹‹Tanrı gerçekten aranızdadır!›› diyerek yüzüstü yere
kapanıp Tanrıya tapınacaktır.

<span id="an_14:26">14:26</span> Öyleyse ne diyelim, kardeşler?
Toplandığınızda her birinizin bir ilahisi, öğretecek bir konusu, bir
vahyi, bilmediği dilde söyleyecek bir sözü ya da bir çevirisi vardır.
Her şey topluluğun gelişmesi için olsun.

<span id="an_14:27">14:27</span> Eğer bilinmeyen dillerle konuşulacaksa,
iki ya da en çok üç kişi sırayla konuşsun, biri de söylenenleri
çevirsin.

<span id="an_14:28">14:28</span> Çeviri yapacak biri yoksa, bilmediği
dilde konuşan, toplulukta sessiz kalsın, içinden Tanrıyla konuşsun.

<span id="an_14:29">14:29</span> İki ya da üç peygamber konuşsun,
öbürleri söylenenleri iyice düşünüp tartsın.

<span id="an_14:30">14:30</span> Toplantıda oturanlardan birine vahiy
gelirse, konuşmakta olan sussun.

<span id="an_14:31">14:31</span> Herkesin öğrenmesi ve cesaret bulması
için hepiniz teker teker peygamberlikte bulunabilirsiniz.

<span id="an_14:32">14:32</span> Peygamberlerin ruhları peygamberlerin
denetimi altındadır.

<span id="an_14:33">14:33</span> Çünkü Tanrı karışıklık değil, esenlik
Tanrısıdır. Kutsalların bütün topluluklarında böyledir.

<span id="an_14:34">14:34</span> Kadınlar toplantılarınızda sessiz
kalsın. Konuşmalarına izin yoktur. Kutsal Yasanın da belirttiği gibi,
uysal olsunlar.

<span id="an_14:35">14:35</span> Öğrenmek istedikleri bir şey varsa,
evde kocalarına sorsunlar. Çünkü kadının toplantı sırasında konuşması
ayıptır.

<span id="an_14:36">14:36</span> Tanrının sözü sizden mi kaynaklandı, ya
da yalnız size mi ulaştı?

<span id="an_14:37">14:37</span> Kendini peygamber ya da ruhça olgun
sayan varsa, bilsin ki, size yazdıklarım Rabbin buyruğudur.

<span id="an_14:38">14:38</span> Bunları önemsemeyenin kendisi de
önemsenmesin.

<span id="an_14:39">14:39</span> Özet olarak, kardeşlerim,
peygamberlikte bulunmayı gayretle isteyin, bilinmeyen dillerle
konuşulmasına engel olmayın. Ancak her şey uygun ve düzenli biçimde
yapılsın.

<span id="an_15:1">15:1</span> Şimdi, kardeşler, size bildirdiğim, sizin
de kabul edip bağlı kaldığınız Müjdeyi anımsatmak istiyorum.

<span id="an_15:2">15:2</span> Size müjdelediğim söze sımsıkı
sarılırsanız, onun aracılığıyla kurtulursunuz. Yoksa boşuna iman etmiş
olursunuz.

<span id="an_15:3">15:3</span> Aldığım bilgiyi size öncelikle ilettim:
Kutsal Yazılar uyarınca Mesih günahlarımıza karşılık öldü, gömüldü ve
Kutsal Yazılar uyarınca üçüncü gün ölümden dirildi.

<span id="an_15:5">15:5</span> Kefasa, sonra Onikilere göründü.

<span id="an_15:6">15:6</span> Daha sonra da beş yüzden çok kardeşe aynı
anda göründü. Bunların çoğu hâlâ yaşıyor, bazılarıysa öldüler.

<span id="an_15:7">15:7</span> Bundan sonra Yakupa, sonra bütün
elçilere, son olarak zamansız doğmuş bir çocuğa benzeyen bana da
göründü.

<span id="an_15:9">15:9</span> Ben elçilerin en önemsiziyim. Tanrının
kilisesine zulmettiğim için elçi olarak anılmaya bile layık değilim.

<span id="an_15:10">15:10</span> Ama şimdi neysem, Tanrının lütfuyla
öyleyim. Onun bana olan lütfu boşa gitmedi. Elçilerin hepsinden çok emek
verdim. Aslında ben değil, Tanrının bende olan lütfu emek verdi.

<span id="an_15:11">15:11</span> İşte, gerek benim yaydığım, gerek öbür
elçilerin yaydığı ve sizin de iman ettiğiniz bildiri budur.

<span id="an_15:12">15:12</span> Eğer Mesihin ölümden dirildiği
duyuruluyorsa, nasıl oluyor da aranızda bazıları ölüler dirilmez diyor?

<span id="an_15:13">15:13</span> Ölüler dirilmezse, Mesih de
dirilmemiştir.

<span id="an_15:14">15:14</span> Mesih dirilmemişse, bildirimiz de
imanınız da boştur.

<span id="an_15:15">15:15</span> Bu durumda Tanrıyla ilgili tanıklığımız
da yalan demektir. Çünkü Tanrının, Mesihi dirilttiğine tanıklık ettik.
Ama ölüler gerçekten dirilmezse, Tanrı Mesihi de diriltmemiştir.

<span id="an_15:16">15:16</span> Ölüler dirilmezse, Mesih de
dirilmemiştir.

<span id="an_15:17">15:17</span> Mesih dirilmemişse imanınız
yararsızdır, siz de hâlâ günahlarınızın içindesiniz.

<span id="an_15:18">15:18</span> Buna göre Mesihe ait olarak ölmüş
olanlar da mahvolmuşlardır.

<span id="an_15:19">15:19</span> Eğer yalnız bu yaşam için Mesihe umut
bağlamışsak, herkesten çok acınacak durumdayız.

<span id="an_15:20">15:20</span> Oysa Mesih, ölmüş olanların ilk örneği
olarak ölümden dirilmiştir.

<span id="an_15:21">15:21</span> Ölüm bir insan aracılığıyla geldiğine
göre, ölümden diriliş de bir insan aracılığıyla gelir.

<span id="an_15:22">15:22</span> Herkes nasıl Ademde ölüyorsa, herkes
Mesihte yaşama kavuşacak.

<span id="an_15:23">15:23</span> Her biri sırası gelince dirilecek: İlk
örnek olarak Mesih, sonra Mesihin gelişinde Mesihe ait olanlar.

<span id="an_15:24">15:24</span> Bundan sonra Mesih her yönetimi, her
hükümranlığı, her gücü ortadan kaldırıp egemenliği Baba Tanrıya teslim
ettiği zaman son gelmiş olacak.

<span id="an_15:25">15:25</span> Çünkü Tanrı bütün düşmanlarını ayakları
altına serinceye dek Onun egemenlik sürmesi gerekir.

<span id="an_15:26">15:26</span> Ortadan kaldırılacak son düşman
ölümdür.

<span id="an_15:27">15:27</span> Çünkü, ‹‹Tanrı her şeyi Mesihin
ayakları altına sererek Ona bağımlı kıldı.›› ‹‹Her şey Ona bağımlı
kılındı›› sözünün, her şeyi Mesihe bağımlı kılan Tanrıyı içermediği
açıktır.

<span id="an_15:28">15:28</span> Her şey Oğula bağımlı kılınınca, Oğul
da her şeyi kendisine bağımlı kılan Tanrıya bağımlı olacaktır. Öyle ki,
Tanrı her şeyde her şey olsun.

<span id="an_15:29">15:29</span> Diriliş yoksa, ölüler için vaftiz
edilenler ne olacak? Ölüler gerçekten dirilmeyecekse, insanlar neden
ölüler için vaftiz ediliyorlar?

<span id="an_15:30">15:30</span> Biz de neden her saat kendimizi
tehlikeye atıyoruz?

<span id="an_15:31">15:31</span> Kardeşler, sizinle ilgili olarak
Rabbimiz Mesih İsada sahip olduğum övüncün hakkı için her gün ölüyorum.

<span id="an_15:32">15:32</span> Eğer insansal nedenlerle Efeste
canavarlarla dövüştümse, bunun bana yararı ne? Eğer ölüler
dirilmeyecekse, ‹‹Yiyelim içelim, nasıl olsa yarın öleceğiz.››

<span id="an_15:33">15:33</span> Aldanmayın, ‹‹Kötü arkadaşlıklar iyi
huyu bozar.››

<span id="an_15:34">15:34</span> Uslanıp kendinize gelin, artık günah
işlemeyin. Bazılarınız Tanrıyı hiç tanımıyor. Utanasınız diye söylüyorum
bunları.

<span id="an_15:35">15:35</span> Ama biri çıkıp, ‹‹Ölüler nasıl
dirilecek? Nasıl bir bedenle gelecekler?›› diye sorabilir.

<span id="an_15:36">15:36</span> Ne akılsızca bir soru! Ektiğin tohum
ölmedikçe yaşama kavuşmaz ki!

<span id="an_15:37">15:37</span> Ekerken, oluşacak bitkinin kendisini
değil, yalnızca tohumunu -buğday ya da başka bir bitkinin tohumunu-
ekersin.

<span id="an_15:38">15:38</span> Tanrı tohuma dilediği bedeni -her
birine kendine özgü bedeni- verir.

<span id="an_15:39">15:39</span> Her canlının eti aynı değildir. İnsan
eti başka, hayvan eti başka, kuş eti, balık eti başka başkadır.

<span id="an_15:40">15:40</span> Göksel bedenler vardır, dünyasal
bedenler vardır. Göksel olanların görkemi başka, dünyasal olanlarınki
başkadır.

<span id="an_15:41">15:41</span> Güneşin görkemi başka, ayın görkemi
başka, yıldızların görkemi başkadır. Görkem bakımından yıldız yıldızdan
farklıdır.

<span id="an_15:42">15:42</span> Ölülerin dirilişi de böyledir. Beden
çürümeye mahkûm olarak gömülür, çürümez olarak diriltilir.

<span id="an_15:43">15:43</span> Düşkün olarak gömülür, görkemli olarak
diriltilir. Zayıf olarak gömülür, güçlü olarak diriltilir.

<span id="an_15:44">15:44</span> Doğal beden olarak gömülür, ruhsal
beden olarak diriltilir. Doğal beden olduğu gibi, ruhsal beden de
vardır.

<span id="an_15:45">15:45</span> Nitekim şöyle yazılmıştır: ‹‹İlk insan
Adem yaşayan can oldu.›› Son Ademse yaşam veren ruh oldu.

<span id="an_15:46">15:46</span> Önce ruhsal olan değil, doğal olan
geldi. Ruhsal olan sonra geldi.

<span id="an_15:47">15:47</span> İlk insan yerden, yani topraktandır.
İkinci insan göktendir.

<span id="an_15:48">15:48</span> Topraktan olan insan nasılsa, topraktan
olanlar da öyledir. Göksel insan nasılsa, göksel olanlar da öyledir.

<span id="an_15:49">15:49</span> Bizler topraktan olana nasıl
benzediysek, göksel olana da benzeyeceğiz.

<span id="an_15:50">15:50</span> Kardeşler, şunu demek istiyorum, et ve
kan Tanrının Egemenliğini miras alamaz. Çürüyen de çürümezliği miras
alamaz.

<span id="an_15:51">15:51</span> İşte size bir sır açıklıyorum. Hepimiz
ölmeyeceğiz; son borazan çalınınca hepimiz bir anda, göz açıp kapayana
dek değiştirileceğiz. Evet, borazan çalınacak, ölüler çürümez olarak
dirilecek, ve biz de değiştirileceğiz.

<span id="an_15:53">15:53</span> Çünkü bu çürüyen beden çürümezliği, bu
ölümlü beden ölümsüzlüğü giyinmelidir.

<span id="an_15:54">15:54</span> Çürüyen ve ölümlü beden çürümezliği ve
ölümsüzlüğü giyinince, ‹‹Ölüm yok edildi, zafer kazanıldı!›› diye
yazılmış olan söz yerine gelecektir.

<span id="an_15:55">15:55</span> ‹‹Ey ölüm, zaferin nerede? Ey ölüm,
dikenin nerede?››

<span id="an_15:56">15:56</span> Ölümün dikeni günahtır. Günah ise
gücünü Kutsal Yasadan alır.

<span id="an_15:57">15:57</span> Rabbimiz İsa Mesih aracılığıyla bizi
zafere ulaştıran Tanrıya şükürler olsun!

<span id="an_15:58">15:58</span> Bu nedenle, sevgili kardeşlerim, Rab
yolunda verdiğiniz emeğin boşa gitmeyeceğini bilerek dayanın,
sarsılmayın, Rab'bin işinde her zaman gayretli olun.

<span id="an_16:1">16:1</span> Kutsallara yapılacak para yardımına
gelince: Galatya kiliselerine ne buyurduysam, siz de öyle yapın.

<span id="an_16:2">16:2</span> Haftanın ilk günü herkes kazancına göre
bir miktar para ayırıp biriktirsin. Öyle ki, yanınıza geldiğimde para
toplamaya gerek kalmasın.

<span id="an_16:3">16:3</span> Oraya vardığımda, bağışlarınızı götürmek
üzere uygun gördüğünüz kişileri tanıtıcı mektuplarla Yeruşalime
göndereceğim.

<span id="an_16:4">16:4</span> Benim de gitmeme değerse, onları yanıma
alıp gideceğim.

<span id="an_16:5">16:5</span> Makedonyadan geçtikten sonra yanınıza
geleceğim. Çünkü Makedonyadan geçmek niyetindeyim.

<span id="an_16:6">16:6</span> Belki bir süre yanınızda kalırım, hatta
kışı da sizinle geçirebilirim. Öyle ki, sonra nereye gidecek olsam, bana
yardım edebilesiniz.

<span id="an_16:7">16:7</span> Sizi öyle kısaca görüp geçmek
istemiyorum. Rabbin izniyle uzunca bir süre yanınızda kalmayı umut
ediyorum.

<span id="an_16:8">16:8</span> Ama Pentikost Gününe dek Efeste
kalacağım.

<span id="an_16:9">16:9</span> Çünkü büyük ve etkili işler yapmam için
burada bana bir kapı açıldı. Ne var ki, bana karşı çıkanlar çoktur.

<span id="an_16:10">16:10</span> Timoteos yanınıza gelirse, bir şeyden
korkmamasına dikkat edin. Çünkü o da benim gibi Rabbin işini yapıyor.

<span id="an_16:11">16:11</span> Kimse onu hor görmesin. Yanıma gelmesi
için onu esenlikle uğurlayın. Kardeşlerle birlikte onun da gelmesini
bekliyorum.

<span id="an_16:12">16:12</span> Kardeşimiz Apollosa gelince,
kardeşlerle birlikte size gelmesi için ona çok ricada bulundum, ama
şimdilik gelmeye hiç de istekli değil. Fırsat bulunca gelecek.

<span id="an_16:13">16:13</span> Uyanık kalın, imanda dimdik durun, mert
ve güçlü olun.

<span id="an_16:14">16:14</span> Her şeyi sevgiyle yapın.

<span id="an_16:15">16:15</span> Ahayada ilk iman eden ve kendilerini
kutsalların hizmetine adayan İstefanasın ev halkını bilirsiniz.
Kardeşler, size yalvarırım, bu gibilere ve onlarla birlikte çalışıp emek
verenlerin hepsine bağımlı olun.

<span id="an_16:17">16:17</span> İstefanas, Fortunatus ve Ahaykosun
gelişine sevindim. Yokluğunuzu bana unutturdular.

<span id="an_16:18">16:18</span> Sizin ruhunuzu da benim ruhumu da
ferahlattılar. Böylelerinin değerini bilin.

<span id="an_16:19">16:19</span> Asya İlindeki kiliseler size selam
eder. Akvila ve Priska, evlerinde buluşan toplulukla birlikte Rabde size
çok selam ederler.

<span id="an_16:20">16:20</span> Buradaki bütün kardeşlerin size selamı
var. Birbirinizi kutsal öpüşle selamlayın.

<span id="an_16:21">16:21</span> Ben Pavlus, bu selamı kendi elimle
yazıyorum.

<span id="an_16:22">16:22</span> Rabbi sevmeyene lanet olsun. Maranata!

<span id="an_16:23">16:23</span> Rab İsanın lütfu sizinle birlikte
olsun.

<span id="an_16:24">16:24</span> Hepinize Mesih İsa'da sevgiler! Amin.
Revision

------------------------------------------------------------------------

[Next: 2 Corinthians](co2)
