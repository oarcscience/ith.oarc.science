[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](psa)  [Next](ecc) 

------------------------------------------------------------------------

### Turkish Bible: Proverbs

<span id="an_1:1">1:1</span> Davut oğlu İsrail Kralı Süleymanın
özdeyişleri:

<span id="an_1:2">1:2</span> Bu özdeyişler, bilgeliğe ve terbiyeye
ulaşmak,  
Akıllıca sözleri anlamak,

<span id="an_1:3">1:3</span> Başarıya götüren terbiyeyi edinip  
Doğru, haklı ve adil olanı yapmak,

<span id="an_1:4">1:4</span> Saf kişiyi ihtiyatlı,  
Genç adamı bilgili ve sağgörülü kılmak içindir.

<span id="an_1:5">1:5</span> Özdeyişlerle benzetmeleri,  
Bilgelerin sözleriyle bilmecelerini anlamak için  
Bilge kişi dinlesin ve kavrayışını artırsın,  
Akıllı kişi yaşam hüneri kazansın.

<span id="an_1:7">1:7</span> RAB korkusudur bilginin temeli.  
Ahmaklarsa bilgeliği ve terbiyeyi küçümser.

<span id="an_1:8">1:8</span> Oğlum, babanın uyarılarına kulak ver,  
Annenin öğrettiklerinden ayrılma.

<span id="an_1:9">1:9</span> Çünkü bunlar başın için sevimli bir
çelenk,  
Boynun için gerdanlık olacaktır.

<span id="an_1:10">1:10</span> Oğlum, seni ayartmaya çalışan
günahkârlara teslim olma.

<span id="an_1:11">1:11</span> Şöyle diyebilirler:  
‹‹Bizimle gel,  
Adam öldürmek için pusuya yatalım,  
Zevk uğruna masum kişileri tuzağa düşürelim.

<span id="an_1:12">1:12</span> Onları ölüler diyarı gibi diri diri,  
Ölüm çukuruna inenler gibi  
Bütünüyle yutalım.

<span id="an_1:13">1:13</span> Bir sürü değerli mal ele geçirir,  
Evlerimizi ganimetle doldururuz.

<span id="an_1:14">1:14</span> Gel, sen de bize katıl,  
Tek bir kesemiz olacak.››

<span id="an_1:15">1:15</span> Oğlum, böyleleriyle gitme,  
Onların tuttuğu yoldan uzak dur.

<span id="an_1:16">1:16</span> Çünkü ayakları kötülüğe koşar,  
Çekinmeden kan dökerler.

<span id="an_1:17">1:17</span> Kuşların gözü önünde ağ sermek boşunadır.

<span id="an_1:18">1:18</span> Başkasına pusu kuran kendi kurduğu pusuya
düşer.  
Yalnız kendi canıdır tuzağa düşürdüğü.

<span id="an_1:19">1:19</span> Haksız kazanca düşkün olanların sonu
böyledir.  
Bu düşkünlük onları canlarından eder.

<span id="an_1:20">1:20</span> Bilgelik dışarıda yüksek sesle
haykırıyor,  
Meydanlarda sesleniyor.

<span id="an_1:21">1:21</span> Kalabalık sokak başlarında bağırıyor,  
Kentin giriş kapılarında sözlerini duyuruyor:

<span id="an_1:22">1:22</span> ‹‹Ey budalalar, budalalığı ne zamana dek
seveceksiniz?  
Alaycılar ne zamana dek alay etmekten zevk alacak?  
Akılsızlar ne zamana dek bilgiden nefret edecek?

<span id="an_1:23">1:23</span> Uyardığımda yola gelin, o zaman size
yüreğimi açar,  
Sözlerimi anlamanıza yardım ederim.

<span id="an_1:24">1:24</span> Ama sizi çağırdığım zaman beni
reddettiniz.  
Elimi uzattım, umursayan olmadı.

<span id="an_1:25">1:25</span> Duymazlıktan geldiniz bütün öğütlerimi,  
Uyarılarımı duymak istemediniz.

<span id="an_1:26">1:26</span> Bu yüzden ben de felaketinize
sevineceğim.  
Belaya uğradığınızda,  
Bela üzerinize bir fırtına gibi geldiğinde,  
Bir kasırga gibi geldiğinde felaketiniz,  
Sıkıntıya, kaygıya düştüğünüzde,  
Sizinle alay edeceğim.

<span id="an_1:28">1:28</span> O zaman beni çağıracaksınız,  
Ama yanıtlamayacağım.  
Var gücünüzle arayacaksınız beni,  
Ama bulamayacaksınız.

<span id="an_1:29">1:29</span> Çünkü bilgiden nefret ettiniz.  
RABden korkmayı reddettiniz.

<span id="an_1:30">1:30</span> Öğütlerimi istemediniz,  
Uyarılarımın tümünü küçümsediniz.

<span id="an_1:31">1:31</span> Bu nedenle tuttuğunuz yolun meyvesini
yiyeceksiniz,  
Kendi düzenbazlığınıza doyacaksınız.

<span id="an_1:32">1:32</span> Bön adamlar dönekliklerinin kurbanı
olacak.  
Akılsızlar kaygısızlıklarının içinde yok olup gidecek.

<span id="an_1:33">1:33</span> Ama beni dinleyen güvenlik içinde
yaşayacak,  
Kötülükten korkmayacak, huzur bulacak.››

<span id="an_2:1">2:1</span> Oğlum, bilgeliğe kulak verip  
Yürekten akla yönelerek  
Sözlerimi kabul eder,  
Buyruklarımı aklında tutarsan,

<span id="an_2:3">2:3</span> Evet, aklı çağırır,  
Ona gönülden seslenirsen,

<span id="an_2:4">2:4</span> Gümüş ararcasına onu ararsan,  
Onu ararsan define arar gibi,

<span id="an_2:5">2:5</span> RAB korkusunu anlar  
Ve Tanrıyı yakından tanırsın.

<span id="an_2:6">2:6</span> Çünkü bilgeliğin kaynağı RABdir.  
Onun ağzından bilgi ve anlayış çıkar.

<span id="an_2:7">2:7</span> Doğru kişileri başarıya ulaştırır,  
Kalkanıdır dürüst yaşayanların.

<span id="an_2:8">2:8</span> Adil olanların adımlarını korur,  
Sadık kullarının yolunu gözetir.

<span id="an_2:9">2:9</span> O zaman anlarsın her iyi yolu,  
Neyin doğru, haklı ve adil olduğunu.

<span id="an_2:10">2:10</span> Çünkü yüreğin bilgelikle dolacak,  
Zevk alacaksın bilgiden.

<span id="an_2:11">2:11</span> Sağgörü sana bekçilik edecek  
Ve akıl seni koruyacak.

<span id="an_2:12">2:12</span> Bunlar seni kötü yoldan,  
Ahlaksızın sözlerinden kurtaracak.

<span id="an_2:13">2:13</span> Onlar ki karanlık yollarda yürümek için  
Doğru yoldan ayrılırlar.

<span id="an_2:14">2:14</span> Kötülük yapmaktan hoşlanır,  
Zevk alırlar kötülüğün aşırısından.

<span id="an_2:15">2:15</span> Yolları dolambaçlı,  
Yaşayışları çarpıktır.

<span id="an_2:16">2:16</span> Bilgelik, gençken evlendiği eşini terk
eden,  
Tanrının önünde içtiği andı unutan ahlaksız kadından,  
Sözleriyle yaltaklanan  
Vefasız kadından seni kurtaracak.

<span id="an_2:18">2:18</span> O kadının evi insanı ölüme,  
Yolları ölülere götürür.

<span id="an_2:19">2:19</span> Ona gidenlerden hiçbiri geri dönmez,  
Yaşam yollarına erişmez.

<span id="an_2:20">2:20</span> Bu nedenle sen iyilerin yolunda yürü,  
Doğruların izinden git.

<span id="an_2:21">2:21</span> Çünkü ülkede yaşayacak olan
doğrulardır,  
Dürüst kişilerdir orada kalacak olan.

<span id="an_2:22">2:22</span> Kötüler ülkeden sürülecek,  
Hainler sökülüp atılacak.

<span id="an_3:1">3:1</span> Oğlum, unutma öğrettiklerimi,  
Aklında tut buyruklarımı.

<span id="an_3:2">3:2</span> Çünkü bunlar ömrünü uzatacak,  
Yaşam yıllarını, esenliğini artıracaktır.

<span id="an_3:3">3:3</span> Sevgiyi, sadakati hiç yanından ayırma,  
Bağla onları boynuna,  
Yaz yüreğinin levhasına.

<span id="an_3:4">3:4</span> Böylece Tanrının ve insanların gözünde  
Beğeni ve saygınlık kazanacaksın.

<span id="an_3:5">3:5</span> RABbe güven bütün yüreğinle,  
Kendi aklına bel bağlama.

<span id="an_3:6">3:6</span> Yaptığın her işte RABbi an,  
O senin yolunu düze çıkarır.

<span id="an_3:7">3:7</span> Kendini bilge biri olarak görme,  
RABden kork, kötülükten uzak dur.

<span id="an_3:8">3:8</span> Böylece bedenin sağlık  
Ve ferahlık bulur.

<span id="an_3:9">3:9</span> Servetinle ve ürününün turfandasıyla  
RABbi onurlandır.

<span id="an_3:10">3:10</span> O zaman ambarların tıka basa dolar,  
Teknelerin yeni şarapla dolup taşar.

<span id="an_3:11">3:11</span> Oğlum, RABbin terbiye edişini hafife
alma,  
Onun azarlamasından usanma.

<span id="an_3:12">3:12</span> Çünkü RAB, oğlundan hoşnut bir baba
gibi,  
Sevdiğini azarlar.

<span id="an_3:13">3:13</span> Bilgeliğe erişene,  
Aklı bulana ne mutlu!

<span id="an_3:14">3:14</span> Gümüş kazanmaktansa onu kazanmak daha
iyidir.  
Onun yararı altından daha çoktur.

<span id="an_3:15">3:15</span> Daha değerlidir mücevherden,  
Dileyeceğin hiçbir şey onunla kıyaslanamaz.

<span id="an_3:16">3:16</span> Sağ elinde uzun ömür,  
Sol elinde zenginlik ve onur vardır.

<span id="an_3:17">3:17</span> Yolları sevinç yollarıdır,  
Evet, bütün yolları esenliğe çıkarır.

<span id="an_3:18">3:18</span> Bilgelik yaşam ağacıdır ona
sarılanlara,  
Ne mutlu ona sımsıkı tutunanlara!

<span id="an_3:19">3:19</span> RAB dünyanın temelini bilgelikle attı,  
Gökleri akıllıca yerleştirdi.

<span id="an_3:20">3:20</span> Bilgisiyle enginler yarıldı,  
Bulutlar suyunu verdi.

<span id="an_3:21">3:21</span> Oğlum, sağlam öğüde, sağgörüye tutun.  
Sakın gözünü ayırma onlardan.

<span id="an_3:22">3:22</span> Onlar sana yaşam verecek  
Ve boynuna güzel bir süs olacak.

<span id="an_3:23">3:23</span> O zaman güvenlik içinde yol alırsın,  
Sendelemeden.

<span id="an_3:24">3:24</span> Korkusuzca yatar,  
Tatlı tatlı uyursun.

<span id="an_3:25">3:25</span> Beklenmedik felaketten,  
Ya da kötülerin uğradığı yıkımdan korkma.

<span id="an_3:26">3:26</span> Çünkü senin güvencen RABdir,  
Tuzağa düşmekten seni O koruyacaktır.

<span id="an_3:27">3:27</span> Elinden geldikçe,  
İyiliğe hakkı olanlardan iyiliği esirgeme.

<span id="an_3:28">3:28</span> Elinde varken komşuna,  
‹‹Bugün git, yarın gel, o zaman veririm›› deme.

<span id="an_3:29">3:29</span> Sana güvenerek yanında yaşayan komşuna  
Kötülük tasarlama.

<span id="an_3:30">3:30</span> Sana kötülük etmemiş biriyle  
Yok yere çekişme.

<span id="an_3:31">3:31</span> Zorba kişiye imrenme,  
Onun yollarından hiçbirini seçme.

<span id="an_3:32">3:32</span> Çünkü RAB sapkınlardan tiksinir,  
Ama doğruların candan dostudur.

<span id="an_3:33">3:33</span> RAB kötülerin evini lanetler,  
Doğruların oturduğu yeriyse kutsar.

<span id="an_3:34">3:34</span> RAB alaycılarla alay eder,  
Ama alçakgönüllülere lütfeder.

<span id="an_3:35">3:35</span> Bilge kişiler onuru miras alacak,  
Akılsızlara yalnız utanç kalacak.

<span id="an_4:1">4:1</span> Çocuklarım, babanızın uyarılarına kulak
verin.  
Dikkat edin ki anlayışlı olasınız.

<span id="an_4:2">4:2</span> Çünkü size iyi ders veriyorum,  
Ayrılmayın öğrettiğimden.

<span id="an_4:3">4:3</span> Ben bir çocukken babamın evinde,  
Annemin körpecik tek yavrusuyken,

<span id="an_4:4">4:4</span> Babam bana şunu öğretti:  
‹‹Söylediklerime yürekten sarıl,  
Buyruklarımı yerine getir ki yaşayasın.

<span id="an_4:5">4:5</span> Bilgeliği ve aklı sahiplen,  
Söylediklerimi unutma, onlardan sapma.

<span id="an_4:6">4:6</span> Bilgelikten ayrılma, o seni korur.  
Sev onu, seni gözetir.

<span id="an_4:7">4:7</span> Bilgeliğe ilk adım onu sahiplenmektir.  
Bütün servetine mal olsa da akla sahip çık.

<span id="an_4:8">4:8</span> Onu el üstünde tut, o da seni yüceltecek,  
Ona sarılırsan seni onurlandıracak.

<span id="an_4:9">4:9</span> Başına zarif bir çelenk,  
Görkemli bir taç giydirecektir.››

<span id="an_4:10">4:10</span> Dinle oğlum, sözlerimi benimse ki,  
Uzasın ömrün.

<span id="an_4:11">4:11</span> Seni bilgelik yolunda eğitir,  
Doğru yollara yöneltirim.

<span id="an_4:12">4:12</span> Ayakların takılmadan yürür,  
Sürçmeden koşarsın.

<span id="an_4:13">4:13</span> Aldığın terbiyeye sarıl, bırakma,  
Onu uygula, çünkü odur yaşamın.

<span id="an_4:14">4:14</span> Kötülerin yoluna ayak basma,  
Yürüme alçakların yolunda,

<span id="an_4:15">4:15</span> O yoldan sakın, yakınından bile geçme,  
Yönünü değiştirip geç.

<span id="an_4:16">4:16</span> Çünkü kötülük etmedikçe uyuyamaz onlar,  
Uykuları kaçar saptırmadıkça birilerini.

<span id="an_4:17">4:17</span> Yedikleri ekmek kötülük,  
İçtikleri şarap zorbalık ürünüdür.

<span id="an_4:18">4:18</span> Oysa doğruların yolu şafak ışığı
gibidir,  
Giderek öğle güneşinin parlaklığına erişir.

<span id="an_4:19">4:19</span> Kötülerin yoluysa zifiri karanlık
gibidir,  
Neden tökezlediklerini bilmezler.

<span id="an_4:20">4:20</span> Oğlum, sözlerime dikkat et,  
Dediklerime kulak ver.

<span id="an_4:21">4:21</span> Aklından çıkmasın bunlar,  
Onları yüreğinde sakla.

<span id="an_4:22">4:22</span> Çünkü onları bulan için yaşam,  
Bedeni için şifadır bunlar.

<span id="an_4:23">4:23</span> Her şeyden önce de yüreğini koru,  
Çünkü yaşam ondan kaynaklanır.

<span id="an_4:24">4:24</span> Yalan çıkmasın ağzından,  
Uzak tut dudaklarını sapık sözlerden.

<span id="an_4:25">4:25</span> Gözlerin hep ileriye baksın,  
Dosdoğru önüne!

<span id="an_4:26">4:26</span> Gideceğin yolu düzle,  
O zaman bütün işlerin sağlam olur.

<span id="an_4:27">4:27</span> Sapma sağa sola,  
Ayağını kötülükten uzak tut.

<span id="an_5:1">5:1</span> Oğlum, bilgeliğime dikkat et,  
Akıllıca sözlerime kulak ver.

<span id="an_5:2">5:2</span> Böylelikle her zaman sağgörülü olur,  
Dudaklarınla bilgiyi korursun.

<span id="an_5:3">5:3</span> Zina eden kadının bal damlar
dudaklarından,  
Ağzı daha yumuşaktır zeytinyağından.

<span id="an_5:4">5:4</span> Ama sonu pelinotu kadar acı,  
İki ağızlı kılıç kadar keskindir.

<span id="an_5:5">5:5</span> Ayakları ölüme gider,  
Adımları ölüler diyarına ulaşır.

<span id="an_5:6">5:6</span> Yaşama giden yolu hiç düşünmez,  
Yolları dolaşıktır, ama farkında değil.

<span id="an_5:7">5:7</span> Oğlum, şimdi beni dinle,  
Ağzımdan çıkan sözlerden ayrılma.

<span id="an_5:8">5:8</span> Öyle kadınlardan uzak dur,  
Yaklaşma evinin kapısına.

<span id="an_5:9">5:9</span> Yoksa onurunu başkalarına,  
Yıllarını bir gaddara kaptırırsın.

<span id="an_5:10">5:10</span> Varını yoğunu yer bitirir yabancılar,  
Emeğin başka birinin evini bayındır kılar.

<span id="an_5:11">5:11</span> Ah çekip inlersin ömrünün son
günlerinde,  
Etinle bedenin tükendiğinde.

<span id="an_5:12">5:12</span> ‹‹Eğitilmekten neden bu kadar nefret
ettim,  
Yüreğim uyarıları neden önemsemedi?›› dersin.

<span id="an_5:13">5:13</span> ‹‹Öğretmenlerimin sözünü dinlemedim,  
Beni eğitenlere kulak vermedim.

<span id="an_5:14">5:14</span> Halkın ve topluluğun arasında  
Tam bir yıkımın eşiğine gelmişim.››

<span id="an_5:15">5:15</span> Suyu kendi sarnıcından,  
Kendi kuyunun kaynağından iç.

<span id="an_5:16">5:16</span> Pınarların sokakları,  
Akarsuların meydanları mı sulamalı?

<span id="an_5:17">5:17</span> Yalnız senin olsun onlar,  
Paylaşma yabancılarla.

<span id="an_5:18">5:18</span> Çeşmen bereketli olsun  
Ve gençken evlendiğin karınla mutlu ol.

<span id="an_5:19">5:19</span> Sevimli bir geyik, zarif bir ceylan
gibi,  
Hep seni doyursun memeleri.  
Aşkıyla sürekli coş.

<span id="an_5:20">5:20</span> Oğlum, neden ahlaksız bir kadınla
coşasın,  
Neden başka birinin karısını koynuna alasın?

<span id="an_5:21">5:21</span> RAB insanın tuttuğu yolu gözler,  
Attığı her adımı denetler.

<span id="an_5:22">5:22</span> Kötü kişiyi kendi suçları ele verecek,  
Günahının kemendi kıskıvrak bağlayacak onu.

<span id="an_5:23">5:23</span> Aşırı ahmaklığı onu yoldan çıkaracak,  
Terbiyeyi umursamadığı için ölecek.

<span id="an_6:1">6:1</span> Oğlum, eğer birine kefil oldunsa,  
Onun borcunu yüklendinse,

<span id="an_6:2">6:2</span> Düştünse tuzağa kendi sözlerinle,  
Ağzının sözleriyle yakalandınsa,

<span id="an_6:3">6:3</span> O kişinin eline düştün demektir.  
Oğlum, şunu yap ve kendini kurtar:  
Git, yere kapan onun önünde,  
Ona yalvar yakar.

<span id="an_6:4">6:4</span> Gözlerine uyku girmesin,  
Ağırlaşmasın göz kapakların.

<span id="an_6:5">6:5</span> Avcının elinden ceylan gibi,  
Kuşbazın elinden kuş gibi kurtar kendini.

<span id="an_6:6">6:6</span> Ey tembel kişi, git, karıncalara bak,  
Onların yaşamından bilgelik öğren.

<span id="an_6:7">6:7</span> Başkanları, önderleri ya da yöneticileri
olmadığı halde,

<span id="an_6:8">6:8</span> Yazın erzaklarını biriktirirler,  
Yiyeceklerini toplarlar biçim mevsiminde.

<span id="an_6:9">6:9</span> Ne zamana dek yatacaksın, ey tembel kişi?  
Ne zaman kalkacaksın uykundan?

<span id="an_6:10">6:10</span> ‹‹Biraz kestireyim, biraz uyuklayayım,  
Ellerimi kavuşturup şöyle bir uyuyayım›› demeye kalmadan,

<span id="an_6:11">6:11</span> Yokluk bir haydut gibi,  
Yoksulluk bir akıncı gibi gelir üzerine.

<span id="an_6:12">6:12</span> Ağzında yalanla dolaşan kişi,  
Soysuz ve fesatçıdır.

<span id="an_6:13">6:13</span> Göz kırpar, bir sürü ayak oyunu,  
El kol hareketleri yapar,

<span id="an_6:14">6:14</span> Ahlaksız yüreğinde kötülük tasarlar,  
Çekişmeler yaratır durmadan.

<span id="an_6:15">6:15</span> Bu yüzden ansızın yıkıma uğrayacak,  
Birdenbire çaresizce yok olacak.

<span id="an_6:16">6:16</span> RABbin nefret ettiği altı şey,  
İğrendiği yedi şey vardır:

<span id="an_6:17">6:17</span> Gururlu gözler,  
Yalancı dil,  
Suçsuz kanı döken eller,

<span id="an_6:18">6:18</span> Düzenbaz yürek,  
Kötülüğe seğirten ayaklar,

<span id="an_6:19">6:19</span> Yalan soluyan yalancı tanık  
Ve kardeşler arasında çekişme yaratan kişi.

<span id="an_6:20">6:20</span> Oğlum, babanın buyruklarına uy,  
Annenin öğrettiklerinden ayrılma.

<span id="an_6:21">6:21</span> Bunlar sürekli yüreğinin bağı olsun,  
Tak onları boynuna.

<span id="an_6:22">6:22</span> Yolunda sana rehber olacak,  
Seni koruyacaklar yattığın zaman;  
Söyleşecekler seninle uyandığında.

<span id="an_6:23">6:23</span> Bu buyruklar sana çıra,  
Öğretilenler ışıktır.  
Eğitici uyarılar yaşam yolunu gösterir.

<span id="an_6:24">6:24</span> Seni kötü kadından,  
Başka birinin karısının yaltaklanan dilinden  
Koruyacak olan bunlardır.

<span id="an_6:25">6:25</span> Böyle kadınların güzelliği seni
ayartmasın,  
Bakışları seni tutsak etmesin.

<span id="an_6:26">6:26</span> Çünkü fahişe yüzünden insan bir lokma
ekmeğe muhtaç kalır,  
Başkasının karısıyla yatmak da kişinin canına mal olur. kalır›› ya da
‹‹Çünkü fahişenin ücreti ancak bir somun ekmektir››.

<span id="an_6:27">6:27</span> İnsan koynuna ateş alır da,  
Giysisi yanmaz mı?

<span id="an_6:28">6:28</span> Korlar üzerinde yürür de,  
Ayakları kavrulmaz mı?

<span id="an_6:29">6:29</span> Başkasının karısıyla yatan adamın durumu
budur.  
Böyle bir ilişkiye giren cezasız kalmaz.

<span id="an_6:30">6:30</span> Aç hırsız karnını doyurmak için
çalıyorsa,  
Kimse onu hor görmez.

<span id="an_6:31">6:31</span> Ama yakalanırsa, çaldığının yedi katını
ödemek zorunda;  
Varını yoğunu vermek anlamına gelse bile.

<span id="an_6:32">6:32</span> Zina eden adam sağduyudan yoksundur.  
Yaptıklarıyla kendini yok eder.

<span id="an_6:33">6:33</span> Payına düşen dayak ve onursuzluktur,  
Asla kurtulamaz utançtan.

<span id="an_6:34">6:34</span> Çünkü kıskançlık kocanın öfkesini
azdırır,  
Öç alırken acımasız olur.

<span id="an_6:35">6:35</span> Hiçbir fidye kabul etmez,  
Gönlünü alamazsın armağanların çokluğuyla.

<span id="an_7:1">7:1</span> Oğlum, sözlerimi yerine getir,  
Aklında tut buyruklarımı.

<span id="an_7:2">7:2</span> Buyruklarımı yerine getir ki, yaşayasın.  
Öğrettiklerimi gözünün bebeği gibi koru.

<span id="an_7:3">7:3</span> Onları yüzük gibi parmaklarına geçir,  
Yüreğinin levhasına yaz.

<span id="an_7:4">7:4</span> Bilgeliğe, ‹‹Sen kızkardeşimsin››,  
Akla, ‹‹Akrabamsın›› de.

<span id="an_7:5">7:5</span> Zina eden kadından,  
Yaltaklanan ahlaksız kadından seni koruyacak olan bunlardır.

<span id="an_7:6">7:6</span> Evimin penceresinden,  
Kafesin ardından dışarıyı seyrederken,

<span id="an_7:7">7:7</span> Bir sürü toy gencin arasında,  
Sağduyudan yoksun bir delikanlı çarptı gözüme.

<span id="an_7:8">7:8</span> Akşamüzeri, alaca karanlıkta,  
Akşam karanlığı çökerken,  
O kadının oturduğu sokağa saptığını,  
Onun evine yöneldiğini gördüm.

<span id="an_7:10">7:10</span> Derken kadın onu karşıladı,  
Fahişe kılığıyla sinsice.

<span id="an_7:11">7:11</span> Yaygaracı, dik başlı biriydi kadın.  
Bir an bile durmaz evde.

<span id="an_7:12">7:12</span> Kâh sokakta, kâh meydanlardadır.  
Sokak başlarında pusuya yatar.

<span id="an_7:13">7:13</span> Delikanlıyı tutup öptü,  
Yüzü kızarmadan ona şöyle dedi:

<span id="an_7:14">7:14</span> ‹‹Esenlik kurbanlarımı kesmek
zorundaydım,  
Adak sözümü bugün yerine getirdim.

<span id="an_7:15">7:15</span> Bunun için seni karşılamaya, seni aramaya
çıktım,  
İşte buldum seni!

<span id="an_7:16">7:16</span> Döşeğime Mısır ipliğinden dokunmuş  
Renkli örtüler serdim.

<span id="an_7:17">7:17</span> Yatağıma mür, öd  
Ve tarçın serptim.

<span id="an_7:18">7:18</span> Haydi gel, sabaha dek doya doya
sevişelim,  
Aşktan zevk alalım.

<span id="an_7:19">7:19</span> Kocam evde değil,  
Uzun bir yolculuğa çıktı.

<span id="an_7:20">7:20</span> Yanına para torbasını aldı,  
Dolunaydan önce eve dönmeyecek.››

<span id="an_7:21">7:21</span> Onu bir sürü çekici sözlerle baştan
çıkardı,  
Tatlı diliyle peşinden sürükledi.

<span id="an_7:22">7:22</span> Kesimevine götürülen öküz gibi  
Hemen izledi onu delikanlı;  
Tuzağa düşen geyik gibi,

<span id="an_7:23">7:23</span> Ciğerini bir ok delene kadar;  
Kapana koşan bir kuş gibi,  
Bunun yaşamına mal olacağını bilmeden.

<span id="an_7:24">7:24</span> Çocuklarım, şimdi dinleyin beni,  
Kulak verin söylediklerime,

<span id="an_7:25">7:25</span> Sakın o kadına gönül vermeyin,  
Onun yolundan gitmeyin.

<span id="an_7:26">7:26</span> Yere serdiği bir sürü kurbanı var,  
Öldürdüğü kişilerin sayısı pek çok.

<span id="an_7:27">7:27</span> Ölüler diyarına giden yoldur onun evi,  
Ölüm odalarına götürür.

<span id="an_8:1">8:1</span> Bilgelik çağırıyor,  
Akıl sesini yükseltiyor.

<span id="an_8:2">8:2</span> Yol kenarındaki tepelerin başında,  
Yolların birleştiği yerde duruyor o.

<span id="an_8:3">8:3</span> Kentin girişinde, kapıların yanında,  
Sesini yükseltiyor:

<span id="an_8:4">8:4</span> ‹‹Ey insanlar, size sesleniyorum,  
Çağrım insan soyunadır!

<span id="an_8:5">8:5</span> Ey bön kişiler, ihtiyatlı olmayı öğrenin;  
Sağduyulu olmayı öğrenin, ey akılsızlar!

<span id="an_8:6">8:6</span> Söylediğim yetkin sözleri dinleyin,  
Ağzımı doğruları söylemek için açarım.

<span id="an_8:7">8:7</span> Ağzım gerçeği duyurur,  
Çünkü dudaklarım kötülükten iğrenir.

<span id="an_8:8">8:8</span> Ağzımdan çıkan her söz doğrudur,  
Yoktur eğri ya da sapık olanı.

<span id="an_8:9">8:9</span> Apaçıktır hepsi anlayana,  
Bilgiye erişen, doğruluğunu bilir onların.

<span id="an_8:10">8:10</span> Gümüş yerine terbiyeyi,  
Saf altın yerine bilgiyi edinin.

<span id="an_8:11">8:11</span> Çünkü bilgelik mücevherden değerlidir,  
Dilediğin hiçbir şey onunla kıyaslanamaz.

<span id="an_8:12">8:12</span> Ben bilgelik olarak ihtiyatı kendime
konut edindim.  
Bilgi ve sağgörü bendedir.

<span id="an_8:13">8:13</span> RABden korkmak kötülükten nefret etmek
demektir.  
Kibirden, küstahlıktan,  
Kötü yoldan, sapık ağızdan nefret ederim.

<span id="an_8:14">8:14</span> Öğüt ve sağlam karar bana özgüdür.  
Akıl ve güç kaynağı benim.

<span id="an_8:15">8:15</span> Krallar sayemde egemenlik sürer,  
Hükümdarlar adil kurallar koyar.

<span id="an_8:16">8:16</span> Önderler, adaletle yöneten soylular  
Sayemde yönetirler.

<span id="an_8:17">8:17</span> Beni sevenleri ben de severim,  
Gayretle arayan beni bulur.

<span id="an_8:18">8:18</span> Zenginlik ve onur,  
Kalıcı değerler ve bolluk bendedir.

<span id="an_8:19">8:19</span> Meyvem altından, saf altından,  
Ürünüm seçme gümüşten daha iyidir.

<span id="an_8:20">8:20</span> Doğruluk yolunda,  
Adaletin izinden yürürüm.

<span id="an_8:21">8:21</span> Böylelikle, beni sevenleri servet sahibi
yapar,  
Hazinelerini doldururum.

<span id="an_8:22">8:22</span> RAB yaratma işine başladığında  
İlk beni yarattı,

<span id="an_8:23">8:23</span> Dünya var olmadan önce,  
Ta başlangıçta, öncesizlikte yerimi aldım.

<span id="an_8:24">8:24</span> Enginler yokken,  
Suları bol pınarlar yokken doğdum ben.

<span id="an_8:25">8:25</span> Dağlar daha oluşmadan,  
Tepeler belirmeden,  
RAB dünyayı, kırları  
Ve dünyadaki toprağın zerresini yaratmadan doğdum.

<span id="an_8:27">8:27</span> RAB gökleri yerine koyduğunda
oradaydım,  
Engin denizleri ufukla çevirdiğinde,

<span id="an_8:28">8:28</span> Bulutları oluşturduğunda,  
Denizin kaynaklarını güçlendirdiğinde,

<span id="an_8:29">8:29</span> Sular buyruğundan öte geçmesinler diye  
Denize sınır çizdiğinde,  
Dünyanın temellerini pekiştirdiğinde,

<span id="an_8:30">8:30</span> Baş mimar olarak Onun yanındaydım.  
Gün be gün sevinçle dolup taştım,  
Huzurunda hep coştum.

<span id="an_8:31">8:31</span> Onun dünyası mutluluğum,  
İnsanları sevincimdi.

<span id="an_8:32">8:32</span> Çocuklarım, şimdi beni dinleyin:  
Yolumu izleyenlere ne mutlu!

<span id="an_8:33">8:33</span> Uyarılarımı dinleyin ve bilge kişiler
olun,  
Görmezlikten gelmeyin onları.

<span id="an_8:34">8:34</span> Beni dinleyen,  
Her gün kapımı gözleyen,  
Kapımın eşiğinden ayrılmayan kişiye ne mutlu!

<span id="an_8:35">8:35</span> Çünkü beni bulan yaşam bulur  
Ve RABbin beğenisini kazanır.

<span id="an_8:36">8:36</span> Beni gözardı edense kendine zarar
verir,  
Benden nefret eden, ölümü seviyor demektir.››

<span id="an_9:1">9:1</span> Bilgelik kendi evini yaptı,  
Yedi direğini yonttu.

<span id="an_9:2">9:2</span> Hayvanlarını kesti,  
Şarabını hazırlayıp sofrasını kurdu.

<span id="an_9:3">9:3</span> Kentin en yüksek noktalarına gönderdiği  
Hizmetçileri aracılığıyla herkesi çağırıyor:

<span id="an_9:4">9:4</span> ‹‹Kim safsa buraya gelsin›› diyor.  
Sağduyudan yoksun olanlara da,  
‹‹Gelin, yiyeceklerimi yiyin,  
Hazırladığım şaraptan için›› diyor.

<span id="an_9:6">9:6</span> ‹‹Saflığı bırakın da yaşayın,  
Aklın yolunu izleyin.

<span id="an_9:7">9:7</span> ‹‹Alaycıyı paylayan aşağılanmayı hak
eder,  
Kötü kişiyi azarlayan hakarete uğrar.

<span id="an_9:8">9:8</span> Alaycıyı azarlama, yoksa senden nefret
eder.  
Bilge kişiyi azarlarsan, seni sever.

<span id="an_9:9">9:9</span> Bilge kişiyi eğitirsen  
Daha bilge olur,  
Doğru kişiye öğretirsen bilgisini artırır.

<span id="an_9:10">9:10</span> RAB korkusudur bilgeliğin temeli.  
Akıl Kutsal Olanı tanımaktır.

<span id="an_9:11">9:11</span> Benim sayemde günlerin çoğalacak,  
Ömrüne yıllar katılacak.

<span id="an_9:12">9:12</span> Bilgeysen, bilgeliğinin yararı sanadır,  
Alaycı olursan acısını yalnız sen çekersin.››

<span id="an_9:13">9:13</span> Akılsız kadın yaygaracı  
Ve saftır, hiçbir şey bilmez.

<span id="an_9:14">9:14</span> Evinin kapısında,  
Kentin en yüksek yerinde bir iskemleye oturur;  
Yoldan geçenleri,  
Kendi yollarından gidenleri çağırmak için,

<span id="an_9:16">9:16</span> ‹‹Kim safsa buraya gelsin›› der.  
Sağduyudan yoksun olanlara da,

<span id="an_9:17">9:17</span> ‹‹Çalıntı su tatlı,  
Gizlice yenen yemek lezzetlidir›› der.

<span id="an_9:18">9:18</span> Ne var ki, evine girenler ölüme
gittiklerini,  
Ona konuk olanlar  
Ölüler diyarının dibine indiklerini bilmezler.

<span id="an_10:1">10:1</span> Süleymanın özdeyişleri:  
Bilge çocuk babasını sevindirir,  
Akılsız çocuk annesini üzer.

<span id="an_10:2">10:2</span> Haksızca kazanılan servetin yararı
yoktur,  
Ama doğruluk ölümden kurtarır.

<span id="an_10:3">10:3</span> RAB doğru kişiyi aç komaz,  
Ama kötülerin isteğini boşa çıkarır.

<span id="an_10:4">10:4</span> Tembel eller insanı yoksullaştırır,  
Çalışkan el zengin eder.

<span id="an_10:5">10:5</span> Aklı başında evlat ürünü yazın toplar,  
Hasatta uyuyansa ailesinin yüzkarasıdır.

<span id="an_10:6">10:6</span> Bereket doğru kişinin başına yağar,  
Kötülerse zorbalıklarını sözle gizler.

<span id="an_10:7">10:7</span> Doğrular övgüyle,  
Kötüler nefretle anılır.

<span id="an_10:8">10:8</span> Bilge kişi buyrukları kabul eder,  
Çenesi düşük ahmaksa yıkıma uğrar.

<span id="an_10:9">10:9</span> Dürüst kişi güvenlik içinde yaşar,  
Ama hileli yoldan giden açığa vurulacaktır.

<span id="an_10:10">10:10</span> Sinsice göz kırpan, acılara neden
olur.  
Çenesi düşük ahmak da yıkıma uğrar. (bkz.10:8), Septuaginta ‹‹Cesaretle
azarlayan esenlik sağlar››.

<span id="an_10:11">10:11</span> Doğru kişinin ağzı yaşam pınarıdır,  
Kötülerse zorbalıklarını sözle gizlerler.

<span id="an_10:12">10:12</span> Nefret çekişmeyi azdırır,  
Sevgi her suçu bağışlar.

<span id="an_10:13">10:13</span> Akıllı kişinin dudaklarından bilgelik
akar,  
Ama sağduyudan yoksun olan sırtına kötek yer.

<span id="an_10:14">10:14</span> Bilge kişi bilgi biriktirir,  
Ahmağın ağzıysa onu yıkıma yaklaştırır.

<span id="an_10:15">10:15</span> Zenginin serveti onun kalesidir,  
Fakirin yoksulluğu ise onu yıkıma götürür.

<span id="an_10:16">10:16</span> Doğru kişinin ücreti yaşamdır,  
Kötünün geliriyse kendisine cezadır.

<span id="an_10:17">10:17</span> Terbiyeye kulak veren yaşam yolunu
bulur.  
Uyarıları reddedense başkalarını yoldan saptırır.

<span id="an_10:18">10:18</span> Nefretini gizleyen kişinin dudakları
yalancıdır.  
İftira yayan akılsızdır.

<span id="an_10:19">10:19</span> Çok konuşanın günahı eksik olmaz,  
Sağduyulu kişiyse dilini tutar.

<span id="an_10:20">10:20</span> Doğru kişinin dili saf gümüş gibidir,  
Kötünün niyetleriyse değersizdir.

<span id="an_10:21">10:21</span> Doğru kişinin sözleri birçoklarını
besler,  
Ahmaklarsa sağduyu yoksunluğundan ölür.

<span id="an_10:22">10:22</span> RABbin bereketidir kişiyi zengin
eden,  
RAB buna dert katmaz.

<span id="an_10:23">10:23</span> Kötülük akılsızlar için eğlence
gibidir.  
Aklı başında olanlar içinse bilgelik aynı şeydir.

<span id="an_10:24">10:24</span> Kötü kişinin korktuğu başına gelir,  
Doğru kişiyse dileğine erişir.

<span id="an_10:25">10:25</span> Kasırga gelince kötü kişiyi silip
götürür;  
Ama doğru kişi sonsuza dek ayakta kalır.

<span id="an_10:26">10:26</span> Dişler için sirke,  
Gözler için duman neyse,  
Tembel ulak da kendisini gönderen için öyledir.

<span id="an_10:27">10:27</span> RAB korkusu ömrü uzatır,  
Kötülerin yıllarıysa kısadır.

<span id="an_10:28">10:28</span> Doğrunun umudu onu sevindirir,  
Kötünün beklentileriyse boşa çıkar.

<span id="an_10:29">10:29</span> RABbin yolu dürüst için sığınak,  
Fesatçı içinse yıkımdır.

<span id="an_10:30">10:30</span> Doğru kişi hiçbir zaman sarsılmaz,  
Ama kötüler ülkede kalamaz.

<span id="an_10:31">10:31</span> Doğru kişinin ağzı bilgelik üretir,  
Sapık dilse kesilir.

<span id="an_10:32">10:32</span> Doğru kişinin dudakları söylenecek sözü
bilir,  
Kötünün ağzındansa sapık sözler çıkar.

<span id="an_11:1">11:1</span> RAB hileli teraziden iğrenir,  
Hilesiz tartıdansa hoşnut kalır.

<span id="an_11:2">11:2</span> Küstahlığın ardından utanç gelir,  
Ama bilgelik alçakgönüllülerdedir.

<span id="an_11:3">11:3</span> Erdemlinin dürüstlüğü ona yol gösterir,  
Hainin yalancılığıysa yıkıma götürür.

<span id="an_11:4">11:4</span> Gazap günü servet işe yaramaz,  
Oysa doğruluk ölümden kurtarır.

<span id="an_11:5">11:5</span> Dürüst insanın doğruluğu onun yolunu
düzler,  
Kötü kişiyse kötülüğü yüzünden yıkılıp düşer.

<span id="an_11:6">11:6</span> Erdemlinin doğruluğu onu kurtarır,  
Ama haini kendi hırsı ele verir.

<span id="an_11:7">11:7</span> Kötü kişi öldüğünde umutları yok olur,  
Güvendiği güç de biter.

<span id="an_11:8">11:8</span> Doğru kişi sıkıntıdan kurtulur,  
Onun yerine sıkıntıyı kötü kişi çeker.

<span id="an_11:9">11:9</span> Tanrısız kişi başkalarını ağzıyla yıkıma
götürür,  
Oysa doğrular bilgi sayesinde kurtulur.

<span id="an_11:10">11:10</span> Doğruların başarısına kent bayram
eder,  
Kötülerin ölümüne sevinç çığlıkları atılır.

<span id="an_11:11">11:11</span> Dürüstlerin kutsamasıyla kent
gelişir,  
Ama kötülerin ağzı kenti yerle bir eder.

<span id="an_11:12">11:12</span> Başkasını küçük gören sağduyudan
yoksundur,  
Akıllı kişiyse dilini tutar.

<span id="an_11:13">11:13</span> Dedikoducu sır saklayamaz,  
Oysa güvenilir insan sırdaş olur.

<span id="an_11:14">11:14</span> Yol göstereni olmayan ulus düşer,  
Danışmanı bol olan zafere gider.

<span id="an_11:15">11:15</span> Yabancıya kefil olan mutlaka zarar
görür,  
Kefaletten kaçınan güvenlik içinde yaşar.

<span id="an_11:16">11:16</span> Sevecen kadın onurfç,  
Zorbalarsa yalnızca servet kazanır. geçiyor: ‹‹Ama doğruluktan nefret
eden kadın onursuzluk tahtıdır. Tembeller servetten yoksun olur.››

<span id="an_11:17">11:17</span> İyilikseverin yararı kendinedir,  
Gaddarsa kendi başına bela getirir.

<span id="an_11:18">11:18</span> Kötü kişinin kazancı aldatıcıdır,  
Doğruluk ekenin ödülüyse güvenlidir.

<span id="an_11:19">11:19</span> Yürekten doğru olan yaşama kavuşur,  
Kötülüğün ardından giden ölümünü hazırlar.

<span id="an_11:20">11:20</span> RAB sapık yürekliden iğrenir,  
Dürüst yaşayandan hoşnut kalır.

<span id="an_11:21">11:21</span> Bilin ki, kötü kişi cezasız kalmaz,  
Doğruların soyuysa kurtulur.

<span id="an_11:22">11:22</span> Sağduyudan yoksun kadının güzelliği,  
Domuzun burnundaki altın halkaya benzer.

<span id="an_11:23">11:23</span> Doğruların isteği hep iyilikle
sonuçlanır,  
Kötülerin umutlarıysa gazapla.

<span id="an_11:24">11:24</span> Eliaçık olan daha çok kazanır,  
Hak yiyenin sonuysa yoksulluktur.

<span id="an_11:25">11:25</span> Cömert olan bolluğa erecek,  
Başkasına su verene su verilecek.

<span id="an_11:26">11:26</span> Halk buğday istifleyeni lanetler,  
Ama buğday satanı kutsar.

<span id="an_11:27">11:27</span> İyiliği amaç edinen beğeni kazanır,  
Kötülüğü amaç edinense kötülüğe uğrar.

<span id="an_11:28">11:28</span> Zenginliğine güvenen tepetaklak
gidecek,  
Oysa doğrular dalındaki yaprak gibi gelişecek.

<span id="an_11:29">11:29</span> Ailesine sıkıntı çektirenin mirası
yeldir,  
Ahmaklar da bilgelerin kulu olur.

<span id="an_11:30">11:30</span> Doğru kişinin işleri yaşam ağacının
meyvesine benzer,  
Bilge kişi insanları kazanır.

<span id="an_11:31">11:31</span> Bu dünyada doğru kişi bile
cezalandırılırsa,  
Kötülerle günahlıların cezalandırılacağı kesindir.

<span id="an_12:1">12:1</span> Terbiye edilmeyi seven bilgiyi de
sever,  
Azarlanmaktan nefret eden budaladır.

<span id="an_12:2">12:2</span> İyi kişi RABbin lütfuna erer,  
Ama düzenbazı RAB mahkûm eder.

<span id="an_12:3">12:3</span> Kötülük kişiyi güvenliğe kavuşturmaz,  
Ama doğruların kökü kazılamaz.

<span id="an_12:4">12:4</span> Erdemli kadın kocasının tacıdır,  
Edepsiz kadınsa kocasını yer bitirir.

<span id="an_12:5">12:5</span> Doğruların tasarıları adil,  
Kötülerin öğütleri aldatıcıdır.

<span id="an_12:6">12:6</span> Kötülerin sözleri ölüm tuzağıdır,  
Doğruların konuşmasıysa onları kurtarır.

<span id="an_12:7">12:7</span> Kötüler yıkılıp yok olur,  
Doğru kişinin evi ayakta kalır.

<span id="an_12:8">12:8</span> Kişi sağduyusu oranında övülür,  
Çarpık düşünceliyse küçümsenir.

<span id="an_12:9">12:9</span> Köle sahibi olup aşağılanan  
Büyüklük taslayıp ekmeğe muhtaç olandan yeğdir.

<span id="an_12:10">12:10</span> Doğru kişi hayvanıyla ilgilenir,  
Ama kötünün sevecenliği bile zalimcedir.

<span id="an_12:11">12:11</span> Toprağını işleyenin ekmeği bol olur,  
Hayal peşinde koşansa sağduyudan yoksundur.

<span id="an_12:12">12:12</span> Kötü kişi kötülerin ganimetini ister,  
Ama doğru kişilerin kökü ürün verir.

<span id="an_12:13">12:13</span> Kötü kişinin günahlı sözleri kendisi
için tuzaktır,  
Ama doğru kişi sıkıntıyı atlatır.

<span id="an_12:14">12:14</span> İnsan ağzının ürünüyle iyiliğe doyar,  
Elinin emeğine göre de karşılığını alır.

<span id="an_12:15">12:15</span> Ahmağın yolu kendi gözünde doğrudur,  
Bilge kişiyse öğüde kulak verir.

<span id="an_12:16">12:16</span> Ahmak sinirlendiğini hemen belli
eder,  
Ama ihtiyatlı olan aşağılanmaya aldırmaz.

<span id="an_12:17">12:17</span> Dürüst tanık doğruyu söyler,  
Yalancı tanıksa hile solur.

<span id="an_12:18">12:18</span> Düşünmeden söylenen sözler kılıç gibi
keser,  
Bilgelerin diliyse şifa verir.

<span id="an_12:19">12:19</span> Gerçek sözler sonsuza dek kalıcıdır,  
Oysa yalanın ömrü bir anlıktır.

<span id="an_12:20">12:20</span> Kötülük tasarlayanın yüreği hileci,  
Barışı öğütleyenin yüreğiyse sevinçlidir.

<span id="an_12:21">12:21</span> Doğru kişiye hiç zarar gelmez,  
Kötünün başıysa beladan kurtulmaz.

<span id="an_12:22">12:22</span> RAB yalancı dudaklardan iğrenir,  
Ama gerçeğe uyanlardan hoşnut kalır.

<span id="an_12:23">12:23</span> İhtiyatlı kişi bilgisini kendine
saklar,  
Oysa akılsızın yüreği ahmaklığını ilan eder.

<span id="an_12:24">12:24</span> Çalışkanların eli egemenlik sürer,  
Tembellikse köleliğe götürür.

<span id="an_12:25">12:25</span> Kaygılı yürek insanı çökertir,  
Ama güzel söz sevindirir.

<span id="an_12:26">12:26</span> Doğru kişi arkadaşına da yol
gösterir,  
Kötünün tuttuğu yolsa kendini saptırır.

<span id="an_12:27">12:27</span> Tembel kişi işini bitirmez,  
Oysa çalışkan değerli bir servet kazanır.

<span id="an_12:28">12:28</span> Doğru yol yaşam kaynağıdır,  
Bu yol ölümsüzlüğe götürür.

<span id="an_13:1">13:1</span> Bilge kişi terbiye edilmeyi sever,  
Alaycı kişi azarlansa da aldırmaz.

<span id="an_13:2">13:2</span> İyi insan ağzından çıkan sözler için
ödüllendirilir,  
Ama hainlerin soluduğu zorbalıktır.

<span id="an_13:3">13:3</span> Dilini tutan canını korur,  
Ama boşboğazın sonu yıkımdır.

<span id="an_13:4">13:4</span> Tembel canının çektiğini elde edemez,  
Çalışkanın istekleriyse tümüyle yerine gelir.

<span id="an_13:5">13:5</span> Doğru kişi yalandan nefret eder,  
Kötünün sözleriyse iğrençtir, yüzkarasıdır.

<span id="an_13:6">13:6</span> Doğruluk dürüst yaşayanı korur,  
Kötülük günahkârı yıkar.

<span id="an_13:7">13:7</span> Kimi hiçbir şeyi yokken kendini zengin
gösterir,  
Kimi serveti çokken kendini yoksul gösterir.

<span id="an_13:8">13:8</span> Kişinin serveti gün gelir canına fidye
olur,  
Oysa yoksul kişi tehdide aldırmaz.

<span id="an_13:9">13:9</span> Doğruların ışığı parlak yanar,  
Kötülerin çırası söner.

<span id="an_13:10">13:10</span> Kibirden ancak kavga çıkar,  
Öğüt dinleyense bilgedir.

<span id="an_13:11">13:11</span> Havadan kazanılan para yok olur,  
Azar azar biriktirenin serveti çok olur.

<span id="an_13:12">13:12</span> Ertelenen umut hayal kırıklığına
uğratır,  
Yerine gelen dilekse yaşam verir.

<span id="an_13:13">13:13</span> Uyarılara kulak asmayan bedelini
öder,  
Buyruklara saygılı olansa ödülünü alır.

<span id="an_13:14">13:14</span> Bilgelerin öğrettikleri yaşam
kaynağıdır,  
İnsanı ölüm tuzaklarından uzaklaştırır.

<span id="an_13:15">13:15</span> Sağduyulu davranış saygınlık
kazandırır,  
Hainlerin yoluysa yıkıma götürür. Masoretik metin ‹‹Sürer›› ya da
‹‹Çetindir››.

<span id="an_13:16">13:16</span> İhtiyatlı kişi işini bilerek yapar,  
Akılsız kişiyse ahmaklığını sergiler.

<span id="an_13:17">13:17</span> Kötü ulak belaya düşer,  
Güvenilir elçiyse şifa getirir.

<span id="an_13:18">13:18</span> Terbiye edilmeye yanaşmayanı  
Yokluk ve utanç bekliyor,  
Ama azara kulak veren onurlandırılır.

<span id="an_13:19">13:19</span> Yerine getirilen dilek mutluluk
verir.  
Akılsız kötülükten uzak kalamaz.

<span id="an_13:20">13:20</span> Bilgelerle oturup kalkan bilge olur,  
Akılsızlarla dost olansa zarar görür.

<span id="an_13:21">13:21</span> Günahkârın peşini felaket bırakmaz,  
Doğruların ödülüyse gönençtir.

<span id="an_13:22">13:22</span> İyi kişi torunlarına miras bırakır,  
Günahkârın servetiyse doğru kişiye kalır.

<span id="an_13:23">13:23</span> Yoksulun tarlası bol ürün verebilir,  
Ama haksızlık bunu alıp götürür.

<span id="an_13:24">13:24</span> Oğlundan değneği esirgeyen, onu
sevmiyor demektir.  
Seven baba özenle terbiye eder.

<span id="an_13:25">13:25</span> Doğru kişinin yeterince yiyeceği
vardır,  
Kötünün karnıysa aç kalır.

<span id="an_14:1">14:1</span> Bilge kadın evini yapar,  
Ahmak kadın evini kendi eliyle yıkar.

<span id="an_14:2">14:2</span> Doğru yolda yürüyen, RABden korkar,  
Yoldan sapan, RABbi hor görür.

<span id="an_14:3">14:3</span> Ahmağın sözleri sırtına kötektir,  
Ama bilgenin dudakları kendisini korur.

<span id="an_14:4">14:4</span> Öküz yoksa yemlik boş kalır,  
Çünkü bol ürünü sağlayan öküzün gücüdür.

<span id="an_14:5">14:5</span> Güvenilir tanık yalan söylemez,  
Yalancı tanıksa yalan solur.

<span id="an_14:6">14:6</span> Alaycı bilgeliği arasa da bulamaz,  
Akıllı içinse bilgi edinmek kolaydır.

<span id="an_14:7">14:7</span> Akılsız kişiden uzak dur,  
Çünkü sana öğretecek bir şeyi yok.

<span id="an_14:8">14:8</span> İhtiyatlı kişinin bilgeliği, ne
yapacağını bilmektir,  
Akılsızların ahmaklığıysa aldanmaktır.

<span id="an_14:9">14:9</span> Ahmaklar suç sunusuyla alay eder,  
Dürüstler ise iyi niyetlidir.

<span id="an_14:10">14:10</span> Yürek kendi acısını bilir,  
Sevinciniyse kimse paylaşmaz.

<span id="an_14:11">14:11</span> Kötü kişinin evi yerle bir edilecek,  
Doğru kişinin konutuysa bayındır olacak.

<span id="an_14:12">14:12</span> Öyle yol var ki, insana düz gibi
görünür,  
Ama sonu ölümdür.

<span id="an_14:13">14:13</span> Gülerken bile yürek sızlayabilir,  
Sevinç bitince acı yine görünebilir.

<span id="an_14:14">14:14</span> Yüreği dönek olan tuttuğu yolun,  
İyi kişi de yaptıklarının ödülünü alacaktır.

<span id="an_14:15">14:15</span> Saf kişi her söze inanır,  
İhtiyatlı olansa attığı her adımı hesaplar.

<span id="an_14:16">14:16</span> Bilge kişi korktuğu için kötülükten
uzaklaşır,  
Akılsızsa büyüklük taslayıp kendine güvenir.

<span id="an_14:17">14:17</span> Çabuk öfkelenen ahmakça davranır,  
Düzenbazdan herkes nefret eder.

<span id="an_14:18">14:18</span> Saf kişilerin mirası akılsızlıktır,  
İhtiyatlı kişilerin tacı ise bilgidir.

<span id="an_14:19">14:19</span> Alçaklar iyilerin önünde,  
Kötüler doğruların kapısında eğilirler.

<span id="an_14:20">14:20</span> Komşusu bile yoksulu sevmez,  
Oysa zenginin dostu çoktur.

<span id="an_14:21">14:21</span> Komşuyu hor görmek günahtır,  
Ne mutlu mazluma lütfedene!

<span id="an_14:22">14:22</span> Kötülük tasarlayan yolunu şaşırmaz
mı?  
Oysa iyilik tasarlayan sevgi ve sadakat kazanır.

<span id="an_14:23">14:23</span> Her emek kazanç getirir,  
Ama boş lakırdı yoksulluğa götürür.

<span id="an_14:24">14:24</span> Bilgelerin tacı servetleridir,  
Akılsızlarsa ahmaklıklarıyla tanınır. ‹‹Akılsızların çelengiyse
ahmaklıktır››.

<span id="an_14:25">14:25</span> Dürüst tanık can kurtarır,  
Yalancı tanık aldatıcıdır.

<span id="an_14:26">14:26</span> RABden korkan tam güvenliktedir,  
RAB onun çocuklarına da sığınak olacaktır.

<span id="an_14:27">14:27</span> RAB korkusu yaşam kaynağıdır,  
İnsanı ölüm tuzaklarından uzaklaştırır.

<span id="an_14:28">14:28</span> Kralın yüceliği halkının çokluğuna
bağlıdır,  
Halk yok olursa hükümdar da mahvolur.

<span id="an_14:29">14:29</span> Geç öfkelenen akıllıdır,  
Çabuk sinirlenen ahmaklığını gösterir.

<span id="an_14:30">14:30</span> Huzurlu yürek bedenin yaşam
kaynağıdır,  
Hırs ise insanı için için yer bitirir.

<span id="an_14:31">14:31</span> Muhtacı ezen, Yaradanını hor görüyor
demektir.  
Yoksula acıyansa Yaradanı yüceltir.

<span id="an_14:32">14:32</span> Kötü kişi uğradığı felaketle yıkılır,  
Doğru insanın ölümde bile sığınacak yeri var.

<span id="an_14:33">14:33</span> Bilgelik akıllı kişinin yüreğinde
barınır,  
Akılsızlar arasında bile kendini belli eder.

<span id="an_14:34">14:34</span> Doğruluk bir ulusu yüceltir,  
Oysa günah herhangi bir halk için utançtır.

<span id="an_14:35">14:35</span> Kral sağduyulu kulunu beğenir,  
Utanç getirene öfkelenir.

<span id="an_15:1">15:1</span> Yumuşak yanıt gazabı yatıştırır,  
Oysa yaralayıcı söz öfkeyi alevlendirir.

<span id="an_15:2">15:2</span> Bilgenin dili bilgiyi iyi kullanır,  
Akılsızın ağzındansa ahmaklık akar.

<span id="an_15:3">15:3</span> RABbin gözü her yerde olanı görür,  
Kötüleri de iyileri de gözler.

<span id="an_15:4">15:4</span> Okşayıcı dil yaşam verirfı,  
Çarpık dilse ruhu yaralar.

<span id="an_15:5">15:5</span> Ahmak babasının uyarılarını küçümser,  
İhtiyatlı kişi azara kulak verir.

<span id="an_15:6">15:6</span> Doğru kişinin evi büyük hazine gibidir,  
Kötünün geliriyse sıkıntı kaynağıdır.

<span id="an_15:7">15:7</span> Bilgelerin dudakları bilgi yayar,  
Ama akılsızların yüreği öyle değildir.

<span id="an_15:8">15:8</span> RAB kötülerin kurbanından iğrenir,  
Ama doğruların duası Onu hoşnut eder.

<span id="an_15:9">15:9</span> RAB kötü kişinin yolundan iğrenir,  
Doğruluğun ardından gideni sever.

<span id="an_15:10">15:10</span> Yoldan sapan şiddetle cezalandırılır  
Ve azarlanmaktan nefret eden ölüme gider.

<span id="an_15:11">15:11</span> RAB, ölüm ve yıkım diyarında olup
biteni bilir,  
Nerde kaldı ki insanın yüreği!

<span id="an_15:12">15:12</span> Alaycı kişi azarlanmaktan hoşlanmaz,  
Bilgelere gidip danışmaz.

<span id="an_15:13">15:13</span> Mutlu yürek yüzü neşelendirir,  
Acılı yürek ruhu ezer.

<span id="an_15:14">15:14</span> Akıllı yürek bilgi arar,  
Akılsızın ağzıysa ahmaklıkla beslenir.

<span id="an_15:15">15:15</span> Mazlumun bütün günleri sıkıntı
doludur,  
Mutlu bir yürekse sahibine sürekli ziyafettir.

<span id="an_15:16">15:16</span> Yoksul olup RABden korkmak,  
Zengin olup kaygı içinde yaşamaktan yeğdir.

<span id="an_15:17">15:17</span> Sevgi dolu bir ortamdaki sebze
yemeği,  
Nefret dolu bir ortamdaki besili danadan yeğdir.

<span id="an_15:18">15:18</span> Huysuz kişi çekişme yaratır,  
Sabırlı kişi kavgayı yatıştırır.

<span id="an_15:19">15:19</span> Tembelin yolu dikenli çit gibidir,  
Doğrunun yoluysa ana caddeye benzer.

<span id="an_15:20">15:20</span> Bilge çocuk babasını sevindirir,  
Akılsız çocuksa annesini küçümser.

<span id="an_15:21">15:21</span> Sağduyudan yoksun kişi ahmaklığıyla
sevinir,  
Ama akıllı insan dürüst bir yaşam sürer.

<span id="an_15:22">15:22</span> Karşılıklı danışılmazsa tasarılar boşa
çıkar,  
Danışmanların çokluğuyla başarıya ulaşılır.

<span id="an_15:23">15:23</span> Uygun yanıt sahibini mutlu eder,  
Yerinde söylenen söz ne güzeldir!

<span id="an_15:24">15:24</span> Sağduyulu kişi yukarıya, yaşama giden
yoldadır,  
Bu da ölüler diyarına inmesini önler.

<span id="an_15:25">15:25</span> RAB kibirlinin evini yıkar,  
Dul kadının sınırını korur.

<span id="an_15:26">15:26</span> RAB kötünün tasarılarından iğrenir,  
Temiz düşüncelerden hoşnut kalır. temizdir››.

<span id="an_15:27">15:27</span> Kazanca düşkün kişi kendi evine sıkıntı
verir,  
Rüşvetten nefret edense rahat yaşar.

<span id="an_15:28">15:28</span> Doğru kişinin aklı yanıtını iyi
tartar,  
Kötünün ağzı kötülük saçar.

<span id="an_15:29">15:29</span> RAB kötülerden uzak durur,  
Oysa doğruların duasını duyar.

<span id="an_15:30">15:30</span> Gülen gözler yüreği sevindirir,  
İyi haber bedeni ferahlatır.

<span id="an_15:31">15:31</span> Yaşam veren uyarıları dinleyen,  
Bilgeler arasında konaklar.

<span id="an_15:32">15:32</span> Terbiyeden kaçan kendine zarar verir,  
Azara kulak verense sağduyu kazanır.

<span id="an_15:33">15:33</span> RAB korkusu bilgelik öğretir,  
Alçakgönüllülük de onurun önkoşuludur.

<span id="an_16:1">16:1</span> İnsan aklıyla çok şey tasarlayabilir,  
Ama dilin vereceği yanıt RABdendir.

<span id="an_16:2">16:2</span> İnsan her yaptığını temiz sanır,  
Ama niyetlerini tartan RABdir.

<span id="an_16:3">16:3</span> Yapacağın işleri RABbe emanet et,  
O zaman tasarıların gerçekleşir.

<span id="an_16:4">16:4</span> RAB her şeyi amacına uygun yapar,  
Kötü kişinin yıkım gününü de O hazırlar.

<span id="an_16:5">16:5</span> RAB yüreği küstah olandan iğrenir,  
Bilin ki, öyleleri cezasız kalmaz.

<span id="an_16:6">16:6</span> Sevgi ve bağlılık suçları bağışlatır,  
RAB korkusu insanı kötülükten uzaklaştırır.

<span id="an_16:7">16:7</span> RAB kişinin yaşayışından hoşnutsa  
Düşmanlarını bile onunla barıştırır.

<span id="an_16:8">16:8</span> Doğrulukla kazanılan az şey  
Haksızlıkla kazanılan büyük gelirden iyidir.

<span id="an_16:9">16:9</span> Kişi yüreğinde gideceği yolu tasarlar,  
Ama adımlarını RAB yönlendirir.

<span id="an_16:10">16:10</span> Tanrı buyruklarını kralın ağzıyla
açıklar,  
Bu nedenle kral adaleti çiğnememelidir.

<span id="an_16:11">16:11</span> Doğru terazi ve baskül RABbindir,  
Bütün tartı ağırlıklarını O belirler.

<span id="an_16:12">16:12</span> Krallar kötülükten iğrenir,  
Çünkü tahtın güvencesi adalettir.

<span id="an_16:13">16:13</span> Kral doğru söyleyenden hoşnut kalır,  
Dürüst konuşanı sever.

<span id="an_16:14">16:14</span> Kralın öfkesi ölüm habercisidir,  
Ama bilge kişi onu yatıştırır.

<span id="an_16:15">16:15</span> Kralın yüzü gülüyorsa, yaşam
demektir.  
Lütfu son yağmuru getiren bulut gibidir.

<span id="an_16:16">16:16</span> Bilgelik kazanmak altından daha
değerlidir,  
Akla sahip olmak da gümüşe yeğlenir.

<span id="an_16:17">16:17</span> Dürüstlerin tuttuğu yol kötülükten
uzaklaştırır,  
Yoluna dikkat eden, canını korur.

<span id="an_16:18">16:18</span> Gururun ardından yıkım,  
Kibirli ruhun ardından da düşüş gelir.

<span id="an_16:19">16:19</span> Mazlumlar arasında alçakgönüllü biri
olmak,  
Kibirlilerle çapul malı paylaşmaktan iyidir.

<span id="an_16:20">16:20</span> Öğüde kulak veren başarıya ulaşır,  
RABbe güvenen mutlu olur.

<span id="an_16:21">16:21</span> Bilge yüreklilere akıllı denir,  
Tatlı söz ikna gücünü artırır.

<span id="an_16:22">16:22</span> Sağduyu, sahibine yaşam kaynağı,  
Ahmaklıksa ahmaklara cezadır.

<span id="an_16:23">16:23</span> Bilgenin aklı diline yön verir,  
Dudaklarının ikna gücünü artırır.

<span id="an_16:24">16:24</span> Hoş sözler petek balı gibidir,  
Cana tatlı ve bedene şifadır.

<span id="an_16:25">16:25</span> Öyle yol var ki, insana düz gibi
görünür,  
Ama sonu ölümdür.

<span id="an_16:26">16:26</span> Emekçinin iştahıdır onu çalıştıran,  
Çünkü açlığı onu kamçılar.

<span id="an_16:27">16:27</span> Alçaklar başkalarına kötülük
tasarlar,  
Konuşmaları kavurucu ateş gibidir.

<span id="an_16:28">16:28</span> Huysuz kişi çekişmeyi körükler,  
Dedikoducu can dostları ayırır.

<span id="an_16:29">16:29</span> Zorba kişi başkalarını ayartır  
Ve onları olumsuz yola yöneltir.

<span id="an_16:30">16:30</span> Göz kırpmak düzenbazlığa,  
Sinsi gülücükler kötülüğe işarettir.

<span id="an_16:31">16:31</span> Ağarmış saçlar onur tacıdır,  
Doğru yaşayışla kazanılır.

<span id="an_16:32">16:32</span> Sabırlı kişi yiğitten üstündür,  
Kendini denetleyen de kentler fethedenden üstündür.

<span id="an_16:33">16:33</span> İnsan kura atar,  
Ama her kararı RAB verir.

<span id="an_17:1">17:1</span> Huzur içinde kuru bir lokma,  
Kavga ve ziyafet dolu evden iyidir.

<span id="an_17:2">17:2</span> Sağduyulu köle,  
Ailesini utanca sokan oğula egemen olur  
Ve kardeşlerle birlikte mirastan pay alır.

<span id="an_17:3">17:3</span> Altın ocakta, gümüş potada arıtılır,  
Yüreği arıtansa RABdir.

<span id="an_17:4">17:4</span> Kötü kişi fesat yüklü dudakları dinler,  
Yalancı da yıkıcı dile kulak verir.

<span id="an_17:5">17:5</span> Yoksulla alay eden, onu yaratanı hor
görür.  
Felakete sevinen cezasız kalmaz.

<span id="an_17:6">17:6</span> Torunlar yaşlıların tacıdır,  
Çocukların övüncü anne babalarıdır.

<span id="an_17:7">17:7</span> Kurumlu sözler ahmağa nasıl yakışmazsa,  
Soyluya da yalancı dudaklar hiç yakışmaz.

<span id="an_17:8">17:8</span> Sahibinin gözünde rüşvet bir tılsımdır.  
Ne yapsa başarılı olur.

<span id="an_17:9">17:9</span> Sevgi isteyen kişi suçları bağışlar,  
Olayı diline dolayansa can dostları ayırır.

<span id="an_17:10">17:10</span> Akıllı kişiyi azarlamak,  
Akılsıza yüz darbe vurmaktan etkilidir.

<span id="an_17:11">17:11</span> Kötü kişi ancak başkaldırmaya
eğilimlidir,  
Ona gönderilecek ulak acımasız olacaktır.

<span id="an_17:12">17:12</span> Azgınlığı üstünde bir akılsızla
karşılaşmak,  
Yavrularından edilmiş dişi ayıyla karşılaşmaktan beterdir.

<span id="an_17:13">17:13</span> İyiliğin karşılığını kötülükle
ödeyenin  
Evinden kötülük eksik olmaz.

<span id="an_17:14">17:14</span> Kavganın başlangıcı su sızıntısına
benzer,  
Bir patlamaya yol açmadan çekişmeyi bırak.

<span id="an_17:15">17:15</span> Kötüyü aklayan da, doğruyu mahkûm eden
de  
RABbi tiksindirir.

<span id="an_17:16">17:16</span> Akılsız biri bilgelik satın almak için
niye para harcasın?  
Zaten sağduyudan yoksun!

<span id="an_17:17">17:17</span> Dost her zaman sever,  
Kardeş sıkıntılı günde belli olur.

<span id="an_17:18">17:18</span> Sağduyudan yoksun kişi el sıkışıp  
Başkasına kefil olur.

<span id="an_17:19">17:19</span> Başkaldırıyı seven kavgayı sever,  
Kapısını yüksek yapan yıkımına davetiye çıkarır.

<span id="an_17:20">17:20</span> Sapık yürekli kişi iyilik
beklememeli.  
Diliyle aldatan da belaya düşer.

<span id="an_17:21">17:21</span> Akılsız kendisini doğurana derttir,  
Ahmağın babası sevinç nedir bilmez.

<span id="an_17:22">17:22</span> İç ferahlığı sağlık getirir,  
Ezik ruh ise bedeni yıpratır.

<span id="an_17:23">17:23</span> Kötü kişi adaleti saptırmak için  
Gizlice rüşvet alır.

<span id="an_17:24">17:24</span> Akıllı kişi gözünü bilgelikten
ayırmaz,  
Akılsızın gözüyse hep sağda soldadır.

<span id="an_17:25">17:25</span> Akılsız çocuk babasına üzüntü,  
Annesine acı verir.

<span id="an_17:26">17:26</span> Ne suçsuza ceza kesmek iyidir,  
Ne de görevliyi dürüst davrandığı için dövmek...

<span id="an_17:27">17:27</span> Bilgili kişi az konuşur,  
Akıllı kişi sakin ruhludur.

<span id="an_17:28">17:28</span> Çenesini tutup susan ahmak bile  
Bilge ve akıllı sayılır.

<span id="an_18:1">18:1</span> Geçimsiz kişi kendi çıkarı peşindedir,  
İyi öğüde hep karşı çıkar.

<span id="an_18:2">18:2</span> Akılsız kişi bir şey anlamaktan çok  
Kendi düşüncelerini açmaktan hoşlanır.

<span id="an_18:3">18:3</span> Kötülüğü aşağılanma,  
Ayıbı utanç izler.

<span id="an_18:4">18:4</span> Bilge kişinin ağzından çıkan sözler derin
sular gibidir,  
Bilgelik pınarı da coşkun bir akarsu.

<span id="an_18:5">18:5</span> Kötüyü kayırmak da,  
Suçsuzdan adaleti esirgemek de iyi değildir.

<span id="an_18:6">18:6</span> Akılsızın dudakları çekişmeye yol açar,  
Ağzı da dayağı davet eder.

<span id="an_18:7">18:7</span> Akılsızın ağzı kendisini mahveder,  
Dudakları da canına tuzaktır.

<span id="an_18:8">18:8</span> Dedikodu tatlı lokma gibidir,  
İnsanın ta içine işler.

<span id="an_18:9">18:9</span> İşini savsaklayan kişi  
Yıkıcıya kardeştir.

<span id="an_18:10">18:10</span> RABbin adı güçlü kuledir,  
Ona sığınan doğru kişi için korunaktır.

<span id="an_18:11">18:11</span> Zengin servetini bir kale,  
Aşılmaz bir sur sanır.

<span id="an_18:12">18:12</span> Yürekteki gururu düşüş,  
Alçakgönüllülüğü ise onur izler.

<span id="an_18:13">18:13</span> Dinlemeden yanıt vermek  
Ahmaklık ve utançtır.

<span id="an_18:14">18:14</span> İnsanın ruhu hastalıkta ona
destektir.  
Ama ezik ruh nasıl dayanabilir?

<span id="an_18:15">18:15</span> Akıllı kişi bilgiyi satın alır,  
Bilgenin kulağı da bilgi peşindedir.

<span id="an_18:16">18:16</span> Armağan, verenin yolunu açar  
Ve kendisini büyüklerin önüne çıkartır.

<span id="an_18:17">18:17</span> Duruşmada ilk konuşan haklı görünür,  
Başkası çıkıp onu sorgulayana dek.

<span id="an_18:18">18:18</span> Kura çekişmeleri sona erdirir,  
Güçlü rakipleri uzlaştırır.

<span id="an_18:19">18:19</span> Gücenmiş kardeş surlu kentten daha zor
elde edilir.  
Çekişme sürgülü kale kapısı gibidir.

<span id="an_18:20">18:20</span> İnsanın karnı ağzının meyvesiyle,  
Dudaklarının ürünüyle doyar.

<span id="an_18:21">18:21</span> Dil ölüme de götürebilir, yaşama da;  
Konuşmayı seven, dilin meyvesine katlanmak zorundadır.

<span id="an_18:22">18:22</span> İyi bir eş bulan iyilik bulur  
Ve RABbin lütfuna erer.

<span id="an_18:23">18:23</span> Yoksul acınma dilenir,  
Zenginin yanıtıysa serttir.

<span id="an_18:24">18:24</span> Yıkıma götüren dostlar vardır,  
Ama öyle dost var ki, kardeşten yakındır insana. yıkıma gider››.

<span id="an_19:1">19:1</span> Dürüst yaşayan bir yoksul olmak,  
Yalancı bir akılsız olmaktan yeğdir.

<span id="an_19:2">19:2</span> Bilgisiz heves işe yaramaz,  
Acelecilik insanı yanılgıya düşürür.

<span id="an_19:3">19:3</span> İnsanın ahmaklığı yaşamını yıkar,  
Yine de içinden RABbe öfkelenir.

<span id="an_19:4">19:4</span> Zenginlik dost üstüne dost kazandırır.  
Oysa yoksulun dostu onu yüzüstü bırakır.

<span id="an_19:5">19:5</span> Yalancı tanık cezasız kalmaz,  
Yalan soluyan kurtulamaz.

<span id="an_19:6">19:6</span> Birçokları önemli kişinin gözüne girmek  
Ve eli açık olanın dostu olmak ister.

<span id="an_19:7">19:7</span> Yoksulun akrabaları bile onu sevmezse,  
Dostlarının ondan uzak duracağı daha da kesindir.  
Ne kadar yalvarsa ona yaklaşmazlar.

<span id="an_19:8">19:8</span> Sağduyulu olan canını sever,  
Aklı izleyen bolluğa kavuşur.

<span id="an_19:9">19:9</span> Yalancı tanık cezasız kalmaz,  
Yalan soluyan yok olur.

<span id="an_19:10">19:10</span> Akılsızın gösterişli bir yaşam sürmesi
uygun değilse,  
Kölelerin önderlere egemen olması  
Hiç uygun değildir.

<span id="an_19:11">19:11</span> Sağduyulu kişi sabırlıdır,  
Kusurları hoş görmesi ona onur kazandırır.

<span id="an_19:12">19:12</span> Kralın öfkesi genç aslanın kükreyişine
benzer,  
Lütfuysa otların üzerine düşen çiy gibidir.

<span id="an_19:13">19:13</span> Akılsız çocuk babasının başına
beladır,  
Dırdır eden kadın sürekli damlayan su gibidir.

<span id="an_19:14">19:14</span> Ev ve servet babadan mirastır,  
Ama sağduyulu kadın RABbin armağanıdır.

<span id="an_19:15">19:15</span> Tembellik insanı uyuşukluğa iter,  
Haylaz kişi de aç kalır.

<span id="an_19:16">19:16</span> Tanrı buyruğuna uyan canını korur,  
Gitmesi gereken yolları umursamayan ölür.

<span id="an_19:17">19:17</span> Yoksula acıyan kişi RABbe ödünç vermiş
olur,  
Yaptığı iyilik için RAB onu ödüllendirir.

<span id="an_19:18">19:18</span> Henüz umut varken çocuğunu eğit,  
Onun yıkımına neden olma.

<span id="an_19:19">19:19</span> Huysuz insan cezasını çekmelidir.  
Onu bir kere kurtarsan da, hep aynı şeyi yapman gerekir.

<span id="an_19:20">19:20</span> Öğüde kulak ver, terbiyeyi kabul et
ki,  
Ömrünün kalan kısmı boyunca bilge olasın.

<span id="an_19:21">19:21</span> İnsan yüreğinde çok şey tasarlar,  
Ama gerçekleşen, RABbin amacıdır.

<span id="an_19:22">19:22</span> İnsandan istenen vefadır,  
Yoksul olmak yalancı olmaktan yeğdir.

<span id="an_19:23">19:23</span> RAB korkusu  
Doygun ve dertsiz bir yaşama kavuşturur.

<span id="an_19:24">19:24</span> Tembel sahana daldırdığı elini  
Ağzına geri götürmek bile istemez.

<span id="an_19:25">19:25</span> Alaycıyı döversen bön kişi ibret
alır,  
Akıllı kişiyi azarlarsan bilgisine bilgi katar.

<span id="an_19:26">19:26</span> Babasına saldıran, annesini kovan
çocuk,  
Ailesinin utancı ve yüzkarasıdır.

<span id="an_19:27">19:27</span> Oğlum, uyarılara kulağını tıkarsan,  
Bilgi kaynağı sözlerden saparsın.

<span id="an_19:28">19:28</span> Niyeti bozuk tanık adaletle eğlenir,  
Kötülerin ağzı fesatla beslenir.

<span id="an_19:29">19:29</span> Alaycılar için ceza,  
Akılsızların sırtı için kötek hazırdır.

<span id="an_20:1">20:1</span> Şarap insanı alaycı, içki gürültücü
yapar,  
Onun etkisiyle yoldan sapan bilge değildir.

<span id="an_20:2">20:2</span> Kralın öfkesi genç aslanın kükreyişine
benzer,  
Onu kızdıran canından olur.

<span id="an_20:3">20:3</span> Kavgadan kaçınmak insan için onurdur,  
Oysa her ahmak tartışmaya hazırdır.

<span id="an_20:4">20:4</span> Sonbaharda çift sürmeyen tembel,  
Hasatta aradığını bulamaz.

<span id="an_20:5">20:5</span> İnsanın niyetleri derin bir kuyunun
suları gibidir,  
Akıllı kişi onları açığa çıkarır.

<span id="an_20:6">20:6</span> İnsanların çoğu, ‹‹Vefalıyım›› der.  
Ama sadık birini kim bulabilir?

<span id="an_20:7">20:7</span> Doğru ve dürüst bir babaya  
Sahip olan çocuklara ne mutlu!

<span id="an_20:8">20:8</span> Yargı kürsüsünde oturan kral,  
Kötülüğü gözleriyle ayıklar.

<span id="an_20:9">20:9</span> Kim, ‹‹Yüreğimi pak kıldım,  
Günahımdan arındım›› diyebilir?

<span id="an_20:10">20:10</span> RAB hileli tartıdan da, hileli ölçüden
de tiksinir.

<span id="an_20:11">20:11</span> Çocuk bile eylemleriyle kendini belli
eder,  
Yaptıkları pak ve doğru mu, değil mi, anlaşılır.

<span id="an_20:12">20:12</span> İşiten kulağı da gören gözü de  
RAB yaratmıştır.

<span id="an_20:13">20:13</span> Uykuyu seversen yoksullaşırsın,  
Uyanık durursan ekmeğin bol olur.

<span id="an_20:14">20:14</span> Alıcı, ‹‹İşe yaramaz, işe yaramaz››
der,  
Ama alıp gittikten sonra aldığıyla övünür.

<span id="an_20:15">20:15</span> Bol bol altının, mücevherin olabilir,  
Ama bilgi akıtan dudaklar daha değerlidir.

<span id="an_20:16">20:16</span> Tanımadığı birine kefil olanın
giysisini al;  
Bir yabancı için yapıyorsa bunu,  
Giysisini rehin tut.

<span id="an_20:17">20:17</span> Hileyle kazanılan yiyecek insana tatlı
gelir,  
Ama sonra ağza dolan çakıl gibidir.

<span id="an_20:18">20:18</span> Tasarılarını danışarak yap,  
Yöntemlere uyarak savaş.

<span id="an_20:19">20:19</span> Dedikoducu sır saklayamaz,  
Bu nedenle ağzı gevşek olanla arkadaşlık etme.

<span id="an_20:20">20:20</span> Annesine ya da babasına sövenin  
Işığı zifiri karanlıkta sönecek.

<span id="an_20:21">20:21</span> Tez elde edilen mirasın  
Sonu bereketli olmaz.

<span id="an_20:22">20:22</span> ‹‹Bu kötülüğü sana ödeteceğim›› deme;  
RABbi bekle, O seni kurtarır.

<span id="an_20:23">20:23</span> RAB hileli tartıdan tiksinir,  
Hileli teraziden hoşlanmaz.

<span id="an_20:24">20:24</span> İnsanın adımlarını RAB yönlendirir;  
Öyleyse insan tuttuğu yolu nasıl anlayabilir?

<span id="an_20:25">20:25</span> Düşünmeden adakta bulunmak  
Sakıncalıdır.

<span id="an_20:26">20:26</span> Bilge kral kötüleri ayıklar,  
Harman döver gibi cezalandırır.

<span id="an_20:27">20:27</span> İnsanın ruhu RABbin ışığıdır,  
İç varlığın derinliklerine işler.

<span id="an_20:28">20:28</span> Sevgi ve sadakat kralın güvencesidir.  
Onun tahtını sağlamlaştıran sevgidir.

<span id="an_20:29">20:29</span> Gençlerin görkemi güçleri,  
Yaşlıların onuru ağarmış saçlardır.

<span id="an_20:30">20:30</span> Yaralayan darbeler kötülüğü temizler,  
Kötek iç varlığın derinliklerini paklar.

<span id="an_21:1">21:1</span> Kralın yüreği RABbin elindedir,  
Kanaldaki su gibi onu istediği yöne çevirir.

<span id="an_21:2">21:2</span> İnsan izlediği her yolun doğru olduğunu
sanır,  
Ama niyetlerini tartan RABdir.

<span id="an_21:3">21:3</span> RAB kendisine kurban sunulmasından çok,  
Doğruluğun ve adaletin yerine getirilmesini ister.

<span id="an_21:4">21:4</span> Küstah bakışlar ve kibirli yürek  
Kötülerin çırası ve günahıdır.

<span id="an_21:5">21:5</span> Çalışkanın tasarıları hep bollukla,  
Her türlü acelecilik hep yoklukla sonuçlanır.

<span id="an_21:6">21:6</span> Yalan dolanla yapılan servet,  
Sis gibi geçicidir ve ölüm tuzağıdır.

<span id="an_21:7">21:7</span> Kötülerin zorbalığı kendilerini süpürüp
götürür,  
Çünkü doğru olanı yapmaya yanaşmazlar.

<span id="an_21:8">21:8</span> Suçlunun yolu dolambaçlı,  
Pak kişinin yaptıklarıysa dosdoğrudur.

<span id="an_21:9">21:9</span> Kavgacı kadınla aynı evde oturmaktansa,  
Damın köşesinde oturmak yeğdir.

<span id="an_21:10">21:10</span> Kötünün can attığı kötülüktür,  
Hiç kimseye acımaz.

<span id="an_21:11">21:11</span> Alaycı cezalandırılınca bön kişi
akıllanır,  
Bilge olan öğretilenden bilgi kazanır.

<span id="an_21:12">21:12</span> Adil Olan, kötünün evini dikkatle
gözler  
Ve kötüleri yıkıma uğratır.

<span id="an_21:13">21:13</span> Yoksulun feryadına kulağını tıkayanın  
Feryadına yanıt verilmeyecektir.

<span id="an_21:14">21:14</span> Gizlice verilen armağan öfkeyi,  
Koyna sokuşturulan rüşvet de kızgın gazabı yatıştırır.

<span id="an_21:15">21:15</span> Hak yerine gelince doğru kişi
sevinir,  
Fesatçı dehşete düşer.

<span id="an_21:16">21:16</span> Sağduyudan uzaklaşan,  
Kendini ölüler arasında bulur.

<span id="an_21:17">21:17</span> Zevkine düşkün olan yoksullaşır,  
Şaraba ve zeytinyağına düşkün kişi de zengin olmaz.

<span id="an_21:18">21:18</span> Kötü kişi doğru kişinin fidyesidir,  
Hain de dürüstün.

<span id="an_21:19">21:19</span> Çölde yaşamak,  
Can sıkıcı ve kavgacı kadınla yaşamaktan yeğdir.

<span id="an_21:20">21:20</span> Bilgenin evi değerli eşya ve
zeytinyağıyla doludur,  
Akılsızsa malını har vurup harman savurur.

<span id="an_21:21">21:21</span> Doğruluğun ve sevginin ardından
koşan,  
Yaşam, gönenç ve onur bulur.

<span id="an_21:22">21:22</span> Bilge kişi güçlülerin kentine
saldırıp  
Güvendikleri kaleyi yıkar.

<span id="an_21:23">21:23</span> Ağzını ve dilini tutan  
Başını beladan korur.

<span id="an_21:24">21:24</span> Gururlu, küstah ve alaycı:  
Bunlar kas kas kasılan insanın adlarıdır.

<span id="an_21:25">21:25</span> Tembelin isteği onu ölüme götürür,  
Çünkü elleri çalışmaktan kaçınır;

<span id="an_21:26">21:26</span> Bütün gün isteklerini sıralar durur,  
Oysa doğru kişi esirgemeden verir.

<span id="an_21:27">21:27</span> Kötülerin sunduğu kurban iğrençtir,  
Hele bunu kötü niyetle sunarlarsa.

<span id="an_21:28">21:28</span> Yalancı tanık yok olur,  
Dinlemeyi bilenin tanıklığıysa inandırıcıdır.

<span id="an_21:29">21:29</span> Kötü kişi kendine güçlü bir görünüm
verir,  
Erdemli insansa tuttuğu yoldan emindir.

<span id="an_21:30">21:30</span> RABbe karşı başarılı olabilecek  
Bilgelik, akıl ve tasarı yoktur.

<span id="an_21:31">21:31</span> At savaş günü için hazır tutulur,  
Ama zafer sağlayan RAB'dir.

<span id="an_22:1">22:1</span> İyi ad büyük servetten,  
Saygınlık gümüş ve altından yeğdir.

<span id="an_22:2">22:2</span> Zenginle yoksulun ortak yönü şu:  
Her ikisini de RAB yarattı.

<span id="an_22:3">22:3</span> İhtiyatlı kişi tehlikeyi görünce
saklanır,  
Bönse öne atılır ve zarar görür.

<span id="an_22:4">22:4</span> Alçakgönüllülüğün ve RAB korkusunun
ödülü,  
Zenginlik, onur ve yaşamdır.

<span id="an_22:5">22:5</span> Kötünün yolu diken ve tuzakla doludur.  
Canını korumak isteyen bunlardan uzak durur.

<span id="an_22:6">22:6</span> Çocuğu tutması gereken yola göre
yetiştir,  
Yaşlandığında o yoldan ayrılmaz.

<span id="an_22:7">22:7</span> Zengin yoksullara egemen olur,  
Borç alan borç verenin kulu olur.

<span id="an_22:8">22:8</span> Fesat eken dert biçer,  
Gazabının değneği yok olur.

<span id="an_22:9">22:9</span> Cömert olan kutsanır,  
Çünkü yemeğini yoksullarla paylaşır.

<span id="an_22:10">22:10</span> Alaycıyı kov, kavga biter;  
Çekişme ve aşağılamalar da sona erer.

<span id="an_22:11">22:11</span> Yürek temizliğini ve güzel sözleri
seven,  
Kralın dostluğunu kazanır.

<span id="an_22:12">22:12</span> RAB bilgiyi gözetip korur,  
Hainin sözlerini ise altüst eder.

<span id="an_22:13">22:13</span> Tembel der ki, ‹‹Dışarda aslan var,  
Sokağa çıksam beni parçalar.››

<span id="an_22:14">22:14</span> Sokak kadınının ağzı dipsiz çukur
gibidir,  
RABbin gazabına uğrayan oraya düşer.

<span id="an_22:15">22:15</span> Akılsızlık çocuğun öz yapısındadır,  
Değnekle terbiye edilirse akılsızlıktan uzaklaşır.

<span id="an_22:16">22:16</span> Servetini büyütmek için yoksulu
ezenle  
Zengine armağan verenin sonu yoksulluktur.

<span id="an_22:17">22:17</span> Kulak ver, bilgelerin sözlerini
dinle,  
Öğrettiğimi zihnine işle.

<span id="an_22:18">22:18</span> Sözlerimi yüreğinde saklarsan mutlu
olursun,  
Onlar hep hazır olsun dudaklarında.

<span id="an_22:19">22:19</span> RABbe güvenmen için  
Bugün bunları sana, evet sana da bildiriyorum.

<span id="an_22:20">22:20</span> Senin için otuz söz yazdım,  
Bilgi ve öğüt sözleri...

<span id="an_22:21">22:21</span> Öyle ki, güvenilir, doğru sözleri
bilesin,  
Böylece seni gönderene güvenilir yanıt verebilesin.

<span id="an_22:22">22:22</span> Yoksulu, yoksul olduğu için soymaya
kalkma,  
Düşkünü mahkemede ezme. Masoretik metinde geçmemektedir.

<span id="an_22:23">22:23</span> Çünkü onların davasını RAB yüklenecek  
Ve onları soyanların canını alacak.

<span id="an_22:24">22:24</span> Huysuz kişiyle arkadaşlık etme;  
Tez öfkelenenle yola çıkma.

<span id="an_22:25">22:25</span> Yoksa onun yollarına alışır,  
Kendini tuzağa düşmüş bulursun.

<span id="an_22:26">22:26</span> El sıkışıp  
Başkasının borcuna kefil olmaktan kaçın.

<span id="an_22:27">22:27</span> Ödeyecek paran olmazsa,  
Altındaki döşeğe bile el koyarlar.

<span id="an_22:28">22:28</span> Atalarının belirlediği  
Eski sınır taşlarının yerini değiştirme.

<span id="an_22:29">22:29</span> İşinde usta birini görüyor musun?  
Öylesi sıradan kişilere değil,  
Krallara bile hizmet eder.

<span id="an_23:1">23:1</span> Bir önderle yemeğe oturduğunda  
Önüne konulana dikkat et.

<span id="an_23:2">23:2</span> İştahına yenilecek olursan,  
Daya bıçağı kendi boğazına.

<span id="an_23:3">23:3</span> Onun lezzetli yemeklerini çekmesin
canın,  
Böyle yemeğin ardında hile olabilir.

<span id="an_23:4">23:4</span> Zengin olmak için didinip durma,  
Çıkar bunu aklından.

<span id="an_23:5">23:5</span> Servet göz açıp kapayana dek yok olur,  
Kanatlanıp kartal gibi göklere uçar.

<span id="an_23:6">23:6</span> Cimrinin verdiği yemeği yeme,  
Lezzetli yemeklerini çekmesin canın.

<span id="an_23:7">23:7</span> Çünkü yediğin her şeyin hesabını tutar,  
‹‹Ye, iç›› der sana,  
Ama yüreği senden yana değildir.

<span id="an_23:8">23:8</span> Yediğin azıcık yemeği kusarsın,  
Söylediğin güzel sözler de boşa gider.

<span id="an_23:9">23:9</span> Akılsıza öğüt vermeye kalkma,  
Çünkü senin sözlerindeki sağduyuyu küçümser.

<span id="an_23:10">23:10</span> Eski sınır taşlarının yerini
değiştirme,  
Öksüzlerin toprağına el sürme.

<span id="an_23:11">23:11</span> Çünkü onların Velisi güçlüdür  
Ve onların davasını sana karşı O yürütür. kurtarıcılığı vurguluyor.

<span id="an_23:12">23:12</span> Uyarıları zihnine işle,  
Bilgi dolu sözlere kulak ver.

<span id="an_23:13">23:13</span> Çocuğunu terbiye etmekten geri kalma,  
Onu değnekle dövsen de ölmez.

<span id="an_23:14">23:14</span> Onu değnekle döversen,  
Canını ölüler diyarından kurtarırsın.

<span id="an_23:15">23:15</span> Oğlum, bilge yürekli olursan,  
Benim yüreğim de sevinir.

<span id="an_23:16">23:16</span> Dudakların doğru konuştuğunda  
Gönlüm de coşar.

<span id="an_23:17">23:17</span> Günahkârlara imrenmektense,  
Sürekli RAB korkusunda yaşa.

<span id="an_23:18">23:18</span> Böylece bir geleceğin olur  
Ve umudun boşa çıkmaz.

<span id="an_23:19">23:19</span> Oğlum, dinle ve bilge ol,  
Yüreğini doğru yolda tut.

<span id="an_23:20">23:20</span> Aşırı şarap içenlerle,  
Ete düşkün oburlarla arkadaşlık etme.

<span id="an_23:21">23:21</span> Çünkü ayyaş ve obur kişi yoksullaşır,  
Uyuşukluk da insana paçavra giydirir.

<span id="an_23:22">23:22</span> Sana yaşam veren babanın sözlerine
kulak ver,  
Yaşlandığı zaman anneni hor görme.

<span id="an_23:23">23:23</span> Gerçeği satın al ve satma;  
Bilgeliği, terbiyeyi, aklı da.

<span id="an_23:24">23:24</span> Doğru kişinin babası coştukça coşar,  
Bilgece davranan oğulun babası sevinir.

<span id="an_23:25">23:25</span> Annenle baban seninle coşsun,  
Seni doğuran sevinsin.

<span id="an_23:26">23:26</span> Oğlum, beni yürekten dinle,  
Gözünü gittiğim yoldan ayırma.

<span id="an_23:27">23:27</span> Çünkü fahişe derin bir çukur,  
Ahlaksız kadın dar bir kuyudur.

<span id="an_23:28">23:28</span> Evet, soyguncu gibi pusuda bekler  
Ve birçok erkeği yoldan çıkarır.

<span id="an_23:29">23:29</span> Ah çeken kim? Vah çeken kim?  
Kimdir çekişip duran?  
Yakınan kim? Boş yere yaralanan kim?  
Gözleri kanlı olan kim?

<span id="an_23:30">23:30</span> İçmeye oturup kalkamayanlar,  
Karışık şarapları denemeye gidenlerdir.

<span id="an_23:31">23:31</span> Şarabın kızıl rengine,  
Kadehte ışımasına,  
Boğazdan aşağı süzülüvermesine bakma.

<span id="an_23:32">23:32</span> Sonunda yılan gibi ısırır,  
Engerek gibi sokar.

<span id="an_23:33">23:33</span> Gözlerin garip şeyler görür,  
Aklından ahlaksızlıklar geçer.

<span id="an_23:34">23:34</span> Kendini kâh denizin ortasında,  
Kâh gemi direğinin tepesinde yatıyor sanırsın.

<span id="an_23:35">23:35</span> ‹‹Dövdüler beni ama incinmedim,  
Vurdular ama farketmedim›› dersin,  
‹‹Yeniden içmek için ne zaman ayılacağım?››

<span id="an_24:1">24:1</span> Kötülere imrenme,  
Onlarla birlikte olmayı isteme.

<span id="an_24:2">24:2</span> Çünkü yürekleri zorbalık tasarlar,  
Dudakları belalardan söz eder.

<span id="an_24:3">24:3</span> Ev bilgelikle yapılır,  
Akılla pekiştirilir.

<span id="an_24:4">24:4</span> Bilgi sayesinde odaları  
Her türlü değerli, güzel eşyayla dolar.

<span id="an_24:5">24:5</span> Bilgelik güçten,  
Bilgi kaba kuvvetten üstündür. üstündür›› (bkz. Septuaginta), Masoretik
metin ‹‹Bilge güçlü olur, bilgi sahibi gücünü artırır.››

<span id="an_24:6">24:6</span> Savaşmak için yöntem,  
Zafer kazanmak için birçok danışman gerekli.

<span id="an_24:7">24:7</span> Ahmak için bilgelik ulaşılamayacak kadar
yüksektir,  
Kent kurulunda ağzını açamaz.

<span id="an_24:8">24:8</span> Kötülük tasarlayan kişi  
Düzenbaz olarak bilinecektir.

<span id="an_24:9">24:9</span> Ahmakça tasarılar günahtır,  
Alaycı kişiden herkes iğrenir.

<span id="an_24:10">24:10</span> Sıkıntılı günde cesaretini
yitirirsen,  
Gücün kıt demektir.

<span id="an_24:11">24:11</span> Ölüm tehlikesi içinde olanları
kurtar,  
Ölmek üzere olanları esirge.

<span id="an_24:12">24:12</span> ‹‹İşte bunu bilmiyordum›› desen de,  
İnsanın yüreğindekini bilen sezmez mi?  
Senin canını koruyan anlamaz mı?  
Ödetmez mi herkese yaptığını?

<span id="an_24:13">24:13</span> Oğlum, bal ye, çünkü iyidir,  
Süzme bal damağa tatlı gelir.

<span id="an_24:14">24:14</span> Bilgelik de canın için öyledir, bilmiş
ol.  
Bilgeliği bulursan bir geleceğin olur  
Ve umudun boşa çıkmaz.

<span id="an_24:15">24:15</span> Ey kötü adam, doğru kişinin evine karşı
pusuya yatma,  
Konutunu yıkmaya kalkma.

<span id="an_24:16">24:16</span> Çünkü doğru kişi yedi kez düşse yine
kalkar,  
Ama kötüler felakette yıkılır.

<span id="an_24:17">24:17</span> Düşmanın düşüşüne keyiflenme,  
Sendelemesine sevinme.

<span id="an_24:18">24:18</span> Yoksa RAB görür ve hoşnut kalmaz  
Ve düşmanına duyduğu öfke yatışır.

<span id="an_24:19">24:19</span> Kötülük edenlere kızıp üzülme,  
Onlara özenme.

<span id="an_24:20">24:20</span> Çünkü kötülerin geleceği yok,  
Çırası sönecek onların.

<span id="an_24:21">24:21</span> Oğlum, RABbe ve krala saygı göster,  
Onlara başkaldıranlarla arkadaşlık etme.

<span id="an_24:22">24:22</span> Çünkü onlar ansızın felakete uğrar,  
İnsanın başına ne belalar getireceklerini kim bilir?

<span id="an_24:23">24:23</span> Şunlar da bilgelerin sözleridir:  
Yargılarken yan tutmak iyi değildir.

<span id="an_24:24">24:24</span> Kötüye, ‹‹Suçsuzsun›› diyen yargıcı  
Halklar lanetler, uluslar kınar.

<span id="an_24:25">24:25</span> Ne mutlu suçluyu mahkûm edene!  
Herkes onu candan kutlar.

<span id="an_24:26">24:26</span> Dürüst yanıt  
Gerçek dostluğun işaretidir. ‹‹Dürüst yanıt veren dudakları öper.››

<span id="an_24:27">24:27</span> İlkin dışardaki işini bitirip tarlanı
hazırla,  
Ondan sonra evini yap.

<span id="an_24:28">24:28</span> Başkalarına karşı nedensiz tanıklık
etme  
Ve dudaklarınla aldatma.

<span id="an_24:29">24:29</span> ‹‹Bana yaptığını ben de ona
yapacağım,  
Ödeteceğim bana yaptığını›› deme.

<span id="an_24:30">24:30</span> Tembelin tarlasından,  
Sağduyudan yoksun kişinin bağından geçtiğimde

<span id="an_24:31">24:31</span> Her yanı dikenlerin, otların  
Kapladığını gördüm;  
Taş duvar da yıkılmıştı.

<span id="an_24:32">24:32</span> Gördüklerimi derin derin düşündüm,  
Seyrettiklerimden ibret aldım.

<span id="an_24:33">24:33</span> ‹‹Biraz kestireyim, biraz
uyuklayayım,  
Ellerimi kavuşturup şöyle bir uyuyayım›› demeye kalmadan,

<span id="an_24:34">24:34</span> Yokluk bir haydut gibi,  
Yoksulluk bir akıncı gibi gelir üzerine.

<span id="an_25:1">25:1</span> Bundan sonrakiler de Süleymanın
özdeyişleridir.  
Bunları Yahuda Kralı Hizkiyanın adamları derledi.

<span id="an_25:2">25:2</span> Tanrıyı gizli tuttuğu şeyler için,  
Krallarıysa açığa çıkardıkları için yüceltiriz.

<span id="an_25:3">25:3</span> Göğün yüksekliği, yerin derinliği gibi,  
Kralların aklından geçen de kestirilemez.

<span id="an_25:4">25:4</span> Cürufu gümüşten ayırınca,  
Kuyumcunun işleyeceği madde kalır.

<span id="an_25:5">25:5</span> Kötüleri kralın huzurundan
uzaklaştırırsan  
Kralın tahtı adaletle pekişir.

<span id="an_25:6">25:6</span> Kralın önünde kendini yüceltme,  
Önemli kişiler arasında yer edinmeye çalışma.

<span id="an_25:7">25:7</span> Çünkü kralın seni bir soylunun önünde
alaşağı etmesindense,  
Sana, ‹‹Yukarıya gel›› demesi yeğdir.

<span id="an_25:8">25:8</span> Gördüklerinle hemencecik mahkemeye
başvurma;  
Çünkü başkası seni utandırabilir,  
Sonra ne yapacağını bilemezsin.

<span id="an_25:9">25:9</span> Davanı doğrudan komşunla gör;  
Başkasının sırrını açıklama.

<span id="an_25:10">25:10</span> Yoksa işiten seni utandırabilir  
Ve bu kötü ün yakanı bırakmaz.

<span id="an_25:11">25:11</span> Yerinde söylenen söz,  
Gümüş oymalardaki altın elmafö gibidir.

<span id="an_25:12">25:12</span> Altın küpe ya da altın bir süs neyse,  
Dinleyen kulak için bilgenin azarlaması da öyledir.

<span id="an_25:13">25:13</span> Hasatta kar serinliği nasılsa,  
Güvenilir ulak da kendisini gönderenler için öyledir.  
Böyle biri efendilerinin canına can katar.

<span id="an_25:14">25:14</span> Yağmursuz bulut ve yel nasılsa,  
Vermediği armağanla övünen kişi de öyledir.

<span id="an_25:15">25:15</span> Sabırla bir hükümdar bile ikna
edilir,  
Tatlı dil en güçlü direnci kırar.

<span id="an_25:16">25:16</span> Bal buldun mu yeteri kadar ye,  
Fazla doyarsan kusarsın.

<span id="an_25:17">25:17</span> Başkalarının evine seyrek git,  
Yoksa onları bezdirir, nefretini kazanırsın.

<span id="an_25:18">25:18</span> Başkasına karşı yalancı tanıklık eden  
Topuz, kılıç ya da sivri ok gibidir.

<span id="an_25:19">25:19</span> Sıkıntılı günde haine güvenmek,  
Çürük dişe ya da sakat ayağa güvenmek gibidir.

<span id="an_25:20">25:20</span> Dertli kişiye ezgi söylemek,  
Soğuk günde giysilerini üzerinden almaya,  
Ya da sodaya sirke katmaya benzer.

<span id="an_25:21">25:21</span> Düşmanın acıkmışsa doyur,  
Susamışsa su ver.

<span id="an_25:22">25:22</span> Bunu yapmakla onu utanca boğarsın  
Ve RAB seni ödüllendirir.

<span id="an_25:23">25:23</span> Kuzeyden esen rüzgar nasıl yağmur
getirirse,  
İftiracı dil de öfkeli bakışlara yol açar.

<span id="an_25:24">25:24</span> Kavgacı kadınla aynı evde
oturmaktansa,  
Damın köşesinde oturmak yeğdir.

<span id="an_25:25">25:25</span> Susamış kişi için soğuk su neyse,  
Uzak ülkeden gelen iyi haber de öyledir.

<span id="an_25:26">25:26</span> Kötünün önünde pes eden doğru kişi,  
Suyu bulanmış pınar, kirlenmiş kuyu gibidir.

<span id="an_25:27">25:27</span> Fazla bal yemek iyi değildir;  
Hep yüceltilmeyi beklemek de...

<span id="an_25:28">25:28</span> Kendini denetleyemeyen kişi  
Yıkılmış sursuz kent gibidir.

<span id="an_26:1">26:1</span> Yaz ortasında kar, hasatta yağmur uygun
olmadığı gibi,  
Akılsıza da onur yakışmaz.

<span id="an_26:2">26:2</span> Öteye beriye uçuşan serçe  
Ve kırlangıç gibi,  
Hak edilmemiş lanet de tutmaz.

<span id="an_26:3">26:3</span> Ata kırbaç, eşeğe gem,  
Akılsızın sırtına da değnek gerek.

<span id="an_26:4">26:4</span> Akılsıza ahmaklığına göre karşılık
verme,  
Yoksa sen de onun düzeyine inersin.

<span id="an_26:5">26:5</span> Akılsıza ahmaklığına uygun karşılık
ver,  
Yoksa kendini bilge sanır.

<span id="an_26:6">26:6</span> Akılsızın eliyle haber gönderen,  
Kendi ayaklarını kesen biri gibi,  
Kendine zarar verir.

<span id="an_26:7">26:7</span> Akılsızın ağzında özdeyiş,  
Kötürümün sarkan bacakları gibidir.

<span id="an_26:8">26:8</span> Akılsızı onurlandırmak,  
Taşı sapana bağlamak gibidir.

<span id="an_26:9">26:9</span> Sarhoşun elindeki dikenli dal ne ise,  
Akılsızın ağzında özdeyiş de odur.

<span id="an_26:10">26:10</span> Oklarını gelişigüzel fırlatan okçu
neyse,  
Yoldan geçen akılsızı ya da sarhoşu ücretle tutan da öyledir.

<span id="an_26:11">26:11</span> Ahmaklığını tekrarlayan akılsız,  
Kusmuğuna dönen köpek gibidir.

<span id="an_26:12">26:12</span> Kendini bilge gören birini tanıyor
musun?  
Akılsız bile ondan daha umut vericidir.

<span id="an_26:13">26:13</span> Tembel, ‹‹Yolda aslan var,  
Sokaklarda aslan dolaşıyor›› der.

<span id="an_26:14">26:14</span> Menteşeleri üzerinde dönen kapı gibi,  
Tembel de yatağında döner durur.

<span id="an_26:15">26:15</span> Tembel elini sahana daldırır,  
Yeniden ağzına götürmeye üşenir.

<span id="an_26:16">26:16</span> Tembel kendini,  
Akıllıca yanıt veren yedi kişiden daha bilge sanır.

<span id="an_26:17">26:17</span> Kendini ilgilendirmeyen bir kavgaya
bulaşan kişi,  
Yoldan geçen köpeği kulaklarından tutana benzer.

<span id="an_26:18">26:18</span> Ateşli ve öldürücü oklar savuran bir
deli neyse,  
Komşusunu aldatıp, ‹‹Şaka yapıyordum››  
Diyen de öyledir.

<span id="an_26:20">26:20</span> Odun bitince ateş söner,  
Dedikoducu yok olunca kavga diner.

<span id="an_26:21">26:21</span> Kor için kömür, ateş için odun neyse,  
Çekişmeyi alevlendirmek için kavgacı da öyledir.

<span id="an_26:22">26:22</span> Dedikodu tatlı lokma gibidir,  
İnsanın ta içine işler.

<span id="an_26:23">26:23</span> Okşayıcı dudaklarla kötü yürek,  
Sırlanmış toprak kaba benzer.

<span id="an_26:24">26:24</span> Yüreği nefret dolu kişi sözleriyle
niyetini gizlemeye çalışır,  
Ama içi hile doludur.

<span id="an_26:25">26:25</span> Güzel sözlerine kanma,  
Çünkü yüreğinde yedi iğrenç şey vardır.

<span id="an_26:26">26:26</span> Nefretini hileyle örtse bile,  
Kötülüğü toplumun önünde ortaya çıkar.

<span id="an_26:27">26:27</span> Başkasının kuyusunu kazan içine kendi
düşer,  
Taşı yuvarlayan altında kalır.

<span id="an_26:28">26:28</span> Yalancı dil incittiği kişilerden nefret
eder,  
Yaltaklanan ağızdan yıkım gelir.

<span id="an_27:1">27:1</span> Yarınla övünme,  
Çünkü ne getireceğini bilemezsin.

<span id="an_27:2">27:2</span> Seni kendi ağzın değil, başkaları
övsün,  
Kendi dudakların değil, yabancı övsün.

<span id="an_27:3">27:3</span> Taş ağırdır, kum bir yüktür,  
Ama ahmağın kışkırtması ikisinden de ağırdır.

<span id="an_27:4">27:4</span> Öfke zalim, hiddet azgındır,  
Ama kıskançlığa kim dayanabilir?

<span id="an_27:5">27:5</span> Açık bir azar,  
Gizli tutulan sevgiden iyidir.

<span id="an_27:6">27:6</span> Düşmanın öpücükleri aldatıcıdır,  
Ama dostun seni iyiliğin için yaralar.

<span id="an_27:7">27:7</span> Tok insanın canı balı bile çekmez,  
Aç kişiye en acı şey tatlı gelir.

<span id="an_27:8">27:8</span> Yuvasından uzak kalan kuş nasılsa,  
Yurdundan uzak kalan insan da öyledir.

<span id="an_27:9">27:9</span> Güzel koku ve buhur canı ferahlatır,  
Dostun verdiği öğüt insana tatlı gelir.

<span id="an_27:10">27:10</span> Kendi dostunu da babanın dostunu da
bırakma  
Ve felakete uğradığın gün kardeşinin evine gitme;  
Yakın komşun uzaktaki kardeşten yeğdir.

<span id="an_27:11">27:11</span> Oğlum, bilgece davran ki yüreğim
sevinsin,  
Beni ayıplayana yanıt vereyim.

<span id="an_27:12">27:12</span> İhtiyatlı kişi tehlikeyi görünce
saklanır,  
Bönse öne atılır ve zarar görür.

<span id="an_27:13">27:13</span> Tanımadığı birine kefil olanın
giysisini al;  
Bir yabancı için yapıyorsa bunu,  
Giysisini rehin tut.

<span id="an_27:14">27:14</span> Sabah sabah komşuya verilen gürültülü
bir selam  
Küfür sayılır.

<span id="an_27:15">27:15</span> Kavgacı kadının dırdırı  
Yağmurlu günde damlaların dinmeyen sesi gibidir.

<span id="an_27:16">27:16</span> Böyle bir kadını dizginlemeye
kalkmak,  
Rüzgarı ya da yağı avuçta tutmaya çalışmak gibidir.

<span id="an_27:17">27:17</span> Demir demiri biler,  
İnsan da insanı...

<span id="an_27:18">27:18</span> İncir ağacını budayan meyvesini yer,  
Efendisine hizmet eden onurlandırılır.

<span id="an_27:19">27:19</span> Su görüntümüzü nasıl yansıtıyorsa,  
Yürek de insanın içini yansıtır.

<span id="an_27:20">27:20</span> Ölüm ve yıkım diyarı insana doymaz,  
İnsanın gözü de hiç doymaz.

<span id="an_27:21">27:21</span> Altın ocakta, gümüş potada sınanır,  
İnsansa aldığı övgüyle sınanır.

<span id="an_27:22">27:22</span> Ahmağı buğdayla birlikte dibekte
tokmakla dövsen bile,  
Ahmaklığından kurtulmaz.

<span id="an_27:23">27:23</span> Davarına iyi bak,  
Sığırlarına dikkat et.

<span id="an_27:24">27:24</span> Çünkü zenginlik kalıcı değildir  
Ve taç kuşaktan kuşağa geçmez.

<span id="an_27:25">27:25</span> Çayır biçilince, yeni çimen çıkınca,  
Dağlardaki otlar toplanınca,

<span id="an_27:26">27:26</span> Kuzular seni giydirir,  
Tekeler tarlanın bedeli olur.

<span id="an_27:27">27:27</span> Keçilerin sütü yalnız seni değil,  
Ev halkını, hizmetçilerini de doyurmaya yeter.

<span id="an_28:1">28:1</span> Kötü kişi kendisini kovalayan olmasa bile
kaçar,  
Doğrularsa genç aslan gibi yüreklidir.

<span id="an_28:2">28:2</span> Ayaklanan ülke çok başlı olur,  
Ama akıllı, bilgili kişi düzeni sağlar.

<span id="an_28:3">28:3</span> Yoksulu ezen yoksul,  
Ürünü harap eden sağanak yağmur gibidir.

<span id="an_28:4">28:4</span> Yasayı terk eden kötüyü över,  
Yerine getirense kötüye karşı çıkar.

<span id="an_28:5">28:5</span> Kötüler adaletten anlamaz,  
RABbe yönelenlerse her yönüyle anlar.

<span id="an_28:6">28:6</span> Dürüst bir yoksul olmak,  
Yolsuzlukla zengin olmaktan yeğdir.

<span id="an_28:7">28:7</span> Kutsal Yasayı yerine getiren çocuk
akıllıdır,  
Oburlarla arkadaşlık edense babasını utandırır.

<span id="an_28:8">28:8</span> Faiz ve tefecilikle malına mal katan
kişi,  
Bunu yoksullara acıyan için biriktirir.

<span id="an_28:9">28:9</span> Yasaya kulağını tıkayanın  
Duası da iğrençtir.

<span id="an_28:10">28:10</span> Dürüst kişileri kötü yola saptıran  
Kendi kazdığı çukura düşer.  
İyiliği, özü sözü bir olanlar miras alacak.

<span id="an_28:11">28:11</span> Zengin kendini bilge sanır,  
Ama akıllı yoksul onun içini okur.

<span id="an_28:12">28:12</span> Doğruların zaferi coşkuyla kutlanır,  
Ama kötüler egemen olunca insan kaçacak yer arar.

<span id="an_28:13">28:13</span> Günahlarını gizleyen başarılı olmaz,  
İtiraf edip bırakansa merhamet bulur.

<span id="an_28:14">28:14</span> Günahtan çekinen ne mutludur!  
İnatçılık edense belaya düşer.

<span id="an_28:15">28:15</span> Yoksul halkı yöneten kötü kişi  
Kükreyen aslan, saldırgan ayı gibidir.

<span id="an_28:16">28:16</span> Gaddar önderin aklı kıttır;  
Haksız kazançtan nefret edense uzun ömürlü olur.

<span id="an_28:17">28:17</span> Adam öldürmekten vicdan azabı çeken,
mezara dek kaçacaktır;  
Kimse ona yardım etmesin.

<span id="an_28:18">28:18</span> Alnı ak yaşayan kurtulur,  
Yolsuzluk yapan ansızın yıkıma uğrar.

<span id="an_28:19">28:19</span> Toprağını işleyenin ekmeği bol olur,  
Hayal peşinde koşansa yoksulluğa doyar.

<span id="an_28:20">28:20</span> Güvenilir kişi bolluğa erer,  
Zengin olmaya can atansa beladan kurtulamaz.

<span id="an_28:21">28:21</span> Hatır gözetmek iyi değildir,  
Çünkü insan bir lokma ekmek için bile suç işler.

<span id="an_28:22">28:22</span> Cimri servet peşinde koşar,  
Yoksulluğa uğrayacağını düşünmez.

<span id="an_28:23">28:23</span> Başkasını azarlayan sonunda  
Pohpohlayandan daha çok beğeni kazanır.

<span id="an_28:24">28:24</span> Annesini ya da babasını soymayı günah
saymayan,  
Haydutla birdir.

<span id="an_28:25">28:25</span> Açgözlü kavga çıkarır,  
RABbe güvenense bolluk içinde yaşar.

<span id="an_28:26">28:26</span> Kendine güvenen akılsızdır,  
Bilgece davranan güvenlikte olur.

<span id="an_28:27">28:27</span> Yoksula verenin eksiği olmaz,  
Yoksulu görmezden gelense bir sürü lanete uğrar.

<span id="an_28:28">28:28</span> Kötüler egemen olunca insan kaçacak yer
arar,  
Ama kötüler yok olunca doğrular çoğalır.

<span id="an_29:1">29:1</span> Defalarca azarlandığı halde dikbaşlılık
eden,  
Ansızın yıkıma uğrayacak, çare yok.

<span id="an_29:2">29:2</span> Doğru kişiler çoğalınca halk sevinir,  
Kötü kişi hükümdar olunca halk inler.

<span id="an_29:3">29:3</span> Bilgeliği seven babasını sevindirir,  
Fahişelerle dostluk eden malını yitirir.

<span id="an_29:4">29:4</span> Adaletle yöneten kral ülkesini ayakta
tutar,  
Ağır vergiler koyansa çökertir.

<span id="an_29:5">29:5</span> Başkasını pohpohlayan kişi,  
Ona tuzak kurar.

<span id="an_29:6">29:6</span> Kötünün başkaldırısı kendine tuzak
olur,  
Doğru kişiyse ezgi söyler ve sevinir.

<span id="an_29:7">29:7</span> Doğru kişi yoksulların hakkını verir,  
Kötü kişi hak hukuk nedir bilmez.

<span id="an_29:8">29:8</span> Alaycı kişiler kentleri bile
karıştırır,  
Bilgelerse öfkeyi yatıştırır.

<span id="an_29:9">29:9</span> Bilge kişiyle davası olan ahmak  
Kızar, alay eder ve rahat vermez.

<span id="an_29:10">29:10</span> Kana susamışlar dürüst kişiden nefret
eder,  
Doğrularsa onun canını korur.

<span id="an_29:11">29:11</span> Akılsız hep patlamaya hazırdır,  
Bilgeyse öfkesini dizginler.

<span id="an_29:12">29:12</span> Hükümdar yalana kulak verirse,  
Bütün görevlileri de kötü olur.

<span id="an_29:13">29:13</span> Zorbayla yoksulun ortak bir noktası
var:  
İkisinin de gözünü açan RABdir.

<span id="an_29:14">29:14</span> Yoksulları adaletle yöneten kralın  
Tahtı hep güvenlikte olur.

<span id="an_29:15">29:15</span> Değnekle terbiye bilgelik kazandırır,  
Kendi haline bırakılan çocuksa annesini utandırır.

<span id="an_29:16">29:16</span> Kötüler çoğalınca başkaldırı da
çoğalır,  
Ama doğrular onların düşüşünü görecektir.

<span id="an_29:17">29:17</span> Oğlunu terbiye et, o da sana huzur
verecek  
Ve gönlünü hoşnut edecektir.

<span id="an_29:18">29:18</span> Tanrısal esinden yoksun olan halk  
Sınır tanımaz olur.  
Ne mutlu Kutsal Yasayı yerine getirene!

<span id="an_29:19">29:19</span> Köle salt sözle terbiye edilemez,  
Çünkü anlasa da kulak asmaz.

<span id="an_29:20">29:20</span> Sözünü tartmadan konuşan birini tanıyor
musun?  
Akılsızın durumu bile onunkinden daha umut vericidir.

<span id="an_29:21">29:21</span> Çocukluğundan beri kölesini şımartan,  
Sonunda cezasını çeker.

<span id="an_29:22">29:22</span> Öfkeli kişi çekişme yaratır,  
Huysuz kişinin başkaldırısı eksik olmaz.

<span id="an_29:23">29:23</span> Kibir insanı küçük düşürür,  
Alçakgönüllülükse onur kazandırır.

<span id="an_29:24">29:24</span> Hırsızla ortak olanın düşmanı
kendisidir,  
Mahkemede yemin etse de bildiğini söylemez.

<span id="an_29:25">29:25</span> İnsandan korkmak tuzaktır,  
Ama RABbe güvenen güvenlikte olur.

<span id="an_29:26">29:26</span> Hükümdarın gözüne girmek isteyen
çoktur,  
Ama RABdir insana adalet sağlayan.

<span id="an_29:27">29:27</span> Doğrular haksızlardan iğrenir,  
Kötüler de dürüst yaşayanlardan.

<span id="an_30:1">30:1</span> Massalı Yake oğlu Agurun sözleri:  
Bu adam şöyle diyor:  
‹‹Yoruldum, ey Tanrım, yoruldum ve tükendim. ve tükendim› ›› ya da ‹‹Bu
adam İtiele, İtiele ve Ukkala şöyle diyor››.

<span id="an_30:2">30:2</span> Gerçekten ben insanların en cahiliyim,  
Bende insan aklı yok.

<span id="an_30:3">30:3</span> Bilgeliği öğrenmedim,  
Kutsal Olana ilişkin bilgiden de yoksunum.

<span id="an_30:4">30:4</span> Kim göklere çıkıp indi?  
Kim yeli avuçlarında topladı?  
Suları giysisiyle sarıp sarmalayan kim?  
Kim belirledi dünyanın sınırlarını?  
Adı nedir, oğlunun adı nedir, biliyorsan söyle!

<span id="an_30:5">30:5</span> Tanrının her sözü güvenilirdir,  
O kendisine sığınan herkese kalkandır.

<span id="an_30:6">30:6</span> Onun sözüne bir şey katma,  
Yoksa seni azarlar, yalancı çıkarsın.

<span id="an_30:7">30:7</span> Ey Tanrı, iki şey diledim senden:  
Ben ölmeden bunları esirgeme benden.

<span id="an_30:8">30:8</span> Sahtekârlığı, yalanı benden uzak tut,  
Bana ne yoksulluk ne de zenginlik ver;  
Payıma düşen ekmeği ver, yeter.

<span id="an_30:9">30:9</span> Yoksa bolluktan, ‹Kimmiş RAB?› diye seni
yadsır,  
Ya da yoksulluktan çalar  
Ve Tanrımın adını lekelemiş olurum.

<span id="an_30:10">30:10</span> ‹‹Köleyi efendisine çekiştirme,  
Yoksa sana lanet eder, sen de suçlu çıkarsın.

<span id="an_30:11">30:11</span> Öyleleri var ki, babalarına lanet
eder,  
Annelerine değer vermezler.

<span id="an_30:12">30:12</span> Öyleleri var ki, kendilerini tertemiz
sanırlar,  
Oysa kötülüklerinden arınmış değiller.

<span id="an_30:13">30:13</span> Öyleleri var ki, kendilerinden üstün
kimse yok sanır,  
Herkese tepeden bakarlar.

<span id="an_30:14">30:14</span> Öyleleri var ki, dişleri kılıç,
çeneleri bıçaktır,  
Mazlumlarla yoksulları yutup yeryüzünden yok ederler.

<span id="an_30:15">30:15</span> Sülüğün iki kızı vardır, adları ‹Ver,
ver›dir.  
Hiç doymayan üç şey,  
‹Yeter› demeyen dört şey vardır:

<span id="an_30:16">30:16</span> Ölüler diyarı, kısır rahim,  
Suya doymayan toprak ve ‹Yeter› demeyen ateş.

<span id="an_30:17">30:17</span> Babasıyla alay edenin, annesinin sözünü
hor görenin  
Gözünü vadideki kargalar oyacak;  
O akbabalara yem olacak.

<span id="an_30:18">30:18</span> Aklımın ermediği üç şey,  
Anlamadığım dört şey var:

<span id="an_30:19">30:19</span> Kartalın gökyüzünde,  
Yılanın kayada,  
Geminin denizde izlediği yol  
Ve erkeğin genç kızla tuttuğu yol.

<span id="an_30:20">30:20</span> Zina eden kadının yolu da şöyledir:  
Yer, ağzını siler,  
Sonra da, ‹Suç işlemedim› der.

<span id="an_30:21">30:21</span> Yeryüzü üç şeyin altında sarsılır;  
Katlanamadığı dört şey vardır:

<span id="an_30:22">30:22</span> Kölenin kral olması,  
Budalanın doyması,

<span id="an_30:23">30:23</span> Nefret edilen kadının evlenmesi  
Ve hizmetçinin hanımının yerine geçmesi.

<span id="an_30:24">30:24</span> ‹‹Dünyada dört küçük yaratık var ki,  
Çok bilgece davranırlar:

<span id="an_30:25">30:25</span> Karıncalar güçlü olmayan bir
topluluktur,  
Ama yiyeceklerini yazdan biriktirirler.

<span id="an_30:26">30:26</span> Kaya tavşanları da güçsüz bir
topluluktur,  
Ama yuvalarını kaya kovuklarında yaparlar.

<span id="an_30:27">30:27</span> Çekirgelerin kralı yoktur,  
Ama bölük bölük ilerlerler.

<span id="an_30:28">30:28</span> Kertenkele elle bile yakalanır,  
Ama kral saraylarında bulunur.

<span id="an_30:29">30:29</span> ‹‹Yürüyüşü gösterişli üç yaratık,  
Davranışı gösterişli dört yaratık var:

<span id="an_30:30">30:30</span> Hayvanların en güçlüsü olan  
Ve hiçbir şeyin önünde pes etmeyen aslan,

<span id="an_30:31">30:31</span> Tazıfş, teke  
Ve ordusunun başındaki kral. sözcüğün anlamı tam bilinmiyor.

<span id="an_30:32">30:32</span> ‹‹Eğer budala gibi kendini
yücelttinse  
Ya da kötülük tasarladınsa,  
Dur ve düşün!

<span id="an_30:33">30:33</span> Çünkü nasıl sütü dövünce tereyağı,  
Burnu sıkınca kan çıkarsa,  
Öfkeyi kurcalayınca da kavga çıkar.››

<span id="an_31:1">31:1</span> Massa Kralı Lemuelin sözleri,  
Annesinin ona öğrettikleri:

<span id="an_31:2">31:2</span> ‹‹Oğlum, rahmimin ürünü, ne diyeyim?  
Adaklarımın yanıtı oğlum, ne diyeyim?

<span id="an_31:3">31:3</span> Gücünü kadınlara,  
Gençliğini kralları mahvedenlere kaptırma!

<span id="an_31:4">31:4</span> ‹‹Şarap içmek krallara yakışmaz, ey
Lemuel,  
Krallara yakışmaz!  
İçkiyi özlemek hükümdarlara yaraşmaz.

<span id="an_31:5">31:5</span> Çünkü içince kuralları unutur,  
Mazlumun hakkını yerler.

<span id="an_31:6">31:6</span> İçkiyi çaresize,  
Şarabı kaygı çekene verin.

<span id="an_31:7">31:7</span> İçsin ki yoksulluğunu unutsun,  
Artık sefaletini anmasın.

<span id="an_31:8">31:8</span> Ağzını hakkını savunamayan için,  
Kimsesizin davasını gütmek için aç.

<span id="an_31:9">31:9</span> Ağzını aç ve adaletle yargıla,  
Mazlumun, yoksulun hakkını savun.››

<span id="an_31:10">31:10</span> Erdemli kadını kim bulabilir?  
Onun değeri mücevherden çok üstündür. sırayla İbranice alfabenin değişik
bir harfiyle başlar.

<span id="an_31:11">31:11</span> Kocası ona yürekten güvenir  
Ve kazancı eksilmez.

<span id="an_31:12">31:12</span> Kadın ona kötülükle değil,  
Yaşamı boyunca iyilikle karşılık verir.

<span id="an_31:13">31:13</span> Yün, keten bulur,  
Zevkle elleriyle işler.

<span id="an_31:14">31:14</span> Ticaret gemileri gibidir,  
Yiyeceğini uzaktan getirir.

<span id="an_31:15">31:15</span> Gün ağarmadan kalkar,  
Ev halkına yiyecek, hizmetçilerine paylarını verir.

<span id="an_31:16">31:16</span> Bir tarlayı gözüne kestirip satın
alır,  
El emeğiyle kazandığı parayla bağ diker.

<span id="an_31:17">31:17</span> Giyinip kollarını sıvar,  
Canla başla çalışır.

<span id="an_31:18">31:18</span> Ticaretinin kârlı olduğunu bilir,  
Çırası gece boyunca yanar.

<span id="an_31:19">31:19</span> Eliyle örekeyi tutar,  
Avucunda iği tutar.

<span id="an_31:20">31:20</span> Mazluma kollarını açar,  
Yoksula elini uzatır.

<span id="an_31:21">31:21</span> Kar yağınca ev halkı için
kaygılanmaz,  
Çünkü hepsinin iki katfü giysisi vardır.

<span id="an_31:22">31:22</span> Yatak örtüleri dokur,  
Kendi giysileri ince mor ketendendir.

<span id="an_31:23">31:23</span> Kocası ülkenin ileri gelenleriyle
oturup kalkar,  
Kent kurulunda iyi tanınır.

<span id="an_31:24">31:24</span> Kadın diktiği keten giysilerle  
Ördüğü kuşakları tüccara satar.

<span id="an_31:25">31:25</span> Güç ve onurla kuşanmıştır,  
Geleceğe güvenle bakar.

<span id="an_31:26">31:26</span> Ağzından bilgelik akar,  
Dili iyilik öğütler.

<span id="an_31:27">31:27</span> Ev halkının işlerini yönetir,  
Tembellik nedir bilmez.

<span id="an_31:28">31:28</span> Çocukları önünde ayağa kalkıp onu
kutlar,  
Kocası onu över.

<span id="an_31:29">31:29</span> ‹‹Soylu işler yapan çok kadın var,  
Ama sen hepsinden üstünsün›› der.

<span id="an_31:30">31:30</span> Çekicilik aldatıcı, güzellik boştur;  
Ama RABbe saygılı kadın övülmeye layıktır.

<span id="an_31:31">31:31</span> Ellerinin hak ettiğini verin
kendisine,  
Yaptıkları için kent kurulunda övülsün.

------------------------------------------------------------------------

[Next: Ecclesiastes](ecc)
