[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](luk)  [Next](act) 

------------------------------------------------------------------------

### Turkish Bible: John

<span id="an_1:1">1:1</span> Başlangıçta Söz vardı. Söz Tanrıyla
birlikteydi ve Söz Tanrıydı.

<span id="an_1:2">1:2</span> Başlangıçta O, Tanrıyla birlikteydi.

<span id="an_1:3">1:3</span> Her şey Onun aracılığıyla var oldu, var
olan hiçbir şey Onsuz olmadı.

<span id="an_1:4">1:4</span> Yaşam Ondaydı ve yaşam insanların ışığıydı.

<span id="an_1:5">1:5</span> Işık karanlıkta parlar. Karanlık onu alt
edemedi.

<span id="an_1:6">1:6</span> Tanrının gönderdiği Yahya adlı bir adam
ortaya çıktı.

<span id="an_1:7">1:7</span> Tanıklık amacıyla, ışığa tanıklık etsin ve
herkes onun aracılığıyla iman etsin diye geldi.

<span id="an_1:8">1:8</span> Kendisi ışık değildi, ama ışığa tanıklık
etmeye geldi.

<span id="an_1:9">1:9</span> Dünyaya gelen, her insanı aydınlatan gerçek
ışık vardı.

<span id="an_1:10">1:10</span> O, dünyadaydı, dünya Onun aracılığıyla
var oldu, ama dünya Onu tanımadı.

<span id="an_1:11">1:11</span> Kendi yurduna geldi, ama kendi halkı Onu
kabul etmedi.

<span id="an_1:12">1:12</span> Kendisini kabul edip adına iman edenlerin
hepsine Tanrının çocukları olma hakkını verdi.

<span id="an_1:13">1:13</span> Onlar ne kandan, ne beden ne de insan
isteğinden doğdular; tersine, Tanrıdan doğdular.

<span id="an_1:14">1:14</span> Söz, insan olup aramızda yaşadı. Onun
yüceliğini -Babadan gelen, lütuf ve gerçekle dolu biricik Oğulun
yüceliğini- gördük.

<span id="an_1:15">1:15</span> Yahya Ona tanıklık etti. Yüksek sesle
şöyle dedi: ‹‹ ‹Benden sonra gelen benden üstündür. Çünkü O benden önce
vardı› diye sözünü ettiğim kişi budur.››

<span id="an_1:16">1:16</span> Nitekim hepimiz Onun doluluğundan lütuf
üzerine lütuf aldık.

<span id="an_1:17">1:17</span> Kutsal Yasa Musa aracılığıyla verildi,
ama lütuf ve gerçek İsa Mesih aracılığıyla geldi.

<span id="an_1:18">1:18</span> Tanrıyı hiçbir zaman hiç kimse görmedi.
Babanın bağrında bulunan ve Tanrı olan biricik Oğul Onu tanıttı.

<span id="an_1:19">1:19</span> Yahudi yetkililer Yahyaya, ‹‹Sen
kimsin?›› diye sormak üzere Yeruşalimden kâhinlerle Levilileri
gönderdikleri zaman Yahyanın tanıklığı şöyle oldu -açıkça konuştu, inkâr
etmedi- ‹‹Ben Mesih değilim›› diye açıkça konuştu.

<span id="an_1:21">1:21</span> Onlar da kendisine, ‹‹Öyleyse sen kimsin?
İlyas mısın?›› diye sordular. O da, ‹‹Değilim›› dedi. ‹‹Sen beklediğimiz
peygamber misin?›› sorusuna, ‹‹Hayır›› yanıtını verdi.

<span id="an_1:22">1:22</span> Bu kez, ‹‹Kim olduğunu söyle de bizi
gönderenlere bir yanıt verelim›› dediler. ‹‹Kendin için ne diyorsun?››

<span id="an_1:23">1:23</span> Yahya, ‹‹Peygamber Yeşayanın dediği gibi,
‹Rabbin yolunu düzleyin› diye çölde haykıranın sesiyim ben›› dedi.

<span id="an_1:24">1:24</span> Yahyaya gönderilen bazı Ferisiler ona,
‹‹Sen Mesih, İlyas ya da beklediğimiz peygamber değilsen, niye vaftiz
ediyorsun?›› diye sordular.

<span id="an_1:26">1:26</span> Yahya onlara şöyle yanıt verdi: ‹‹Ben
suyla vaftiz ediyorum, ama aranızda tanımadığınız biri duruyor.

<span id="an_1:27">1:27</span> Benden sonra gelen Odur. Ben Onun
çarığının bağını çözmeye bile layık değilim.››

<span id="an_1:28">1:28</span> Bütün bunlar Şeria Irmağının ötesinde
bulunan Beytanyada, Yahyanın vaftiz ettiği yerde oldu.

<span id="an_1:29">1:29</span> Yahya ertesi gün İsanın kendisine doğru
geldiğini görünce şöyle dedi: ‹‹İşte, dünyanın günahını ortadan kaldıran
Tanrı Kuzusu!

<span id="an_1:30">1:30</span> Kendisi için, ‹Benden sonra biri geliyor,
O benden üstündür. Çünkü O benden önce vardı› dediğim kişi işte budur.

<span id="an_1:31">1:31</span> Ben Onu tanımıyordum, ama İsrailin Onu
tanıması için ben suyla vaftiz ederek geldim.››

<span id="an_1:32">1:32</span> Yahya tanıklığını şöyle sürdürdü: ‹‹Ruhun
güvercin gibi gökten indiğini, Onun üzerinde durduğunu gördüm.

<span id="an_1:33">1:33</span> Ben Onu tanımıyordum. Ama suyla vaftiz
etmek için beni gönderen, ‹Ruhun kimin üzerine inip durduğunu görürsen,
Kutsal Ruhla vaftiz eden Odur› dedi.

<span id="an_1:34">1:34</span> Ben de gördüm ve ‹Tanrının Oğlu budur›
diye tanıklık ettim.››

<span id="an_1:35">1:35</span> Ertesi gün Yahya yine öğrencilerinden
ikisiyle birlikteydi.

<span id="an_1:36">1:36</span> Oradan geçen İsaya bakarak, ‹‹İşte Tanrı
Kuzusu!›› dedi.

<span id="an_1:37">1:37</span> Onun söylediklerini duyan iki öğrenci
İsanın ardından gitti.

<span id="an_1:38">1:38</span> İsa arkasına dönüp ardından geldiklerini
görünce, ‹‹Ne arıyorsunuz?›› diye sordu. Onlar da, ‹‹Rabbî, nerede
oturuyorsun?›› dediler. Rabbî, öğretmenim anlamına gelir.

<span id="an_1:39">1:39</span> İsa, ‹‹Gelin, görün›› dedi. Gidip Onun
nerede oturduğunu gördüler ve o gün Onunla kaldılar. Saat dört
sularıydı.

<span id="an_1:40">1:40</span> Yahyayı işitip İsanın ardından giden iki
kişiden biri Simun Petrusun kardeşi Andreastı.

<span id="an_1:41">1:41</span> Andreas önce kendi kardeşi Simunu bularak
ona, ‹‹Biz Mesihi bulduk›› dedi. Mesih, meshedilmiş anlamına gelir.

<span id="an_1:42">1:42</span> Andreas kardeşini İsaya götürdü. İsa ona
baktı, ‹‹Sen Yuhannanın oğlu Simunsun. Kefas diye çağrılacaksın›› dedi.
Kefas, kaya anlamına gelir.

<span id="an_1:43">1:43</span> Ertesi gün İsa, Celileye gitmeye karar
verdi. Filipusu bulup ona, ‹‹Ardımdan gel›› dedi.

<span id="an_1:44">1:44</span> Filipus da Andreas ile Petrusun kenti
olan Beytsaydadandı.

<span id="an_1:45">1:45</span> Filipus, Nataneli bularak ona, ‹‹Musanın
Kutsal Yasada hakkında yazdığı, peygamberlerin de sözünü ettiği kişiyi,
Yusuf oğlu Nasıralı İsayı bulduk›› dedi.

<span id="an_1:46">1:46</span> Natanel Filipusa, ‹‹Nasıradan iyi bir şey
çıkabilir mi?›› diye sordu. Filipus, ‹‹Gel de gör›› dedi.

<span id="an_1:47">1:47</span> İsa, Natanelin kendisine doğru geldiğini
görünce onun için, ‹‹İşte, içinde hile olmayan gerçek bir İsrailli!››
dedi.

<span id="an_1:48">1:48</span> Natanel, ‹‹Beni nereden tanıyorsun?››
diye sordu. İsa, ‹‹Filipus çağırmadan önce seni incir ağacının altında
gördüm›› yanıtını verdi.

<span id="an_1:49">1:49</span> Natanel, ‹‹Rabbî, sen Tanrının Oğlusun,
sen İsrailin Kralısın!›› dedi.

<span id="an_1:50">1:50</span> İsa ona dedi ki, ‹‹Seni incir ağacının
altında gördüğümü söylediğim için mi inanıyorsun? Bunlardan daha büyük
şeyler göreceksin.››

<span id="an_1:51">1:51</span> Sonra da, ‹‹Size doğrusunu söyleyeyim,
göğün açıldığını, Tanrı meleklerinin İnsanoğlu üzerinde yükselip
indiklerini göreceksiniz›› dedi.

<span id="an_2:1">2:1</span> Üçüncü gün Celilenin Kana Köyünde bir düğün
vardı. İsanın annesi de oradaydı.

<span id="an_2:2">2:2</span> İsayla öğrencileri de düğüne
çağrılmışlardı.

<span id="an_2:3">2:3</span> Şarap tükenince annesi İsaya, ‹‹Şarapları
kalmadı›› dedi.

<span id="an_2:4">2:4</span> İsa, ‹‹Anne, benden ne istiyorsun? Benim
saatim daha gelmedi›› dedi.

<span id="an_2:5">2:5</span> Annesi hizmet edenlere, ‹‹Size ne derse onu
yapın›› dedi.

<span id="an_2:6">2:6</span> Yahudilerin geleneksel temizliği için oraya
konmuş, her biri seksenle yüz yirmi litre alan altı taş küp vardı.

<span id="an_2:7">2:7</span> İsa hizmet edenlere, ‹‹Küpleri suyla
doldurun›› dedi. Küpleri ağızlarına kadar doldurdular.

<span id="an_2:8">2:8</span> Sonra hizmet edenlere, ‹‹Şimdi biraz alıp
şölen başkanına götürün›› dedi. Onlar da götürdüler.

<span id="an_2:9">2:9</span> Şölen başkanı, şaraba dönüşmüş suyu tattı.
Bunun nereden geldiğini bilmiyordu, oysa suyu küpten alan hizmetkârlar
biliyorlardı. Şölen başkanı güveyi çağırıp, ‹‹Herkes önce iyi şarabı,
çok içildikten sonra da kötüsünü sunar›› dedi, ‹‹Ama sen iyi şarabı
şimdiye dek saklamışsın.››

<span id="an_2:11">2:11</span> İsa bu ilk doğaüstü belirtisini Celilenin
Kana Köyünde gerçekleştirdi ve yüceliğini gösterdi. Öğrencileri de Ona
iman ettiler.

<span id="an_2:12">2:12</span> Bundan sonra İsa, annesi, kardeşleri ve
öğrencileri Kefarnahuma gidip orada birkaç gün kaldılar.

<span id="an_2:13">2:13</span> Yahudilerin Fısıh Bayramı yakındı. İsa da
Yeruşalime gitti.

<span id="an_2:14">2:14</span> Tapınağın avlusunda sığır, koyun ve
güvercin satanları, orada oturmuş para bozanları gördü.

<span id="an_2:15">2:15</span> İpten bir kamçı yaparak hepsini koyunlar
ve sığırlarla birlikte tapınaktan kovdu, para bozanların paralarını
döküp masalarını devirdi.

<span id="an_2:16">2:16</span> Güvercin satanlara, ‹‹Bunları buradan
kaldırın, Babamın evini pazar yerine çevirmeyin!›› dedi.

<span id="an_2:17">2:17</span> Öğrencileri, ‹‹Evin için gösterdiğim
gayret beni yiyip bitirecek›› diye yazılmış olan sözü hatırladılar.

<span id="an_2:18">2:18</span> Yahudi yetkililer İsaya, ‹‹Bunları
yaptığına göre, bize nasıl bir belirti göstereceksin?›› diye sordular.

<span id="an_2:19">2:19</span> İsa şu yanıtı verdi: ‹‹Bu tapınağı yıkın,
üç günde onu yeniden kuracağım.››

<span id="an_2:20">2:20</span> Yahudi yetkililer, ‹‹Bu tapınak kırk altı
yılda yapıldı, sen onu üç günde mi kuracaksın?›› dediler.

<span id="an_2:21">2:21</span> Ama İsanın sözünü ettiği tapınak kendi
bedeniydi.

<span id="an_2:22">2:22</span> İsa ölümden dirilince öğrencileri bu sözü
söylediğini hatırladılar, Kutsal Yazıya ve İsanın söylediği bu söze iman
ettiler.

<span id="an_2:23">2:23</span> Fısıh Bayramında İsanın Yeruşalimde
bulunduğu sırada gerçekleştirdiği belirtileri gören birçokları Onun
adına iman ettiler.

<span id="an_2:24">2:24</span> Ama İsa bütün insanların yüreğini bildiği
için onlara güvenmiyordu.

<span id="an_2:25">2:25</span> İnsan hakkında kimsenin O'na bir şey
söylemesine gerek yoktu. Çünkü kendisi insanın içinden geçenleri
biliyordu.

<span id="an_3:1">3:1</span> Yahudilerin Nikodim adlı bir önderi vardı.
Ferisilerden olan bu adam bir gece İsaya gelerek, ‹‹Rabbî, senin
Tanrıdan gelmiş bir öğretmen olduğunu biliyoruz. Çünkü Tanrı kendisiyle
olmadıkça kimse senin yaptığın bu mucizeleri yapamaz›› dedi.

<span id="an_3:3">3:3</span> İsa ona şu karşılığı verdi: ‹‹Sana
doğrusunu söyleyeyim, bir kimse yeniden doğmadıkça Tanrının Egemenliğini
göremez.››

<span id="an_3:4">3:4</span> Nikodim, ‹‹Yaşlanmış bir adam nasıl
doğabilir? Annesinin rahmine ikinci kez girip doğabilir mi?›› diye
sordu.

<span id="an_3:5">3:5</span> İsa şöyle yanıt verdi: ‹‹Sana doğrusunu
söyleyeyim, bir kimse sudan ve Ruhtan doğmadıkça Tanrının Egemenliğine
giremez.

<span id="an_3:6">3:6</span> Bedenden doğan bedendir, Ruhtan doğan
ruhtur.

<span id="an_3:7">3:7</span> Sana, ‹Yeniden doğmalısınız› dediğime
şaşma.

<span id="an_3:8">3:8</span> Yel dilediği yerde eser; sesini işitirsin,
ama nereden gelip nereye gittiğini bilemezsin. Ruhtan doğan herkes
böyledir.››

<span id="an_3:9">3:9</span> Nikodim İsaya, ‹‹Bunlar nasıl olabilir?››
diye sordu.

<span id="an_3:10">3:10</span> İsa ona şöyle yanıt verdi: ‹‹Sen İsrailin
öğretmeni olduğun halde bunları anlamıyor musun?

<span id="an_3:11">3:11</span> Sana doğrusunu söyleyeyim, biz
bildiğimizi söylüyoruz, gördüğümüze tanıklık ediyoruz. Sizler ise bizim
tanıklığımızı kabul etmiyorsunuz.

<span id="an_3:12">3:12</span> Sizlere yeryüzüyle ilgili şeyleri
söylediğim zaman inanmazsanız, gökle ilgili şeyleri söylediğimde nasıl
inanacaksınız?

<span id="an_3:13">3:13</span> Gökten inmiş olan İnsanoğlundan başka hiç
kimse göğe çıkmamıştır.

<span id="an_3:14">3:14</span> Musa çölde yılanı nasıl yukarı
kaldırdıysa, İnsanoğlunun da öylece yukarı kaldırılması gerekir.

<span id="an_3:15">3:15</span> Öyle ki, Ona iman eden herkes sonsuz
yaşama kavuşsun.

<span id="an_3:16">3:16</span> ‹‹Çünkü Tanrı dünyayı o kadar çok sevdi
ki, biricik Oğlunu verdi. Öyle ki, Ona iman edenlerin hiçbiri
mahvolmasın, hepsi sonsuz yaşama kavuşsun.

<span id="an_3:17">3:17</span> Tanrı, Oğlunu dünyayı yargılamak için
göndermedi, dünya Onun aracılığıyla kurtulsun diye gönderdi.

<span id="an_3:18">3:18</span> Ona iman eden yargılanmaz, iman etmeyen
ise zaten yargılanmıştır. Çünkü Tanrının biricik Oğlunun adına iman
etmemiştir.

<span id="an_3:19">3:19</span> Yargı da şudur: Dünyaya ışık geldi, ama
insanlar ışık yerine karanlığı sevdiler. Çünkü yaptıkları işler kötüydü.

<span id="an_3:20">3:20</span> Kötülük yapan herkes ışıktan nefret eder
ve yaptıkları açığa çıkmasın diye ışığa yaklaşmaz.

<span id="an_3:21">3:21</span> Ama gerçeği uygulayan kişi yaptıklarını,
Tanrıya dayanarak yaptığını göstermek için ışığa gelir.››

<span id="an_3:22">3:22</span> Bundan sonra İsayla öğrencileri Yahudiye
diyarına gittiler. İsa onlarla birlikte orada bir süre kalarak vaftiz
etti.

<span id="an_3:23">3:23</span> Yahya da Salim yakınındaki Aynonda vaftiz
ediyordu. Çünkü orada bol su vardı. İnsanlar gelip vaftiz oluyorlardı.

<span id="an_3:24">3:24</span> Yahya henüz hapse atılmamıştı.

<span id="an_3:25">3:25</span> O sıralarda Yahyanın öğrencileriyle bir
Yahudi arasında temizlenme konusunda bir tartışma çıktı.

<span id="an_3:26">3:26</span> Öğrencileri Yahyaya gelerek, ‹‹Rabbî››
dediler, ‹‹Şeria Irmağının karşı yakasında birlikte olduğun ve kendisi
için tanıklık ettiğin adam var ya, işte O vaftiz ediyor, herkes de Ona
gidiyor.››

<span id="an_3:27">3:27</span> Yahya şöyle yanıt verdi: ‹‹İnsan,
kendisine gökten verilmedikçe hiçbir şey alamaz.

<span id="an_3:28">3:28</span> ‹Ben Mesih değilim, ama Onun öncüsü
olarak gönderildim› dediğime siz kendiniz tanıksınız.

<span id="an_3:29">3:29</span> Gelin kiminse, güvey odur. Ama güveyin
yanında duran ve onu dinleyen dostu onun sesini işitince çok sevinir.
İşte benim sevincim böylece tamamlandı.

<span id="an_3:30">3:30</span> O büyümeli, bense küçülmeliyim.››

<span id="an_3:31">3:31</span> Yukarıdan gelen, herkesten üstündür.
Dünyadan olan dünyaya aittir ve dünyadan söz eder. Gökten gelen ise,
herkesten üstündür.

<span id="an_3:32">3:32</span> Ne görmüş ne işitmişse ona tanıklık eder,
ama tanıklığını kimse kabul etmez.

<span id="an_3:33">3:33</span> Onun tanıklığını kabul eden, Tanrının
gerçek olduğuna mührünü basmıştır.

<span id="an_3:34">3:34</span> Tanrının gönderdiği kişi Tanrının
sözlerini söyler. Çünkü Tanrı, Ruhu ölçüyle vermez.

<span id="an_3:35">3:35</span> Baba Oğulu sever; her şeyi Ona teslim
etmiştir.

<span id="an_3:36">3:36</span> Oğul'a iman edenin sonsuz yaşamı vardır.
Ama Oğul'un sözünü dinlemeyen yaşamı görmeyecektir. Tanrı'nın gazabı
böylesinin üzerinde kalır.

<span id="an_4:1">4:1</span> Ferisiler, İsanın Yahyadan daha çok öğrenci
edinip vaftiz ettiğini duydular -aslında İsanın kendisi değil,
öğrencileri vaftiz ediyorlardı- İsa bunu öğrenince Yahudiyeden ayrılıp
yine Celileye gitti.

<span id="an_4:4">4:4</span> Giderken Samiriyeden geçmesi gerekiyordu.

<span id="an_4:5">4:5</span> Böylece Samiriyenin Sihar denilen kentine
geldi. Burası Yakupun kendi oğlu Yusufa vermiş olduğu toprağın
yakınındaydı.

<span id="an_4:6">4:6</span> Yakupun kuyusu da oradaydı. İsa,
yolculuktan yorulmuş olduğu için kuyunun yanına oturmuştu. Saat on iki
sularıydı.

<span id="an_4:7">4:7</span> Samiriyeli bir kadın su çekmeye geldi. İsa
ona, ‹‹Bana su ver, içeyim›› dedi.

<span id="an_4:8">4:8</span> İsanın öğrencileri yiyecek satın almak için
kente gitmişlerdi.

<span id="an_4:9">4:9</span> Samiriyeli kadın, ‹‹Sen Yahudisin, bense
Samiriyeli bir kadınım›› dedi, ‹‹Nasıl olur da benden su istersin?››
Çünkü Yahudilerin Samiriyelilerle ilişkileri yoktur.

<span id="an_4:10">4:10</span> İsa kadına şu yanıtı verdi: ‹‹Eğer sen
Tanrının armağanını ve sana, ‹Bana su ver, içeyim› diyenin kim olduğunu
bilseydin, sen Ondan dilerdin, O da sana yaşam suyunu verirdi.››

<span id="an_4:11">4:11</span> Kadın, ‹‹Efendim›› dedi, ‹‹Su çekecek bir
şeyin yok, kuyu da derin, yaşam suyunu nereden bulacaksın?

<span id="an_4:12">4:12</span> Sen, bu kuyuyu bize vermiş, kendisi,
oğulları ve davarları ondan içmiş olan atamız Yakuptan daha mı
büyüksün?››

<span id="an_4:13">4:13</span> İsa şöyle yanıt verdi: ‹‹Bu sudan her
içen yine susayacak.

<span id="an_4:14">4:14</span> Oysa benim vereceğim sudan içen sonsuza
dek susamaz. Benim vereceğim su, içende sonsuz yaşam için fışkıran bir
pınar olacak.››

<span id="an_4:15">4:15</span> Kadın, ‹‹Efendim›› dedi, ‹‹Bu suyu bana
ver. Böylece ne susayayım, ne de su çekmek için buraya kadar geleyim.››

<span id="an_4:16">4:16</span> İsa, ‹‹Git, kocanı çağır ve buraya gel››
dedi.

<span id="an_4:17">4:17</span> Kadın, ‹‹Kocam yok›› diye yanıtladı. İsa,
‹‹Kocam yok demekle doğruyu söyledin›› dedi.

<span id="an_4:18">4:18</span> ‹‹Beş kocaya vardın. Şimdi birlikte
yaşadığın adam kocan değil. Doğruyu söyledin.››

<span id="an_4:19">4:19</span> Kadın, ‹‹Efendim, anlıyorum, sen bir
peygambersin›› dedi.

<span id="an_4:20">4:20</span> ‹‹Atalarımız bu dağda tapındılar, ama
sizler tapılması gereken yerin Yeruşalimde olduğunu söylüyorsunuz.››

<span id="an_4:21">4:21</span> İsa ona şöyle dedi: ‹‹Kadın, bana inan,
öyle bir saat geliyor ki, Babaya ne bu dağda, ne de Yeruşalimde
tapınacaksınız!

<span id="an_4:22">4:22</span> Siz bilmediğinize tapıyorsunuz, biz
bildiğimize tapıyoruz. Çünkü kurtuluş Yahudilerdendir.

<span id="an_4:23">4:23</span> Ama içtenlikle tapınanların Babaya ruhta
ve gerçekte tapınacakları saat geliyor. İşte, o saat şimdidir. Baba da
kendisine böyle tapınanları arıyor.

<span id="an_4:24">4:24</span> Tanrı ruhtur, Ona tapınanlar da ruhta ve
gerçekte tapınmalıdırlar.››

<span id="an_4:25">4:25</span> Kadın İsaya, ‹‹Mesih denilen meshedilmiş
Olanın geleceğini biliyorum›› dedi, ‹‹O gelince bize her şeyi
bildirecek.››

<span id="an_4:26">4:26</span> İsa, ‹‹Seninle konuşan ben, Oyum›› dedi.

<span id="an_4:27">4:27</span> Bu sırada İsanın öğrencileri geldiler.
Onun bir kadınla konuşmasına şaştılar. Bununla birlikte hiçbiri, ‹‹Ne
istiyorsun?›› ya da, ‹‹O kadınla neden konuşuyorsun?›› demedi.

<span id="an_4:28">4:28</span> Sonra kadın su testisini bırakarak kente
gitti ve halka şöyle dedi: ‹‹Gelin, yaptığım her şeyi bana söyleyen
adamı görün. Acaba Mesih bu mudur?››

<span id="an_4:30">4:30</span> Halk da kentten çıkıp İsaya doğru gelmeye
başladı.

<span id="an_4:31">4:31</span> Bu arada öğrencileri Ona, ‹‹Rabbî, yemek
ye!›› diye rica ediyorlardı.

<span id="an_4:32">4:32</span> Ama İsa, ‹‹Benim, sizin bilmediğiniz bir
yiyeceğim var›› dedi.

<span id="an_4:33">4:33</span> Öğrenciler birbirlerine, ‹‹Acaba biri Ona
yiyecek mi getirdi?›› diye sordular.

<span id="an_4:34">4:34</span> İsa, ‹‹Benim yemeğim, beni gönderenin
isteğini yerine getirmek ve Onun işini tamamlamaktır›› dedi.

<span id="an_4:35">4:35</span> ‹‹Sizler, ‹Ekinleri biçmeye daha dört ay
var› demiyor musunuz? İşte, size söylüyorum, başınızı kaldırıp tarlalara
bakın. Ekinler sararmış, biçilmeye hazır!

<span id="an_4:36">4:36</span> Eken ve biçen birlikte sevinsinler diye,
biçen kişi şimdiden ücretini alır ve sonsuz yaşam için ürün toplar.

<span id="an_4:37">4:37</span> ‹Biri eker, başkası biçer› sözü bu
durumda doğrudur.

<span id="an_4:38">4:38</span> Ben sizi, emek vermediğiniz bir ürünü
biçmeye gönderdim. Başkaları emek verdiler, siz ise onların emeğinden
yararlandınız.››

<span id="an_4:39">4:39</span> O kentten birçok Samiriyeli, ‹‹Yaptığım
her şeyi bana söyledi›› diye tanıklık eden kadının sözü üzerine İsaya
iman etti.

<span id="an_4:40">4:40</span> Samiriyeliler Ona gelip yanlarında
kalması için rica ettiler. O da orada iki gün kaldı.

<span id="an_4:41">4:41</span> Onun sözü üzerine daha birçokları iman
etti.

<span id="an_4:42">4:42</span> Bunlar kadına, ‹‹Bizim iman etmemizin
nedeni artık senin sözlerin değil›› diyorlardı. ‹‹Kendimiz işittik, Onun
gerçekten dünyanın Kurtarıcısı olduğunu biliyoruz.››

<span id="an_4:43">4:43</span> Bu iki günden sonra İsa oradan ayrılıp
Celileye gitti.

<span id="an_4:44">4:44</span> İsanın kendisi, bir peygamberin kendi
memleketinde saygı görmediğine tanıklık etmişti.

<span id="an_4:45">4:45</span> Celileye geldiği zaman Celileliler Onu
iyi karşıladılar. Çünkü onlar da bayram için gitmişler ve bayramda Onun
Yeruşalimde yaptığı her şeyi görmüşlerdi.

<span id="an_4:46">4:46</span> İsa yine, suyu şaraba çevirdiği Celilenin
Kana Köyüne geldi. Orada saraya bağlı bir memur vardı. Oğlu Kefarnahumda
hastaydı.

<span id="an_4:47">4:47</span> Adam, İsanın Yahudiyeden Celileye
geldiğini işitince yanına gitti, evine gelip ölmek üzere olan oğlunu
iyileştirmesi için Ona yalvardı.

<span id="an_4:48">4:48</span> İsa adama, ‹‹Sizler belirtiler ve
harikalar görmedikçe iman etmeyeceksiniz›› dedi.

<span id="an_4:49">4:49</span> Saray memuru İsaya, ‹‹Efendim, çocuğum
ölmeden yetiş!›› dedi.

<span id="an_4:50">4:50</span> İsa, ‹‹Git, oğlun yaşayacak›› dedi. Adam,
İsanın söylediği söze iman ederek gitti.

<span id="an_4:51">4:51</span> Daha yoldayken köleleri onu karşılayıp
oğlunun yaşadığını bildirdiler.

<span id="an_4:52">4:52</span> Adam onlara, oğlunun iyileşmeye başladığı
saati sordu. ‹‹Dün öğle üstü saat birde ateşi düştü›› dediler.

<span id="an_4:53">4:53</span> Baba bunun, İsanın, ‹‹Oğlun yaşayacak››
dediği saat olduğunu anladı. Kendisi ve bütün ev halkı iman etti.

<span id="an_4:54">4:54</span> İsa, bu ikinci belirtiyi de Yahudiye'den
Celile'ye döndükten sonra gerçekleştirdi.

<span id="an_5:1">5:1</span> İsa bundan sonra Yahudilerin bir bayramı
nedeniyle Yeruşalime gitti.

<span id="an_5:2">5:2</span> Yeruşalimde Koyun Kapısı yanında,
İbranicede Beytesta denilen beş eyvanlı bir havuz vardır.

<span id="an_5:3">5:3</span> Bu eyvanların altında kör, kötürüm, felçli
hastalardan bir kalabalık yatardı.

<span id="an_5:5">5:5</span> Orada otuz sekiz yıldır hasta olan bir adam
vardı.

<span id="an_5:6">5:6</span> İsa hasta yatan bu adamı görünce ve uzun
zamandır bu durumda olduğunu anlayınca, ‹‹İyi olmak ister misin?›› diye
sordu.

<span id="an_5:7">5:7</span> Hasta şöyle yanıt verdi: ‹‹Efendim, su
çalkandığı zaman beni havuza indirecek kimsem yok, tam gireceğim an
benden önce başkası giriyor.››

<span id="an_5:8">5:8</span> İsa ona, ‹‹Kalk, şilteni topla ve yürü››
dedi.

<span id="an_5:9">5:9</span> Adam o anda iyileşti. Şiltesini toplayıp
yürümeye başladı. O gün Şabat Günüydü.

<span id="an_5:10">5:10</span> Bu yüzden Yahudi yetkililer iyileşen
adama, ‹‹Bugün Şabat Günü›› dediler, ‹‹Şilteni toplaman yasaktır.››

<span id="an_5:11">5:11</span> Ama adam onlara şöyle yanıt verdi: ‹‹Beni
iyileştiren kişi bana, ‹Şilteni topla ve yürü› dedi.››

<span id="an_5:12">5:12</span> ‹‹Sana, ‹Şilteni topla ve yürü› diyen
adam kim?›› diye sordular.

<span id="an_5:13">5:13</span> İyileşen adam ise Onun kim olduğunu
bilmiyordu. Orası kalabalıktı, İsa da çekilip gitmişti.

<span id="an_5:14">5:14</span> İsa daha sonra adamı tapınakta buldu.
‹‹Bak, iyi oldun. Artık günah işleme de başına daha kötü bir şey
gelmesin›› dedi.

<span id="an_5:15">5:15</span> Adam gidip Yahudi yetkililere kendisini
iyileştirenin İsa olduğunu bildirdi.

<span id="an_5:16">5:16</span> Şabat Günü böyle şeyler yaptığı için
İsaya zulmetmeye başladılar.

<span id="an_5:17">5:17</span> Ama İsa onlara şu karşılığı verdi:
‹‹Babam hâlâ çalışmaktadır, ben de çalışıyorum.››

<span id="an_5:18">5:18</span> İşte bu nedenle Yahudi yetkililer Onu
öldürmek için daha çok gayret ettiler. Çünkü yalnız Şabat Günü düzenini
bozmakla kalmamış, Tanrının kendi Babası olduğunu söyleyerek kendisini
Tanrıya eşit kılmıştı.

<span id="an_5:19">5:19</span> İsa Yahudi yetkililere şöyle karşılık
verdi: ‹‹Size doğrusunu söyleyeyim, Oğul, Babanın yaptıklarını
görmedikçe kendiliğinden bir şey yapamaz. Baba ne yaparsa Oğul da aynı
şeyi yapar.

<span id="an_5:20">5:20</span> Çünkü Baba Oğulu sever ve yaptıklarının
hepsini Ona gösterir. Şaşasınız diye Ona bunlardan daha büyük işler de
gösterecektir.

<span id="an_5:21">5:21</span> Baba nasıl ölüleri diriltip onlara yaşam
veriyorsa, Oğul da dilediği kimselere yaşam verir.

<span id="an_5:22">5:22</span> Baba kimseyi yargılamaz, bütün yargılama
işini Oğula vermiştir.

<span id="an_5:23">5:23</span> Öyle ki, herkes Babayı onurlandırdığı
gibi Oğulu onurlandırsın. Oğulu onurlandırmayan, Onu gönderen Babayı da
onurlandırmaz.

<span id="an_5:24">5:24</span> ‹‹Size doğrusunu söyleyeyim, sözümü
işitip beni gönderene iman edenin sonsuz yaşamı vardır. Böyle biri
yargılanmaz, ölümden yaşama geçmiştir.

<span id="an_5:25">5:25</span> Size doğrusunu söyleyeyim, ölülerin Tanrı
Oğlunun sesini işitecekleri ve işitenlerin yaşayacakları saat geliyor,
geldi bile.

<span id="an_5:26">5:26</span> Çünkü Baba, kendisinde yaşam olduğu gibi,
Oğula da kendisinde yaşam olma özelliğini verdi.

<span id="an_5:27">5:27</span> Ona yargılama yetkisini de verdi. Çünkü O
İnsanoğludur.

<span id="an_5:28">5:28</span> Buna şaşmayın. Mezarda olanların hepsinin
Onun sesini işitecekleri saat geliyor.

<span id="an_5:29">5:29</span> Ve onlar mezarlarından çıkacaklar. İyilik
yapmış olanlar yaşamak, kötülük yapmış olanlar yargılanmak üzere
dirilecekler.››

<span id="an_5:30">5:30</span> ‹‹Ben kendiliğimden hiçbir şey yapamam.
İşittiğim gibi yargılarım ve benim yargım adildir. Çünkü amacım kendi
istediğimi değil, beni gönderenin istediğini yapmaktır.

<span id="an_5:31">5:31</span> Eğer kendim için ben tanıklık edersem,
tanıklığım geçerli olmaz.

<span id="an_5:32">5:32</span> Ama benim için tanıklık eden başka biri
vardır. Onun benim için ettiği tanıklığın geçerli olduğunu bilirim.

<span id="an_5:33">5:33</span> Siz Yahyaya adamlar gönderdiniz, o da
gerçeğe tanıklık etti.

<span id="an_5:34">5:34</span> İnsanın tanıklığını kabul ettiğim için
değil, kurtulmanız için bunları söylüyorum.

<span id="an_5:35">5:35</span> Yahya, yanan ve ışık saçan bir çıraydı.
Sizler onun ışığında bir süre için coşmak istediniz.

<span id="an_5:36">5:36</span> Ama benim, Yahyanınkinden daha büyük bir
tanıklığım var. Tamamlamam için Babanın bana verdiği işler, şu yaptığım
işler, beni Babanın gönderdiğine tanıklık ediyor.

<span id="an_5:37">5:37</span> Beni gönderen Baba da benim için tanıklık
etmiştir. Siz hiçbir zaman ne Onun sesini işittiniz, ne de şeklini
gördünüz.

<span id="an_5:38">5:38</span> Onun sözü sizde yaşamıyor. Çünkü Onun
gönderdiği kişiye iman etmiyorsunuz.

<span id="an_5:39">5:39</span> Kutsal Yazıları araştırıyorsunuz. Çünkü
bunlar aracılığıyla sonsuz yaşama sahip olduğunuzu sanıyorsunuz. Bana
tanıklık eden de bu yazılardır!

<span id="an_5:40">5:40</span> Öyleyken siz, yaşama kavuşmak için bana
gelmek istemiyorsunuz.

<span id="an_5:41">5:41</span> ‹‹İnsanlardan övgü kabul etmiyorum.

<span id="an_5:42">5:42</span> Ama ben sizi bilirim, içinizde Tanrı
sevgisi yoktur.

<span id="an_5:43">5:43</span> Ben Babamın adına geldim, ama beni kabul
etmiyorsunuz. Oysa başka birisi kendi adına gelirse, onu kabul
edeceksiniz.

<span id="an_5:44">5:44</span> Birbirinizden övgüler kabul ediyor, ama
tek olan Tanrının övgüsünü kazanmaya çalışmıyorsunuz. Bu durumda nasıl
iman edebilirsiniz?

<span id="an_5:45">5:45</span> Babanın önünde sizi suçlayacağımı
sanmayın. Sizi suçlayan, umut bağladığınız Musadır.

<span id="an_5:46">5:46</span> Musaya iman etmiş olsaydınız, bana da
iman ederdiniz. Çünkü o benim hakkımda yazmıştır.

<span id="an_5:47">5:47</span> Ama onun yazılarına iman etmezseniz,
benim sözlerime nasıl iman edeceksiniz?››

<span id="an_6:1">6:1</span> Bundan sonra İsa, Celile -Taberiye- Gölünün
karşı yakasına geçti.

<span id="an_6:2">6:2</span> Ardından büyük bir kalabalık gidiyordu.
Çünkü hastalar üzerinde yaptığı mucizeleri görmüşlerdi.

<span id="an_6:3">6:3</span> İsa dağa çıkıp orada öğrencileriyle
birlikte oturdu.

<span id="an_6:4">6:4</span> Yahudilerin Fısıh Bayramı yakındı.

<span id="an_6:5">6:5</span> İsa başını kaldırıp büyük bir kalabalığın
kendisine doğru geldiğini görünce Filipusa, ‹‹Bunları doyurmak için
nereden ekmek alalım?›› diye sordu.

<span id="an_6:6">6:6</span> Bu sözü onu denemek için söyledi, aslında
kendisi ne yapacağını biliyordu.

<span id="an_6:7">6:7</span> Filipus Ona şu yanıtı verdi: ‹‹Her birinin
bir lokma yiyebilmesi için iki yüz dinarlık ekmek bile yetmez.››

<span id="an_6:8">6:8</span> Öğrencilerinden biri, Simun Petrusun
kardeşi Andreas, İsaya dedi ki, ‹‹Burada beş arpa ekmeğiyle iki balığı
olan bir çocuk var. Ama bu kadar adam için bunlar nedir ki?››

<span id="an_6:10">6:10</span> İsa, ‹‹Halkı yere oturtun›› dedi. Orası
çayırlıktı. Böylece halk yere oturdu. Yaklaşık beş bin erkek vardı.

<span id="an_6:11">6:11</span> İsa ekmekleri aldı, şükrettikten sonra
oturanlara dağıttı. Balıklardan da istedikleri kadar verdi.

<span id="an_6:12">6:12</span> Herkes doyunca İsa öğrencilerine,
‹‹Artakalan parçaları toplayın, hiçbir şey ziyan olmasın›› dedi.

<span id="an_6:13">6:13</span> Onlar da topladılar. Yedikleri beş arpa
ekmeğinden artakalan parçalarla on iki sepet doldurdular.

<span id="an_6:14">6:14</span> Halk, İsanın yaptığı mucizeyi görünce,
‹‹Gerçekten dünyaya gelecek olan peygamber budur›› dedi.

<span id="an_6:15">6:15</span> İsa onların gelip kendisini kral yapmak
üzere zorla götüreceklerini bildiğinden tek başına yine dağa çekildi.

<span id="an_6:16">6:16</span> Akşam olunca öğrencileri göle indiler.

<span id="an_6:17">6:17</span> Bir tekneye binerek gölün karşı
yakasındaki Kefarnahuma doğru yol aldılar. Karanlık basmış, İsa henüz
yanlarına gelmemişti.

<span id="an_6:18">6:18</span> Güçlü bir rüzgar estiğinden göl kabarmaya
başladı.

<span id="an_6:19">6:19</span> Öğrenciler üç mil kadar kürek çektikten
sonra, İsanın gölün üstünde yürüyerek tekneye yaklaştığını görünce
korktular.

<span id="an_6:20">6:20</span> Ama İsa, ‹‹Korkmayın, benim!›› dedi.

<span id="an_6:21">6:21</span> Bunun üzerine Onu tekneye almak
istediler. O anda tekne gidecekleri kıyıya ulaştı.

<span id="an_6:22">6:22</span> Ertesi gün, gölün karşı yakasında kalan
halk, önceden orada sadece bir tek tekne bulunduğunu, İsanın kendi
öğrencileriyle birlikte bu tekneye binmediğini, öğrencilerinin yalnız
gittiklerini anladı.

<span id="an_6:23">6:23</span> Rabbin şükretmesinden sonra halkın ekmek
yediği yerin yakınına Taberiyeden başka tekneler geldi.

<span id="an_6:24">6:24</span> Halk, İsanın ve öğrencilerinin orada
olmadığını görünce teknelere binerek Kefarnahuma, İsayı aramaya gitti.

<span id="an_6:25">6:25</span> Onu gölün karşı yakasında buldukları
zaman, ‹‹Rabbî, buraya ne zaman geldin?›› diye sordular.

<span id="an_6:26">6:26</span> İsa şöyle yanıt verdi: ‹‹Size doğrusunu
söyleyeyim, doğaüstü belirtiler gördüğünüz için değil, ekmeklerden yiyip
doyduğunuz için beni arıyorsunuz.

<span id="an_6:27">6:27</span> Geçici yiyecek için değil, sonsuz yaşam
boyunca kalıcı yiyecek için çalışın. Bunu size İnsanoğlu verecek. Çünkü
Baba Tanrı Ona bu onayı vermiştir.››

<span id="an_6:28">6:28</span> Onlar da şunu sordular: ‹‹Tanrının
istediği işleri yapmak için ne yapmalıyız?››

<span id="an_6:29">6:29</span> İsa, ‹‹Tanrının işi Onun gönderdiği
kişiye iman etmenizdir›› diye yanıt verdi.

<span id="an_6:30">6:30</span> Bunun üzerine, ‹‹Görüp sana iman etmemiz
için nasıl bir belirti gerçekleştireceksin? Ne yapacaksın?›› dediler.

<span id="an_6:31">6:31</span> ‹‹Atalarımız çölde man yediler. Yazılmış
olduğu gibi, ‹Yemeleri için onlara gökten ekmek verdi.› ››

<span id="an_6:32">6:32</span> İsa onlara dedi ki, ‹‹Size doğrusunu
söyleyeyim, gökten ekmeği size Musa vermedi, gökten size gerçek ekmeği
Babam verir.

<span id="an_6:33">6:33</span> Çünkü Tanrının ekmeği, gökten inen ve
dünyaya yaşam verendir.››

<span id="an_6:34">6:34</span> Onlar da, ‹‹Efendimiz, bizlere her zaman
bu ekmeği ver!›› dediler.

<span id="an_6:35">6:35</span> İsa, ‹‹Yaşam ekmeği Benim. Bana gelen
asla acıkmaz, bana iman eden hiçbir zaman susamaz›› dedi.

<span id="an_6:36">6:36</span> ‹‹Ama ben size dedim ki, ‹Beni gördünüz,
yine de iman etmiyorsunuz.›

<span id="an_6:37">6:37</span> Babanın bana verdiklerinin hepsi bana
gelecek ve bana geleni asla kovmam.

<span id="an_6:38">6:38</span> Çünkü kendi isteğimi değil, beni
gönderenin isteğini yerine getirmek için gökten indim.

<span id="an_6:39">6:39</span> Beni gönderenin isteği, bana
verdiklerinden hiçbirini yitirmemem, son gün hepsini diriltmemdir.

<span id="an_6:40">6:40</span> Çünkü Babamın isteği, Oğulu gören ve Ona
iman eden herkesin sonsuz yaşama kavuşmasıdır. Ben de böylelerini son
günde dirilteceğim.››

<span id="an_6:41">6:41</span> ‹‹Gökten inmiş olan ekmek Benim›› dediği
için Yahudiler Ona karşı söylenmeye başladılar.

<span id="an_6:42">6:42</span> ‹‹Yusuf oğlu İsa değil mi bu?››
diyorlardı. ‹‹Annesini de, babasını da tanıyoruz. Şimdi nasıl oluyor da,
‹Gökten indim› diyor?››

<span id="an_6:43">6:43</span> İsa, ‹‹Aranızda söylenmeyin›› dedi.

<span id="an_6:44">6:44</span> ‹‹Beni gönderen Baba bir kimseyi bana
çekmedikçe, o kimse bana gelemez. Bana geleni de son günde dirilteceğim.

<span id="an_6:45">6:45</span> Peygamberlerin yazdığı gibi, ‹Tanrı
onların hepsine kendi yollarını öğretecektir.› Babayı işiten ve Ondan
öğrenen herkes bana gelir.

<span id="an_6:46">6:46</span> Bu, bir kimsenin Babayı gördüğü anlamına
gelmez. Babayı sadece Tanrıdan gelen görmüştür.

<span id="an_6:47">6:47</span> Size doğrusunu söyleyeyim, iman edenin
sonsuz yaşamı vardır.

<span id="an_6:48">6:48</span> Yaşam ekmeği Benim.

<span id="an_6:49">6:49</span> Atalarınız çölde man yediler, yine de
öldüler.

<span id="an_6:50">6:50</span> Gökten inen öyle bir ekmek var ki, ondan
yiyen ölmeyecek.

<span id="an_6:51">6:51</span> Gökten inmiş olan diri ekmek Benim. Bu
ekmekten yiyen sonsuza dek yaşayacak. Dünyanın yaşamı uğruna vereceğim
ekmek de benim bedenimdir.››

<span id="an_6:52">6:52</span> Bunun üzerine Yahudiler, ‹‹Bu adam
yememiz için bedenini bize nasıl verebilir?›› diyerek birbirleriyle
çekişmeye başladılar.

<span id="an_6:53">6:53</span> İsa onlara şöyle dedi: ‹‹Size doğrusunu
söyleyeyim, İnsanoğlunun bedenini yiyip kanını içmedikçe, sizde yaşam
olmaz.

<span id="an_6:54">6:54</span> Bedenimi yiyenin, kanımı içenin sonsuz
yaşamı vardır ve ben onu son günde dirilteceğim.

<span id="an_6:55">6:55</span> Çünkü bedenim gerçek yiyecek, kanım
gerçek içecektir.

<span id="an_6:56">6:56</span> Bedenimi yiyip kanımı içen bende yaşar,
ben de onda.

<span id="an_6:57">6:57</span> Yaşayan Baba beni gönderdiği ve ben
Babanın aracılığıyla yaşadığım gibi, bedenimi yiyen de benim
aracılığımla yaşayacak.

<span id="an_6:58">6:58</span> İşte gökten inmiş olan ekmek budur.
Atalarınızın yedikleri man gibi değildir. Atalarınız öldüler. Oysa bu
ekmeği yiyen sonsuza dek yaşar.››

<span id="an_6:59">6:59</span> İsa bu sözleri Kefarnahumda havrada
öğretirken söyledi.

<span id="an_6:60">6:60</span> Öğrencilerinin birçoğu bunu işitince,
‹‹Bu söz çok çetin, kim kabul edebilir?›› dediler.

<span id="an_6:61">6:61</span> Öğrencilerinin buna karşı söylendiğini
anlayan İsa, ‹‹Bu sizi şaşırtıyor mu?›› dedi.

<span id="an_6:62">6:62</span> ‹‹Ya İnsanoğlunun önceden bulunduğu yere
yükseldiğini görürseniz...?

<span id="an_6:63">6:63</span> Yaşam veren Ruhtur. Beden bir yarar
sağlamaz. Sizlere söylediğim sözler ruhtur, yaşamdır.

<span id="an_6:64">6:64</span> Yine de aranızda iman etmeyenler var.››
İsa iman etmeyenlerin ve kendisine ihanet edecek kişinin kim olduğunu
baştan beri biliyordu.

<span id="an_6:65">6:65</span> ‹‹Sizlere, ‹Babanın bana yöneltmediği hiç
kimse bana gelemez› dememin nedeni budur›› dedi.

<span id="an_6:66">6:66</span> Bunun üzerine öğrencilerinin birçoğu geri
döndüler, artık Onunla dolaşmaz oldular.

<span id="an_6:67">6:67</span> İsa o zaman Onikilere, ‹‹Siz de mi
ayrılmak istiyorsunuz?›› diye sordu.

<span id="an_6:68">6:68</span> Simun Petrus şu yanıtı verdi: ‹‹Rab, biz
kime gidelim? Sonsuz yaşamın sözleri sendedir.

<span id="an_6:69">6:69</span> İman ediyor ve biliyoruz ki, sen Tanrının
Kutsalısın.››

<span id="an_6:70">6:70</span> İsa onlara şu karşılığı verdi: ‹‹Siz
Onikileri seçen ben değil miyim? Buna karşın içinizden biri iblistir.››

<span id="an_6:71">6:71</span> Simun İskariot'un oğlu Yahuda'dan söz
ediyordu. Çünkü Yahuda Onikiler'den biri olduğu halde İsa'ya ihanet
edecekti.

<span id="an_7:1">7:1</span> Bundan sonra İsa Celilede dolaşmaya
başladı. Yahudi yetkililer Onu öldürmeyi amaçladıkları için Yahudiyede
dolaşmak istemiyordu.

<span id="an_7:2">7:2</span> Yahudilerin Çardak Bayramı yaklaşmıştı.

<span id="an_7:3">7:3</span> Bu nedenle İsanın kardeşleri Ona, ‹‹Buradan
ayrıl, Yahudiyeye git›› dediler, ‹‹Öğrencilerin de yaptığın işleri
görsünler.

<span id="an_7:4">7:4</span> Çünkü kendini açıkça tanıtmak isteyen bir
kimse yaptıklarını gizlemez. Mademki bu şeyleri yapıyorsun, kendini
dünyaya göster!››

<span id="an_7:5">7:5</span> Kardeşleri bile Ona iman etmiyorlardı.

<span id="an_7:6">7:6</span> İsa onlara, ‹‹Benim zamanım daha gelmedi››
dedi, ‹‹Oysa sizin için zaman hep uygundur.

<span id="an_7:7">7:7</span> Dünya sizden nefret edemez, ama benden
nefret ediyor. Çünkü yaptıklarının kötü olduğuna tanıklık ediyorum.

<span id="an_7:8">7:8</span> Siz bu bayramı kutlamaya gidin. Ben
şimdilik gitmeyeceğim. Çünkü benim zamanım daha dolmadı.››

<span id="an_7:9">7:9</span> İsa bu sözleri söyleyip Celilede kaldı.

<span id="an_7:10">7:10</span> Ne var ki, kardeşleri bayramı kutlamaya
gidince, kendisi de gitti. Ancak açıktan açığa değil, gizlice gitti.

<span id="an_7:11">7:11</span> Yahudi yetkililer Onu bayram sırasında
arıyor, ‹‹O nerede?›› diye soruyorlardı.

<span id="an_7:12">7:12</span> Kalabalık arasında Onunla ilgili bir sürü
laf fısıldanıyordu. Bazıları, ‹‹İyi adamdır››, bazıları da, ‹‹Hayır, tam
tersine, halkı saptırıyor›› diyorlardı.

<span id="an_7:13">7:13</span> Bununla birlikte yetkililerden
korktukları için, hiç kimse Ondan açıkça söz etmiyordu.

<span id="an_7:14">7:14</span> Bayramın yarısı geçmişti. İsa tapınağa
gidip öğretmeye başladı.

<span id="an_7:15">7:15</span> Yahudiler şaşırdılar. ‹‹Bu adam hiç
öğrenim görmediği halde, nasıl bu kadar bilgili olabilir?›› dediler.

<span id="an_7:16">7:16</span> İsa onlara, ‹‹Benim öğretim benim değil,
beni gönderenindir›› diye karşılık verdi.

<span id="an_7:17">7:17</span> ‹‹Eğer bir kimse Tanrının isteğini yerine
getirmek istiyorsa, bu öğretinin Tanrıdan mı olduğunu, yoksa
kendiliğimden mi konuştuğumu bilecektir.

<span id="an_7:18">7:18</span> Kendiliğinden konuşan kendini yüceltmek
ister, ama kendisini göndereni yüceltmek isteyen doğrudur ve Onda
haksızlık yoktur.

<span id="an_7:19">7:19</span> Musa size Kutsal Yasayı vermedi mi? Yine
de hiçbiriniz Yasayı yerine getirmiyor. Neden beni öldürmek
istiyorsunuz?››

<span id="an_7:20">7:20</span> Kalabalık, ‹‹Cin çarpmış seni!›› dedi.
‹‹Seni öldürmek isteyen kim?››

<span id="an_7:21">7:21</span> İsa, ‹‹Ben bir mucize yaptım, hepiniz
şaşkına döndünüz›› diye yanıt verdi.

<span id="an_7:22">7:22</span> ‹‹Musa size sünneti buyurduğu için
-aslında bu, Musadan değil, atalarınızdan kalmadır- Şabat Günü birini
sünnet edersiniz.

<span id="an_7:23">7:23</span> Musanın Yasası bozulmasın diye Şabat Günü
biri sünnet ediliyor da, Şabat Günü bir adamı tamamen iyileştirdim diye
bana neden kızıyorsunuz?

<span id="an_7:24">7:24</span> Dış görünüşe göre yargılamayın, yargınız
adil olsun.››

<span id="an_7:25">7:25</span> Yeruşalimlilerin bazıları, ‹‹Öldürmek
istedikleri adam bu değil mi?›› diyorlardı.

<span id="an_7:26">7:26</span> ‹‹Bakın, açıkça konuşuyor, Ona bir şey
demiyorlar. Yoksa önderler Onun Mesih olduğunu gerçekten kabul ettiler
mi?

<span id="an_7:27">7:27</span> Ama biz bu adamın nereden geldiğini
biliyoruz. Oysa Mesih geldiği zaman Onun nereden geldiğini kimse
bilmeyecek.››

<span id="an_7:28">7:28</span> O sırada tapınakta öğreten İsa yüksek
sesle şöyle dedi: ‹‹Hem beni tanıyorsunuz, hem de nereden olduğumu
biliyorsunuz! Ben kendiliğimden gelmedim. Beni gönderen gerçektir. Onu
siz tanımıyorsunuz.

<span id="an_7:29">7:29</span> Ben Onu tanırım. Çünkü ben Ondanım, beni
O gönderdi.››

<span id="an_7:30">7:30</span> Bunun üzerine Onu yakalamak istediler,
ama kimse Ona el sürmedi. Çünkü Onun saati henüz gelmemişti.

<span id="an_7:31">7:31</span> Halktan birçok kişi ise Ona iman etti.
‹‹Mesih gelince, bunun yaptıklarından daha mı çok mucize yapacak?››
diyorlardı.

<span id="an_7:32">7:32</span> Ferisiler halkın İsa hakkında böyle
fısıldaştığını duydular. Başkâhinler ve Ferisiler Onu yakalamak için
görevliler gönderdiler.

<span id="an_7:33">7:33</span> İsa, ‹‹Kısa bir süre daha sizinleyim››
dedi, ‹‹Sonra beni gönderene gideceğim.

<span id="an_7:34">7:34</span> Beni arayacaksınız ama bulamayacaksınız.
Ve benim bulunduğum yere siz gelemezsiniz.››

<span id="an_7:35">7:35</span> Bunun üzerine Yahudiler birbirlerine,
‹‹Bu adam nereye gidecek de biz Onu bulamayacağız?›› dediler. ‹‹Yoksa
Grekler arasında dağılmış olanlara gidip Greklere mi öğretecek?

<span id="an_7:36">7:36</span> ‹Beni arayacaksınız ama bulamayacaksınız.
Ve benim bulunduğum yere siz gelemezsiniz› diyor. Ne demek istiyor?››

<span id="an_7:37">7:37</span> Bayramın son ve en önemli günü İsa ayağa
kalktı, yüksek sesle şöyle dedi: ‹‹Bir kimse susamışsa bana gelsin,
içsin.

<span id="an_7:38">7:38</span> Kutsal Yazıda dendiği gibi, bana iman
edenin ‹içinden diri su ırmakları akacaktır.› ››

<span id="an_7:39">7:39</span> Bunu, kendisine iman edenlerin alacağı
Ruhla ilgili olarak söylüyordu. Ruh henüz verilmemişti. Çünkü İsa henüz
yüceltilmemişti.

<span id="an_7:40">7:40</span> Halktan bazıları bu sözleri işitince,
‹‹Gerçekten beklediğimiz peygamber budur›› dediler.

<span id="an_7:41">7:41</span> Bazıları da, ‹‹Bu Mesihtir›› diyorlardı.
Başkaları ise, ‹‹Olamaz! Mesih Celileden mi gelecek?›› dediler.

<span id="an_7:42">7:42</span> ‹‹Kutsal Yazıda, ‹Mesih, Davutun
soyundan, Davutun yaşadığı Beytlehem Kentinden gelecek› denmemiş
midir?››

<span id="an_7:43">7:43</span> Böylece İsadan dolayı halk arasında
ayrılık doğdu.

<span id="an_7:44">7:44</span> Bazıları Onu yakalamak istedilerse de,
kimse Ona el sürmedi.

<span id="an_7:45">7:45</span> Görevliler geri dönünce, başkâhinlerle
Ferisiler, ‹‹Niçin Onu getirmediniz?›› diye sordular.

<span id="an_7:46">7:46</span> Görevliler, ‹‹Hiç kimse hiçbir zaman bu
adamın konuştuğu gibi konuşmamıştır›› karşılığını verdiler.

<span id="an_7:47">7:47</span> Ferisiler, ‹‹Yoksa siz de mi
aldandınız?›› dediler.

<span id="an_7:48">7:48</span> ‹‹Önderlerden ya da Ferisilerden Ona iman
eden oldu mu hiç?

<span id="an_7:49">7:49</span> Kutsal Yasayı bilmeyen bu halk
lanetlidir.››

<span id="an_7:50">7:50</span> İçlerinden biri, daha önce İsaya gelen
Nikodim, onlara şöyle dedi: ‹‹Yasamıza göre, bir adamı dinlemeden, ne
yaptığını öğrenmeden onu yargılamak doğru mu?››

<span id="an_7:52">7:52</span> Ona, ‹‹Yoksa sen de mi Celiledensin?››
diye karşılık verdiler. ‹‹Araştır, bak, Celileden peygamber çıkmaz.››

<span id="an_7:53">7:53</span> Bundan sonra herkes evine gitti.

<span id="an_8:1">8:1</span> İsa ise Zeytin Dağına gitti.

<span id="an_8:2">8:2</span> Ertesi sabah erkenden yine tapınağa döndü.
Bütün halk Onun yanına geliyordu. O da oturup onlara öğretmeye başladı.

<span id="an_8:3">8:3</span> Din bilginleri ve Ferisiler, zina ederken
yakalanmış bir kadın getirdiler. Kadını orta yere çıkararak İsaya,
‹‹Öğretmen, bu kadın tam zina ederken yakalandı›› dediler.

<span id="an_8:5">8:5</span> ‹‹Musa, Yasada bize böyle kadınların
taşlanmasını buyurdu, sen ne dersin?››

<span id="an_8:6">8:6</span> Bunları İsayı denemek amacıyla
söylüyorlardı; Onu suçlayabilmek için bir neden arıyorlardı. İsa
eğilmiş, parmağıyla toprağa yazı yazıyordu.

<span id="an_8:7">8:7</span> Durmadan aynı soruyu sormaları üzerine
doğruldu ve, ‹‹İçinizde kim günahsızsa, ilk taşı o atsın!›› dedi.

<span id="an_8:8">8:8</span> Sonra yine eğildi, toprağa yazmaya başladı.

<span id="an_8:9">8:9</span> Bunu işittikleri zaman, başta yaşlılar
olmak üzere, birer birer dışarı çıkıp İsayı yalnız bıraktılar. Kadın ise
orta yerde duruyordu.

<span id="an_8:10">8:10</span> İsa doğrulup ona, ‹‹Kadın, nerede onlar?
Hiçbiri seni yargılamadı mı?›› diye sordu.

<span id="an_8:11">8:11</span> Kadın, ‹‹Hiçbiri, Efendim›› dedi. İsa,
‹‹Ben de seni yargılamıyorum›› dedi. ‹‹Git, artık bundan sonra günah
işleme!››

<span id="an_8:12">8:12</span> İsa yine halka seslenip şöyle dedi: ‹‹Ben
dünyanın ışığıyım. Benim ardımdan gelen, asla karanlıkta yürümez, yaşam
ışığına sahip olur.››

<span id="an_8:13">8:13</span> Ferisiler, ‹‹Sen kendin için tanıklık
ediyorsun, tanıklığın geçerli değil›› dediler.

<span id="an_8:14">8:14</span> İsa onlara şu karşılığı verdi: ‹‹Kendim
için tanıklık etsem bile tanıklığım geçerlidir. Çünkü nereden geldiğimi
ve nereye gideceğimi biliyorum. Oysa siz nereden geldiğimi, nereye
gideceğimi bilmiyorsunuz.

<span id="an_8:15">8:15</span> Siz insan gözüyle yargılıyorsunuz. Ben
kimseyi yargılamam.

<span id="an_8:16">8:16</span> Yargılasam bile benim yargım doğrudur.
Çünkü ben yalnız değilim, ben ve beni gönderen Baba, birlikte
yargılarız.

<span id="an_8:17">8:17</span> Yasanızda da, ‹İki kişinin tanıklığı
geçerlidir› diye yazılmıştır.

<span id="an_8:18">8:18</span> Kendim için tanıklık eden bir ben varım,
bir de beni gönderen Baba benim için tanıklık ediyor.››

<span id="an_8:19">8:19</span> O zaman Ona, ‹‹Baban nerede?›› diye
sordular. İsa şu karşılığı verdi: ‹‹Siz ne beni tanırsınız, ne de
Babamı. Beni tanısaydınız, Babamı da tanırdınız.››

<span id="an_8:20">8:20</span> İsa bu sözleri tapınakta öğretirken,
bağış toplanan yerde söyledi. Kimse Onu yakalamadı. Çünkü saati henüz
gelmemişti.

<span id="an_8:21">8:21</span> İsa yine onlara, ‹‹Ben gidiyorum. Beni
arayacaksınız ve günahınızın içinde öleceksiniz. Benim gideceğim yere
siz gelemezsiniz›› dedi.

<span id="an_8:22">8:22</span> Yahudi yetkililer, ‹‹Yoksa kendini mi
öldürecek?›› dediler. ‹‹Çünkü, ‹Benim gideceğim yere siz gelemezsiniz›
diyor.››

<span id="an_8:23">8:23</span> İsa onlara, ‹‹Siz aşağıdansınız, ben
yukarıdanım›› dedi. ‹‹Siz bu dünyadansınız, ben bu dünyadan değilim.

<span id="an_8:24">8:24</span> İşte bu nedenle size, ‹Günahlarınızın
içinde öleceksiniz› dedim. Benim O olduğuma iman etmezseniz,
günahlarınızın içinde öleceksiniz.››

<span id="an_8:25">8:25</span> Ona, ‹‹Sen kimsin?›› diye sordular. İsa,
‹‹Başlangıçtan beri size ne söyledimse, Oyum›› dedi.

<span id="an_8:26">8:26</span> ‹‹Sizinle ilgili söyleyecek ve sizleri
yargılayacak çok şeyim var. Beni gönderen gerçektir. Ben Ondan
işittiklerimi dünyaya bildiriyorum.››

<span id="an_8:27">8:27</span> İsanın kendilerine Babadan söz ettiğini
anlamadılar.

<span id="an_8:28">8:28</span> Bu nedenle İsa şöyle dedi: ‹‹İnsanoğlunu
yukarı kaldırdığınız zaman benim O olduğumu, kendiliğimden hiçbir şey
yapmadığımı, ama tıpkı Babanın bana öğrettiği gibi konuştuğumu
anlayacaksınız.

<span id="an_8:29">8:29</span> Beni gönderen benimledir, O beni yalnız
bırakmadı. Çünkü ben her zaman Onu hoşnut edeni yaparım.››

<span id="an_8:30">8:30</span> Bu sözler üzerine birçokları Ona iman
etti.

<span id="an_8:31">8:31</span> İsa kendisine iman etmiş olan Yahudilere,
‹‹Eğer benim sözüme bağlı kalırsanız, gerçekten öğrencilerim olursunuz.
Gerçeği bileceksiniz ve gerçek sizi özgür kılacak›› dedi.

<span id="an_8:33">8:33</span> ‹‹Biz İbrahimin soyundanız›› diye
karşılık verdiler, ‹‹Hiçbir zaman kimseye kölelik etmedik. Nasıl oluyor
da sen, ‹Özgür olacaksınız› diyorsun?››

<span id="an_8:34">8:34</span> İsa, ‹‹Size doğrusunu söyleyeyim, günah
işleyen herkes günahın kölesidir›› dedi.

<span id="an_8:35">8:35</span> ‹‹Köle ev halkının sürekli bir üyesi
değildir, ama oğul sürekli üyesidir.

<span id="an_8:36">8:36</span> Bunun için, Oğul sizi özgür kılarsa,
gerçekten özgür olursunuz.

<span id="an_8:37">8:37</span> İbrahimin soyundan olduğunuzu biliyorum.
Yine de beni öldürmek istiyorsunuz. Çünkü yüreğinizde sözüme yer
vermiyorsunuz.

<span id="an_8:38">8:38</span> Ben Babamın yanında gördüklerimi
söylüyorum, siz de babanızdan işittiklerinizi yapıyorsunuz.››

<span id="an_8:39">8:39</span> ‹‹Bizim babamız İbrahimdir›› diye
karşılık verdiler. İsa, ‹‹İbrahimin çocukları olsaydınız, İbrahimin
yaptıklarını yapardınız›› dedi.

<span id="an_8:40">8:40</span> ‹‹Ama şimdi beni -Tanrıdan işittiği
gerçeği sizlere bildireni- öldürmek istiyorsunuz. İbrahim bunu yapmadı.

<span id="an_8:41">8:41</span> Siz babanızın yaptıklarını
yapıyorsunuz.›› ‹‹Biz zinadan doğmadık. Bir tek Babamız var, o da
Tanrıdır›› dediler.

<span id="an_8:42">8:42</span> İsa, ‹‹Tanrı Babanız olsaydı, beni
severdiniz›› dedi. ‹‹Çünkü ben Tanrıdan çıkıp geldim. Kendiliğimden
gelmedim, beni O gönderdi.

<span id="an_8:43">8:43</span> Söylediklerimi neden anlamıyorsunuz?
Benim sözümü dinlemeye dayanamıyorsunuz da ondan.

<span id="an_8:44">8:44</span> Siz babanız İblistensiniz ve babanızın
arzularını yerine getirmek istiyorsunuz. O başlangıçtan beri katildi.
Gerçeğe bağlı kalmadı. Çünkü onda gerçek yoktur. Yalan söylemesi
doğaldır. Çünkü o yalancıdır ve yalanın babasıdır.

<span id="an_8:45">8:45</span> Ama ben gerçeği söylüyorum. İşte bunun
için bana iman etmiyorsunuz.

<span id="an_8:46">8:46</span> Hanginiz bana günahlı olduğumu
kanıtlayabilir? Gerçeği söylüyorsam, niçin bana iman etmiyorsunuz?

<span id="an_8:47">8:47</span> Tanrıdan olan, Tanrının sözlerini dinler.
İşte siz Tanrıdan olmadığınız için dinlemiyorsunuz.››

<span id="an_8:48">8:48</span> Yahudiler Ona şu karşılığı verdiler: ‹‹
‹Sen, cin çarpmış bir Samiriyelisin› demekte haklı değil miyiz?››

<span id="an_8:49">8:49</span> İsa, ‹‹Beni cin çarpmadı›› dedi. ‹‹Ben
Babamı onurlandırıyorum, ama siz beni aşağılıyorsunuz.

<span id="an_8:50">8:50</span> Ben kendimi yüceltmek istemiyorum, ama
bunu isteyen ve yargılayan biri vardır.

<span id="an_8:51">8:51</span> Size doğrusunu söyleyeyim, bir kimse
sözüme uyarsa, ölümü asla görmeyecektir.››

<span id="an_8:52">8:52</span> Yahudiler, ‹‹Seni cin çarptığını şimdi
anlıyoruz›› dediler. ‹‹İbrahim öldü, peygamberler de öldü. Oysa sen,
‹Bir kimse sözüme uyarsa, ölümü asla tatmayacaktır› diyorsun.

<span id="an_8:53">8:53</span> Yoksa sen babamız İbrahimden üstün müsün?
O öldü, peygamberler de öldü. Sen kendini kim sanıyorsun?››

<span id="an_8:54">8:54</span> İsa şu karşılığı verdi: ‹‹Eğer ben
kendimi yüceltirsem, yüceliğim hiçtir. Beni yücelten, ‹Tanrımız› diye
çağırdığınız Babamdır.

<span id="an_8:55">8:55</span> Siz Onu tanımıyorsunuz, ama ben
tanıyorum. Onu tanımadığımı söylersem, sizin gibi yalancı olurum. Ama
ben Onu tanıyor ve sözüne uyuyorum.

<span id="an_8:56">8:56</span> Babanız İbrahim günümü göreceği için
sevinçle coşmuştu. Gördü ve sevindi.››

<span id="an_8:57">8:57</span> Yahudiler, ‹‹Sen daha elli yaşında bile
değilsin. İbrahimi de mi gördün?›› dediler.

<span id="an_8:58">8:58</span> İsa, ‹‹Size doğrusunu söyleyeyim, İbrahim
doğmadan önce ben varım›› dedi.

<span id="an_8:59">8:59</span> O zaman İsa'yı taşlamak için yerden taş
aldılar, ama O gizlenip tapınaktan çıktı.

<span id="an_9:1">9:1</span> İsa yolda giderken doğuştan kör bir adam
gördü.

<span id="an_9:2">9:2</span> Öğrencileri İsaya, ‹‹Rabbî, kim günah
işledi de bu adam kör doğdu? Kendisi mi, yoksa annesi babası mı?›› diye
sordular.

<span id="an_9:3">9:3</span> İsa şu yanıtı verdi: ‹‹Ne kendisi, ne de
annesi babası günah işledi. Tanrının işleri onun yaşamında görülsün diye
kör doğdu.

<span id="an_9:4">9:4</span> Beni gönderenin işlerini vakit daha
gündüzken yapmalıyız. Gece geliyor, o zaman kimse çalışamaz.

<span id="an_9:5">9:5</span> Dünyada olduğum sürece dünyanın ışığı
Benim.››

<span id="an_9:6">9:6</span> Bu sözleri söyledikten sonra yere tükürdü,
tükürükle çamur yaptı ve çamuru adamın gözlerine sürdü.

<span id="an_9:7">9:7</span> Adama, ‹‹Git, Şiloah Havuzunda yıkan››
dedi. Şiloah, gönderilmiş anlamına gelir. Adam gidip yıkandı, gözleri
açılmış olarak döndü.

<span id="an_9:8">9:8</span> Komşuları ve onu daha önce dilenirken
görenler, ‹‹Oturup dilenen adam değil mi bu?›› dediler.

<span id="an_9:9">9:9</span> Kimi, ‹‹Evet, odur›› dedi, kimi de ‹‹Hayır,
ama ona benziyor›› dedi. Kendisi ise, ‹‹Ben oyum›› dedi.

<span id="an_9:10">9:10</span> ‹‹Öyleyse, gözlerin nasıl açıldı?›› diye
sordular.

<span id="an_9:11">9:11</span> O da şöyle yanıt verdi: ‹‹İsa adındaki
adam çamur yapıp gözlerime sürdü ve bana, ‹Şiloaha git, yıkan› dedi. Ben
de gidip yıkandım ve gözlerim açıldı.››

<span id="an_9:12">9:12</span> Ona, ‹‹Nerede O?›› diye sordular.
‹‹Bilmiyorum›› dedi.

<span id="an_9:13">9:13</span> Eskiden kör olan adamı Ferisilerin yanına
götürdüler.

<span id="an_9:14">9:14</span> İsanın çamur yapıp adamın gözlerini
açtığı gün Şabat Günüydü.

<span id="an_9:15">9:15</span> Bu nedenle Ferisiler de adama gözlerinin
nasıl açıldığını sordular. O da, ‹‹İsa gözlerime çamur sürdü, yıkandım
ve şimdi görüyorum›› dedi.

<span id="an_9:16">9:16</span> Bunun üzerine Ferisilerin bazıları, ‹‹Bu
adam Tanrıdan değildir›› dediler. ‹‹Çünkü Şabat Gününü tutmuyor.›› Ama
başkaları, ‹‹Günahkâr bir adam nasıl bu tür belirtiler
gerçekleştirebilir?›› dediler. Böylece aralarında ayrılık doğdu.

<span id="an_9:17">9:17</span> Eskiden kör olan adama yine sordular:
‹‹Senin gözlerini açtığına göre, Onun hakkında sen ne diyorsun?›› Adam,
‹‹O bir peygamberdir›› dedi.

<span id="an_9:18">9:18</span> Yahudi yetkililer, gözleri açılan adamın
annesiyle babasını çağırmadan onun daha önce kör olduğuna ve gözlerinin
açıldığına inanmadılar.

<span id="an_9:19">9:19</span> Onlara, ‹‹Kör doğdu dediğiniz oğlunuz bu
mu? Peki, şimdi nasıl görüyor?›› diye sordular.

<span id="an_9:20">9:20</span> Adamın annesiyle babası şu karşılığı
verdiler: ‹‹Bunun bizim oğlumuz olduğunu ve kör doğduğunu biliyoruz.

<span id="an_9:21">9:21</span> Ama şimdi nasıl gördüğünü, gözlerini
kimin açtığını bilmiyoruz, ona sorun. Ergin yaştadır, kendisi için
kendisi konuşsun.››

<span id="an_9:22">9:22</span> Yahudi yetkililerden korktukları için
böyle konuştular. Çünkü yetkililer, İsanın Mesih olduğunu açıkça
söyleyeni havra dışı etmek için aralarında sözbirliği etmişlerdi.

<span id="an_9:23">9:23</span> Bundan dolayı adamın annesiyle babası,
‹‹Ergin yaştadır, ona sorun›› dediler.

<span id="an_9:24">9:24</span> Eskiden kör olan adamı ikinci kez
çağırıp, ‹‹Tanrı hakkı için doğruyu söyle›› dediler, ‹‹Biz bu adamın
günahkâr olduğunu biliyoruz.››

<span id="an_9:25">9:25</span> O da şöyle yanıt verdi: ‹‹Onun günahkâr
olup olmadığını bilmiyorum. Bildiğim bir şey var, kördüm, şimdi
görüyorum.››

<span id="an_9:26">9:26</span> O zaman ona, ‹‹Sana ne yaptı? Gözlerini
nasıl açtı?›› dediler.

<span id="an_9:27">9:27</span> Onlara, ‹‹Size demin söyledim, ama
dinlemediniz›› dedi. ‹‹Niçin yeniden işitmek istiyorsunuz? Yoksa siz de
mi Onun öğrencileri olmak niyetindesiniz?››

<span id="an_9:28">9:28</span> Adama söverek, ‹‹Onun öğrencisi sensin!››
dediler. ‹‹Biz Musanın öğrencileriyiz.

<span id="an_9:29">9:29</span> Tanrının Musayla konuştuğunu biliyoruz.
Ama bu adamın nereden geldiğini bilmiyoruz.››

<span id="an_9:30">9:30</span> Adam onlara şu karşılığı verdi:
‹‹Şaşılacak şey! Onun nereden geldiğini bilmiyorsunuz, ama gözlerimi O
açtı.

<span id="an_9:31">9:31</span> Tanrının, günahkârları dinlemediğini
biliriz. Ama Tanrı, kendisine tapan ve isteğini yerine getiren kişiyi
dinler.

<span id="an_9:32">9:32</span> Dünya var olalı, bir kimsenin doğuştan
kör olan birinin gözlerini açtığı duyulmamıştır.

<span id="an_9:33">9:33</span> Bu adam Tanrıdan olmasaydı, hiçbir şey
yapamazdı.››

<span id="an_9:34">9:34</span> Onlar buna karşılık, ‹‹Tamamen günah
içinde doğdun, sen mi bize ders vereceksin?›› diyerek onu dışarı
attılar.

<span id="an_9:35">9:35</span> İsa adamı kovduklarını duydu. Onu
bularak, ‹‹Sen İnsanoğluna iman ediyor musun?›› diye sordu.

<span id="an_9:36">9:36</span> Adam şu yanıtı verdi: ‹‹Efendim, O
kimdir? Söyle de kendisine iman edeyim.››

<span id="an_9:37">9:37</span> İsa, ‹‹Onu gördün. Şimdi seninle konuşan
Odur›› dedi.

<span id="an_9:38">9:38</span> Adam, ‹‹Rab, iman ediyorum!›› diyerek
İsaya tapındı.

<span id="an_9:39">9:39</span> İsa, ‹‹Görmeyenler görsün, görenler kör
olsun diye yargıçlık etmek üzere bu dünyaya geldim›› dedi.

<span id="an_9:40">9:40</span> Onun yanında bulunan bazı Ferisiler bu
sözleri işitince, ‹‹Yoksa biz de mi körüz?›› diye sordular.

<span id="an_9:41">9:41</span> İsa, ‹‹Kör olsaydınız günahınız olmazdı››
dedi, ‹‹Ama şimdi, ‹Görüyoruz› dediğiniz için günahınız duruyor.››

<span id="an_10:1">10:1</span> ‹‹Size doğrusunu söyleyeyim, koyun
ağılına kapıdan girmeyip başka yoldan giren kişi hırsız ve hayduttur.

<span id="an_10:2">10:2</span> Kapıdan giren ise koyunların çobanıdır.

<span id="an_10:3">10:3</span> Kapıyı bekleyen ona kapıyı açar. Koyunlar
çobanın sesini işitirler, o da kendi koyunlarını adlarıyla çağırır ve
onları dışarı götürür.

<span id="an_10:4">10:4</span> Kendi koyunlarının hepsini dışarı
çıkarınca önlerinden gider, koyunlar da onu izler. Çünkü onun sesini
tanırlar.

<span id="an_10:5">10:5</span> Bir yabancının peşinden gitmezler, ondan
kaçarlar. Çünkü yabancıların sesini tanımazlar.››

<span id="an_10:6">10:6</span> İsa onlara bu örneği anlattıysa da, ne
demek istediğini anlamadılar.

<span id="an_10:7">10:7</span> Bunun için İsa yine, ‹‹Size doğrusunu
söyleyeyim›› dedi, ‹‹Ben koyunların kapısıyım.

<span id="an_10:8">10:8</span> Benden önce gelenlerin hepsi hırsız ve
hayduttu, ama koyunlar onları dinlemedi.

<span id="an_10:9">10:9</span> Kapı Benim. Bir kimse benim aracılığımla
içeri girerse kurtulur. Girer, çıkar ve otlak bulur.

<span id="an_10:10">10:10</span> Hırsız ancak çalıp öldürmek ve yok
etmek için gelir. Bense insanlar yaşama, bol yaşama sahip olsunlar diye
geldim.

<span id="an_10:11">10:11</span> Ben iyi çobanım. İyi çoban koyunları
uğruna canını verir.

<span id="an_10:12">10:12</span> Koyunların çobanı ve sahibi olmayan
ücretli adam, kurdun geldiğini görünce koyunları bırakıp kaçar. Kurt da
onları kapar ve dağıtır.

<span id="an_10:13">10:13</span> Adam kaçar. Çünkü ücretlidir ve
koyunlar için kaygı duymaz.

<span id="an_10:14">10:14</span> Ben iyi çobanım. Benimkileri tanırım.
Baba beni tanıdığı, ben de Babayı tanıdığım gibi, benimkiler de beni
tanır. Ben koyunlarımın uğruna canımı veririm.

<span id="an_10:16">10:16</span> Bu ağıldan olmayan başka koyunlarım
var. Onları da getirmeliyim. Benim sesimi işitecekler ve tek sürü, tek
çoban olacak.

<span id="an_10:17">10:17</span> Canımı, tekrar geri almak üzere
veririm. Bunun için Baba beni sever.

<span id="an_10:18">10:18</span> Canımı kimse benden alamaz; ben onu
kendiliğimden veririm. Onu vermeye de tekrar geri almaya da yetkim var.
Bu buyruğu Babamdan aldım.››

<span id="an_10:19">10:19</span> Bu sözlerden dolayı Yahudiler arasında
yine ayrılık doğdu.

<span id="an_10:20">10:20</span> Birçoğu, ‹‹Onu cin çarpmış, delidir.
Niçin Onu dinliyorsunuz?›› diyordu.

<span id="an_10:21">10:21</span> Başkaları ise, ‹‹Bunlar, cin çarpmış
bir adamın sözleri değil›› dediler. ‹‹Cin, körlerin gözlerini açabilir
mi?››

<span id="an_10:22">10:22</span> O sırada Yeruşalimde Tapınağın
Açılışını Anma Bayramı kutlanıyordu. Mevsim kıştı.

<span id="an_10:23">10:23</span> İsa tapınağın avlusunda, Süleymanın
Eyvanında yürüyordu.

<span id="an_10:24">10:24</span> Yahudi yetkililer Onun çevresini
sararak, ‹‹Bizi daha ne kadar zaman kuşkuda bırakacaksın?›› dediler.
‹‹Eğer Mesih isen, bize açıkça söyle.››

<span id="an_10:25">10:25</span> İsa onlara şu karşılığı verdi: ‹‹Size
söyledim, ama iman etmiyorsunuz. Babamın adıyla yaptığım işler bana
tanıklık ediyor.

<span id="an_10:26">10:26</span> Ama siz iman etmiyorsunuz. Çünkü benim
koyunlarımdan değilsiniz.

<span id="an_10:27">10:27</span> Koyunlarım sesimi işitir. Ben onları
tanırım, onlar da beni izler.

<span id="an_10:28">10:28</span> Onlara sonsuz yaşam veririm; asla
mahvolmayacaklar. Onları hiç kimse elimden kapamaz.

<span id="an_10:29">10:29</span> Onları bana veren Babam her şeyden
üstündür. Onları Babanın elinden kapmaya kimsenin gücü yetmez.

<span id="an_10:30">10:30</span> Ben ve Baba biriz.››

<span id="an_10:31">10:31</span> Yahudi yetkililer Onu taşlamak için
yerden yine taş aldılar.

<span id="an_10:32">10:32</span> İsa onlara, ‹‹Size Babadan kaynaklanan
birçok iyi işler gösterdim›› dedi. ‹‹Bu işlerden hangisi için beni
taşlıyorsunuz?››

<span id="an_10:33">10:33</span> Şöyle yanıt verdiler: ‹‹Seni iyi
işlerden ötürü değil, küfür ettiğin için taşlıyoruz. İnsan olduğun halde
Tanrı olduğunu ileri sürüyorsun.››

<span id="an_10:34">10:34</span> İsa şu karşılığı verdi: ‹‹Yasanızda,
‹Siz ilahlarsınız, dedim› diye yazılı değil mi?

<span id="an_10:35">10:35</span> Tanrı, kendilerine sözünü gönderdiği
kimseleri ilahlar diye adlandırır. Kutsal Yazı da geçerliliğini
yitirmez.

<span id="an_10:36">10:36</span> Baba beni kendine ayırıp dünyaya
gönderdi. Öyleyse ‹Tanrının Oğluyum› dediğim için bana nasıl ‹Küfür
ediyorsun› dersiniz?

<span id="an_10:37">10:37</span> Eğer Babamın işlerini yapmıyorsam, bana
iman etmeyin.

<span id="an_10:38">10:38</span> Ama yapıyorsam, bana iman etmeseniz
bile, yaptığım işlere iman edin. Öyle ki, Babanın bende, benim de Babada
olduğumu bilesiniz ve anlayasınız.››

<span id="an_10:39">10:39</span> Onu yine yakalamaya çalıştılarsa da,
ellerinden sıyrılıp kurtuldu.

<span id="an_10:40">10:40</span> Tekrar Şeria Irmağının karşı yakasına,
Yahyanın başlangıçta vaftiz ettiği yere gitti ve orada kaldı.

<span id="an_10:41">10:41</span> Birçokları, ‹‹Yahya hiç mucize yapmadı,
ama bu adam için söylediklerinin hepsi doğru çıktı›› diyerek İsaya
geldiler.

<span id="an_10:42">10:42</span> Ve orada birçokları O'na iman etti.

<span id="an_11:1">11:1</span> Meryem ile kızkardeşi Martanın köyü olan
Beytanyadan Lazar adında bir adam hastalanmıştı.

<span id="an_11:2">11:2</span> Meryem, Rabbe güzel kokulu yağ sürüp
saçlarıyla Onun ayaklarını silen kadındı. Hasta Lazar ise Meryemin
kardeşiydi.

<span id="an_11:3">11:3</span> İki kızkardeş İsaya, ‹‹Rab, sevdiğin kişi
hasta›› diye haber gönderdiler.

<span id="an_11:4">11:4</span> İsa bunu işitince, ‹‹Bu hastalık ölümle
sonuçlanmayacak; Tanrının yüceliğine, Tanrı Oğlunun yüceltilmesine
hizmet edecek›› dedi.

<span id="an_11:5">11:5</span> İsa Martayı, kızkardeşini ve Lazarı
severdi.

<span id="an_11:6">11:6</span> Bu nedenle, Lazarın hasta olduğunu
duyunca bulunduğu yerde iki gün daha kaldıktan sonra öğrencilere,
‹‹Yahudiyeye dönelim›› dedi.

<span id="an_11:8">11:8</span> Öğrenciler, ‹‹Rabbî›› dediler, ‹‹Yahudi
yetkililer demin seni taşlamaya kalkıştılar. Yine oraya mı gidiyorsun?››

<span id="an_11:9">11:9</span> İsa şu karşılığı verdi: ‹‹Günün on iki
saati yok mu? Gündüz yürüyen sendelemez. Çünkü bu dünyanın ışığını
görür.

<span id="an_11:10">11:10</span> Oysa gece yürüyen sendeler. Çünkü
kendisinde ışık yoktur.››

<span id="an_11:11">11:11</span> Bu sözleri söyledikten sonra,
‹‹Dostumuz Lazar uyudu›› diye ekledi, ‹‹Onu uyandırmaya gidiyorum.››

<span id="an_11:12">11:12</span> Öğrenciler, ‹‹Ya Rab›› dediler,
‹‹Uyuduysa iyileşecektir.››

<span id="an_11:13">11:13</span> İsa Lazarın ölümünden söz ediyordu, ama
onlar olağan uykudan söz ettiğini sanmışlardı.

<span id="an_11:14">11:14</span> Bunun üzerine İsa açıkça, ‹‹Lazar
öldü›› dedi.

<span id="an_11:15">11:15</span> ‹‹İman edesiniz diye, orada
bulunmadığıma sizin için seviniyorum. Şimdi onun yanına gidelim.››

<span id="an_11:16">11:16</span> ‹‹İkiz›› diye anılan Tomas öbür
öğrencilere, ‹‹Biz de gidelim, Onunla birlikte ölelim!›› dedi.

<span id="an_11:17">11:17</span> İsa Beytanyaya yaklaşınca Lazarın dört
gündür mezarda olduğunu öğrendi.

<span id="an_11:18">11:18</span> Beytanya, Yeruşalime on beş ok atımı
kadar uzaklıktaydı.

<span id="an_11:19">11:19</span> Birçok Yahudi, kardeşlerini yitiren
Martayla Meryemi avutmaya gelmişti.

<span id="an_11:20">11:20</span> Marta İsanın geldiğini duyunca Onu
karşılamaya çıktı, Meryem ise evde kaldı.

<span id="an_11:21">11:21</span> Marta İsaya, ‹‹Ya Rab›› dedi, ‹‹Burada
olsaydın, kardeşim ölmezdi.

<span id="an_11:22">11:22</span> Şimdi bile, Tanrıdan ne dilersen
Tanrının onu sana vereceğini biliyorum.››

<span id="an_11:23">11:23</span> İsa, ‹‹Kardeşin dirilecektir›› dedi.

<span id="an_11:24">11:24</span> Marta, ‹‹Son gün, diriliş günü onun
dirileceğini biliyorum›› dedi.

<span id="an_11:25">11:25</span> İsa ona, ‹‹Diriliş ve yaşam Benim››
dedi. ‹‹Bana iman eden kişi ölse de yaşayacaktır.

<span id="an_11:26">11:26</span> Yaşayan ve bana iman eden asla
ölmeyecek. Buna iman ediyor musun?››

<span id="an_11:27">11:27</span> Marta, ‹‹Evet, ya Rab›› dedi. ‹‹Senin,
dünyaya gelecek olan Tanrının Oğlu Mesih olduğuna iman ettim.››

<span id="an_11:28">11:28</span> Bunu söyledikten sonra gidip kızkardeşi
Meryemi gizlice çağırdı. ‹‹Öğretmen burada, seni çağırıyor›› dedi.

<span id="an_11:29">11:29</span> Meryem bunu işitince hemen kalkıp
İsanın yanına gitti.

<span id="an_11:30">11:30</span> İsa henüz köye varmamıştı, hâlâ
Martanın kendisini karşıladığı yerdeydi.

<span id="an_11:31">11:31</span> Meryemle birlikte evde bulunan ve
kendisini teselli eden Yahudiler, onun hızla kalkıp dışarı çıktığını
gördüler. Ağlamak için mezara gittiğini sanarak onu izlediler.

<span id="an_11:32">11:32</span> Meryem İsanın bulunduğu yere vardı. Onu
görünce ayaklarına kapanarak, ‹‹Ya Rab›› dedi, ‹‹Burada olsaydın,
kardeşim ölmezdi.››

<span id="an_11:33">11:33</span> Meryemin ve onunla gelen Yahudilerin
ağladığını gören İsanın ruhunu hüzün kapladı, yüreği sızladı.

<span id="an_11:34">11:34</span> ‹‹Onu nereye koydunuz?›› diye sordu.
Ona, ‹‹Ya Rab, gel gör›› dediler.

<span id="an_11:35">11:35</span> İsa ağladı.

<span id="an_11:36">11:36</span> Yahudiler, ‹‹Bakın, onu ne kadar
seviyormuş!›› dediler.

<span id="an_11:37">11:37</span> Ama içlerinden bazıları, ‹‹Körün
gözlerini açan bu kişi, Lazarın ölümünü de önleyemez miydi?›› dediler.

<span id="an_11:38">11:38</span> İsa yine derinden hüzünlenerek mezara
vardı. Mezar bir mağaraydı, girişinde de bir taş duruyordu.

<span id="an_11:39">11:39</span> İsa, ‹‹Taşı çekin!›› dedi. Ölenin
kızkardeşi Marta, ‹‹Rab, o artık kokmuştur, öleli dört gün oldu›› dedi.

<span id="an_11:40">11:40</span> İsa ona, ‹‹Ben sana, ‹İman edersen
Tanrının yüceliğini göreceksin› demedim mi?›› dedi.

<span id="an_11:41">11:41</span> Bunun üzerine taşı çektiler. İsa
gözlerini gökyüzüne kaldırarak şöyle dedi: ‹‹Baba, beni işittiğin için
sana şükrediyorum.

<span id="an_11:42">11:42</span> Beni her zaman işittiğini biliyordum.
Ama bunu, çevrede duran halk için, beni senin gönderdiğine iman etsinler
diye söyledim.››

<span id="an_11:43">11:43</span> Bunları söyledikten sonra yüksek sesle,
‹‹Lazar, dışarı çık!›› diye bağırdı.

<span id="an_11:44">11:44</span> Ölü, elleri ayakları sargılarla bağlı,
yüzü peşkirle sarılmış olarak dışarı çıktı. İsa oradakilere, ‹‹Onu
çözün, bırakın gitsin›› dedi.

<span id="an_11:45">11:45</span> O zaman, Meryeme gelen ve İsanın
yaptıklarını gören Yahudilerin birçoğu İsaya iman etti.

<span id="an_11:46">11:46</span> Ama içlerinden bazıları Ferisilere
giderek İsanın yaptıklarını onlara bildirdiler.

<span id="an_11:47">11:47</span> Bunun üzerine başkâhinler ve Ferisiler,
Yüksek Kurulu toplayıp dediler ki, ‹‹Ne yapacağız? Bu adam birçok
doğaüstü belirti gerçekleştiriyor.

<span id="an_11:48">11:48</span> Böyle devam etmesine izin verirsek,
herkes Ona iman edecek. Romalılar da gelip kutsal yerimizi ve ulusumuzu
ortadan kaldıracaklar.››

<span id="an_11:49">11:49</span> İçlerinden biri, o yıl başkâhin olan
Kayafa, ‹‹Hiçbir şey bilmiyorsunuz›› dedi.

<span id="an_11:50">11:50</span> ‹‹Bütün ulus yok olacağına, halk uğruna
bir tek adamın ölmesi sizin için daha uygun. Bunu anlamıyor musunuz?››

<span id="an_11:51">11:51</span> Bunu kendiliğinden söylemiyordu. O
yılın başkâhini olarak İsanın, ulusun uğruna, ve yalnız ulusun uğruna
değil, Tanrının dağılmış çocuklarını toplayıp birleştirmek için de
öleceğine ilişkin peygamberlikte bulunuyordu.

<span id="an_11:53">11:53</span> Böylece o günden itibaren İsayı
öldürmek için düzen kurmaya başladılar.

<span id="an_11:54">11:54</span> Bu yüzden İsa artık Yahudiler arasında
açıkça dolaşmaz oldu. Oradan ayrılarak çöle yakın bir yere, Efrayim
denilen kente gitti. Öğrencileriyle birlikte orada kaldı.

<span id="an_11:55">11:55</span> Yahudilerin Fısıh Bayramı yakındı.
Taşradakilerin birçoğu bayramdan önce arınmak için Yeruşalime gitti.

<span id="an_11:56">11:56</span> Orada İsayı arayıp durdular.
Tapınaktayken birbirlerine, ‹‹Ne dersiniz, bayrama hiç gelmeyecek mi?››
diye soruyorlardı.

<span id="an_11:57">11:57</span> Başkâhinlerle Ferisiler O'nu
yakalayabilmek için, yerini bilenlerin haber vermesini buyurmuşlardı.

<span id="an_12:1">12:1</span> İsa, Fısıh Bayramından altı gün önce,
ölümden dirilttiği Lazarın bulunduğu Beytanyaya geldi.

<span id="an_12:2">12:2</span> Orada kendisi için bir ziyafet
düzenlediler. Marta hizmet ediyordu. İsayla birlikte sofrada
oturanlardan biri de Lazardı.

<span id="an_12:3">12:3</span> Meryem, çok değerli saf hintsümbülü
yağından yarım litre kadar getirerek İsanın ayaklarına sürdü ve
saçlarıyla ayaklarını sildi. Ev yağın güzel kokusuyla doldu.

<span id="an_12:4">12:4</span> Ama öğrencilerinden biri, İsaya sonradan
ihanet eden Yahuda İskariot, ‹‹Bu yağ neden üç yüz dinara satılıp parası
yoksullara verilmedi?›› dedi.

<span id="an_12:6">12:6</span> Bunu, yoksullarla ilgilendiği için değil,
hırsız olduğu için söylüyordu. Ortak para kutusu ondaydı ve kutuya
konulandan aşırıyordu.

<span id="an_12:7">12:7</span> İsa, ‹‹Kadını rahat bırak›› dedi. ‹‹Bunu
benim gömüleceğim gün için saklasın.

<span id="an_12:8">12:8</span> Yoksullar her zaman aranızdadır, ama ben
her zaman aranızda olmayacağım.››

<span id="an_12:9">12:9</span> Yahudilerden büyük bir kalabalık İsanın
Beytanyada bulunduğunu öğrendi ve yalnız İsa için değil, Onun ölümden
dirilttiği Lazarı da görmek için oraya geldi.

<span id="an_12:10">12:10</span> Başkâhinler ise Lazarı da öldürmeyi
tasarladılar.

<span id="an_12:11">12:11</span> Çünkü onun yüzünden birçok Yahudi gidip
İsaya iman ediyordu.

<span id="an_12:12">12:12</span> Ertesi gün, bayramı kutlamaya gelen
büyük kalabalık İsanın Yeruşalime gelmekte olduğunu duydu.

<span id="an_12:13">12:13</span> Hurma dalları alarak Onu karşılamaya
çıktılar. ‹‹Hozana! Rabbin adıyla gelene, İsrailin Kralına övgüler
olsun!›› diye bağırıyorlardı.

<span id="an_12:14">12:14</span> İsa bir sıpa bulup üzerine bindi.
Yazılmış olduğu gibi, ‹‹Korkma, ey Siyon kızı! İşte, Kralın sıpaya
binmiş geliyor.››

<span id="an_12:16">12:16</span> Öğrencileri ilkin bunları anlamadılar.
Ama İsa yüceltildikten sonra bu sözlerin Onun hakkında yazıldığını,
halkın bunları Onun için yaptığını hatırladılar.

<span id="an_12:17">12:17</span> Lazarı mezardan çağırıp ölümden
dirilttiği sırada İsayla birlikte bulunan kalabalık buna tanıklık etti.

<span id="an_12:18">12:18</span> İsanın bu doğaüstü belirtiyi
gerçekleştirdiğini duyan halk Onu karşılamaya çıktı.

<span id="an_12:19">12:19</span> Ferisiler ise birbirlerine,
‹‹Görüyorsunuz, elinizden hiçbir şey gelmiyor. Bütün dünya Onun peşine
takıldı›› dediler.

<span id="an_12:20">12:20</span> Bayramda tapınmak üzere Yeruşalime
gidenler arasında bazı Grekler vardı.

<span id="an_12:21">12:21</span> Bunlar, Celilenin Beytsayda Kentinden
olan Filipusa gelerek, ‹‹Efendimiz, İsayı görmek istiyoruz›› diye rica
ettiler.

<span id="an_12:22">12:22</span> Filipus gitti, bunu Andreasa bildirdi.
Andreas ve Filipus da gidip İsaya haber verdiler.

<span id="an_12:23">12:23</span> İsa, ‹‹İnsanoğlunun yüceltileceği saat
geldi›› diye karşılık verdi.

<span id="an_12:24">12:24</span> ‹‹Size doğrusunu söyleyeyim, buğday
tanesi toprağa düşüp ölmedikçe yalnız kalır. Ama ölürse çok ürün verir.

<span id="an_12:25">12:25</span> Canını seven onu yitirir. Ama bu
dünyada canını gözden çıkaran onu sonsuz yaşam için koruyacaktır.

<span id="an_12:26">12:26</span> Bana hizmet etmek isteyen, ardımdan
gelsin. Ben neredeysem bana hizmet eden de orada olacak. Baba, bana
hizmet edeni onurlandıracaktır.

<span id="an_12:27">12:27</span> Şimdi yüreğim sıkılıyor, ne diyeyim?
‹Baba, beni bu saatten kurtar› mı diyeyim? Ama ben bu amaç için bu saate
geldim.

<span id="an_12:28">12:28</span> Baba, adını yücelt!›› Bunun üzerine
gökten bir ses geldi: ‹‹Adımı yücelttim ve yine yücelteceğim.››

<span id="an_12:29">12:29</span> Orada duran ve bunu işiten kalabalık,
‹‹Gök gürledi›› dedi. Başkaları, ‹‹Bir melek Onunla konuştu›› dedi.

<span id="an_12:30">12:30</span> İsa, ‹‹Bu ses benim için değil, sizin
içindi›› dedi.

<span id="an_12:31">12:31</span> ‹‹Bu dünya şimdi yargılanıyor. Bu
dünyanın egemeni şimdi dışarı atılacak.

<span id="an_12:32">12:32</span> Ben yerden yukarı kaldırıldığım zaman
bütün insanları kendime çekeceğim.››

<span id="an_12:33">12:33</span> İsa bunu, nasıl öleceğini belirtmek
için söylüyordu.

<span id="an_12:34">12:34</span> Kalabalık Ona şöyle karşılık verdi:
‹‹Kutsal Yasadan öğrendiğimize göre Mesih sonsuza dek kalacaktır. Nasıl
oluyor da sen, ‹İnsanoğlu yukarı kaldırılmalıdır› diyorsun? Kimdir bu
İnsanoğlu?››

<span id="an_12:35">12:35</span> İsa, ‹‹Işık kısa bir süre daha
aranızdadır›› dedi. ‹‹Karanlıkta kalmamak için ışığınız varken yürüyün.
Karanlıkta yürüyen nereye gittiğini bilmez.

<span id="an_12:36">12:36</span> Sizde ışık varken ışığa iman edin ki,
ışık oğulları olasınız.›› İsa bu sözleri söyledikten sonra uzaklaşıp
onlardan gizlendi.

<span id="an_12:37">12:37</span> Gözleri önünde bunca doğaüstü belirti
gerçekleştirdiği halde Ona iman etmediler.

<span id="an_12:38">12:38</span> Bütün bunlar Peygamber Yeşayanın
söylediği şu söz yerine gelsin diye oldu: ‹‹Rab, verdiğimiz habere kim
inandı? Rabbin gücü kime açıklandı?››

<span id="an_12:39">12:39</span> İşte bu yüzden iman edemiyorlardı.
Nitekim Yeşaya başka bir yerde de şöyle demişti: ‹‹Tanrı onların
gözlerini kör etti Ve yüreklerini nasırlaştırdı. Öyle ki, gözleri
görmesin, Yürekleri anlamasın Ve bana dönmesinler. Dönselerdi, onları
iyileştirirdim.››

<span id="an_12:41">12:41</span> Bunları söyleyen Yeşaya, İsanın
yüceliğini görmüş ve Onun hakkında konuşmuştu.

<span id="an_12:42">12:42</span> Bununla birlikte, önderlerin bile
birçoğu İsaya iman etti. Ama Ferisiler yüzünden, havra dışı edilmemek
için iman ettiklerini açıkça söylemediler.

<span id="an_12:43">12:43</span> Çünkü insandan gelen övgüyü, Tanrıdan
gelen övgüden daha çok seviyorlardı.

<span id="an_12:44">12:44</span> İsa yüksek sesle, ‹‹Bana iman eden bana
değil, beni gönderene iman etmiş olur›› dedi.

<span id="an_12:45">12:45</span> ‹‹Beni gören beni göndereni de görür.

<span id="an_12:46">12:46</span> Bana iman eden hiç kimse karanlıkta
kalmasın diye, dünyaya ışık olarak geldim.

<span id="an_12:47">12:47</span> Sözlerimi işitip de onlara uymayanı ben
yargılamam. Çünkü ben dünyayı yargılamaya değil, dünyayı kurtarmaya
geldim.

<span id="an_12:48">12:48</span> Beni reddeden ve sözlerimi kabul
etmeyen kişiyi yargılayacak biri var. O kişiyi son günde yargılayacak
olan, söylediğim sözdür.

<span id="an_12:49">12:49</span> Çünkü ben kendiliğimden konuşmadım.
Beni gönderen Babanın kendisi ne söylemem ve ne konuşmam gerektiğini
bana buyurdu.

<span id="an_12:50">12:50</span> O'nun buyruğunun sonsuz yaşam olduğunu
biliyorum. Bunun için ne söylüyorsam, Baba'nın bana söylediği gibi
söylüyorum.››

<span id="an_13:1">13:1</span> Fısıh Bayramından önceydi. İsa, bu
dünyadan ayrılıp Babaya gideceği saatin geldiğini biliyordu. Dünyada
kendisine ait olanları hep sevmişti; sonuna kadar da sevdi.

<span id="an_13:2">13:2</span> Akşam yemeği sırasında İblis, Simun
İskariotun oğlu Yahudanın yüreğine İsaya ihanet etme isteğini koymuştu
bile.

<span id="an_13:3">13:3</span> İsa, Babanın her şeyi kendisine teslim
ettiğini, kendisinin Tanrıdan çıkıp geldiğini ve Tanrıya döneceğini
biliyordu.

<span id="an_13:4">13:4</span> Yemekten kalktı, üstlüğünü bir yana
koydu, bir havlu alıp beline doladı.

<span id="an_13:5">13:5</span> Sonra bir leğene su doldurup öğrencilerin
ayaklarını yıkamaya ve beline doladığı havluyla kurulamaya başladı.

<span id="an_13:6">13:6</span> İsa, Simun Petrusa geldi. Simun, ‹‹Ya
Rab, ayaklarımı sen mi yıkayacaksın?›› dedi.

<span id="an_13:7">13:7</span> İsa ona şu yanıtı verdi: ‹‹Ne yaptığımı
şimdi anlayamazsın, ama sonra anlayacaksın.››

<span id="an_13:8">13:8</span> Petrus, ‹‹Benim ayaklarımı asla
yıkamayacaksın!›› dedi. İsa, ‹‹Yıkamazsam yanımda yerin olmaz›› diye
yanıtladı.

<span id="an_13:9">13:9</span> Simun Petrus, ‹‹Ya Rab, o halde yalnız
ayaklarımı değil, ellerimi ve başımı da yıka!›› dedi.

<span id="an_13:10">13:10</span> İsa ona dedi ki, ‹‹Yıkanmış olan
tamamen temizdir; ayaklarının yıkanmasından başka şeye ihtiyacı yoktur.
Sizler temizsiniz, ama hepiniz değil.››

<span id="an_13:11">13:11</span> İsa, kendisine kimin ihanet edeceğini
biliyordu. Bu nedenle, ‹‹Hepiniz temiz değilsiniz›› demişti.

<span id="an_13:12">13:12</span> Onların ayaklarını yıkadıktan sonra
giyinip yine sofraya oturdu. ‹‹Size ne yaptığımı anlıyor musunuz?››
dedi.

<span id="an_13:13">13:13</span> ‹‹Siz beni Öğretmen ve Rab diye
çağırıyorsunuz. Doğru söylüyorsunuz, öyleyim.

<span id="an_13:14">13:14</span> Ben Rab ve Öğretmen olduğum halde
ayaklarınızı yıkadım; öyleyse, sizler de birbirinizin ayaklarını
yıkamalısınız.

<span id="an_13:15">13:15</span> Size yaptığımın aynısını yapmanız için
bir örnek gösterdim.

<span id="an_13:16">13:16</span> Size doğrusunu söyleyeyim, köle
efendisinden, elçi de kendisini gönderenden üstün değildir.

<span id="an_13:17">13:17</span> Bildiğiniz bu şeyleri yaparsanız, ne
mutlu size!››

<span id="an_13:18">13:18</span> ‹‹Hepiniz için söylemiyorum, ben
seçtiklerimi bilirim. Ama, ‹Ekmeğimi yiyen bana ihanet etti› diyen
Kutsal Yazının yerine gelmesi için böyle olacak.

<span id="an_13:19">13:19</span> Size şimdiden, bunlar olmadan önce
söylüyorum ki, bunlar olunca, benim O olduğuma inanasınız.

<span id="an_13:20">13:20</span> Size doğrusunu söyleyeyim, benim
gönderdiğim herhangi bir kimseyi kabul eden beni kabul etmiş olur. Beni
kabul eden de beni göndereni kabul etmiş olur.››

<span id="an_13:21">13:21</span> İsa bunları söyledikten sonra ruhunda
derin bir sıkıntı duydu. Açıkça konuşarak, ‹‹Size doğrusunu söyleyeyim,
sizden biri bana ihanet edecek›› dedi.

<span id="an_13:22">13:22</span> Öğrenciler, kimden söz ettiğini merak
ederek birbirlerine baktılar.

<span id="an_13:23">13:23</span> Öğrencilerinden biri İsanın göğsüne
yaslanmıştı. İsa onu severdi.

<span id="an_13:24">13:24</span> Simun Petrus bu öğrenciye, kimden söz
ettiğini İsaya sorması için işaret etti.

<span id="an_13:25">13:25</span> O da İsanın göğsüne yaslanmış durumda,
‹‹Ya Rab, kimdir o?›› diye sordu.

<span id="an_13:26">13:26</span> İsa, ‹‹Lokmayı sahana batırıp kime
verirsem odur›› diye yanıtladı. Sonra lokmayı batırıp Simun İskariotun
oğlu Yahudaya verdi.

<span id="an_13:27">13:27</span> Yahuda lokmayı alır almaz Şeytan onun
içine girdi. İsa da ona, ‹‹Yapacağını tez yap!›› dedi.

<span id="an_13:28">13:28</span> Sofrada oturanların hiçbiri, İsanın ona
bu sözleri neden söylediğini anlamadı.

<span id="an_13:29">13:29</span> Para kutusu Yahudada olduğundan,
bazıları İsanın ona, ‹‹Bayram için bize gerekli şeyleri al›› ya da,
‹‹Yoksullara bir şey ver›› demek istediğini sandılar.

<span id="an_13:30">13:30</span> Yahuda lokmayı aldıktan hemen sonra
dışarı çıktı. Gece olmuştu.

<span id="an_13:31">13:31</span> Yahuda dışarı çıkınca İsa, ‹‹İnsanoğlu
şimdi yüceltildi›› dedi. ‹‹Tanrı da Onda yüceltildi.

<span id="an_13:32">13:32</span> Tanrı Onda yüceltildiğine göre, Tanrı
da Onu kendinde yüceltecek. Hem de hemen yüceltecektir.

<span id="an_13:33">13:33</span> Çocuklar! Kısa bir süre daha
sizinleyim. Beni arayacaksınız, ama Yahudilere söylediğim gibi, şimdi
size de söylüyorum, benim gideceğim yere siz gelemezsiniz.

<span id="an_13:34">13:34</span> Size yeni bir buyruk veriyorum:
Birbirinizi sevin. Sizi sevdiğim gibi siz de birbirinizi sevin.

<span id="an_13:35">13:35</span> Birbirinize sevginiz olursa, herkes
bununla benim öğrencilerim olduğunuzu anlayacaktır.››

<span id="an_13:36">13:36</span> Simun Petrus Ona, ‹‹Ya Rab, nereye
gidiyorsun?›› diye sordu. İsa, ‹‹Gideceğim yere şimdi ardımdan
gelemezsin, ama sonra geleceksin›› diye yanıtladı.

<span id="an_13:37">13:37</span> Petrus, ‹‹Ya Rab, neden şimdi senin
ardından gelemeyeyim? Senin için canımı veririm!›› dedi.

<span id="an_13:38">13:38</span> İsa şöyle yanıtladı: ‹‹Benim için
canını mı vereceksin? Sana doğrusunu söyleyeyim, horoz ötmeden beni üç
kez inkâr edeceksin.››

<span id="an_14:1">14:1</span> ‹‹Yüreğiniz sıkılmasın. Tanrıya iman
edin, bana da iman edin.

<span id="an_14:2">14:2</span> Babamın evinde kalacak çok yer var. Öyle
olmasa size söylerdim. Çünkü size yer hazırlamaya gidiyorum.

<span id="an_14:3">14:3</span> Gider ve size yer hazırlarsam, siz de
benim bulunduğum yerde olasınız diye yine gelip sizi yanıma alacağım.

<span id="an_14:4">14:4</span> Benim gideceğim yerin yolunu
biliyorsunuz.››

<span id="an_14:5">14:5</span> Tomas, ‹‹Ya Rab, senin nereye gideceğini
bilmiyoruz, yolu nasıl bilebiliriz?›› dedi.

<span id="an_14:6">14:6</span> İsa, ‹‹Yol, gerçek ve yaşam Benim›› dedi.
‹‹Benim aracılığım olmadan Babaya kimse gelemez.

<span id="an_14:7">14:7</span> Beni tanısaydınız, Babamı da tanırdınız.
Artık Onu tanıyorsunuz, Onu gördünüz.››

<span id="an_14:8">14:8</span> Filipus, ‹‹Ya Rab, bize Babayı göster, bu
bize yeter›› dedi.

<span id="an_14:9">14:9</span> İsa, ‹‹Filipus›› dedi, ‹‹Bunca zamandır
sizinle birlikteyim. Beni daha tanımadın mı? Beni görmüş olan, Babayı
görmüştür. Sen nasıl, ‹Bize Babayı göster› diyorsun?

<span id="an_14:10">14:10</span> Benim Babada, Babanın da bende olduğuna
inanmıyor musun? Size söylediğim sözleri kendiliğimden söylemiyorum, ama
bende yaşayan Baba kendi işlerini yapıyor.

<span id="an_14:11">14:11</span> Bana iman edin; ben Babadayım, Baba da
bendedir. Hiç değilse bu işlerden dolayı iman edin.

<span id="an_14:12">14:12</span> Size doğrusunu söyleyeyim, benim
yaptığım işleri, bana iman eden de yapacak; hatta daha büyüklerini
yapacaktır. Çünkü ben Babaya gidiyorum.

<span id="an_14:13">14:13</span> Baba Oğulda yüceltilsin diye, benim
adımla dilediğiniz her şeyi yapacağım.

<span id="an_14:14">14:14</span> Benim adımla benden ne dilerseniz
yapacağım.››

<span id="an_14:15">14:15</span> ‹‹Beni seviyorsanız, buyruklarımı
yerine getirirsiniz.

<span id="an_14:16">14:16</span> Ben de Babadan dileyeceğim. O sonsuza
dek sizinle birlikte olsun diye size başka bir Yardımcı, Gerçeğin Ruhunu
verecek. Dünya Onu kabul edemez. Çünkü Onu ne görür, ne de tanır. Siz
Onu tanıyorsunuz. Çünkü O aranızda yaşıyor ve içinizde olacaktır.

<span id="an_14:18">14:18</span> Sizi öksüz bırakmayacağım, size geri
döneceğim.

<span id="an_14:19">14:19</span> Az sonra dünya artık beni görmeyecek,
ama siz beni göreceksiniz. Ben yaşadığım için siz de yaşayacaksınız.

<span id="an_14:20">14:20</span> O gün anlayacaksınız ki, ben
Babamdayım, siz bendesiniz, ben de sizdeyim.

<span id="an_14:21">14:21</span> Kim buyruklarımı bilir ve yerine
getirirse, işte beni seven odur. Beni seveni Babam da sevecektir. Ben de
onu seveceğim ve kendimi ona göstereceğim.››

<span id="an_14:22">14:22</span> Yahuda -İskariot değil- Ona, ‹‹Ya Rab,
nasıl olur da kendini dünyaya göstermeyip bize göstereceksin?›› diye
sordu.

<span id="an_14:23">14:23</span> İsa ona şu karşılığı verdi: ‹‹Beni
seven sözüme uyar, Babam da onu sever. Biz de ona gelir, onunla birlikte
yaşarız.

<span id="an_14:24">14:24</span> Beni sevmeyen, sözlerime uymaz.
İşittiğiniz söz benim değil, beni gönderen Babanındır.

<span id="an_14:25">14:25</span> ‹‹Ben daha aranızdayken size bunları
söyledim.

<span id="an_14:26">14:26</span> Ama Babanın benim adımla göndereceği
Yardımcı, Kutsal Ruh, size her şeyi öğretecek, bütün söylediklerimi size
hatırlatacak.

<span id="an_14:27">14:27</span> Size esenlik bırakıyorum, size kendi
esenliğimi veriyorum. Ben size dünyanın verdiği gibi vermiyorum.
Yüreğiniz sıkılmasın ve korkmasın.

<span id="an_14:28">14:28</span> Size, ‹Gidiyorum, ama yanınıza
döneceğim› dediğimi işittiniz. Beni sevseydiniz, Babaya gideceğim için
sevinirdiniz. Çünkü Baba benden üstündür.

<span id="an_14:29">14:29</span> Bunları size şimdiden, her şey olup
bitmeden önce söyledim. Öyle ki, bunlar olunca inanasınız.

<span id="an_14:30">14:30</span> Artık sizinle uzun uzun konuşmayacağım.
Çünkü bu dünyanın egemeni geliyor. Onun benim üzerimde hiçbir yetkisi
yoktur.

<span id="an_14:31">14:31</span> Ama dünyanın, Baba'yı sevdiğimi ve
Baba'nın bana buyurduğu her şeyi yerine getirdiğimi anlamasını
istiyorum. Haydi kalkın, buradan gidelim.››

<span id="an_15:1">15:1</span> ‹‹Ben gerçek asmayım ve Babam bağcıdır.

<span id="an_15:2">15:2</span> Bende meyve vermeyen her çubuğu kesip
atar, meyve veren her çubuğu ise daha çok meyve versin diye budayıp
temizler.

<span id="an_15:3">15:3</span> Size söylediğim sözle siz şimdiden
temizsiniz.

<span id="an_15:4">15:4</span> Bende kalın, ben de sizde kalayım. Çubuk
asmada kalmazsa kendiliğinden meyve veremez. Bunun gibi, siz de bende
kalmazsanız meyve veremezsiniz.

<span id="an_15:5">15:5</span> Ben asmayım, siz çubuklarsınız. Bende
kalan ve benim kendisinde kaldığım kişi çok meyve verir. Bensiz hiçbir
şey yapamazsınız.

<span id="an_15:6">15:6</span> Bir kimse bende kalmazsa, çubuk gibi
dışarı atılır ve kurur. Böylelerini toplar, ateşe atıp yakarlar.

<span id="an_15:7">15:7</span> Eğer bende kalırsanız ve sözlerim sizde
kalırsa, ne isterseniz dileyin, size verilecektir.

<span id="an_15:8">15:8</span> Babam çok meyve vermenizle yüceltilir.
Böylelikle öğrencilerim olursunuz.

<span id="an_15:9">15:9</span> ‹‹Babanın beni sevdiği gibi, ben de sizi
sevdim. Benim sevgimde kalın.

<span id="an_15:10">15:10</span> Eğer buyruklarımı yerine getirirseniz
sevgimde kalırsınız, tıpkı benim de Babamın buyruklarını yerine
getirdiğim ve sevgisinde kaldığım gibi...

<span id="an_15:11">15:11</span> Bunları size, sevincim sizde olsun ve
sevinciniz tamamlansın diye söyledim.

<span id="an_15:12">15:12</span> Benim buyruğum şudur: Sizi sevdiğim
gibi birbirinizi sevin.

<span id="an_15:13">15:13</span> Hiç kimsede, insanın, dostları uğruna
canını vermesinden daha büyük bir sevgi yoktur.

<span id="an_15:14">15:14</span> Size buyurduklarımı yaparsanız, benim
dostlarım olursunuz.

<span id="an_15:15">15:15</span> Artık size kul demiyorum. Çünkü kul
efendisinin ne yaptığını bilmez. Size dost dedim. Çünkü Babamdan bütün
işittiklerimi size bildirdim.

<span id="an_15:16">15:16</span> Siz beni seçmediniz, ben sizi seçtim.
Gidip meyve veresiniz, meyveniz de kalıcı olsun diye sizi ben atadım.
Öyle ki, benim adımla Babadan ne dilerseniz size versin.

<span id="an_15:17">15:17</span> Size şu buyruğu veriyorum: Birbirinizi
sevin!››

<span id="an_15:18">15:18</span> ‹‹Dünya sizden nefret ederse, sizden
önce benden nefret etmiş olduğunu bilin.

<span id="an_15:19">15:19</span> Dünyadan olsaydınız, dünya kendisine
ait olanı severdi. Ne var ki, dünyanın değilsiniz; ben sizi dünyadan
seçtim. Bunun için dünya sizden nefret ediyor.

<span id="an_15:20">15:20</span> Size söylediğim sözü hatırlayın: ‹Köle
efendisinden üstün değildir.› Bana zulmettilerse, size de zulmedecekler.
Benim sözüme uydularsa, sizinkine de uyacaklar.

<span id="an_15:21">15:21</span> Bütün bunları size benim adımdan ötürü
yapacaklar. Çünkü beni göndereni tanımıyorlar.

<span id="an_15:22">15:22</span> Eğer gelmemiş ve onlara söylememiş
olsaydım, günahları olmazdı; ama şimdi günahları için özürleri yoktur.

<span id="an_15:23">15:23</span> Benden nefret eden, Babamdan da nefret
eder.

<span id="an_15:24">15:24</span> Başka hiç kimsenin yapmadığı işleri
onların arasında yapmamış olsaydım, günahları olmazdı. Şimdiyse
yaptıklarımı gördükleri halde hem benden hem de Babamdan nefret ettiler.

<span id="an_15:25">15:25</span> Bu, yasalarında yazılı, ‹Yok yere
benden nefret ettiler› sözü yerine gelsin diye oldu.

<span id="an_15:26">15:26</span> ‹‹Babadan size göndereceğim Yardımcı,
yani Babadan çıkan Gerçeğin Ruhu geldiği zaman, bana tanıklık edecek.

<span id="an_15:27">15:27</span> Siz de tanıklık edeceksiniz. Çünkü
başlangıçtan beri benimle birliktesiniz.

<span id="an_16:1">16:1</span> ‹‹Bunları size, sendeleyip düşmeyesiniz
diye söyledim.

<span id="an_16:2">16:2</span> Sizi havra dışı edecekler. Evet, öyle bir
saat geliyor ki, sizi öldüren herkes Tanrıya hizmet ettiğini sanacak.

<span id="an_16:3">16:3</span> Bunları, Babayı ve beni tanımadıkları
için yapacaklar.

<span id="an_16:4">16:4</span> Bunları size şimdiden bildiriyorum. Öyle
ki, saati gelince bunları size söylediğimi hatırlayasınız. Başlangıçta
bunları size söylemedim. Çünkü sizinle birlikteydim.››

<span id="an_16:5">16:5</span> ‹‹Şimdiyse beni gönderenin yanına
gidiyorum. Ne var ki, içinizden hiçbiri bana, ‹Nereye gidiyorsun?› diye
sormuyor.

<span id="an_16:6">16:6</span> Ama bunları söylediğim için yüreğiniz
kederle doldu.

<span id="an_16:7">16:7</span> Size gerçeği söylüyorum, benim gidişim
sizin yararınızadır. Gitmezsem, Yardımcı size gelmez. Ama gidersem, Onu
size gönderirim.

<span id="an_16:8">16:8</span> O gelince günah, doğruluk ve gelecek
yargı konusunda dünyayı suçlu olduğuna ikna edecektir:

<span id="an_16:9">16:9</span> Günah konusunda, çünkü bana iman
etmezler;

<span id="an_16:10">16:10</span> doğruluk konusunda, çünkü Babaya
gidiyorum, artık beni görmeyeceksiniz;

<span id="an_16:11">16:11</span> yargı konusunda, çünkü bu dünyanın
egemeni yargılanmış bulunuyor.

<span id="an_16:12">16:12</span> ‹‹Size daha çok söyleyeceklerim var,
ama şimdi bunlara dayanamazsınız.

<span id="an_16:13">16:13</span> Ne var ki O, yani Gerçeğin Ruhu
gelince, sizi tüm gerçeğe yöneltecek. Çünkü kendiliğinden konuşmayacak,
yalnız duyduklarını söyleyecek ve gelecekte olacakları size bildirecek.

<span id="an_16:14">16:14</span> O beni yüceltecek. Çünkü benim olandan
alıp size bildirecek.

<span id="an_16:15">16:15</span> Babanın nesi varsa benimdir. ‹Benim
olandan alıp size bildirecek› dememin nedeni budur.

<span id="an_16:16">16:16</span> ‹‹Kısa süre sonra beni artık
görmeyeceksiniz; yine kısa süre sonra beni göreceksiniz.››

<span id="an_16:17">16:17</span> Öğrencilerinden bazıları birbirlerine,
‹‹Ne demek istiyor?›› diye sordular. ‹‹ ‹Kısa süre sonra beni
görmeyeceksiniz; yine kısa süre sonra beni göreceksiniz› diyor. Ayrıca,
‹Çünkü Babaya gidiyorum› diyor.››

<span id="an_16:18">16:18</span> Onun için, ‹‹Bu ‹kısa süre› dediği
nedir? Söylediklerini anlamıyoruz›› deyip durdular.

<span id="an_16:19">16:19</span> İsa kendisine soru sormak istediklerini
anladı. Onlara dedi ki, ‹‹ ‹Kısa süre sonra beni görmeyeceksiniz; yine
kısa süre sonra beni göreceksiniz› dememi mi tartışıyorsunuz?

<span id="an_16:20">16:20</span> Size doğrusunu söyleyeyim, siz ağlayıp
yas tutacaksınız, dünya ise sevinecektir. Kederleneceksiniz, ama
kederiniz sevince dönüşecek.

<span id="an_16:21">16:21</span> Kadın doğum yapacağı zaman ağrı çeker.
Çünkü saati gelmiştir. Ama doğurunca, dünyaya bir çocuk getirmenin
sevinciyle çektiği acıyı unutur.

<span id="an_16:22">16:22</span> Bunun gibi, siz de şimdi
kederleniyorsunuz, ama sizi yine göreceğim. O zaman yürekten
sevineceksiniz. Sevincinizi kimse sizden alamaz.

<span id="an_16:23">16:23</span> O gün bana hiçbir şey sormayacaksınız.
Size doğrusunu söyleyeyim, benim adımla Babadan ne dilerseniz, size
verecektir.

<span id="an_16:24">16:24</span> Şimdiye dek benim adımla bir şey
dilemediniz. Dileyin, alacaksınız. Öyle ki, sevinciniz tam olsun.

<span id="an_16:25">16:25</span> ‹‹Size bunları örneklerle anlattım.
Öyle bir saat geliyor ki, artık örneklerle konuşmayacağım; Babayı size
açıkça tanıtacağım.

<span id="an_16:26">16:26</span> O gün dileyeceğinizi benim adımla
dileyeceksiniz. Sizin için Babadan istekte bulunacağımı söylemiyorum.

<span id="an_16:27">16:27</span> Çünkü beni sevdiğiniz ve Babadan çıkıp
geldiğime iman ettiğiniz için Babanın kendisi sizi seviyor.

<span id="an_16:28">16:28</span> Ben Babadan çıkıp dünyaya geldim. Şimdi
dünyayı bırakıp Babaya dönüyorum.››

<span id="an_16:29">16:29</span> Öğrencileri, ‹‹İşte, şimdi açıkça
konuşuyorsun, hiç örnek kullanmıyorsun›› dediler.

<span id="an_16:30">16:30</span> ‹‹Şimdi senin her şeyi bildiğini
anlıyoruz. Kimsenin sana soru sormasına gerek yok. Tanrıdan geldiğine
bunun için iman ediyoruz.››

<span id="an_16:31">16:31</span> İsa onlara, ‹‹Şimdi iman ediyor
musunuz?›› diye karşılık verdi.

<span id="an_16:32">16:32</span> ‹‹İşte, hepinizin evlerinize gitmek
üzere dağılacağınız ve beni yalnız bırakacağınız saat geliyor, geldi
bile. Ama ben yalnız değilim, Baba benimle birliktedir.

<span id="an_16:33">16:33</span> Bunları size, bende esenliğiniz olsun
diye söyledim. Dünyada sıkıntınız olacak. Ama cesur olun, ben dünyayı
yendim!››

<span id="an_17:1">17:1</span> İsa bunları söyledikten sonra, gözlerini
gökyüzüne kaldırıp şöyle dedi: ‹‹Baba, saat geldi. Oğlunu yücelt ki,
Oğul da seni yüceltsin.

<span id="an_17:2">17:2</span> Çünkü sen Ona bütün insanlık üzerinde
yetki verdin. Öyle ki, Ona verdiklerinin hepsine sonsuz yaşam versin.

<span id="an_17:3">17:3</span> Sonsuz yaşam, tek gerçek Tanrı olan seni
ve gönderdiğin İsa Mesihi tanımalarıdır.

<span id="an_17:4">17:4</span> Yapmam için bana verdiğin işi
tamamlamakla seni yeryüzünde yücelttim.

<span id="an_17:5">17:5</span> Baba, dünya var olmadan önce ben senin
yanındayken sahip olduğum yücelikle şimdi beni yanında yücelt.

<span id="an_17:6">17:6</span> ‹‹Dünyadan bana verdiğin insanlara senin
adını açıkladım. Onlar senindiler, bana verdin ve senin sözüne uydular.

<span id="an_17:7">17:7</span> Bana verdiğin her şeyin senden olduğunu
şimdi biliyorlar.

<span id="an_17:8">17:8</span> Çünkü bana ilettiğin sözleri onlara
ilettim, onlar da kabul ettiler. Senden çıkıp geldiğimi gerçekten
anladılar, beni senin gönderdiğine iman ettiler.

<span id="an_17:9">17:9</span> Onlar için istekte bulunuyorum. Dünya
için değil, bana verdiğin kimseler için istekte bulunuyorum. Çünkü onlar
senindir.

<span id="an_17:10">17:10</span> Benim olan her şey senindir, seninkiler
de benimdir. Ben onlarda yüceltildim.

<span id="an_17:11">17:11</span> Ben artık dünyada değilim, ama onlar
dünyadalar. Ben sana geliyorum. Kutsal Baba, onları bana verdiğin kendi
adınla koru ki, bizim gibi bir olsunlar.

<span id="an_17:12">17:12</span> Kendileriyle birlikte olduğum sürece,
bana verdiğin kendi adınla onları esirgeyip korudum. Kutsal Yazı yerine
gelsin diye, mahva giden adamdan başka içlerinden hiçbiri mahvolmadı.

<span id="an_17:13">17:13</span> ‹‹İşte şimdi sana geliyorum. Sevincimin
onlarda tamamlanması için bunları ben dünyadayken söylüyorum.

<span id="an_17:14">17:14</span> Ben onlara senin sözünü ilettim, dünya
ise onlardan nefret etti. Çünkü ben dünyadan olmadığım gibi, onlar da
dünyadan değiller.

<span id="an_17:15">17:15</span> Onları dünyadan uzaklaştırmanı değil,
kötü olandan korumanı istiyorum.

<span id="an_17:16">17:16</span> Ben dünyadan olmadığım gibi, onlar da
dünyadan değiller.

<span id="an_17:17">17:17</span> Onları gerçekle kutsal kıl. Senin sözün
gerçektir.

<span id="an_17:18">17:18</span> Sen beni dünyaya gönderdiğin gibi, ben
de onları dünyaya gönderdim.

<span id="an_17:19">17:19</span> Onlar da gerçekle kutsal kılınsınlar
diye kendimi onların uğruna adıyorum.

<span id="an_17:20">17:20</span> ‹‹Yalnız onlar için değil, onların
sözüyle bana iman edenler için de istekte bulunuyorum, hepsi bir
olsunlar. Baba, senin bende olduğun ve benim sende olduğum gibi, onlar
da bizde olsunlar. Dünya da beni senin gönderdiğine iman etsin.

<span id="an_17:22">17:22</span> Bana verdiğin yüceliği onlara verdim.
Öyle ki, bizim bir olduğumuz gibi bir olsunlar.

<span id="an_17:23">17:23</span> Ben onlarda, sen bende olmak üzere tam
bir birlik içinde bulunsunlar ki, dünya beni senin gönderdiğini, beni
sevdiğin gibi onları da sevdiğini anlasın.

<span id="an_17:24">17:24</span> Baba, bana verdiklerinin de bulunduğum
yerde benimle birlikte olmalarını ve benim yüceliğimi, bana verdiğin
yüceliği görmelerini istiyorum. Çünkü dünyanın kuruluşundan önce sen
beni sevdin.

<span id="an_17:25">17:25</span> Adil Baba, dünya seni tanımıyor, ama
ben seni tanıyorum. Bunlar da beni senin gönderdiğini biliyorlar.

<span id="an_17:26">17:26</span> Bana beslediğin sevgi onlarda olsun,
ben de onlarda olayım diye senin adını onlara bildirdim ve bildirmeye
devam edeceğim.››

<span id="an_18:1">18:1</span> İsa bu sözleri söyledikten sonra
öğrencileriyle birlikte dışarı çıkıp Kidron Vadisinin ötesine geçti.
Orada bir bahçe vardı. İsayla öğrencileri bu bahçeye girdiler.

<span id="an_18:2">18:2</span> Ona ihanet eden Yahuda da burayı
biliyordu. Çünkü İsa, öğrencileriyle orada sık sık buluşurdu.

<span id="an_18:3">18:3</span> Böylece Yahuda yanına bir bölük askerle
başkâhinlerin ve Ferisilerin gönderdiği görevlileri alarak oraya geldi.
Onların ellerinde fenerler, meşaleler ve silahlar vardı.

<span id="an_18:4">18:4</span> İsa, başına geleceklerin hepsini
biliyordu. Öne çıkıp onlara, ‹‹Kimi arıyorsunuz?›› diye sordu.

<span id="an_18:5">18:5</span> ‹‹Nasıralı İsayı›› diye karşılık
verdiler. İsa onlara, ‹‹Benim›› dedi. Ona ihanet eden Yahuda da onlarla
birlikte duruyordu.

<span id="an_18:6">18:6</span> İsa, ‹‹Benim›› deyince gerileyip yere
düştüler.

<span id="an_18:7">18:7</span> Bunun üzerine İsa onlara yine, ‹‹Kimi
arıyorsunuz?›› diye sordu. ‹‹Nasıralı İsayı›› dediler.

<span id="an_18:8">18:8</span> İsa, ‹‹Size söyledim, benim›› dedi.
‹‹Eğer beni arıyorsanız, bunları bırakın gitsinler.››

<span id="an_18:9">18:9</span> Kendisinin daha önce söylediği, ‹‹Senin
bana verdiklerinden hiçbirini yitirmedim›› şeklindeki sözü yerine gelsin
diye böyle konuştu.

<span id="an_18:10">18:10</span> Simun Petrus yanında taşıdığı kılıcı
çekti, başkâhinin Malkus adındaki kölesine vurup sağ kulağını kopardı.

<span id="an_18:11">18:11</span> İsa Petrusa, ‹‹Kılıcını kınına koy!
Babanın bana verdiği kâseden içmeyeyim mi?›› dedi.

<span id="an_18:12">18:12</span> Bunun üzerine komutanla buyruğundaki
asker bölüğü ve Yahudi görevliler İsayı tutup bağladılar.

<span id="an_18:13">18:13</span> Onu önce, o yıl başkâhin olan Kayafanın
kayınbabası Hanana götürdüler.

<span id="an_18:14">18:14</span> Halkın uğruna bir tek adamın ölmesinin
daha uygun olacağını Yahudi yetkililere telkin eden Kayafa idi.

<span id="an_18:15">18:15</span> Simun Petrusla başka bir öğrenci İsanın
ardından gidiyorlardı. O öğrenci başkâhinin tanıdığı olduğu için İsayla
birlikte başkâhinin avlusuna girdi.

<span id="an_18:16">18:16</span> Petrus ise dışarıda, kapının yanında
duruyordu. Başkâhinin tanıdığı öğrenci dışarı çıkıp kapıcı kızla konuştu
ve Petrusu içeri getirdi.

<span id="an_18:17">18:17</span> Kapıcı kız Petrusa, ‹‹Sen de bu adamın
öğrencilerinden değil misin?›› diye sordu. Petrus, ‹‹Hayır, değilim››
dedi.

<span id="an_18:18">18:18</span> Hava soğuk olduğu için köleler ve
nöbetçiler yaktıkları kömür ateşinin çevresinde durmuş ısınıyorlardı.
Petrus da onlarla birlikte ayakta ısınıyordu.

<span id="an_18:19">18:19</span> Başkâhin İsaya, öğrencileri ve
öğretisiyle ilgili sorular sordu.

<span id="an_18:20">18:20</span> İsa onu şöyle yanıtladı: ‹‹Ben
söylediklerimi dünyaya açıkça söyledim. Her zaman bütün Yahudilerin
toplandıkları havralarda ve tapınakta öğrettim. Gizli hiçbir şey
söylemedim.

<span id="an_18:21">18:21</span> Beni neden sorguya çekiyorsun?
Konuştuklarımı işitenlerden sor. Onlar ne söylediğimi biliyorlar.››

<span id="an_18:22">18:22</span> İsa bunları söyleyince, yanında duran
görevlilerden biri, ‹‹Başkâhine nasıl böyle karşılık verirsin?›› diyerek
Ona bir tokat attı.

<span id="an_18:23">18:23</span> İsa ona, ‹‹Eğer yanlış bir şey
söyledimse, yanlışımı göster!›› diye yanıtladı. ‹‹Ama söylediklerim
doğruysa, niçin bana vuruyorsun?››

<span id="an_18:24">18:24</span> Bunun üzerine Hanan, Onu bağlı olarak
başkâhin Kayafaya gönderdi.

<span id="an_18:25">18:25</span> Simun Petrus hâlâ ateşin yanında durmuş
ısınıyordu. Ona, ‹‹Sen de Onun öğrencilerinden değil misin?›› dediler.
‹‹Hayır, değilim›› diyerek inkâr etti.

<span id="an_18:26">18:26</span> Başkâhinin kölelerinden biri, Petrusun,
kulağını kestiği adamın akrabasıydı. Bu köle Petrusa, ‹‹Bahçede, seni
Onunla birlikte görmedim mi?›› diye sordu.

<span id="an_18:27">18:27</span> Petrus yine inkâr etti ve tam o anda
horoz öttü.

<span id="an_18:28">18:28</span> Sabah erkenden Yahudi yetkililer İsayı
Kayafanın yanından alarak vali konağına götürdüler. Dinsel kuralları
bozmamak ve Fısıh yemeğini yiyebilmek için kendileri vali konağına
girmediler.

<span id="an_18:29">18:29</span> Bunun üzerine Pilatus dışarı çıkıp
yanlarına geldi. ‹‹Bu adamı neyle suçluyorsunuz?›› diye sordu.

<span id="an_18:30">18:30</span> Ona şu karşılığı verdiler: ‹‹Bu adam
kötülük eden biri olmasaydı, Onu sana getirmezdik.››

<span id="an_18:31">18:31</span> Pilatus, ‹‹Onu siz alın, kendi yasanıza
göre yargılayın›› dedi. Yahudi yetkililer, ‹‹Bizim hiç kimseyi ölüm
cezasına çarptırmaya yetkimiz yok›› dediler.

<span id="an_18:32">18:32</span> Bu, İsanın nasıl öleceğini belirtmek
için söylediği sözler yerine gelsin diye oldu.

<span id="an_18:33">18:33</span> Pilatus yine vali konağına girdi. İsayı
çağırıp Ona, ‹‹Sen Yahudilerin Kralı mısın?›› diye sordu.

<span id="an_18:34">18:34</span> İsa şöyle karşılık verdi: ‹‹Bunu
kendiliğinden mi söylüyorsun, yoksa başkaları mı sana söyledi?››

<span id="an_18:35">18:35</span> Pilatus, ‹‹Ben Yahudi miyim?›› dedi.
‹‹Seni bana kendi ulusun ve başkâhinlerin teslim ettiler. Ne yaptın?››

<span id="an_18:36">18:36</span> İsa, ‹‹Benim krallığım bu dünyadan
değildir›› diye karşılık verdi. ‹‹Krallığım bu dünyadan olsaydı,
yandaşlarım, Yahudi yetkililere teslim edilmemem için savaşırlardı. Oysa
benim krallığım buradan değildir.››

<span id="an_18:37">18:37</span> Pilatus, ‹‹Demek sen bir kralsın, öyle
mi?›› dedi. İsa, ‹‹Kral olduğumu sen söylüyorsun›› karşılığını verdi.
‹‹Ben gerçeğe tanıklık etmek için doğdum, bunun için dünyaya geldim.
Gerçekten yana olan herkes benim sesimi işitir.››

<span id="an_18:38">18:38</span> Pilatus Ona, ‹‹Gerçek nedir?›› diye
sordu. Bunu söyledikten sonra Pilatus yine dışarıya, Yahudilerin yanına
çıktı. Onlara, ‹‹Ben Onda hiçbir suç görmüyorum›› dedi.

<span id="an_18:39">18:39</span> ‹‹Ama sizin bir geleneğiniz var, her
Fısıh Bayramında sizin için birini salıveriyorum. Yahudilerin Kralını
sizin için salıvermemi ister misiniz?››

<span id="an_18:40">18:40</span> Onlar yine, ‹‹Bu adamı değil,
Barabba'yı isteriz!›› diye bağrıştılar. Oysa Barabba bir hayduttu.

<span id="an_19:1">19:1</span> O zaman Pilatus İsayı tutup kamçılattı.

<span id="an_19:2">19:2</span> Askerler de dikenlerden bir taç örüp Onun
başına geçirdiler. Sonra Ona mor bir kaftan giydirdiler.

<span id="an_19:3">19:3</span> Önüne geliyor, ‹‹Selam, ey Yahudilerin
Kralı!›› diyor, yüzüne tokat atıyorlardı.

<span id="an_19:4">19:4</span> Pilatus yine dışarı çıktı. Yahudilere,
‹‹İşte, Onu dışarıya, size getiriyorum. Onda hiçbir suç bulmadığımı
bilesiniz›› dedi.

<span id="an_19:5">19:5</span> Böylece İsa, başındaki dikenli taç ve
üzerindeki mor kaftanla dışarı çıktı. Pilatus onlara, ‹‹İşte o adam!››
dedi.

<span id="an_19:6">19:6</span> Başkâhinler ve görevliler İsayı görünce,
‹‹Çarmıha ger, çarmıha ger!›› diye bağrıştılar. Pilatus, ‹‹Onu siz alıp
çarmıha gerin!›› dedi. ‹‹Ben Onda bir suç bulamıyorum!››

<span id="an_19:7">19:7</span> Yahudiler şu karşılığı verdiler: ‹‹Bizim
bir yasamız var, bu yasaya göre Onun ölmesi gerekir. Çünkü kendisinin
Tanrı Oğlu olduğunu ileri sürüyor.››

<span id="an_19:8">19:8</span> Pilatus bu sözü işitince daha çok korktu.

<span id="an_19:9">19:9</span> Yine vali konağına girip İsaya, ‹‹Sen
nereden geliyorsun?›› diye sordu. İsa ona yanıt vermedi.

<span id="an_19:10">19:10</span> Pilatus, ‹‹Benimle konuşmayacak
mısın?›› dedi. ‹‹Seni salıvermeye de, çarmıha germeye de yetkim olduğunu
bilmiyor musun?››

<span id="an_19:11">19:11</span> İsa, ‹‹Sana gökten verilmeseydi, benim
üzerimde hiçbir yetkin olmazdı›› diye karşılık verdi. ‹‹Bu nedenle beni
sana teslim edenin günahı daha büyüktür.››

<span id="an_19:12">19:12</span> Bunun üzerine Pilatus İsayı salıvermek
istedi. Ama Yahudiler, ‹‹Bu adamı salıverirsen, Sezarın dostu
değilsin!›› diye bağrıştılar. ‹‹Kral olduğunu ileri süren herkes Sezara
karşı gelmiş olur.››

<span id="an_19:13">19:13</span> Pilatus bu sözleri işitince İsayı
dışarı çıkardı. Taş Döşeme -İbranicede Gabbata- denilen yerde yargı
kürsüsüne oturdu.

<span id="an_19:14">19:14</span> Fısıh Bayramına Hazırlık Günüydü. Saat
on iki sularıydı. Pilatus Yahudilere, ‹‹İşte, sizin Kralınız!›› dedi.

<span id="an_19:15">19:15</span> Onlar, ‹‹Yok et Onu! Yok et, çarmıha
ger!›› diye bağrıştılar. Pilatus, ‹‹Kralınızı mı çarmıha gereyim?›› diye
sordu. Başkâhinler, ‹‹Sezardan başka kralımız yok!›› karşılığını
verdiler.

<span id="an_19:16">19:16</span> Bunun üzerine Pilatus İsayı, çarmıha
gerilmek üzere onlara teslim etti.

<span id="an_19:17">19:17</span> Askerler İsayı alıp götürdüler. İsa
çarmıhını kendisi taşıyıp Kafatası -İbranicede Golgota- denilen yere
çıktı.

<span id="an_19:18">19:18</span> Orada Onu ve iki kişiyi daha çarmıha
gerdiler. Biri bir yanda, öbürü öteki yanda, İsa ise ortadaydı.

<span id="an_19:19">19:19</span> Pilatus bir de yafta yazıp çarmıhın
üzerine astırdı. Yaftada şöyle yazılıydı:

<span id="an_19:20">19:20</span> İsanın çarmıha gerildiği yer kente
yakındı. Böylece İbranice, Latince ve Grekçe yazılan bu yaftayı
Yahudilerin birçoğu okudu.

<span id="an_19:21">19:21</span> Bu yüzden Yahudi başkâhinler Pilatusa,
‹‹ ‹Yahudilerin Kralı› diye yazma›› dediler. ‹‹Kendisi, ‹Ben Yahudilerin
Kralıyım dedi› diye yaz.››

<span id="an_19:22">19:22</span> Pilatus, ‹‹Ne yazdımsa yazdım››
karşılığını verdi.

<span id="an_19:23">19:23</span> Askerler İsayı çarmıha gerdikten sonra
giysilerini alıp her birine birer pay düşecek biçimde dört parçaya
böldüler. Mintanını da aldılar. Mintan boydan boya tek parça dikişsiz
bir dokumaydı.

<span id="an_19:24">19:24</span> Birbirlerine, ‹‹Bunu yırtmayalım››
dediler, ‹‹Kime düşecek diye kura çekelim.›› Bu olay, şu Kutsal Yazı
yerine gelsin diye oldu: ‹‹Giysilerimi aralarında paylaştılar, Elbisem
üzerine kura çektiler.›› Bunları askerler yaptı.

<span id="an_19:25">19:25</span> İsanın çarmıhının yanında ise annesi,
teyzesi, Klopasın karısı Meryem ve Mecdelli Meryem duruyordu.

<span id="an_19:26">19:26</span> İsa, annesiyle sevdiği öğrencinin
yakınında durduğunu görünce annesine, ‹‹Anne, işte oğlun!›› dedi.

<span id="an_19:27">19:27</span> Sonra öğrenciye, ‹‹İşte, annen!›› dedi.
O andan itibaren bu öğrenci İsanın annesini kendi evine aldı.

<span id="an_19:28">19:28</span> Daha sonra İsa, her şeyin artık
tamamlandığını bilerek Kutsal Yazı yerine gelsin diye, ‹‹Susadım!››
dedi.

<span id="an_19:29">19:29</span> Orada ekşi şarap dolu bir kap vardı.
Şaraba batırılmış bir süngeri mercanköşk dalına takarak Onun ağzına
uzattılar.

<span id="an_19:30">19:30</span> İsa şarabı tadınca, ‹‹Tamamlandı!››
dedi ve başını eğerek ruhunu teslim etti.

<span id="an_19:31">19:31</span> Yahudi yetkililer Pilatustan çarmıha
gerilenlerin bacaklarının kırılmasını ve cesetlerin kaldırılmasını
istediler. Hazırlık Günü olduğundan, cesetlerin Şabat Günü çarmıhta
kalmasını istemiyorlardı. Çünkü o Şabat Günü büyük bayramdı.

<span id="an_19:32">19:32</span> Bunun üzerine askerler gidip birinci
adamın, sonra da İsayla birlikte çarmıha gerilen öteki adamın
bacaklarını kırdılar.

<span id="an_19:33">19:33</span> İsaya gelince Onun ölmüş olduğunu
gördüler. Bu yüzden bacaklarını kırmadılar.

<span id="an_19:34">19:34</span> Ama askerlerden biri Onun böğrünü
mızrakla deldi. Böğründen hemen kan ve su aktı.

<span id="an_19:35">19:35</span> Bunu gören adam tanıklık etmiştir ve
tanıklığı doğrudur. Doğruyu söylediğini bilir. Siz de iman edesiniz diye
tanıklık etmiştir.

<span id="an_19:36">19:36</span> Bunlar, ‹‹Onun bir tek kemiği
kırılmayacak›› diyen Kutsal Yazının yerine gelmesi için oldu.

<span id="an_19:37">19:37</span> Yine başka bir Yazıda, ‹‹Bedenini
deştiklerine bakacaklar›› deniyor.

<span id="an_19:38">19:38</span> Bundan sonra Aramatyalı Yusuf, İsanın
cesedini kaldırmak için Pilatusa başvurdu. Yusuf, İsanın öğrencisiydi,
ama Yahudi yetkililerden korktuğundan bunu gizli tutuyordu. Pilatus izin
verince, Yusuf gelip İsanın cesedini kaldırdı.

<span id="an_19:39">19:39</span> Daha önce geceleyin İsanın yanına gelen
Nikodim de otuz litre kadar karışık mür ve sarısabır özü alarak geldi.

<span id="an_19:40">19:40</span> İkisi, İsanın cesedini alıp Yahudilerin
gömme geleneğine uygun olarak onu baharatla keten bezlere sardılar.

<span id="an_19:41">19:41</span> İsanın çarmıha gerildiği yerde bir
bahçe, bu bahçenin içinde de henüz hiç kimsenin konulmadığı yeni bir
mezar vardı.

<span id="an_19:42">19:42</span> O gün Yahudiler'in Hazırlık Günü'ydü.
Mezar da yakın olduğundan İsa'yı oraya koydular.

<span id="an_20:1">20:1</span> Haftanın ilk günü erkenden, ortalık daha
karanlıkken Mecdelli Meryem mezara gitti. Taşın mezarın girişinden
kaldırılmış olduğunu gördü.

<span id="an_20:2">20:2</span> Koşarak Simun Petrusa ve İsanın sevdiği
öbür öğrenciye geldi. ‹‹Rabbi mezardan almışlar, nereye koyduklarını da
bilmiyoruz›› dedi.

<span id="an_20:3">20:3</span> Bunun üzerine Petrusla öteki öğrenci
dışarı çıkıp mezara yöneldiler.

<span id="an_20:4">20:4</span> İkisi birlikte koşuyordu. Ama öteki
öğrenci Petrustan daha hızlı koşarak mezara önce vardı.

<span id="an_20:5">20:5</span> Eğilip içeri baktı, keten bezleri orada
serili gördü, ama içeri girmedi.

<span id="an_20:6">20:6</span> Ardından Simun Petrus geldi ve mezara
girdi. Orada serili duran bezleri ve İsanın başına sarılmış olan peşkiri
gördü. Peşkir keten bezlerle birlikte değildi, ayrı bir yerde dürülmüş
duruyordu.

<span id="an_20:8">20:8</span> O zaman mezara ilk varan öteki öğrenci de
içeri girdi. Olanları gördü ve iman etti.

<span id="an_20:9">20:9</span> İsanın ölümden dirilmesi gerektiğini
belirten Kutsal Yazıyı henüz anlamamışlardı.

<span id="an_20:10">20:10</span> Bundan sonra öğrenciler yine evlerine
döndüler.

<span id="an_20:11">20:11</span> Meryem ise mezarın dışında durmuş
ağlıyordu. Ağlarken eğilip mezarın içine baktı.

<span id="an_20:12">20:12</span> Beyazlara bürünmüş iki melek gördü;
biri İsanın cesedinin yattığı yerin başucunda, öteki ayakucunda
oturuyordu.

<span id="an_20:13">20:13</span> Meryeme, ‹‹Kadın, niçin ağlıyorsun?››
diye sordular. Meryem, ‹‹Rabbimi almışlar›› dedi. ‹‹Onu nereye
koyduklarını bilmiyorum.››

<span id="an_20:14">20:14</span> Bunları söyledikten sonra arkasına
döndü, İsanın orada, ayakta durduğunu gördü. Ama Onun İsa olduğunu
anlamadı.

<span id="an_20:15">20:15</span> İsa, ‹‹Kadın, niçin ağlıyorsun?›› dedi.
‹‹Kimi arıyorsun?›› Meryem Onu bahçıvan sanarak, ‹‹Efendim›› dedi,
‹‹Eğer Onu sen götürdünse, nereye koyduğunu söyle de gidip Onu alayım.››

<span id="an_20:16">20:16</span> İsa ona, ‹‹Meryem!›› dedi. O da döndü,
İsaya İbranice, ‹‹Rabbuni!›› dedi. Rabbuni, öğretmenim demektir.

<span id="an_20:17">20:17</span> İsa, ‹‹Bana dokunma!›› dedi. ‹‹Çünkü
daha Babanın yanına çıkmadım. Kardeşlerime git ve onlara söyle, benim
Babamın ve sizin Babanızın, benim Tanrımın ve sizin Tanrınızın yanına
çıkıyorum.››

<span id="an_20:18">20:18</span> Mecdelli Meryem öğrencilerin yanına
gitti. Onlara, ‹‹Rabbi gördüm!›› dedi. Sonra Rabbin kendisine
söylediklerini onlara anlattı.

<span id="an_20:19">20:19</span> Haftanın o ilk günü akşam olunca,
öğrencilerin Yahudi yetkililerden korkusu nedeniyle bulundukları yerin
kapıları kapalıyken İsa geldi, ortalarında durup, ‹‹Size esenlik
olsun!›› dedi.

<span id="an_20:20">20:20</span> Bunu söyledikten sonra onlara ellerini
ve böğrünü gösterdi. Öğrenciler Rabbi görünce sevindiler.

<span id="an_20:21">20:21</span> İsa yine onlara, ‹‹Size esenlik
olsun!›› dedi. ‹‹Baba beni gönderdiği gibi, ben de sizi gönderiyorum.››

<span id="an_20:22">20:22</span> Bunu söyledikten sonra onların üzerine
üfleyerek, ‹‹Kutsal Ruhu alın!›› dedi.

<span id="an_20:23">20:23</span> ‹‹Kimin günahlarını bağışlarsanız,
bağışlanmış olur; kimin günahlarını bağışlamazsanız, bağışlanmamış
kalır.››

<span id="an_20:24">20:24</span> Onikilerden biri, ‹‹İkiz›› diye anılan
Tomas, İsa geldiğinde onlarla birlikte değildi.

<span id="an_20:25">20:25</span> Öbür öğrenciler ona, ‹‹Biz Rabbi
gördük!›› dediler. Tomas ise, ‹‹Onun ellerinde çivilerin izini
görmedikçe, çivilerin izine parmağımla dokunmadıkça ve elimi böğrüne
sokmadıkça inanmam›› dedi.

<span id="an_20:26">20:26</span> Sekiz gün sonra İsanın öğrencileri yine
evdeydiler. Tomas da onlarla birlikteydi. Kapılar kapalıyken İsa gelip
ortalarında durdu, ‹‹Size esenlik olsun!›› dedi.

<span id="an_20:27">20:27</span> Sonra Tomasa, ‹‹Parmağını uzat›› dedi,
‹‹Ellerime bak, elini uzat, böğrüme koy. İmansız olma, imanlı ol!››

<span id="an_20:28">20:28</span> Tomas Ona, ‹‹Rabbim ve Tanrım!›› diye
yanıtladı.

<span id="an_20:29">20:29</span> İsa, ‹‹Beni gördüğün için mi iman
ettin?›› dedi. ‹‹Görmeden iman edenlere ne mutlu!››

<span id="an_20:30">20:30</span> İsa, öğrencilerinin önünde, bu kitapta
yazılı olmayan başka birçok doğaüstü belirti gerçekleştirdi.

<span id="an_20:31">20:31</span> Ne var ki yazılanlar, İsa'nın,
Tanrı'nın Oğlu Mesih olduğuna iman edesiniz ve iman ederek O'nun adıyla
yaşama kavuşasınız diye yazılmıştır.

<span id="an_21:1">21:1</span> Bundan sonra İsa Taberiye Gölünün
kenarında öğrencilerine yine göründü. Bu da şöyle oldu: Simun Petrus,
‹‹İkiz›› diye anılan Tomas, Celilenin Kana Köyünden Natanel, Zebedinin
oğulları ve İsanın öğrencilerinden iki kişi daha birlikte
bulunuyorlardı.

<span id="an_21:3">21:3</span> Simun Petrus ötekilere, ‹‹Ben balık
tutmaya gidiyorum›› dedi. Onlar, ‹‹Biz de seninle geliyoruz›› dediler.
Dışarı çıkıp tekneye bindiler. Ama o gece bir şey tutamadılar.

<span id="an_21:4">21:4</span> Sabah olurken İsa kıyıda duruyordu. Ne
var ki öğrenciler, Onun İsa olduğunu anlamadılar.

<span id="an_21:5">21:5</span> İsa, ‹‹Çocuklar, balığınız yok mu?›› diye
sordu. ‹‹Yok›› dediler.

<span id="an_21:6">21:6</span> İsa, ‹‹Ağı teknenin sağ yanına atın,
tutarsınız›› dedi. Bunun üzerine ağı attılar. O kadar çok balık tuttular
ki, artık ağı çekemez olmuşlardı.

<span id="an_21:7">21:7</span> İsanın sevdiği öğrenci, Petrusa, ‹‹Bu
Rabdir!›› dedi. Simun Petrus Onun Rab olduğunu işitince üzerinden
çıkarmış olduğu üstlüğü giyip göle atladı.

<span id="an_21:8">21:8</span> Öbür öğrenciler balık dolu ağı çekerek
tekneyle geldiler. Çünkü karadan ancak iki yüz arşın kadar uzaktaydılar.

<span id="an_21:9">21:9</span> Karaya çıkınca orada yanan bir kömür
ateşi, ateşin üzerinde balık ve ekmek gördüler.

<span id="an_21:10">21:10</span> İsa onlara, ‹‹Şimdi tuttuğunuz
balıklardan getirin›› dedi.

<span id="an_21:11">21:11</span> Simun Petrus tekneye atladı ve tam yüz
elli üç iri balıkla yüklü ağı karaya çekti. Bu kadar çok balık olduğu
halde ağ yırtılmamıştı.

<span id="an_21:12">21:12</span> İsa onlara, ‹‹Gelin, yemek yiyin››
dedi. Öğrencilerden hiçbiri Ona, ‹‹Sen kimsin?›› diye sormaya cesaret
edemedi. Çünkü Onun Rab olduğunu biliyorlardı.

<span id="an_21:13">21:13</span> İsa gidip ekmeği aldı, onlara verdi.
Aynı şekilde balıkları da verdi.

<span id="an_21:14">21:14</span> İşte bu, İsanın ölümden dirildikten
sonra öğrencilere üçüncü görünüşüydü.

<span id="an_21:15">21:15</span> Yemekten sonra İsa, Simun Petrusa,
‹‹Yuhanna oğlu Simun, beni bunlardan daha çok seviyor musun?›› diye
sordu. Petrus, ‹‹Evet, ya Rab›› dedi, ‹‹Seni sevdiğimi bilirsin.›› İsa
ona, ‹‹Kuzularımı otlat›› dedi.

<span id="an_21:16">21:16</span> İkinci kez yine ona, ‹‹Yuhanna oğlu
Simun, beni seviyor musun?›› diye sordu. O da, ‹‹Evet, ya Rab, seni
sevdiğimi bilirsin›› dedi. İsa ona, ‹‹Koyunlarımı güt›› dedi.

<span id="an_21:17">21:17</span> Üçüncü kez ona, ‹‹Yuhanna oğlu Simun,
beni seviyor musun?›› diye sordu. Petrus kendisine üçüncü kez, ‹‹Beni
seviyor musun?›› diye sormasına üzüldü. ‹‹Ya Rab, sen her şeyi bilirsin,
seni sevdiğimi de bilirsin›› dedi. İsa ona, ‹‹Koyunlarımı otlat›› dedi.

<span id="an_21:18">21:18</span> ‹‹Sana doğrusunu söyleyeyim,
gençliğinde kendi kuşağını kendin bağlar, istediğin yere giderdin. Ama
yaşlanınca ellerini uzatacaksın, başkası seni bağlayacak ve istemediğin
yere götürecek.››

<span id="an_21:19">21:19</span> Bunu, Tanrıyı ne tür bir ölümle
yücelteceğini belirtmek için söyledi. Sonra ona, ‹‹Ardımdan gel›› dedi.

<span id="an_21:20">21:20</span> Petrus arkasına döndü, İsanın sevdiği
öğrencinin kendilerini izlediğini gördü. Bu öğrenci, akşam yemeğinde
İsanın göğsüne yaslanan ve, ‹‹Ya Rab, sana kim ihanet edecek?›› diye
soran öğrencidir.

<span id="an_21:21">21:21</span> Petrus onu görünce İsaya, ‹‹Ya Rab, ya
bu ne olacak?›› diye sordu.

<span id="an_21:22">21:22</span> İsa, ‹‹Ben gelinceye dek onun
yaşamasını istiyorsam, bundan sana ne?›› dedi. ‹‹Sen ardımdan gel!››

<span id="an_21:23">21:23</span> Bu yüzden kardeşler arasında o
öğrencinin ölmeyeceğine dair bir söylenti çıktı. Ama İsa Petrusa, ‹‹O
ölmeyecek›› dememişti. Sadece, ‹‹Ben gelinceye dek onun yaşamasını
istiyorsam, bundan sana ne?›› demişti.

<span id="an_21:24">21:24</span> Bütün bunlara tanıklık eden ve bunları
yazan öğrenci budur. Onun tanıklığının doğru olduğunu biliyoruz.

<span id="an_21:25">21:25</span> İsa'nın yaptığı daha başka çok şey
vardır. Bunlar tek tek yazılsaydı, sanırım yazılan kitaplar dünyaya
sığmazdı.

------------------------------------------------------------------------

[Next: Acts](act)
