[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](jde) 

------------------------------------------------------------------------

### Turkish Bible: Revelation

<span id="an_1:1">1:1</span> İsa Mesihin vahyidir. Tanrı yakın zamanda
olması gereken olayları kullarına göstermesi için Ona bu vahyi verdi. O
da gönderdiği meleği aracılığıyla bunu kulu Yuhannaya iletti.

<span id="an_1:2">1:2</span> Yuhanna, Tanrının sözüne ve İsa Mesihin
tanıklığına -gördüğü her şeye- tanıklık etmektedir.

<span id="an_1:3">1:3</span> Bu peygamberlik sözlerini okuyana, burada
yazılanları dinleyip yerine getirene ne mutlu! Çünkü beklenen zaman
yakındır.

<span id="an_1:4">1:4</span> Ben Yuhannadan, Asya İlindeki yedi kiliseye
selam! Var olan, var olmuş ve gelecek olandan, Onun tahtının önünde
bulunan yedi ruhtan ve ölüler arasından ilk doğan, dünya krallarına
egemen olan güvenilir tanık İsa Mesihten sizlere lütuf ve esenlik olsun.
Yücelik ve güç sonsuzlara dek, bizi seven, kanıyla bizi günahlarımızdan
özgür kılmış ve bizi bir krallık haline getirip Babası Tanrının
hizmetinde kâhinler yapmış olan Mesihin olsun! Amin.

<span id="an_1:7">1:7</span> İşte bulutlarla geliyor! Her göz Onu
görecek, Onun bedenini deşmiş olanlar bile. Onun için dövünecek
yeryüzünün bütün halkları. Evet, böyle olacak! Amin.

<span id="an_1:8">1:8</span> Var olan, var olmuş ve gelecek olan, Her
Şeye Gücü Yeten Rab Tanrı, ‹‹Alfa ve Omega Benim›› diyor.

<span id="an_1:9">1:9</span> İsaya ait biri olarak sıkıntıda, tanrısal
egemenlikte ve sabırda ortağınız ve kardeşiniz olan ben Yuhanna,
Tanrının sözü ve İsaya tanıklık uğruna Patmos denilen adada
bulunuyordum.

<span id="an_1:10">1:10</span> Rabbin gününde Ruhun etkisinde kalarak
arkamda borazan sesine benzer yüksek bir ses işittim.

<span id="an_1:11">1:11</span> Ses, ‹‹Gördüklerini kitaba yaz ve yedi
kiliseye, yani Efes, İzmir, Bergama, Tiyatira, Sart, Filadelfya ve
Laodikyaya gönder›› dedi.

<span id="an_1:12">1:12</span> Bana sesleneni görmek için arkama döndüm.
Döndüğümde yedi altın kandillik ve bunların ortasında, giysileri ayağına
kadar uzanan, göğsüne altın kuşak sarınmış, insanoğluna benzer birini
gördüm.

<span id="an_1:14">1:14</span> Başı, saçı ak yapağı gibi beyaz, kar gibi
bembeyazdı. Gözleri alev alev yanan ateşti sanki.

<span id="an_1:15">1:15</span> Ayakları, ocakta kor haline gelmiş parlak
tunca benziyordu. Sesi, gürül gürül akan suların sesi gibiydi.

<span id="an_1:16">1:16</span> Sağ elinde yedi yıldız vardı. Ağzından
iki ağızlı keskin bir kılıç uzanıyordu. Yüzü bütün gücüyle parlayan
güneş gibiydi.

<span id="an_1:17">1:17</span> Onu görünce, ölü gibi ayaklarının dibine
yığıldım. O ise sağ elini üzerime koyup şöyle dedi: ‹‹Korkma! İlk ve son
Benim.

<span id="an_1:18">1:18</span> Diri Olan Benim. Ölmüştüm, ama işte
sonsuzluklar boyunca diriyim. Ölümün ve ölüler diyarının anahtarları
bendedir.

<span id="an_1:19">1:19</span> Bunun için gördüklerini, şimdi olanları
ve bundan sonra olacakları yaz.

<span id="an_1:20">1:20</span> Sağ elimde gördüğün yedi yıldızla yedi
altın kandilliğin sırrına gelince, yedi yıldız yedi kilisenin melekleri,
yedi kandillikse yedi kilisedir.››

<span id="an_2:1">2:1</span> ‹‹Efesteki kilisenin meleğine yaz. Yedi
yıldızı sağ elinde tutan, yedi altın kandilliğin ortasında yürüyen şöyle
diyor:

<span id="an_2:2">2:2</span> ‹Yaptıklarını, çalışkanlığını, sabrını
biliyorum. Kötü kişilere katlanamadığını da biliyorum. Elçi olmadıkları
halde kendilerini elçi diye tanıtanları sınadın ve onları yalancı
buldun.

<span id="an_2:3">2:3</span> Evet, sabırlısın, adım uğruna acılara
dayandın ve yılmadın.

<span id="an_2:4">2:4</span> Ne var ki, bir konuda sana karşıyım:
Başlangıçtaki sevginden uzaklaştın.

<span id="an_2:5">2:5</span> Bunun için, nereden düştüğünü anımsa! Tövbe
et ve başlangıçta yaptıklarını sürdür. Tövbe etmezsen, gelip
kandilliğini yerinden kaldırırım.

<span id="an_2:6">2:6</span> Yine de olumlu bir yanın var: Nikolas
yanlılarının yaptıklarından nefret ediyorsun; ben de nefret ederim.

<span id="an_2:7">2:7</span> Kulağı olan, Ruhun kiliselere ne dediğini
işitsin. Galip gelene Tanrının cennetinde bulunan yaşam ağacından yeme
hakkını vereceğim.› ››

<span id="an_2:8">2:8</span> ‹‹İzmirdeki kilisenin meleğine yaz. Ölmüş
ve yaşama dönmüş, ilk ve son olan şöyle diyor:

<span id="an_2:9">2:9</span> ‹Sıkıntılarını, yoksulluğunu biliyorum.
Oysa zenginsin! Yahudi olduklarını söyleyen, ama Yahudi değil de
Şeytanın havrası durumunda olanların iftiralarını biliyorum.

<span id="an_2:10">2:10</span> Çekmek üzere olduğun sıkıntılardan
korkma! Bak, denenesiniz diye İblis içinizden bazılarını yakında zindana
atacak. On gün sıkıntı çekeceksiniz. Ölüm pahasına da olsa sadık kal,
sana yaşam tacını vereceğim.

<span id="an_2:11">2:11</span> Kulağı olan, Ruhun kiliselere ne dediğini
işitsin. Galip gelen, ikinci ölümden hiçbir zarar görmeyecek.› ››

<span id="an_2:12">2:12</span> ‹‹Bergamadaki kilisenin meleğine yaz. İki
ağızlı keskin kılıca sahip olan şöyle diyor:

<span id="an_2:13">2:13</span> ‹Nerede yaşadığını biliyorum; Şeytanın
tahtı oradadır. Yine de adıma sımsıkı bağlısın. Aranızda, Şeytanın
yaşadığı yerde öldürülen sadık tanığım Antipanın günlerinde bile bana
olan imanını yadsımadın.

<span id="an_2:14">2:14</span> Ne var ki, birkaç konuda sana karşıyım:
Aranızda Balamın öğretisine bağlı olanlar var. Putlara sunulan
kurbanların etini yemeleri, fuhuş yapmaları için İsrailoğullarını
ayartmayı Balaka öğreten Balamdı.

<span id="an_2:15">2:15</span> Bunun gibi, sizin aranızda da Nikolas
yanlılarının öğretisine bağlı olanlar var.

<span id="an_2:16">2:16</span> Bunun için tövbe et! Yoksa yanına tez
gelir, ağzımdaki kılıçla onlara karşı savaşırım.

<span id="an_2:17">2:17</span> Kulağı olan, Ruhun kiliselere ne dediğini
işitsin. Galip gelene saklı mandan vereceğim. Ayrıca, ona beyaz bir taş
ve bu taşın üzerinde yazılı olan yeni bir ad, alandan başka kimsenin
bilmediği bir ad vereceğim.› ››

<span id="an_2:18">2:18</span> ‹‹Tiyatiradaki kilisenin meleğine yaz.
Gözleri alev alev yanan ateşe, ayakları parlak tunca benzeyen Tanrının
Oğlu şöyle diyor:

<span id="an_2:19">2:19</span> ‹Yaptıklarını, sevgini, imanını,
hizmetini, sabrını biliyorum. Son yaptıklarının ilk yaptıklarını
aştığını da biliyorum.

<span id="an_2:20">2:20</span> Ne var ki, bir konuda sana karşıyım:
Kendini peygamber diye tanıtan İzebel adındaki kadını hoşgörüyle
karşılıyorsun. Bu kadın öğretisiyle kullarımı saptırıp fuhuş yapmaya,
putlara sunulan kurbanların etini yemeye yöneltiyor.

<span id="an_2:21">2:21</span> Tövbe etmesi için ona bir süre tanıdım,
ama fuhuş yapmaktan tövbe etmek istemiyor.

<span id="an_2:22">2:22</span> Bak, onu yatağa düşüreceğim; onun
yaptıklarından tövbe etmezlerse, onunla zina edenleri de büyük
sıkıntıların içine atacağım.

<span id="an_2:23">2:23</span> Onun çocuklarını salgın hastalıkla
öldüreceğim. O zaman bütün kiliseler, gönülleri ve yürekleri
denetleyenin ben olduğumu bilecekler. Her birinize yaptıklarınızın
karşılığını vereceğim.

<span id="an_2:24">2:24</span> ‹‹ ‹Ama size, yani Tiyatirada bulunan
öbürlerine, bu öğretiyi benimsememiş, Şeytanın sözde derin sırlarını
öğrenmemiş olanların hepsine şunu söylüyorum: Ben gelinceye dek sizde
olana sımsıkı sarılın. Üzerinize bundan başka bir yük koymuyorum.

<span id="an_2:26">2:26</span> Ben Babamdan nasıl yetki aldımsa, galip
gelene, yaptığım işleri sonuna dek sürdürene ulusların üzerinde yetki
vereceğim. Demir çomakla güdecek onları, Çömlek gibi kırıp
parçalayacaktır.

<span id="an_2:29">2:29</span> Kulağı olan, Ruh'un kiliselere ne
dediğini işitsin.› ››

<span id="an_3:1">3:1</span> ‹‹Sarttaki kilisenin meleğine yaz. Tanrının
yedi ruhuna ve yedi yıldıza sahip olan şöyle diyor: ‹Yaptıklarını
biliyorum. Yaşıyorsun diye ad yapmışsın, ama ölüsün.

<span id="an_3:2">3:2</span> Uyan! Geriye kalan ve ölmek üzere olan ne
varsa güçlendir. Çünkü yaptıklarının Tanrımın önünde tamamlanmamış
olduğunu gördüm.

<span id="an_3:3">3:3</span> Bu nedenle neler aldığını, neler işittiğini
anımsa. Bunları yerine getir, tövbe et! Eğer uyanmazsan, hırsız gibi
geleceğim. Hangi saatte geleceğimi hiç bilemeyeceksin.

<span id="an_3:4">3:4</span> Ama Sartta, aranızda giysilerini
lekelememiş birkaç kişi var ki, beyazlar içinde benimle birlikte
yürüyecekler. Çünkü buna layıktırlar.

<span id="an_3:5">3:5</span> Galip gelen böylece beyaz giysiler giyecek.
Onun adını yaşam kitabından hiç silmeyeceğim. Babamın ve meleklerinin
önünde o kişinin adını açıkça anacağım.

<span id="an_3:6">3:6</span> Kulağı olan, Ruhun kiliselere ne dediğini
işitsin.› ››

<span id="an_3:7">3:7</span> ‹‹Filadelfyadaki kilisenin meleğine yaz.
Kutsal ve gerçek olan, Davutun anahtarına sahip olan, açtığını kimsenin
kapayamadığı, kapadığını kimsenin açamadığı kişi şöyle diyor:

<span id="an_3:8">3:8</span> ‹Yaptıklarını biliyorum. İşte önüne
kimsenin kapayamayacağı açık bir kapı koydum. Gücünün az olduğunu
biliyorum; yine de sözüme uydun, adımı yadsımadın.

<span id="an_3:9">3:9</span> Bak, Şeytanın havrasından olanları, Yahudi
olmadıkları halde Yahudi olduklarını ileri süren yalancıları öyle
edeceğim ki, gelip ayaklarına kapanacak, benim seni sevdiğimi
anlayacaklar.

<span id="an_3:10">3:10</span> Sözüme uyarak sabırla dayandın. Ben de
yeryüzünde yaşayanları denemek için bütün dünyanın üzerine gelecek olan
denenme saatinden seni esirgeyeceğim.

<span id="an_3:11">3:11</span> Tez geliyorum. Tacını kimse elinden
almasın diye sahip olduğuna sımsıkı sarıl.

<span id="an_3:12">3:12</span> Galip geleni Tanrımın Tapınağında sütun
yapacağım. Böyle biri artık oradan hiç ayrılmayacak. Onun üzerine
Tanrımın adını, Tanrıma ait kentin -gökten Tanrımın yanından inen yeni
Yeruşalimin- adını ve benim yeni adımı yazacağım.

<span id="an_3:13">3:13</span> Kulağı olan, Ruhun kiliselere ne dediğini
işitsin.› ››

<span id="an_3:14">3:14</span> ‹‹Laodikyadaki kilisenin meleğine yaz.
Amin, sadık ve gerçek tanık, Tanrı yaratılışının kaynağı şöyle diyor:

<span id="an_3:15">3:15</span> ‹Yaptıklarını biliyorum. Ne soğuksun, ne
sıcak. Keşke ya soğuk ya sıcak olsaydın!

<span id="an_3:16">3:16</span> Oysa ne sıcak ne soğuksun, ılıksın. Bu
yüzden seni ağzımdan kusacağım.

<span id="an_3:17">3:17</span> Zenginim, zenginleştim, hiçbir şeye
gereksinmem yok diyorsun; ama zavallı, acınacak durumda, yoksul, kör ve
çıplak olduğunu bilmiyorsun.

<span id="an_3:18">3:18</span> Zengin olmak için benden ateşte arıtılmış
altın, giyinip çıplaklığının ayıbını örtmek için beyaz giysiler, görmek
için gözlerine sürmek üzere merhem satın almanı salık veriyorum.

<span id="an_3:19">3:19</span> Ben sevdiklerimi azarlayıp terbiye
ederim. Onun için gayrete gel, tövbe et.

<span id="an_3:20">3:20</span> İşte kapıda durmuş, kapıyı çalıyorum.
Biri sesimi işitir ve kapıyı açarsa, onun yanına gireceğim; ben onunla,
o da benimle, birlikte yemek yiyeceğiz.

<span id="an_3:21">3:21</span> Ben nasıl galip gelerek Babamla birlikte
Babamın tahtına oturdumsa, galip gelene de benimle birlikte tahtıma
oturma hakkını vereceğim.

<span id="an_3:22">3:22</span> Kulağı olan, Ruh'un kiliselere ne
dediğini işitsin.› ››

<span id="an_4:1">4:1</span> Bundan sonra gökte açık duran bir kapı
gördüm. Benimle konuştuğunu işittiğim, borazan sesine benzeyen ilk ses
şöyle dedi: ‹‹Buraya çık! Bundan sonra olması gereken olayları sana
göstereyim.››

<span id="an_4:2">4:2</span> O anda Ruhun etkisinde kalarak gökte bir
taht ve tahtta oturan birini gördüm.

<span id="an_4:3">4:3</span> Tahtta oturanın, yeşim ve kırmızı akik
taşına benzer bir görünüşü vardı. Zümrüdü andıran bir gökkuşağı tahtı
çevreliyordu.

<span id="an_4:4">4:4</span> Tahtın çevresinde yirmi dört ayrı taht
vardı. Bu tahtlara başlarında altın taçlar olan, beyaz giysilere
bürünmüş yirmi dört ihtiyar oturmuştu.

<span id="an_4:5">4:5</span> Tahttan şimşekler çakıyor, uğultular, gök
gürlemeleri işitiliyordu. Tahtın önünde alev alev yanan yedi meşale
vardı. Bunlar Tanrının yedi ruhudur.

<span id="an_4:6">4:6</span> Tahtın önünde billur gibi, sanki camdan bir
deniz vardı. Tahtın ortasında ve çevresinde, önü ve arkası gözlerle
kaplı dört yaratık duruyordu.

<span id="an_4:7">4:7</span> Birinci yaratık aslana, ikincisi danaya
benziyordu. Üçüncü yaratığın yüzü insan yüzü gibiydi. Dördüncü yaratık
uçan bir kartalı andırıyordu.

<span id="an_4:8">4:8</span> Dört yaratığın her birinin altışar kanadı
vardı. Yaratıkların her yanı, kanatlarının alt tarafı bile gözlerle
kaplıydı. Gece gündüz durup dinlenmeden şöyle diyorlar: ‹‹Kutsal,
kutsal, kutsaldır, Her Şeye Gücü Yeten Rab Tanrı, Var olmuş, var olan ve
gelecek olan.››

<span id="an_4:9">4:9</span> Yaratıklar tahtta oturanı, sonsuzluklar
boyunca yaşayanı yüceltip ona saygı ve şükran sundukça, yirmi dört
ihtiyar tahtta oturanın, sonsuzluklar boyunca yaşayanın önünde yere
kapanarak O'na tapınıyorlar. Taçlarını tahtın önüne koyarak şöyle
diyorlar: ‹‹Rabbimiz ve Tanrımız! Yüceliği, saygıyı, gücü almaya
layıksın. Çünkü her şeyi sen yarattın; Hepsi senin isteğinle yaratılıp
var oldu.››

<span id="an_5:1">5:1</span> Tahtta oturanın sağ elinde iki yanı da
yazılı, yedi mühürle mühürlenmiş bir tomar gördüm.

<span id="an_5:2">5:2</span> Yüksek sesle, ‹‹Tomarı açmaya, mühürlerini
çözmeye kim layıktır?›› diye seslenen güçlü bir melek de gördüm.

<span id="an_5:3">5:3</span> Ama ne gökte, ne yeryüzünde, ne de yer
altında tomarı açıp içine bakabilecek kimse yoktu.

<span id="an_5:4">5:4</span> Acı acı ağlamaya başladım. Çünkü tomarı
açıp içine bakmaya layık kimse bulunamadı.

<span id="an_5:5">5:5</span> Bunun üzerine ihtiyarlardan biri bana,
‹‹Ağlama!›› dedi. ‹‹İşte, Yahuda oymağından gelen Aslan, Davutun Kökü
galip geldi. Tomarı ve yedi mührünü O açacak.››

<span id="an_5:6">5:6</span> Tahtın, dört yaratığın ve ihtiyarların
ortasında, boğazlanmış gibi duran bir Kuzu gördüm. Yedi boynuzu, yedi
gözü vardı. Bunlar Tanrının bütün dünyaya gönderilmiş yedi ruhudur.

<span id="an_5:7">5:7</span> Kuzu gelip tahtta oturanın sağ elinden
tomarı aldı.

<span id="an_5:8">5:8</span> Tomarı alınca, dört yaratıkla yirmi dört
ihtiyar Onun önünde yere kapandılar. Her birinin elinde birer lir ve
kutsalların duaları olan buhur dolu altın taslar vardı.

<span id="an_5:9">5:9</span> Yeni bir ezgi söylüyorlardı: ‹‹Tomarı
almaya, Mühürlerini açmaya layıksın! Çünkü boğazlandın Ve kanınla her
oymaktan, her dilden, Her halktan, her ulustan İnsanları Tanrıya satın
aldın.

<span id="an_5:10">5:10</span> Onları Tanrımızın hizmetinde Bir krallık
haline getirdin, Kâhinler yaptın. Dünya üzerinde egemenlik sürecekler.››

<span id="an_5:11">5:11</span> Sonra tahtın, yaratıkların ve
ihtiyarların çevresinde çok sayıda melek gördüm, seslerini işittim.
Sayıları binlerce binler, on binlerce on binlerdi.

<span id="an_5:12">5:12</span> Yüksek sesle şöyle diyorlardı:
‹‹Boğazlanmış Kuzu Gücü, zenginliği, bilgeliği, kudreti, Saygıyı,
yüceliği, övgüyü Almaya layıktır.››

<span id="an_5:13">5:13</span> Ardından gökte, yeryüzünde, yer altında
ve denizlerdeki bütün yaratıkların, bunlardaki bütün varlıkların şöyle
dediğini işittim: ‹‹Övgü, saygı, yücelik ve güç sonsuzlara dek Tahtta
oturanın ve Kuzunun olsun!››

<span id="an_5:14">5:14</span> Dört yaratık, ‹‹Amin›› dediler.
İhtiyarlar da yere kapanıp tapındılar.

<span id="an_6:1">6:1</span> Sonra Kuzunun yedi mühürden birini açtığını
gördüm. O anda dört yaratıktan birinin, gök gürültüsüne benzer bir
sesle, ‹‹Gel!›› dediğini işittim.

<span id="an_6:2">6:2</span> Bakınca beyaz bir at gördüm. Binicisinin
yayı vardı. Kendisine bir taç verildi ve galip gelen biri olarak zafer
kazanmaya çıktı.

<span id="an_6:3">6:3</span> Kuzu ikinci mührü açınca, ikinci yaratığın
‹‹Gel!›› dediğini işittim.

<span id="an_6:4">6:4</span> O zaman kızıl renkte başka bir at çıktı
ortaya. Binicisine dünyadan barışı kaldırma yetkisi verildi. Bunun
sonucu olarak insanlar birbirlerini boğazlayacaklar. Atlıya ayrıca büyük
bir kılıç verildi.

<span id="an_6:5">6:5</span> Kuzu üçüncü mührü açınca, üçüncü yaratığın
‹‹Gel!›› dediğini işittim. Bakınca siyah bir at gördüm. Binicisinin
elinde bir terazi vardı.

<span id="an_6:6">6:6</span> Dört yaratığın ortasında sanki bir sesin
şöyle dediğini işittim: ‹‹Bir ölçek buğday bir dinara, üç ölçek arpa bir
dinara. Ama zeytinyağına, şaraba zarar verme!››

<span id="an_6:7">6:7</span> Kuzu dördüncü mührü açınca, ‹‹Gel!›› diyen
dördüncü yaratığın sesini işittim.

<span id="an_6:8">6:8</span> Bakınca soluk renkli bir at gördüm.
Binicisinin adı Ölümdü. Ölüler diyarı onun ardınca geliyordu. Bunlara
kılıçla, kıtlıkla, salgın hastalıkla, yeryüzünün yabanıl hayvanlarıyla
ölüm saçmak için yeryüzünün dörtte biri üzerinde yetki verildi.

<span id="an_6:9">6:9</span> Kuzu beşinci mührü açınca, sunağın altında,
Tanrının sözü ve sürdürdükleri tanıklık nedeniyle öldürülenlerin
canlarını gördüm.

<span id="an_6:10">6:10</span> Yüksek sesle feryat ederek şöyle
diyorlardı: ‹‹Kutsal ve gerçek olan Efendimiz! Yeryüzünde yaşayanları
yargılayıp onlardan kanımızın öcünü almak için daha ne kadar
bekleyeceksin?››

<span id="an_6:11">6:11</span> Onların her birine beyaz birer kaftan
verildi. Kendileri gibi öldürülecek olan öbür Tanrı kullarının ve
kardeşlerinin sayısı tamamlanıncaya dek kısa bir süre daha beklemeleri
istendi.

<span id="an_6:12">6:12</span> Kuzu altıncı mührü açınca, büyük bir
deprem olduğunu gördüm. Güneş keçi kılından yapılmış siyah bir çul gibi
karardı. Ay baştan aşağı kan rengine döndü.

<span id="an_6:13">6:13</span> İncir ağacı, güçlü bir rüzgarla
sarsıldığında nasıl ham incirlerini dökerse, gökteki yıldızlar da öylece
yeryüzüne düştü.

<span id="an_6:14">6:14</span> Gökyüzü dürülen bir tomar gibi ortadan
kalktı. Her dağ, her ada yerinden sökülüp alındı.

<span id="an_6:15">6:15</span> Dünya kralları, büyükleri, komutanları,
zenginleri, güçlüleri, özgürü kölesi herkes mağaralara, dağlardaki
kayaların arasına gizlendiler.

<span id="an_6:16">6:16</span> Dağlara, kayalara, ‹‹Üzerimize düşün!››
dediler, ‹‹Tahtta oturanın yüzünden ve Kuzunun gazabından saklayın bizi!

<span id="an_6:17">6:17</span> Çünkü onların gazabının büyük günü geldi.
Buna kim dayanabilir?››

<span id="an_7:1">7:1</span> Bundan sonra yeryüzünün dört köşesinde
duran dört melek gördüm. Bunlar karaya, denize ya da herhangi bir ağaç
üzerine esmesin diye, yeryüzünün dört rüzgarını tutuyorlardı.

<span id="an_7:2">7:2</span> Sonra gündoğusundan yükselen başka bir
melek gördüm. Yaşayan Tanrının mührünü taşıyordu. Karaya, denize zarar
vermek için yetki verilen dört meleğe yüksek sesle bağırdı:

<span id="an_7:3">7:3</span> ‹‹Biz Tanrımızın kullarını alınlarından
mühürleyene dek karaya, denize ya da ağaçlara zarar vermeyin!››

<span id="an_7:4">7:4</span> Mühürlenmiş olanların sayısını işittim.
İsrailoğullarının bütün oymaklarından 144 000 kişi mühürlenmişti:

<span id="an_7:5">7:5</span> Yahuda oymağından 12 000 kişi
mühürlenmişti. Ruben oymağından 12 000, Gad oymağından 12 000,

<span id="an_7:6">7:6</span> Aşer oymağından 12 000, Naftali oymağından
12 000, Manaşşe oymağından 12 000,

<span id="an_7:7">7:7</span> Şimon oymağından 12 000, Levi oymağından 12
000, İssakar oymağından 12 000,

<span id="an_7:8">7:8</span> Zevulun oymağından 12 000, Yusuf oymağından
12 000, Benyamin oymağından 12 000 kişi mühürlenmişti.

<span id="an_7:9">7:9</span> Bundan sonra gördüm ki, her ulustan, her
oymaktan, her halktan, her dilden oluşan, kimsenin sayamayacağı kadar
büyük bir kalabalık tahtın ve Kuzunun önünde duruyordu. Hepsi de birer
beyaz kaftan giymişti, ellerinde hurma dalları vardı.

<span id="an_7:10">7:10</span> Yüksek sesle bağırıyorlardı: ‹‹Kurtarış,
tahtta oturan Tanrımıza Ve Kuzuya özgüdür!››

<span id="an_7:11">7:11</span> Bütün melekler tahtın, ihtiyarların ve
dört yaratığın çevresinde duruyordu. Tahtın önünde yüzüstü yere kapanıp
Tanrıya tapınarak şöyle diyorlardı:

<span id="an_7:12">7:12</span> ‹‹Amin! Övgü, yücelik, bilgelik, Şükran,
saygı, güç, kudret, Sonsuzlara dek Tanrımızın olsun! Amin!››

<span id="an_7:13">7:13</span> Bu sırada ihtiyarlardan biri bana sordu:
‹‹Beyaz kaftan giymiş olan bu kişiler kim, nereden geldiler?››

<span id="an_7:14">7:14</span> ‹‹Sen bunu biliyorsun, efendim›› dedim.
Bana dedi ki, ‹‹Bunlar o büyük sıkıntıdan geçip gelenlerdir.
Kaftanlarını Kuzunun kanıyla yıkamış, bembeyaz etmişlerdir.

<span id="an_7:15">7:15</span> Bunun için, ‹‹Tanrının tahtı önünde
duruyor, Tapınağında gece gündüz Ona tapınıyorlar. Tahtta oturan,
çadırını onların üzerine gerecek.

<span id="an_7:16">7:16</span> Artık acıkmayacak, Artık susamayacaklar.
Ne güneş ne kavurucu sıcak Çarpacak onları.

<span id="an_7:17">7:17</span> Çünkü tahtın ortasında olan Kuzu onları
güdecek Ve yaşam sularının pınarlarına götürecek. Tanrı gözlerinden
bütün yaşları silecek.››

<span id="an_8:1">8:1</span> Kuzu yedinci mührü açınca, gökte yarım saat
kadar sessizlik oldu.

<span id="an_8:2">8:2</span> Tanrının önünde duran yedi meleği gördüm.
Onlara yedi borazan verildi.

<span id="an_8:3">8:3</span> Altın bir buhurdan taşıyan başka bir melek
gelip sunağın önünde durdu. Tahtın önündeki altın sunakta bütün
kutsalların dualarıyla birlikte sunmak üzere kendisine çok miktarda
buhur verildi.

<span id="an_8:4">8:4</span> Kutsalların dualarıyla buhurun dumanı,
Tanrının önünde meleğin elinden yükseldi.

<span id="an_8:5">8:5</span> Melek buhurdanı aldı, sunağın ateşiyle
doldurup yeryüzüne attı. Gök gürlemeleri, uğultular işitildi, şimşekler
çaktı, yer sarsıldı.

<span id="an_8:6">8:6</span> Yedi melek ellerindeki yedi borazanı
çalmaya hazırlandı.

<span id="an_8:7">8:7</span> Birinci melek borazanını çaldı. Kanla
karışık dolu ve ateş oluştu, yeryüzüne yağdı. Yerin üçte biri, ağaçların
üçte biri ve bütün yeşil otlar yandı.

<span id="an_8:8">8:8</span> İkinci melek borazanını çaldı. Alev alev
yanan, dağ gibi büyük bir kütle denize atıldı. Denizin üçte biri kana
dönüştü.

<span id="an_8:9">8:9</span> Denizdeki yaratıkların üçte biri öldü,
gemilerin üçte biri yok oldu.

<span id="an_8:10">8:10</span> Üçüncü melek borazanını çaldı. Gökten
meşale gibi yanan büyük bir yıldız ırmakların üçte biri üzerine ve su
pınarlarının üzerine düştü.

<span id="an_8:11">8:11</span> Bu yıldızın adı Pelindir. Suların üçte
biri pelin gibi acılaştı. Acılaşan sulardan içen birçok insan öldü.

<span id="an_8:12">8:12</span> Dördüncü melek borazanını çaldı. Güneşin
üçte biri, ayın üçte biri, yıldızların üçte biri vuruldu. Sonuç olarak
ışıklarının üçte biri söndü, gündüzün ve gecenin üçte biri ışıksız
kaldı.

<span id="an_8:13">8:13</span> Sonra göğün ortasında uçan bir kartal
gördüm. Yüksek sesle şöyle bağırdığını işittim: ‹‹Borazanlarını çalacak
olan öbür üç meleğin borazan seslerinden yeryüzünde yaşayanların vay,
vay, vay haline!››

<span id="an_9:1">9:1</span> Beşinci melek borazanını çaldı. Gökten yere
düşmüş bir yıldız gördüm. Dipsiz derinliklere açılan kuyunun anahtarı
ona verildi.

<span id="an_9:2">9:2</span> Dipsiz derinliklerin kuyusunu açınca,
kuyudan büyük bir ocağın dumanı gibi bir duman çıktı. Kuyunun dumanından
güneş ve hava karardı.

<span id="an_9:3">9:3</span> Dumanın içinden yeryüzüne çekirgeler yağdı.
Bunlara yeryüzündeki akreplerin gücüne benzer bir güç verilmişti.

<span id="an_9:4">9:4</span> Çekirgelere yeryüzündeki otlara, herhangi
bir bitki ya da ağaca değil de, yalnız alınlarında Tanrının mührü
bulunmayan insanlara zarar vermeleri söylendi.

<span id="an_9:5">9:5</span> Bu insanları öldürmelerine değil, beş ay
süreyle işkence etmelerine izin verildi. Yaptıkları işkence akrebin
insanı soktuğu zaman verdiği acıya benziyordu.

<span id="an_9:6">9:6</span> O günlerde insanlar ölümü arayacak, ama
bulamayacaklar. Ölümü özleyecekler, ama ölüm onlardan kaçacak.

<span id="an_9:7">9:7</span> Çekirgelerin görünümü, savaşa hazırlanmış
atlara benziyordu. Başlarında altın taçlara benzer başlıklar vardı.
Yüzleri insan yüzleri gibiydi.

<span id="an_9:8">9:8</span> Saçları kadın saçına, dişleri aslan dişine
benziyordu.

<span id="an_9:9">9:9</span> Demir zırhlara benzer göğüs zırhları vardı.
Kanatlarının sesi savaşa koşan çok sayıda atlı arabanın sesine
benziyordu.

<span id="an_9:10">9:10</span> Akrebinkine benzer kuyrukları ve iğneleri
vardı. Kuyruklarında, insanlara beş ay zarar verecek güce sahiptiler.

<span id="an_9:11">9:11</span> Başlarında kral olarak dipsiz
derinliklerin meleği vardı. Bu meleğin İbranice adı Avaddon, Grekçe
adıysa Apolyondur.

<span id="an_9:12">9:12</span> Birinci ‹‹vay›› geçti, işte bundan sonra
iki ‹‹vay›› daha geliyor.

<span id="an_9:13">9:13</span> Altıncı melek borazanını çaldı. Tanrının
önündeki altın sunağın dört boynuzundan gelen bir ses işittim.

<span id="an_9:14">9:14</span> Ses, elinde borazan olan altıncı meleğe,
‹‹Büyük Fırat Irmağının yanında bağlı duran dört meleği çöz›› dedi.

<span id="an_9:15">9:15</span> Tam o saat, o gün, o ay, o yıl için hazır
tutulan dört melek, insanların üçte birini öldürmek üzere çözüldü.

<span id="an_9:16">9:16</span> Atlı ordularının sayısı iki yüz milyondu,
sayılarını duydum.

<span id="an_9:17">9:17</span> Görümümde atları ve binicilerini gördüm.
Ateş, gökyakut ve kükürt renginde göğüs zırhları kuşanmışlardı. Atların
başları aslan başına benziyordu. Ağızlarından ateş, duman, kükürt
fışkırıyordu.

<span id="an_9:18">9:18</span> İnsanların üçte biri bunların ağzından
fışkıran ateş, duman ve kükürtten, bu üç beladan öldü.

<span id="an_9:19">9:19</span> Atların gücü ağızlarında ve
kuyruklarındadır. Yılanı andıran kuyruklarının başıyla zarar verirler.

<span id="an_9:20">9:20</span> Geriye kalan insanlar, yani bu belalardan
ölmemiş olanlar, kendi elleriyle yaptıkları putlardan dönüp tövbe
etmediler. Cinlere ve göremeyen, işitemeyen, yürüyemeyen altın, gümüş,
tunç, taş, tahta putlara tapmaktan vazgeçmediler.

<span id="an_9:21">9:21</span> Adam öldürmekten, büyü, fuhuş, hırsızlık
yapmaktan da tövbe etmediler.

<span id="an_10:1">10:1</span> Sonra gökten inen güçlü başka bir melek
gördüm. Buluta sarınmıştı, başının üzerinde gökkuşağı vardı. Yüzü
güneşe, ayakları ateşten sütunlara benziyordu.

<span id="an_10:2">10:2</span> Elinde açılmış küçük bir tomar vardı. Sağ
ayağını denize, sol ayağını karaya koyarak aslanın kükremesini andıran
yüksek sesle bağırdı. O bağırınca, yedi gök gürlemesi dile gelip
seslendiler.

<span id="an_10:4">10:4</span> Yedi gök gürlemesi seslendiğinde yazmak
üzereydim ki, gökten, ‹‹Yedi gök gürlemesinin söylediklerini mühürle,
yazma!›› diyen bir ses işittim.

<span id="an_10:5">10:5</span> Denizle karanın üzerinde durduğunu
gördüğüm melek, sağ elini göğe kaldırdı.

<span id="an_10:6">10:6</span> Göğü ve göktekileri, yeri ve yerdekileri,
denizi ve denizdekileri yaratanın, sonsuzluklar boyunca yaşayanın hakkı
için ant içip dedi ki, ‹‹Artık gecikme olmayacak.

<span id="an_10:7">10:7</span> Yedinci melek borazanını çaldığı zaman,
Tanrının sır olan tasarısı tamamlanacak. Nitekim Tanrı bunu, kulları
peygamberlere müjdelemişti.››

<span id="an_10:8">10:8</span> Gökten işittiğim ses benimle yine
konuşmaya başladı: ‹‹Git, denizle karanın üzerinde duran meleğin
elindeki açık tomarı al›› dedi.

<span id="an_10:9">10:9</span> Meleğin yanına gidip küçük tomarı bana
vermesini istedim. ‹‹Al, bunu ye!›› dedi. ‹‹Midende bir acılık yapacak,
ama ağzına bal gibi tatlı gelecek.››

<span id="an_10:10">10:10</span> Küçük tomarı meleğin elinden alıp
yedim, ağzımda bal gibi tatlıydı. Ama yutunca midem acılaştı.

<span id="an_10:11">10:11</span> Sonra bana şöyle dendi: ‹‹Yine birçok
halk, ulus, dil ve kralla ilgili olarak peygamberlikte bulunmalısın.››

<span id="an_11:1">11:1</span> Bana değneğe benzer bir ölçü kamışı
verilip şöyle dendi: ‹‹Git, Tanrının Tapınağını ve sunağı ölç, orada
tapınanları say!

<span id="an_11:2">11:2</span> Tapınağın dış avlusunu bırak, orayı
ölçme. Çünkü orası, kutsal kenti kırk iki ay ayaklarıyla çiğneyecek olan
uluslara verildi.

<span id="an_11:3">11:3</span> İki tanığıma güç vereceğim; çul giysiler
içinde bin iki yüz altmış gün peygamberlik edecekler.››

<span id="an_11:4">11:4</span> Bunlar yeryüzünün Rabbi önünde duran iki
zeytin ağacıyla iki kandilliktir.

<span id="an_11:5">11:5</span> Biri onlara zarar vermeye kalkışırsa,
ağızlarından ateş fışkıracak ve düşmanlarını yiyip bitirecek. Onlara
zarar vermek isteyen herkesin böyle öldürülmesi gerekir.

<span id="an_11:6">11:6</span> Peygamberlik ettikleri sürece yağmur
yağmasın diye göğü kapamaya yetkileri vardır. Suları kana dönüştürme ve
yeryüzünü, kaç kez isterlerse, her türlü belayla vurma yetkisine
sahiptirler.

<span id="an_11:7">11:7</span> Tanıklık görevleri sona erince dipsiz
derinliklerden çıkan canavar onlarla savaşacak, onları yenip öldürecek.

<span id="an_11:8">11:8</span> Cesetleri, simgesel olarak Sodom ve Mısır
diye adlandırılan büyük kentin anayoluna serilecek. Onların Rabbi de
orada çarmıha gerilmişti.

<span id="an_11:9">11:9</span> Her halktan, oymaktan, dilden, ulustan
insan üç buçuk gün cesetlerini seyredecek, cesetlerinin mezara
konulmasına izin vermeyecekler.

<span id="an_11:10">11:10</span> Yeryüzünde yaşayanlar onların bu
durumuna sevinip bayram edecek, birbirlerine armağanlar gönderecekler.
Çünkü bu iki peygamber yeryüzünde yaşayanlara çok eziyet etmişti.

<span id="an_11:11">11:11</span> Üç buçuk gün sonra iki peygamber,
Tanrıdan gelen yaşam soluğunu alınca ayağa kalktılar. Onları görenler
dehşete kapıldı.

<span id="an_11:12">11:12</span> İki peygamber gökten gelen yüksek bir
sesin, ‹‹Buraya çıkın!›› dediğini işittiler. Sonra düşmanlarının gözü
önünde bir bulut içinde göğe yükseldiler.

<span id="an_11:13">11:13</span> Tam o saatte şiddetli bir deprem oldu,
kentin onda biri yıkıldı. Depremde yedi bin kişi can verdi. Geriye
kalanlar dehşete kapılıp gökteki Tanrıyı yücelttiler.

<span id="an_11:14">11:14</span> İkinci ‹‹vay›› geçti. İşte, üçüncü
‹‹vay›› tez geliyor.

<span id="an_11:15">11:15</span> Yedinci melek borazanını çaldı. Gökte
yüksek sesler duyuldu: ‹‹Dünyanın egemenliği Rabbimizin ve Mesihinin
oldu. O sonsuzlara dek egemenlik sürecek.››

<span id="an_11:16">11:16</span> Tanrının önünde tahtlarında oturan
yirmi dört ihtiyar yüzüstü yere kapandı. Tanrıya tapınarak şöyle
dediler: ‹‹Her Şeye Gücü Yeten, Var olan, var olmuş olan Rab Tanrı! Sana
şükrediyoruz. Çünkü büyük gücünü kuşanıp Egemenlik sürmeye başladın.

<span id="an_11:18">11:18</span> Uluslar gazaba gelmişlerdi. Şimdiyse
senin gazabın üzerlerine geldi. Ölüleri yargılamak, Kulların olan
peygamberleri, kutsalları, Küçük olsun büyük olsun, Senin adından
korkanları ödüllendirmek Ve yeryüzünü mahvedenleri mahvetmek zamanı da
geldi.››

<span id="an_11:19">11:19</span> Ardından Tanrı'nın gökteki tapınağı
açıldı, tapınakta O'nun Antlaşma Sandığı göründü. O anda şimşekler
çaktı, uğultular, gök gürlemeleri işitildi. Yer sarsıldı, şiddetli bir
dolu fırtınası koptu.

<span id="an_12:1">12:1</span> Gökte olağanüstü bir belirti, güneşe
sarınmış bir kadın göründü. Ay ayaklarının altındaydı, başında on iki
yıldızdan oluşan bir taç vardı.

<span id="an_12:2">12:2</span> Kadın gebeydi. Doğum sancıları içinde
kıvranıyor, feryat ediyordu.

<span id="an_12:3">12:3</span> Ardından gökte başka bir belirti göründü:
Yedi başlı, on boynuzlu, kızıl renkli büyük bir ejderhaydı bu. Yedi
başında yedi taç vardı.

<span id="an_12:4">12:4</span> Kuyruğuyla gökteki yıldızların üçte
birini sürükleyip yeryüzüne attı. Sonra doğum yapmak üzere olan kadının
önünde durdu; kadın doğurur doğurmaz ejderha çocuğu yutacaktı.

<span id="an_12:5">12:5</span> Kadın bir oğul, bütün ulusları demir
çomakla güdecek bir erkek çocuk doğurdu. Çocuk hemen alınıp Tanrıya,
Tanrının tahtına götürüldü.

<span id="an_12:6">12:6</span> Kadınsa çöle kaçtı. Orada bin iki yüz
altmış gün beslenmesi için Tanrı tarafından hazırlanmış bir yeri vardı.

<span id="an_12:7">12:7</span> Gökte savaş oldu. Mikaille melekleri
ejderhayla savaştılar. Ejderha kendi melekleriyle birlikte karşı koydu,
ama gücü yetmedi. Bu yüzden gökteki yerlerini yitirdiler.

<span id="an_12:9">12:9</span> Büyük ejderha -İblis ya da Şeytan denen,
bütün dünyayı saptıran o eski yılan- melekleriyle birlikte yeryüzüne
atıldı.

<span id="an_12:10">12:10</span> Bundan sonra gökte yüksek bir sesin
şöyle dediğini duydum: ‹‹Tanrımızın kurtarışı, gücü, egemenliği Ve
Mesihinin yetkisi şimdi gerçekleşti. Çünkü kardeşlerimizin suçlayıcısı,
Onları Tanrımızın önünde gece gündüz suçlayan Aşağı atıldı.

<span id="an_12:11">12:11</span> Kardeşlerimiz Kuzunun kanıyla Ve
ettikleri tanıklık bildirisiyle Onu yendiler. Ölümü göze alacak kadar
Vazgeçmişlerdi can sevgisinden.

<span id="an_12:12">12:12</span> Bunun için, ey gökler ve orada
yaşayanlar, Sevinin! Vay halinize, yer ve deniz! Çünkü İblis zamanının
az olduğunu bilerek Büyük bir öfkeyle üzerinize indi.››

<span id="an_12:13">12:13</span> Ejderha yeryüzüne atıldığını görünce,
erkek çocuğu doğuran kadını kovalamaya başladı.

<span id="an_12:14">12:14</span> Yılanın önünden çöle, üç buçuk yıl
besleneceği yere uçup kaçabilmesi için kadına büyük kartal kanatları
verildi.

<span id="an_12:15">12:15</span> Yılan ağzından, kadını selle süpürüp
götürmek için onun ardından ırmak gibi su akıttı.

<span id="an_12:16">12:16</span> Ama yeryüzü, ağzını açıp ejderhanın
ağzından akıttığı ırmağı yutarak kadına yardım etti.

<span id="an_12:17">12:17</span> Bunun üzerine ejderha kadına öfkelendi.
Kadının soyundan geriye kalanlarla, Tanrının buyruklarını yerine getirip
İsaya tanıklıklarını sürdürenlerle savaşmaya gitti.

<span id="an_12:18">12:18</span> Denizin kıyısında dikilip durdu.

<span id="an_13:1">13:1</span> Sonra on boynuzlu, yedi başlı bir
canavarın denizden çıktığını gördüm. Boynuzlarının üzerinde on taç
vardı, başlarının üzerinde küfür niteliğinde adlar yazılıydı.

<span id="an_13:2">13:2</span> Gördüğüm canavar parsa benziyordu.
Ayakları ayı ayağı, ağzı aslan ağzı gibiydi. Ejderha canavara kendi gücü
ve tahtıyla birlikte büyük yetki verdi.

<span id="an_13:3">13:3</span> Canavarın başlarından biri ölümcül bir
yara almışa benziyordu. Ne var ki, bu ölümcül yara iyileşmişti. Bütün
dünya şaşkınlık içinde canavarın ardından gitti.

<span id="an_13:4">13:4</span> İnsanlar canavara yetki veren ejderhaya
taptılar. ‹‹Canavar gibisi var mı? Onunla kim savaşabilir?›› diyerek
canavara da taptılar.

<span id="an_13:5">13:5</span> Canavara, kurumlu sözler söyleyen,
küfürler savuran bir ağız ve kırk iki ay süreyle kullanabileceği bir
yetki verildi.

<span id="an_13:6">13:6</span> Tanrıya küfretmek, Onun adına ve
konutuna, yani gökte yaşayanlara küfretmek için ağzını açtı.

<span id="an_13:7">13:7</span> Kutsallarla savaşıp onları yenmesine izin
verildi. Canavar her oymak, her halk, her dil, her ulus üzerinde yetkili
kılındı.

<span id="an_13:8">13:8</span> Yeryüzünde yaşayan ve dünya kurulalı beri
boğazlanmış Kuzunun yaşam kitabına adı yazılmamış olan herkes ona
tapacak.

<span id="an_13:9">13:9</span> Kulağı olan işitsin!

<span id="an_13:10">13:10</span> Tutsak düşecek olan Tutsak düşecek.
Kılıçla öldürülecek olan Kılıçla öldürülecek.

<span id="an_13:11">13:11</span> Bundan sonra başka bir canavar gördüm.
Yerden çıkan bu canavarın kuzu gibi iki boynuzu vardı, ama ejderha gibi
ses çıkarıyordu.

<span id="an_13:12">13:12</span> İlk canavarın bütün yetkisini onun
adına kullanıyor, yeryüzünü ve orada yaşayanları ölümcül yarası iyileşen
ilk canavara tapmaya zorluyordu.

<span id="an_13:13">13:13</span> İnsanların gözü önünde, gökten yere
ateş yağdıracak kadar büyük belirtiler gerçekleştiriyordu.

<span id="an_13:14">13:14</span> İlk canavarın adına gerçekleştirmesine
izin verilen belirtiler sayesinde, yeryüzünde yaşayanları saptırdı.
Onlara kılıçla yaralanan, ama sağ kalan canavarın onuruna bir heykel
yapmalarını buyurdu.

<span id="an_13:15">13:15</span> Canavarın heykeline yaşam soluğu
vermesi için kendisine güç verildi. Öyle ki, heykel konuşabilsin ve
kendisine tapmayan herkesi öldürebilsin.

<span id="an_13:16">13:16</span> Küçük büyük, zengin yoksul, özgür köle,
herkesin sağ eline ya da alnına bir işaret vurduruyordu.

<span id="an_13:17">13:17</span> Öyle ki, bu işareti, yani canavarın
adını ya da adını simgeleyen sayıyı taşımayan ne bir şey satın
alabilsin, ne de satabilsin.

<span id="an_13:18">13:18</span> Bu konu bilgelik gerektirir.
Anlayabilen, canavara ait sayıyı hesaplasın. Çünkü bu sayı insanı
simgeler. Sayısı 666'dır.

<span id="an_14:1">14:1</span> Sonra Kuzunun Siyon Dağında durduğunu
gördüm. Onunla birlikte 144 000 kişi vardı. Alınlarında kendisinin ve
Babasının adları yazılıydı.

<span id="an_14:2">14:2</span> Gökten, gürül gürül akan suların sesini,
güçlü gök gürlemesini andıran bir ses işittim. İşittiğim ses, lir
çalanların çıkardığı sese benziyordu.

<span id="an_14:3">14:3</span> Bu 144 000 kişi, tahtın önünde, dört
yaratığın ve ihtiyarların önünde yeni bir ezgi söylüyordu. Yeryüzünden
satın alınmış olan bu kişilerden başka kimse o ezgiyi öğrenemedi.

<span id="an_14:4">14:4</span> Kendilerini kadınlarla lekelememiş
olanlar bunlardır. Pak kişilerdir. Kuzu nereye giderse ardısıra
giderler. Tanrıya ve Kuzuya ait olacakların ilk bölümü olmak üzere
insanlar arasından satın alınmışlardır.

<span id="an_14:5">14:5</span> Ağızlarından hiç yalan çıkmamıştır.
Kusursuzdurlar.

<span id="an_14:6">14:6</span> Bundan sonra göğün ortasında uçan başka
bir melek gördüm. Yeryüzünde yaşayanlara -her ulusa, her oymağa, her
dile, her halka- iletmek üzere sonsuza dek kalıcı olan Müjdeyi
getiriyordu.

<span id="an_14:7">14:7</span> Yüksek sesle şöyle diyordu: ‹‹Tanrıdan
korkun! Onu yüceltin! Çünkü Onun yargılama saati geldi. Göğü, yeri,
denizi, su pınarlarını yaratana tapının!››

<span id="an_14:8">14:8</span> Ardından gelen ikinci bir melek,
‹‹Yıkıldı! Kendi azgın fuhuş şarabını bütün uluslara içiren büyük Babil
yıkıldı!›› diyordu.

<span id="an_14:9">14:9</span> Onları üçüncü bir melek izledi. Yüksek
sesle şöyle diyordu: ‹‹Bir kimse canavara ve heykeline taparsa, alnına
ya da eline canavarın işaretini koydurursa, Tanrı gazabının kâsesinde
saf olarak hazırlanmış Tanrı öfkesinin şarabından içecektir. Böylelerine
kutsal meleklerin ve Kuzunun önünde ateş ve kükürtle işkence edilecek.

<span id="an_14:11">14:11</span> Çektikleri işkencenin dumanı sonsuzlara
dek tütecek. Canavara ve heykeline tapıp onun adının işaretini alanlar
gece gündüz rahat yüzü görmeyecekler.

<span id="an_14:12">14:12</span> Bu da, Tanrının buyruklarını yerine
getiren, İsaya imanlarını sürdüren kutsalların sabrını gerektirir.››

<span id="an_14:13">14:13</span> Gökten bir ses işittim. ‹‹Yaz! Bundan
böyle Rabbe ait olarak ölenlere ne mutlu!›› diyordu. Ruh, ‹‹Evet››
diyor, ‹‹Uğraşlarından dinlenecekler. Çünkü yaptıkları onları
izleyecek.››

<span id="an_14:14">14:14</span> Sonra beyaz bir bulut gördüm. Bulutun
üzerinde ‹‹insanoğluna benzer biri›› oturuyordu. Başında altın bir taç,
elinde keskin bir orak vardı.

<span id="an_14:15">14:15</span> Tapınaktan çıkan başka bir melek
bulutun üzerinde oturana yüksek sesle bağırdı: ‹‹Orağını uzat ve biç!
Biçme saati geldi. Çünkü yerin ekini olgunlaşmış bulunuyor.››

<span id="an_14:16">14:16</span> Bulutun üzerinde oturan, orağını yerin
üzerine salladı, yerin ekini biçildi.

<span id="an_14:17">14:17</span> Gökteki tapınaktan başka bir melek
çıktı. Onun da keskin bir orağı vardı.

<span id="an_14:18">14:18</span> Ateş üzerinde yetkili olan başka bir
melek de sunaktan çıkıp geldi. Keskin orağı olana yüksek sesle, ‹‹Keskin
orağını uzat!›› dedi. ‹‹Yerin asmasının salkımlarını topla. Çünkü
üzümleri olgunlaştı.››

<span id="an_14:19">14:19</span> Bunun üzerine melek orağını yerin
üzerine salladı. Yerin asmasının ürününü toplayıp Tanrı öfkesinin büyük
masarasına attı.

<span id="an_14:20">14:20</span> Kentin dışında çiğnenen masaradan kan
aktı. Kan, 1 600 ok atımı kadar yayılıp atların gemlerine dek yükseldi.

<span id="an_15:1">15:1</span> Gökte büyük ve şaşılası başka bir belirti
gördüm: Son yedi belayı taşıyan yedi melekti. Çünkü Tanrının öfkesi bu
belalarla son buluyordu.

<span id="an_15:2">15:2</span> Ateşle karışık camdan deniz gibi bir şey
gördüm. Canavara, heykeline ve adını simgeleyen sayıya karşı zafer
kazananlar, ellerinde Tanrının verdiği lirlerle cam denizin üzerinde
durmuşlardı.

<span id="an_15:3">15:3</span> Tanrı kulu Musanın ve Kuzunun ezgisini
söylüyorlardı: ‹‹Her Şeye Gücü Yeten Rab Tanrı, Senin işlerin büyük ve
şaşılası işlerdir. Ey ulusların kralı, Senin yolların doğru ve adildir.
Ya Rab, senden kim korkmaz, Adını kim yüceltmez? Çünkü kutsal olan
yalnız sensin. Bütün uluslar gelip sana tapınacaklar. Çünkü adil işlerin
açıkça görüldü.››

<span id="an_15:5">15:5</span> Bundan sonra gökteki tapınağın, yani
Tanıklık Çadırının açıldığını gördüm.

<span id="an_15:6">15:6</span> Yedi belayı taşıyan yedi melek temiz,
parlak keten giysiler giymiş, göğüslerine altın kuşaklar sarınmış olarak
tapınaktan çıktı.

<span id="an_15:7">15:7</span> Dört yaratıktan biri yedi meleğe,
sonsuzluklar boyunca yaşayan Tanrının öfkesiyle dolu yedi altın tas
verdi.

<span id="an_15:8">15:8</span> Tapınak Tanrı'nın yüceliğinden ve
gücünden ötürü dumanla doldu. Yedi meleğin yedi belası sona erinceye dek
kimse tapınağa giremedi.

<span id="an_16:1">16:1</span> Sonra tapınaktan yükselen gür bir sesin
yedi meleğe, ‹‹Gidin, Tanrının öfkesiyle dolu yedi tası yeryüzüne
boşaltın!›› dediğini işittim.

<span id="an_16:2">16:2</span> Birinci melek gidip tasını yeryüzüne
boşalttı. Canavarın işaretini taşıyıp heykeline tapanların üzerinde acı
veren iğrenç yaralar oluştu.

<span id="an_16:3">16:3</span> İkinci melek tasını denize boşalttı.
Deniz ölü kanına benzer kana dönüştü, içindeki bütün canlılar öldü.

<span id="an_16:4">16:4</span> Üçüncü melek tasını ırmaklara, su
pınarlarına boşalttı; bunlar da kana dönüştü.

<span id="an_16:5">16:5</span> Sulardan sorumlu meleğin şöyle dediğini
işittim: ‹‹Var olan, var olmuş olan kutsal Tanrı! Bu yargılarında
adilsin.

<span id="an_16:6">16:6</span> Kutsalların ve peygamberlerin kanını
döktükleri için, İçecek olarak sen de onlara kan verdin. Bunu hak
ettiler.››

<span id="an_16:7">16:7</span> Sunaktan gelen bir sesin, ‹‹Evet, Her
Şeye Gücü Yeten Rab Tanrı, Yargıların doğru ve adildir››

<span id="an_16:8">16:8</span> Dördüncü melek tasını güneşe boşalttı.
Bununla güneşe insanları yakma gücü verildi.

<span id="an_16:9">16:9</span> İnsanlar korkunç bir ısıyla kavruldular.
Tövbe edip bu belalara egemen olan Tanrıyı yücelteceklerine, Onun adına
küfrettiler.

<span id="an_16:10">16:10</span> Beşinci melek tasını canavarın tahtına
boşalttı. Canavarın egemenliği karanlığa gömüldü. İnsanlar ıstıraptan
dillerini ısırdılar.

<span id="an_16:11">16:11</span> Istırap ve yaralarından ötürü Göğün
Tanrısına küfrettiler. Yaptıklarından tövbe etmediler.

<span id="an_16:12">16:12</span> Altıncı melek tasını büyük Fırat
Irmağına boşalttı. Gündoğusundan gelen kralların yolu açılsın diye
ırmağın suları kurudu.

<span id="an_16:13">16:13</span> Bundan sonra ejderhanın ağzından,
canavarın ağzından ve sahte peygamberin ağzından kurbağaya benzer üç
kötü ruhun çıktığını gördüm.

<span id="an_16:14">16:14</span> Bunlar doğaüstü belirtiler
gerçekleştiren cinlerin ruhlarıdır. Her Şeye Gücü Yeten Tanrının büyük
gününde olacak savaş için bütün dünyanın krallarını toplamaya
gidiyorlar.

<span id="an_16:15">16:15</span> ‹‹İşte hırsız gibi geliyorum! Çıplak
dolaşmamak ve utanç içinde kalmamak için uyanık durup giysilerini
üstünde bulundurana ne mutlu!››

<span id="an_16:16">16:16</span> Üç kötü ruh, kralları İbranice
Armagedon denilen yere topladılar.

<span id="an_16:17">16:17</span> Yedinci melek tasını havaya boşalttı.
Tapınaktaki tahttan yükselen gür bir ses, ‹‹Tamam!›› dedi.

<span id="an_16:18">16:18</span> O anda şimşekler çaktı, uğultular, gök
gürlemeleri işitildi. Öyle büyük bir deprem oldu ki, yeryüzünde insan
oldu olalı bu kadar büyük bir deprem olmamıştı.

<span id="an_16:19">16:19</span> Büyük kent üçe bölündü. Ulusların
kentleri yerle bir oldu. Tanrı büyük Babili anımsadı, ona ateşli
gazabının şarabını içeren kâseyi verdi.

<span id="an_16:20">16:20</span> Bütün adalar ortadan kalktı, dağlar yok
oldu.

<span id="an_16:21">16:21</span> İnsanların üzerine gökten tanesi
yaklaşık kırk kilo ağırlığında iri dolu yağdı. Dolu belası öyle
korkunçtu ki, insanlar bu yüzden Tanrı'ya küfrettiler.

<span id="an_17:1">17:1</span> Yedi tası alan yedi melekten biri gelip
benimle konuştu: ‹‹Gel!›› dedi. ‹‹Sana engin suların kenarında oturan
büyük fahişenin çarptırılacağı cezayı göstereyim.

<span id="an_17:2">17:2</span> Dünya kralları onunla fuhuş yaptılar.
Yeryüzünde yaşayanlar onun fuhşunun şarabıyla sarhoş oldular.››

<span id="an_17:3">17:3</span> Bundan sonra melek beni Ruhun yönetiminde
çöle götürdü. Orada yedi başlı, on boynuzlu, üzeri küfür niteliğinde
adlarla kaplı kırmızı bir canavarın üstüne oturmuş bir kadın gördüm.

<span id="an_17:4">17:4</span> Kadın, mor ve kırmızı giysilere bürünmüş,
altınlar, değerli taşlar, incilerle süslenmişti. Elinde iğrenç şeylerle,
fuhşunun çirkeflikleriyle dolu altın bir kâse vardı.

<span id="an_17:5">17:5</span> Alnına şu gizemli ad yazılmıştı: BÜYÜK
BABİL, DÜNYA FAHİŞELERİNİN VE İĞRENÇLİKLERİNİN ANASI

<span id="an_17:6">17:6</span> Kadının, kutsalların ve İsaya tanıklık
etmiş olanların kanıyla sarhoş olduğunu gördüm. Onu görünce büyük bir
şaşkınlığa düştüm.

<span id="an_17:7">17:7</span> Melek bana, ‹‹Neden şaştın?›› diye sordu.
‹‹Kadının ve onu taşıyan yedi başlı, on boynuzlu canavarın sırrını ben
sana açıklayayım.

<span id="an_17:8">17:8</span> Gördüğün canavar bir zamanlar vardı, ama
şimdi yok. Biraz sonra dipsiz derinliklerden çıkacak ve yıkıma gidecek.
Yeryüzünde yaşayan ve dünya kurulalı beri adları yaşam kitabına
yazılmamış olanlar canavarı görünce şaşacaklar. Çünkü o bir zamanlar
vardı, şimdi yok, ama yine gelecek.

<span id="an_17:9">17:9</span> ‹‹Bunu anlamak için bilgelik gerek. Yedi
baş, kadının üzerinde oturduğu yedi tepedir; aynı zamanda yedi kraldır.

<span id="an_17:10">17:10</span> Bunların beşi düştü, biri duruyor,
ötekiyse henüz gelmedi. Gelince kısa süre kalması gerek.

<span id="an_17:11">17:11</span> Yaşamış, ama şimdi yok olan canavarın
kendisi sekizinci kraldır. O da yedilerden biridir ve yıkıma
gitmektedir.

<span id="an_17:12">17:12</span> Gördüğün on boynuz henüz egemenlik
sürmemiş on kraldır; canavarla birlikte bir saat egemenlik sürmek üzere
yetki alacaklar.

<span id="an_17:13">17:13</span> Düşünce birliği içinde olan bu krallar
güçlerini ve yetkilerini canavara verecekler.

<span id="an_17:14">17:14</span> Kuzuya karşı savaşacaklar, ama Kuzu
onları yenecek. Çünkü Kuzu, rablerin Rabbi, kralların Kralıdır. Onunla
birlikte olanlar, çağrılmış, seçilmiş ve Ona sadık kalmış olanlardır.››

<span id="an_17:15">17:15</span> Bundan sonra melek bana, ‹‹Şu gördüğün
sular -fahişenin kenarında oturduğu sular- halklar, toplumlar, uluslar
ve dillerdir›› dedi.

<span id="an_17:16">17:16</span> ‹‹Gördüğün canavarla on boynuz
fahişeden nefret edecek, onu perişan edip çıplak bırakacaklar. Etini
yiyip kendisini ateşte yakacaklar.

<span id="an_17:17">17:17</span> Çünkü Tanrı, amacını gerçekleştirme
isteğini onların yüreğine koymuştur. Öyle ki, Tanrının sözleri yerine
gelinceye dek krallıklarını canavara devretmekte sözbirliği edecekler.

<span id="an_17:18">17:18</span> Gördüğün kadın dünya kralları üzerinde
egemenlik süren büyük kenttir.››

<span id="an_18:1">18:1</span> Bundan sonra büyük yetkiye sahip başka
bir meleğin gökten indiğini gördüm. Yeryüzü onun görkemiyle aydınlandı.

<span id="an_18:2">18:2</span> Melek gür bir sesle bağırdı: ‹‹Yıkıldı!
Büyük Babil yıkıldı! Cinlerin barınağı, Her kötü ruhun uğrağı, Her
murdar ve iğrenç kuşun sığınağı oldu.

<span id="an_18:3">18:3</span> Çünkü bütün uluslar Azgın fuhşunun
şarabından içtiler. Dünya kralları da Onunla fuhuş yaptılar. Dünya
tüccarları Onun aşırı sefahatiyle zenginleştiler.››

<span id="an_18:4">18:4</span> Gökten başka bir ses işittim: ‹‹Ey
halkım!›› diyordu. ‹‹Onun günahlarına ortak olmamak, Uğradığı belalara
uğramamak için çık oradan!

<span id="an_18:5">18:5</span> Çünkü üst üste yığılan günahları göğe
erişti, Ve Tanrı onun suçlarını anımsadı.

<span id="an_18:6">18:6</span> Babil nasıl davrandıysa, karşılığını ona
aynen verin, Yaptıklarının iki katını ödeyin. Hazırladığı kâsedeki
içkinin İki katını hazırlayıp ona içirin.

<span id="an_18:7">18:7</span> Kendini yücelttiği, sefahate verdiği
oranda Istırap ve keder verin ona. Çünkü içinden diyor ki, ‹Tahtında
oturan bir kraliçeyim, dul değilim. Asla yas tutmayacağım!›

<span id="an_18:8">18:8</span> Bu nedenle başına gelecek belalar -Ölüm,
yas ve kıtlık- Bir gün içinde gelecek. Ateş onu yiyip bitirecek. Çünkü
onu yargılayan Rab Tanrı güçlüdür.

<span id="an_18:9">18:9</span> ‹‹Kendisiyle fuhuş yapan ve sefahatte
yaşayan dünya kralları onu yakan ateşin dumanını görünce onun için
ağlayıp dövünecekler.

<span id="an_18:10">18:10</span> Çektiği ıstıraptan dehşete düşecek,
uzakta durup, ‹Vay başına koca kent, Vay başına güçlü kent Babil! Bir
saat içinde cezanı buldun› diyecekler.

<span id="an_18:11">18:11</span> ‹‹Dünya tüccarları onun için ağlayıp
yas tutuyor. Çünkü mallarını satın alacak kimse yok artık.

<span id="an_18:12">18:12</span> Altını, gümüşü, değerli taşları,
incileri, ince keteni, ipeği, mor ve kırmızı kumaşları, her çeşit kokulu
ağacı, fildişinden yapılmış her çeşit eşyayı, en pahalı ağaçlardan,
tunç, demir ve mermerden yapılmış her çeşit malı, tarçın ve kakule,
buhur, güzel kokulu yağ, günnük, şarap, zeytinyağı, ince un ve buğdayı,
sığırları, koyunları, atları, arabaları ve köleleri, insanların canını
satın alacak kimse yok artık.

<span id="an_18:14">18:14</span> ‹‹Diyecekler ki, ‹Canının çektiği
meyveler elinden gitti, Bütün değerli ve göz alıcı malların yok oldu.
İnsanlar bunları bir daha göremeyecek.›

<span id="an_18:15">18:15</span> Babilde bu malları satarak zenginleşen
tüccarlar, kentin çektiği ıstıraptan dehşete düşecekler. Uzakta durup
ağlayacak, yas tutacaklar.

<span id="an_18:16">18:16</span> ‹‹ ‹Vay başına, vay!› diyecekler. ‹İnce
keten, mor ve kırmızı kumaş kuşanmış, Altın, değerli taş ve incilerle
süslenmiş Koca kent!

<span id="an_18:17">18:17</span> Onca büyük zenginlik Bir saat içinde
yok oldu.› ateşin dumanını görünce uzakta durup, ‹Koca kent gibisi var
mı?› diye feryat ettiler.

<span id="an_18:19">18:19</span> Başlarına toprak döktüler, yas tutup
ağlayarak feryat ettiler: ‹Vay başına koca kent, vay! Denizde gemileri
olanların hepsi Onun sayesinde, onun değerli mallarıyla Zengin
olmuşlardı. Kent bir saat içinde viraneye döndü.›

<span id="an_18:20">18:20</span> Ey gök, kutsallar, elçiler,
peygamberler! Onun başına gelenlere sevinin! Çünkü Tanrı onu yargılayıp
hakkınızı aldı.››

<span id="an_18:21">18:21</span> Sonra güçlü bir melek değirmen taşına
benzer büyük bir taşı kaldırıp denize atarak şöyle dedi: ‹‹Koca kent
Babil de İşte böyle şiddetle atılacak Ve bir daha görülmeyecek.

<span id="an_18:22">18:22</span> Artık sende lir çalanların, ezgi
okuyanların, Kaval ve borazan çalanların sesi Hiç işitilmeyecek. Artık
sende hiçbir el sanatının ustası bulunmayacak. Sende artık değirmen sesi
duyulmayacak.

<span id="an_18:23">18:23</span> Artık sende hiç kandil ışığı
parlamayacak. Sende artık gelin güvey sesi duyulmayacak. Senin
tüccarların dünyanın büyükleriydi. Bütün uluslar senin büyücülüğünle
yoldan sapmıştı.

<span id="an_18:24">18:24</span> Peygamberlerin, kutsalların Ve
yeryüzünde boğazlanan herkesin kanı Sende bulundu.››

<span id="an_19:1">19:1</span> Bundan sonra gökte büyük bir kalabalığın
sesini andıran yüksek bir ses işittim. ‹‹Haleluya!›› diyorlardı.
‹‹Kurtarış, yücelik ve güç Tanrımıza özgüdür.

<span id="an_19:2">19:2</span> Çünkü Onun yargıları doğru ve adildir.
Yeryüzünü fuhşuyla yozlaştıran Büyük fahişeyi yargılayıp Kendi
kullarının kanının öcünü aldı.››

<span id="an_19:3">19:3</span> İkinci kez, ‹‹Haleluya! Onun dumanı
sonsuzlara dek tütecek›› dediler.

<span id="an_19:4">19:4</span> Yirmi dört ihtiyarla dört yaratık yere
kapanıp, ‹‹Amin! Haleluya!›› diyerek tahtta oturan Tanrıya tapındılar.

<span id="an_19:5">19:5</span> Sonra tahttan bir ses yükseldi: ‹‹Ey
Tanrımızın bütün kulları! Küçük büyük, Ondan korkan hepiniz, Onu övün!››

<span id="an_19:6">19:6</span> Ardından büyük bir kalabalığın, gürül
gürül akan suların, güçlü gök gürlemelerinin sesine benzer sesler
işittim. ‹‹Haleluya!›› diyorlardı. ‹‹Çünkü Her Şeye Gücü Yeten Rab
Tanrımız Egemenlik sürüyor.

<span id="an_19:7">19:7</span> Sevinelim, coşalım! Onu yüceltelim! Çünkü
Kuzunun düğünü başlıyor, Gelini hazırlandı.

<span id="an_19:8">19:8</span> Giymesi için ona temiz ve parlak İnce
keten giysiler verildi.››

<span id="an_19:9">19:9</span> Sonra melek bana, ‹‹Yaz!›› dedi. ‹‹Ne
mutlu Kuzunun düğün şölenine çağrılmış olanlara!›› Ardından ekledi:
‹‹Bunlar gerçek sözlerdir, Tanrının sözleridir.››

<span id="an_19:10">19:10</span> Ona tapınmak üzere ayaklarına kapandım.
Ama o, ‹‹Sakın yapma!›› dedi. ‹‹Ben de senin ve İsaya tanıklığını
sürdüren kardeşlerin gibi bir Tanrı kuluyum. Tanrıya tap! Çünkü İsaya
tanıklık, peygamberlik ruhunun özüdür.››

<span id="an_19:11">19:11</span> Bundan sonra göğün açılmış olduğunu,
beyaz bir atın orada durduğunu gördüm. Binicisinin adı Sadık ve
Gerçektir. Adaletle yargılar, savaşır.

<span id="an_19:12">19:12</span> Gözleri alev alev yanan ateş gibidir.
Başında çok sayıda taç var. Üzerinde kendisinden başka kimsenin
bilmediği bir ad yazılıdır.

<span id="an_19:13">19:13</span> Kana batırılmış bir kaftan giymişti.
Tanrının Sözü adıyla anılır.

<span id="an_19:14">19:14</span> Beyaz, temiz, ince ketene bürünmüş olan
gökteki ordular, beyaz atlara binmiş Onu izliyorlardı.

<span id="an_19:15">19:15</span> Ağzından ulusları vuracak keskin bir
kılıç uzanıyor. Onları demir çomakla güdecek. Her Şeye Gücü Yeten
Tanrının ateşli gazabının şarabını üreten masarayı kendisi çiğneyecek.

<span id="an_19:16">19:16</span> Kaftanının ve kalçasının üzerinde şu ad
yazılıydı: KRALLARIN KRALI VE RABLERİN RABBİ

<span id="an_19:17">19:17</span> Bundan sonra güneşte duran bir melek
gördüm. Göğün ortasında uçan bütün kuşları yüksek sesle çağırdı:
‹‹Kralların, komutanların, güçlü adamların, atlarla binicilerinin, özgür
köle, küçük büyük, hepsinin etini yemek için toplanın, Tanrının büyük
şölenine gelin!››

<span id="an_19:19">19:19</span> Sonra canavarı, dünya krallarını ve
onların ordularını, ata binmiş Olanla Onun ordusuna karşı savaşmak üzere
toplanmış gördüm.

<span id="an_19:20">19:20</span> Canavarla onun önünde doğaüstü
belirtiler gerçekleştiren sahte peygamber yakalandı. Sahte peygamber,
canavarın işaretini alıp heykeline tapanları bu belirtilerle
saptırmıştı. Her ikisi de kükürtle yanan ateş gölüne diri diri atıldı.

<span id="an_19:21">19:21</span> Geriye kalanlar, ata binmiş Olan'ın
ağzından uzanan kılıçla öldürüldü. Bütün kuşlar bunların etiyle doydu.

<span id="an_20:1">20:1</span> Sonra bir meleğin gökten indiğini gördüm.
Elinde dipsiz derinliklerin anahtarı ve büyük bir zincir vardı.

<span id="an_20:2">20:2</span> Melek ejderhayı -İblis ya da Şeytan denen
o eski yılanı- yakalayıp bin yıl için bağladı.

<span id="an_20:3">20:3</span> Bin yıl tamamlanıncaya dek ulusları bir
daha saptırmasın diye onu dipsiz derinliklere attı, oraya kapayıp girişi
mühürledi. Bin yıl geçtikten sonra kısa bir süre için serbest
bırakılması gerekiyor.

<span id="an_20:4">20:4</span> Bazı tahtlar ve bunlara oturanları
gördüm. Onlara yargılama yetkisi verilmişti. İsaya tanıklık ve Tanrının
sözü uğruna başı kesilenlerin canlarını da gördüm. Bunlar, canavara ve
heykeline tapmamış, alınlarına ve ellerine onun işaretini almamış
olanlardı. Hepsi dirilip Mesihle birlikte bin yıl egemenlik sürdüler.

<span id="an_20:5">20:5</span> İlk diriliş budur. Ölülerin geri kalanı
bin yıl tamamlanmadan dirilmedi.

<span id="an_20:6">20:6</span> İlk dirilişe dahil olanlar mutlu ve
kutsaldır. İkinci ölümün bunların üzerinde yetkisi yoktur. Onlar
Tanrının ve Mesihin kâhinleri olacak, Onunla birlikte bin yıl egemenlik
sürecekler.

<span id="an_20:7">20:7</span> Bin yıl tamamlanınca Şeytan atıldığı
zindandan serbest bırakılacak.

<span id="an_20:8">20:8</span> Yeryüzünün dört bucağındaki ulusları
-Gogla Magogu- saptırmak, savaş için bir araya toplamak üzere zindandan
çıkacak. Toplananların sayısı deniz kumu kadar çoktur.

<span id="an_20:9">20:9</span> Yeryüzünün dört bir yanından gelerek
kutsalların ordugahını ve sevilen kenti kuşattılar. Ama gökten ateş
yağdı, onları yakıp yok etti.

<span id="an_20:10">20:10</span> Onları saptıran İblis ise canavarla
sahte peygamberin de içinde bulunduğu ateş ve kükürt gölüne atıldı. Gece
gündüz, sonsuzlara dek işkence çekeceklerdir.

<span id="an_20:11">20:11</span> Sonra büyük, beyaz bir taht ve tahtta
oturanı gördüm. Yerle gök önünden kaçtılar, yok olup gittiler.

<span id="an_20:12">20:12</span> Tahtın önünde duran küçük büyük,
ölüleri gördüm. Sonra kitaplar açıldı. Yaşam kitabı denen başka bir
kitap daha açıldı. Ölüler kitaplarda yazılanlara bakılarak yaptıklarına
göre yargılandı.

<span id="an_20:13">20:13</span> Deniz kendisinde olan ölüleri, ölüm ve
ölüler diyarı da kendilerinde olan ölüleri teslim ettiler. Her biri
yaptıklarına göre yargılandı.

<span id="an_20:14">20:14</span> Ölüm ve ölüler diyarı ateş gölüne
atıldı. İşte bu ateş gölü ikinci ölümdür.

<span id="an_20:15">20:15</span> Adı yaşam kitabına yazılmamış olanlar
ateş gölüne atıldı.

<span id="an_21:1">21:1</span> Bundan sonra yeni bir gökle yeni bir
yeryüzü gördüm. Çünkü önceki gökle yeryüzü ortadan kalkmıştı. Deniz de
yoktu artık.

<span id="an_21:2">21:2</span> Kutsal kentin, yeni Yeruşalimin gökten,
Tanrının yanından indiğini gördüm. Güveyi için hazırlanmış süslü bir
gelin gibiydi.

<span id="an_21:3">21:3</span> Tahttan yükselen gür bir sesin şöyle
dediğini işittim: ‹‹İşte, Tanrının konutu insanların arasındadır. Tanrı
onların arasında yaşayacak. Onlar Onun halkı olacaklar, Tanrının kendisi
de onların arasında bulunacak.

<span id="an_21:4">21:4</span> Onların gözlerinden bütün yaşları
silecek. Artık ölüm olmayacak. Artık ne yas, ne ağlayış, ne de ıstırap
olacak. Çünkü önceki düzen ortadan kalktı.››

<span id="an_21:5">21:5</span> Tahtta oturan, ‹‹İşte her şeyi
yeniliyorum›› dedi. Sonra, ‹‹Yaz!›› diye ekledi, ‹‹Çünkü bu sözler
güvenilir ve gerçektir.››

<span id="an_21:6">21:6</span> Bana, ‹‹Tamam!›› dedi, ‹‹Alfa ve Omega,
başlangıç ve son Benim. Susayana yaşam suyunun pınarından karşılıksız su
vereceğim.

<span id="an_21:7">21:7</span> Galip gelen bunları miras alacak. Ben
onun Tanrısı olacağım, o da bana oğul olacak.

<span id="an_21:8">21:8</span> Ama korkak, imansız, iğrenç, adam
öldüren, fuhuş yapan, büyücü, putperest ve bütün yalancılara gelince,
onların yeri, kükürtle yanan ateş gölüdür. İkinci ölüm budur.››

<span id="an_21:9">21:9</span> Son yedi belayla dolu yedi tası taşıyan
yedi melekten biri gelip benimle konuştu. ‹‹Gel!›› dedi, ‹‹Kuzuya eş
olacak gelini sana göstereyim.››

<span id="an_21:10">21:10</span> Sonra melek beni Ruhun yönetiminde
büyük, yüksek bir dağa götürdü. Oradan bana gökten, Tanrının yanından
inen ve Onun görkemiyle ışıldayan kutsal kenti, Yeruşalimi gösterdi.
Kentin ışıltısı çok değerli bir taşın, billur gibi parıldayan yeşim
taşının ışıltısına benziyordu.

<span id="an_21:12">21:12</span> Büyük ve yüksek surları ve on iki
kapısı vardı. Kapıları on iki melek bekliyordu. Kapıların üzerine
İsrailoğullarının on iki oymağının adları yazılmıştı.

<span id="an_21:13">21:13</span> Doğuda üç kapı, kuzeyde üç kapı,
güneyde üç kapı, batıda üç kapı vardı.

<span id="an_21:14">21:14</span> Kenti çevreleyen surların on iki temel
taşı bulunuyordu. Bunların üzerinde Kuzunun on iki elçisinin adları
yazılıydı.

<span id="an_21:15">21:15</span> Benimle konuşan meleğin elinde kenti ve
kent kapılarıyla surları ölçmek için altın bir ölçü kamışı vardı.

<span id="an_21:16">21:16</span> Kent kare biçimindeydi, uzunluğu enine
eşitti. Melek kenti kamışla ölçtü, her bir yanı 12 000 ok atımı geldi.
Uzunluğu, eni ve yüksekliği birbirine eşitti.

<span id="an_21:17">21:17</span> Melek surları da ölçtü. Kullandığı
insan ölçüsüne göre 144 arşındı.

<span id="an_21:18">21:18</span> Surlar yeşimden yapılmıştı. Kent ise,
cam duruluğunda saf altındandı.

<span id="an_21:19">21:19</span> Kent surlarının temelleri her tür
değerli taşla bezenmişti. Birinci temel taşı yeşim, ikincisi
laciverttaşı, üçüncüsü akik, dördüncüsü zümrüt, beşincisi damarlı akik,
altıncısı kırmızı akik, yedincisi sarı yakut, sekizincisi beril,
dokuzuncusu topaz, onuncusu sarıca zümrüt, on birincisi gökyakut, on
ikincisi ametistti.

<span id="an_21:21">21:21</span> On iki kapı on iki inciydi; kapıların
her biri birer inciden yapılmıştı. Kentin anayolu cam saydamlığında saf
altındandı.

<span id="an_21:22">21:22</span> Kentte tapınak görmedim. Çünkü Her Şeye
Gücü Yeten Rab Tanrı ve Kuzu, kentin tapınağıdır.

<span id="an_21:23">21:23</span> Aydınlanmak için kentin güneş ya da aya
gereksinimi yoktur. Çünkü Tanrının görkemi onu aydınlatıyor. Kuzu da
onun çırasıdır.

<span id="an_21:24">21:24</span> Uluslar kentin ışığında yürüyecekler.
Dünya kralları servetlerini oraya getirecekler.

<span id="an_21:25">21:25</span> Kentin kapıları gündüz hiç
kapanmayacak, orada gece olmayacak.

<span id="an_21:26">21:26</span> Ulusların görkemi ve zenginliği oraya
taşınacak.

<span id="an_21:27">21:27</span> Oraya murdar hiçbir şey, iğrenç ve
aldatıcı işler yapan hiç kimse asla girmeyecek; yalnız adları Kuzu'nun
yaşam kitabında yazılı olanlar girecek.

<span id="an_22:1">22:1</span> Melek bana Tanrının ve Kuzunun tahtından
çıkan billur gibi berrak yaşam suyu ırmağını gösterdi.

<span id="an_22:2">22:2</span> Kentin anayolunun ortasında akan ırmağın
iki yanında on iki çeşit meyve üreten ve her ay meyvesini veren yaşam
ağacı bulunuyordu. Ağacın yaprakları uluslara şifa vermek içindir.

<span id="an_22:3">22:3</span> Artık hiçbir lanet kalmayacak. Tanrının
ve Kuzunun tahtı kentin içinde olacak, kulları Ona tapınacak.

<span id="an_22:4">22:4</span> Onun yüzünü görecek, alınlarında Onun
adını taşıyacaklar.

<span id="an_22:5">22:5</span> Artık gece olmayacak. Çıra ışığına da
güneş ışığına da gereksinmeleri olmayacak. Çünkü Rab Tanrı onlara ışık
verecek ve sonsuzlara dek egemenlik sürecekler.

<span id="an_22:6">22:6</span> Melek bana, ‹‹Bu sözler güvenilir ve
gerçektir›› dedi. ‹‹Peygamberlerin ruhlarının Tanrısı olan Rab, yakın
zamanda olması gereken olayları kullarına göstermek için meleğini
gönderdi.››

<span id="an_22:7">22:7</span> ‹‹İşte tez geliyorum! Bu kitaptaki
peygamberlik sözlerine uyana ne mutlu!››

<span id="an_22:8">22:8</span> Bunları işiten ve gören ben Yuhannayım.
İşitip gördüğümde bunları bana gösteren meleğe tapmak için ayaklarına
kapandım.

<span id="an_22:9">22:9</span> Ama o bana, ‹‹Sakın yapma!›› dedi, ‹‹Ben
senin, peygamber kardeşlerin ve bu kitabın sözlerine uyanlar gibi bir
Tanrı kuluyum. Tanrıya tap!››

<span id="an_22:10">22:10</span> Sonra bana, ‹‹Bu kitabın peygamberlik
sözlerini mühürleme›› dedi, ‹‹Çünkü beklenen zaman yakındır.

<span id="an_22:11">22:11</span> Kötülük yapan, yine kötülük yapsın.
Kirli olan, kirli işlerini sürdürsün. Doğru olan, yine doğruyu yapsın.
Kutsal olan kutsal kalsın.››

<span id="an_22:12">22:12</span> ‹‹İşte tez geliyorum! Vereceğim ödüller
yanımdadır. Herkese yaptığının karşılığını vereceğim.

<span id="an_22:13">22:13</span> Alfa ve Omega, birinci ve sonuncu,
başlangıç ve son Benim.

<span id="an_22:14">22:14</span> ‹‹Kaftanlarını yıkayan, böylelikle
yaşam ağacından yemeye hak kazanarak kapılardan geçip kente girenlere ne
mutlu!

<span id="an_22:15">22:15</span> Köpekler, büyücüler, fuhuş yapanlar,
adam öldürenler, putperestler, yalanı sevip hile yapanların hepsi
dışarıda kalacaklar.

<span id="an_22:16">22:16</span> ‹‹Ben İsa, kiliselerle ilgili bu
tanıklığı sizlere iletsin diye meleğimi gönderdim. Davutun kökü ve soyu
Benim, parlak sabah yıldızı Benim.››

<span id="an_22:17">22:17</span> Ruh ve Gelin, ‹‹Gel!›› diyorlar.
İşiten, ‹‹Gel!›› desin. Susayan gelsin. Dileyen, yaşam suyundan
karşılıksız alsın.

<span id="an_22:18">22:18</span> Bu kitaptaki peygamberlik sözlerini
duyan herkesi uyarıyorum! Her kim bu sözlere bir şey katarsa, Tanrı da
bu kitapta yazılı belaları ona katacaktır.

<span id="an_22:19">22:19</span> Her kim bu peygamberlik kitabının
sözlerinden bir şey çıkarırsa, Tanrı da bu kitapta yazılı yaşam
ağacından ve kutsal kentten ona düşen payı çıkaracaktır.

<span id="an_22:20">22:20</span> Bunlara tanıklık eden, ‹‹Evet, tez
geliyorum!›› diyor. Amin! Gel, ya Rab İsa!

<span id="an_22:21">22:21</span> Rab İsa'nın lütfu kutsallarla birlikte
olsun! Amin.
