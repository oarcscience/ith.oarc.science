[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](mar)  [Next](joh) 

------------------------------------------------------------------------

### Latvian Bible: Luke

<span id="an_1:1">1:1</span> Jau daudzi mēģinājuši uzrakstīt nostāstus
par notikumiem, kas risinājušies mūsu vidū.

<span id="an_1:2">1:2</span> Kā tos mums notēlojuši tie, kas sākumā paši
redzējuši un bijuši vārda kalpi,

<span id="an_1:3">1:3</span> Tā iedomājos, visu no sākuma pamatīgi
izpētot, tev, viscienīgākais Teofil, pēc kārtas uzrakstīt,

<span id="an_1:4">1:4</span> Lai tu pārliecinātos tās mācības patiesībā,
kurā tu esi mācīts.

<span id="an_1:5">1:5</span> Jūdejas ķēniņa Heroda laikā dzīvoja kāds
Abijas kārtas priesteris, vārdā Zaharijs, un viņa sieva, vārdā
Elizabete, no Ārona cilts.

<span id="an_1:6">1:6</span> Bet abi viņi bija taisnīgi Dieva priekšā un
nevainojami pildīja visus Kunga baušļus un noteikumus.

<span id="an_1:7">1:7</span> Bet viņiem nebija bērnu, jo Elizabete bija
neauglīga; un abi bija veci gados.

<span id="an_1:8">1:8</span> Un notika, ka viņš savureiz pildīja
priestera pienākumus Dieva priekšā,

<span id="an_1:9">1:9</span> Un viņam, pēc priestera paražas lozējot,
bija jāiet Kunga svētnīcā kvēpināt;

<span id="an_1:10">1:10</span> Un visi daudzie ļaudis ārā lūdza Dievu
kvēpināšanas stundā.

<span id="an_1:11">1:11</span> Tad viņam parādījās Kunga eņģelis, stāvot
kvēpināšanas altāra labajā pusē.

<span id="an_1:12">1:12</span> Un Zaharijs, to redzēdams, izbijās, un
viņu pārņēma bailes.

<span id="an_1:13">1:13</span> Bet eņģelis sacīja viņam: Nebīsties,
Zaharij, jo tava lūgšana ir uzklausīta: tava sieva Elizabete dzemdēs tev
dēlu un tu nosauksi viņu vārdā Jānis.

<span id="an_1:14">1:14</span> Un Tev būs prieks un līksmība, un daudzi
priecāsies par viņa piedzimšanu.

<span id="an_1:15">1:15</span> Jo viņš būs liels Kunga priekšā; vīnu un
reibinošus dzērienus viņš nedzers; un Svētais Gars viņu piepildīs jau
mātes miesās.

<span id="an_1:16">1:16</span> Un daudzus Izraēļa bērnus viņš atgriezīs
pie Kunga, viņu Dieva.

<span id="an_1:17">1:17</span> Un tas ies viņa priekšā Elija garā un
spēkā, pievērsdams tēvu sirdis bērniem un neticīgos taisnīgo gudrībai,
lai sagatavotu Kungam paklausīgu tautu.

<span id="an_1:18">1:18</span> Un Zaharijs sacīja eņģelim: Kā lai es to
zinu? Jo es esmu vecs, un mana sieva arī gados.

<span id="an_1:19">1:19</span> Un eņģelis viņam atbildēja un sacīja: Es
esmu Gabriels, kas stāv Dieva priekšā, un es esmu sūtīts, lai tev to
sacītu un tev pasludinātu šo prieka vēsti.

<span id="an_1:20">1:20</span> Un, lūk, tu kļūsi mēms un nevarēsi runāt
līdz tai dienai, kamēr tas notiks, tāpēc ka tu neticēji maniem vārdiem,
kas savlaicīgi piepildīsies.

<span id="an_1:21">1:21</span> Un ļaudis gaidīja Zahariju un brīnījās,
kāpēc viņš kavējas svētnīcā.

<span id="an_1:22">1:22</span> Bet viņš iznācis nevarēja tos uzrunāt; un
tie noprata, ka viņš dievnamā redzējis parādību. Un viņš māja tiem un
palika mēms.

<span id="an_1:23">1:23</span> Un notika, ka izbeidzās viņa kalpošanas
laiks; un viņš aizgāja savās mājās.

<span id="an_1:24">1:24</span> Bet pēc šīm dienām viņa sieva Elizabete
kļuva grūta un nerādījās piecus mēnešus, sacīdama:

<span id="an_1:25">1:25</span> Tā Kungs mani svētījis; Viņš izraudzījis
šīs dienas, lai atņemtu manu negodu ļaužu priekšā.

<span id="an_1:26">1:26</span> Bet sestajā mēnesī Dievs sūtīja eņģeli
Gabrielu uz Galilejas pilsētu, kas saucās Nācarete.

<span id="an_1:27">1:27</span> Pie jaunavas, kas bija saderināta Dāvida
cilts vīram, kam vārds bija Jāzeps; un jaunavas vārds bija Marija.

<span id="an_1:28">1:28</span> Un eņģelis, ienācis pie viņas, sacīja:
Esi sveicināta, žēlastības pilnā! Kungs ir ar tevi; tu esi svētīta starp
sievietēm.

<span id="an_1:29">1:29</span> To izdzirdusi, tā iztrūkās no viņa
valodas un domāja: kas tā par sveicināšanu?

<span id="an_1:30">1:30</span> Bet eņģelis viņai sacīja: Nebīsties,
Marija, jo tu esi atradusi žēlastību pie Dieva.

<span id="an_1:31">1:31</span> Lūk, tu kļūsi grūta miesās un dzemdēsi
Dēlu, un nosauksi Viņu vārdā Jēzus.

<span id="an_1:32">1:32</span> Un Viņš būs liels un sauksies Visaugstākā
Dēls, un Dievs Kungs dos Viņam tēva Dāvida troni, un Viņš valdīs pār
Jēkaba namu mūžīgi,

<span id="an_1:33">1:33</span> Un Viņa valstībai nebūs gala.

<span id="an_1:34">1:34</span> Bet Marija sacīja eņģelim: Kā tas var
notikt, jo es vīra nezinu?

<span id="an_1:35">1:35</span> Un eņģelis atbildēja un sacīja viņai:
Svētais Gars nāks pār tevi, un Visaugstākā spēks tevi apēnos. Tāpēc arī
Svētais, kas no tevis dzims, sauksies Dieva Dēls.

<span id="an_1:36">1:36</span> Un, lūk, tava radiniece Elizabete, kuru
sauc par neauglīgo, savā vecumā ieņēma dēlu un staigā sestajā mēnesī.

<span id="an_1:37">1:37</span> Jo Dievam neviena lieta nav neiespējama.

<span id="an_1:38">1:38</span> Bet Marija sacīja: Lūk, es esmu Kunga
kalpone, lai man notiek pēc tava vārda! Un eņģelis no viņas aizgāja.

<span id="an_1:39">1:39</span> Bet Marija, tanīs dienās cēlusies,
steigšus aizgāja kalnos, jūdu pilsētā.

<span id="an_1:40">1:40</span> Un viņa, iegājusi Zaharija namā,
sveicināja Elizabeti.

<span id="an_1:41">1:41</span> Un notika, ka Elizabetei, Marijas
sveicināšanu dzirdot, bērniņš priecīgi sakustējās viņas miesās; un
Elizabete piepildījās Svētā Gara;

<span id="an_1:42">1:42</span> Un viņa skaļā balsī sauca un sacīja: Tu
esi svētīta starp sievietēm, un svēts ir tavas miesas auglis!

<span id="an_1:43">1:43</span> Un no kurienes man tas, ka mana Kunga
māte nāk pie manis?

<span id="an_1:44">1:44</span> Jo, lūk, tiklīdz tava sveicināšanas balss
atskanēja manās ausīs, bērniņš līksmībā sakustējās manās miesās.

<span id="an_1:45">1:45</span> Un svētīga tu esi ticēdama, ka tas
izpildīsies, ko Kungs tev sacījis.

<span id="an_1:46">1:46</span> Un Marija sacīja: Augsti slavē Kungu mana
dvēsele.

<span id="an_1:47">1:47</span> Un mans gars gavilē Dievā, manā
Pestītājā,

<span id="an_1:48">1:48</span> Jo viņš ir uzlūkojis savas kalpones
pazemību; lūk, no šī brīža mani svētīgu teiks visas paaudzes,

<span id="an_1:49">1:49</span> Jo Varenais lielas lietas manī darījis;
un svēts ir Viņa vārds.

<span id="an_1:50">1:50</span> Un viņa žēlsirdība paliek paaudžu
paaudzēs tiem, kas Viņa bīstas.

<span id="an_1:51">1:51</span> Viņš parādīja varu ar savu elkoni,
izklīdinādams lepnos savā sirdsprātā.

<span id="an_1:52">1:52</span> Viņš varenos gāza no troņiem un
paaugstināja pazemīgos.

<span id="an_1:53">1:53</span> Izsalkušos viņš pildīja labumiem un
bagātos atstāja tukšā.

<span id="an_1:54">1:54</span> Viņš uzņēma savu kalpu Izraēli,
atminējies savu žēlsirdību,

<span id="an_1:55">1:55</span> Kā Viņš runājis mūsu tēviem, Ābrahamam un
viņa pēctečiem mūžīgi.

<span id="an_1:56">1:56</span> Bet Marija palika pie viņas kādus trīs
mēnešus un tad atgriezās savās mājās.

<span id="an_1:57">1:57</span> Bet Elizabetei pienāca laiks dzemdēt; un
viņa dzemdēja dēlu,

<span id="an_1:58">1:58</span> Un viņas kaimiņi un radi, izdzirduši, ka
Kungs viņai parādījis savu žēlastību, priecājās līdz ar viņu.

<span id="an_1:59">1:59</span> Un notika, ka astotajā dienā tie sanāca
bērniņu apgraizīt un sauca to viņa tēva vārdā: Zaharijs.

<span id="an_1:60">1:60</span> Un viņa māte atbildēja un sacīja: Nekādā
ziņā, bet viņš sauksies Jānis.

<span id="an_1:61">1:61</span> Un tie sacīja viņai: Taču nav neviena
tavos rados, kas sauktos šinī vārdā.

<span id="an_1:62">1:62</span> Bet tie māja viņa tēvam, kā tas vēlētos
viņu saukt.

<span id="an_1:63">1:63</span> Un viņš pieprasīja galdiņu un rakstīja:
Viņa vārds ir Jānis. Un visi brīnījās.

<span id="an_1:64">1:64</span> Un te atdarījās viņa mute un mēle; un
viņš runāja, godinādams Dievu.

<span id="an_1:65">1:65</span> Un bailes pārņēma visus viņu kaimiņus; un
visas šīs ziņas izpaudās visā Jūdejas kalnājā.

<span id="an_1:66">1:66</span> Un visi, kas to dzirdēja, paturēja to
savā sirdī, sacīdami: Kā jums šķiet, kas būs šis bērns, jo Dieva roka ir
ar viņu?

<span id="an_1:67">1:67</span> Un Zaharijs, viņa tēvs, Svētā Gara
piepildīts, pravietoja, sacīdams:

<span id="an_1:68">1:68</span> Godināts lai ir Kungs, Izraēļa Dievs, jo
Viņš ir apmeklējis savu tautu un devis tai pestīšanu;

<span id="an_1:69">1:69</span> Un Viņš mums pacēla pestīšanas ragu pār
sava kalpa Dāvida namu;

<span id="an_1:70">1:70</span> Kā Viņš runājis ar savu svēto praviešu
muti, kas no mūžības;

<span id="an_1:71">1:71</span> Ka Viņš mūs atpestīs no mūsu
ienaidniekiem un visu to rokām, kas mūs ienīst;

<span id="an_1:72">1:72</span> Lai pierādītu žēlsirdību mūsu tēviem un
atcerētos savu svēto derību.

<span id="an_1:73">1:73</span> Zvērestu, ko Viņš zvērējis mūsu tēvam
Ābrahamam un dod mums,

<span id="an_1:74">1:74</span> Lai mēs, izglābti no savu ienaidnieku
rokām, bezbailīgi Viņam kalpotu

<span id="an_1:75">1:75</span> Svētumā un taisnībā Viņa priekšā visās
mūsu mūža dienās.

<span id="an_1:76">1:76</span> Un tevi, bērniņ, sauks par Visaugstākā
pravieti, jo tu iesi Kunga vaiga priekšā sagatavot Viņam ceļu,

<span id="an_1:77">1:77</span> Lai dotu pestīšanas atziņu Viņa ļaudīm to
grēku piedošanai

<span id="an_1:78">1:78</span> Mūsu Dieva sirsnīgās žēlsirdības dēļ, ar
kuru Auseklis no augšienes mūs uzlūkojis,

<span id="an_1:79">1:79</span> Lai apgaismotu tos, kas tumsībā un nāves
ēnā sēd, un virzītu mūsu kājas uz miera ceļu.

<span id="an_1:80">1:80</span> Un bērns auga, un stiprinājās garā, un
palika tuksnesī līdz tai dienai, kad viņam bija jāstājās Izraēļa
priekšā.

<span id="an_2:1">2:1</span> Bet notika, ka tanī laikā ķeizars Augusts
izdeva pavēli, lai tiktu sarakstīta visa valsts.

<span id="an_2:2">2:2</span> Šī pirmā sarakstīšana notika Kvirinija,
Sīrijas pārvaldnieka, laikā.

<span id="an_2:3">2:3</span> Un visi gāja pierakstīties, katrs savā
pilsētā.

<span id="an_2:4">2:4</span> Un arī Jāzeps no Nācaretes pilsētas
Galilejā nogāja Jūdejā, Dāvida pilsētā, kas saucās Betlēme, tāpēc ka
viņš bija no Dāvida nama un cilts.

<span id="an_2:5">2:5</span> Lai pierakstītos ar Mariju, savu saderināto
sievu, kas bija grūta.

<span id="an_2:6">2:6</span> Un notika, ka, viņiem tur esot, pienāca
laiks, lai viņa dzemdētu.

<span id="an_2:7">2:7</span> Un viņa dzemdēja savu pirmdzimto Dēlu, un
ietina Viņu autiņos, un ielika Viņu silē, jo tiem nebija vietas
mājvietā.

<span id="an_2:8">2:8</span> Un bija gani tanī apvidū, kas, būdami
nomodā, sargāja nakts stundās savu ganāmpulku.

<span id="an_2:9">2:9</span> Un, lūk, Kunga eņģelis piestājās viņiem, un
Dieva spožums apspīdēja tos, un viņi ļoti izbijās.

<span id="an_2:10">2:10</span> Un eņģelis viņiem sacīja: Nebīstieties,
jo, lūk, es jums pasludinu lielu prieku, kas notiks visiem ļaudīm:

<span id="an_2:11">2:11</span> Jo jums šodien Dāvida pilsētā piedzimis
Pestītājs, kas ir Kristus Kungs.

<span id="an_2:12">2:12</span> Un tāda jums būs zīme: jūs atradīsiet
Bērnu, autiņos ietītu un silē ieliktu.

<span id="an_2:13">2:13</span> Un piepeši eņģelim pievienojās daudz
debess karapulku, kas godināja Dievu, sacīdami:

<span id="an_2:14">2:14</span> Gods Dievam augstībā, un miers virs zemes
laba prāta cilvēkiem.

<span id="an_2:15">2:15</span> Un notika, kad eņģeļi bija no tiem
aizgājuši debesīs, ka gani runāja savā starpā: Aiziesim uz Bētlemi
paskatīties to vārdu, kas noticis, ko Kungs mums pasludinājis!

<span id="an_2:16">2:16</span> Un viņi steigā atnāca un atrada Mariju un
Jāzepu, un Bērniņu, kas gulēja silē.

<span id="an_2:17">2:17</span> Bet kad viņi to redzēja, tie pazina to
vārdu, kas viņiem bija sacīts par šo Bērniņu.

<span id="an_2:18">2:18</span> Un visi, kas to dzirdēja, brīnījās par
to, ko gani tiem sacīja.

<span id="an_2:19">2:19</span> Bet Marija glabāja visus šos vārdus,
pārdomādama savā sirdī.

<span id="an_2:20">2:20</span> Un gani atgriezās atpakaļ, godinādami un
teikdami Dievu par visu, ko tie bija dzirdējuši un redzējuši, kā tas
viņiem bija sacīts.

<span id="an_2:21">2:21</span> Un Bērns, kad astoņas dienas bija
pagājušas, bija jāapgraiza, nosaucot Viņu vārdā Jēzus, kā to eņģelis
bija teicis, pirms Viņš bija ieņemts mātes miesās.

<span id="an_2:22">2:22</span> Un tie, kad saskaņā ar Mozus likumu viņas
šķīstīšanas dienas bija pagājušas, nesa Viņu uz Jeruzalemi, lai Viņu
upurētu Kungam,

<span id="an_2:23">2:23</span> Kā Kunga bauslībā rakstīts, lai ikviens
vīriešu kārtas pirmdzimtais tiktu Kungam svētīts; (2.Moz.13,2)

<span id="an_2:24">2:24</span> Un lai upurētu vienu pāri ūbeļu vai divus
jaunus baložus, kā tas sacīts Kunga bauslībā.

<span id="an_2:25">2:25</span> Un, lūk, Jeruzalemē bija cilvēks, vārdā
Simeons; šis cilvēks bija taisnīgs un dievbijīgs, un viņš gaidīja
Izraēļa iepriecināšanu; un Svētais Gars bija viņā.

<span id="an_2:26">2:26</span> Un no Svētā Gara viņš bija saņēmis
norādījumu, ka viņš nāves neredzēs, iekams nebūs skatījis Kunga
Svaidīto.

<span id="an_2:27">2:27</span> Viņš, garā pamudināts, iegāja svētnīcā;
un, kad vecāki ienesa Jēzus Bērniņu, lai pie Viņa izpildītu bauslības
paražas,

<span id="an_2:28">2:28</span> Tas ņēma Viņu savās rokās un, Dievu
teikdams, sacīja:

<span id="an_2:29">2:29</span> Tagad, Kungs, saskaņā ar Taviem vārdiem
atlaid savu kalpu mierā.

<span id="an_2:30">2:30</span> Jo manas acis redzējušas Tavu pestīšanu,

<span id="an_2:31">2:31</span> Ko Tu esi sataisījis visu ļaužu vaiga
priekšā:

<span id="an_2:32">2:32</span> Gaismu pagānu apgaismošanai un Tavas
Izraēļa tautas godu.

<span id="an_2:33">2:33</span> Un Viņa tēvs un māte brīnījās par to, kas
par Viņu tika runāts.

<span id="an_2:34">2:34</span> Un Simeons svētīja viņus un sacīja
Marijai, Viņa mātei: Lūk, Viņš ir likts par krišanu un augšāmcelšanos
daudziem Izraēlī un par zīmi, kam pretī runās (Is.8,14; Rom.9,38;
1.Pēt.2,7)

<span id="an_2:35">2:35</span> Un tavas pašas dvēseli pārdurs zobens,
lai atklātos daudzu siržu domas.

<span id="an_2:36">2:36</span> Un tur bija praviete Anna, Fanuēļa meita,
no Asera cilts, kas sasniegusi lielu vecumu, nodzīvojot pēc savas
jaunavības ar savu vīru septiņus gadus.

<span id="an_2:37">2:37</span> Un viņa bija atraitne ap astoņdesmit
četriem gadiem, kas neatkāpās no svētnīcas, bet gavēdama un lūgdama
naktīm un dienām, kalpoja Dievam.

<span id="an_2:38">2:38</span> Un viņa, ienākusi tanī pat stundā, teica
Kungu un runāja par Viņu visiem, kas gaidīja Izraēļa atpestīšanu.

<span id="an_2:39">2:39</span> Un viņi, visu pēc Kunga bauslības
izpildījuši, atgriezās atpakaļ Galilejā, savā Nācaretes pilsētā.

<span id="an_2:40">2:40</span> Bet Bērniņš auga un stiprinājās, pilns
gudrības; un Dieva žēlastība bija ar Viņu.

<span id="an_2:41">2:41</span> Un Viņa vecāki Lieldienu svētkos ik gadus
gāja uz Jeruzalemi.

<span id="an_2:42">2:42</span> Un tie, kad Viņš bija divpadsmit gadus
vecs, pēc svētku ieraduma gāja uz Jeruzalemi.

<span id="an_2:43">2:43</span> Un kad viņi, izbeidzoties svētku dienām,
atgriezās atpakaļ, bērns Jēzus palika Jeruzalemē, bet Viņa vecāki to
nezināja.

<span id="an_2:44">2:44</span> Bet tie domāja, ka Viņš ir pie ceļa
biedriem; un tie, dienas ceļu nostaigājuši, meklēja Viņu starp radiem un
pazīstamajiem;

<span id="an_2:45">2:45</span> Un tie, neatraduši Viņu, atgriezās
Jeruzalemē, To meklēdami.

<span id="an_2:46">2:46</span> Un notika, ka pēc trim dienām tie Viņu
atrada sēžam dievnamā starp rakstu mācītājiem, tos uzklausot un tiem
jautājot.

<span id="an_2:47">2:47</span> Un visi, kas Viņu dzirdēja, bija
pārsteigti par Viņa gudrību un atbildēm.

<span id="an_2:48">2:48</span> Un tie, Viņu ieraudzījuši, brīnījās. Un
Viņa māte sacīja Viņam: Dēls, kāpēc Tu mums tā darīji? Lūk, Tavs tēvs un
es ar sāpēm Tevi meklējām.

<span id="an_2:49">2:49</span> Un Viņš tiem sacīja: Kāpēc jūs mani
meklējāt? Vai jūs nezinājāt, ka man jādarbojas tanīs lietās, kas ir mana
Tēva?

<span id="an_2:50">2:50</span> Un tie neizprata tos vārdus, kurus Viņš
tiem runāja.

<span id="an_2:51">2:51</span> Un Viņš gāja tiem līdz. Un viņi nonāca
Nācaretē; un Viņš bija tiem paklausīgs. Un Viņa māte glabāja visus šos
vārdus savā sirdī.

<span id="an_2:52">2:52</span> Un Jēzus pieņēmās gudrībā un gados, un
žēlastībā pie Dieva un cilvēkiem.

<span id="an_3:1">3:1</span> Bet ķeizara Tibērija valdīšanas
piecpadsmitajā gadā, kad Poncijs Pilāts bija pārvaldnieks Galilejā, bet
viņa brālis Filips pārvaldnieks Iturejā un Trahonitīdas daļā un Lizanijs
pārvaldnieks Abilinē,

<span id="an_3:2">3:2</span> Augsto priesteru Annas un Kaifas laikā
Kunga vārds nāca uz Jāni, Zaharija dēlu, tuksnesī.

<span id="an_3:3">3:3</span> Un viņš staigāja visā Jordānas apkārtnē,
sludinādams grēku nožēlošanas kristību grēku piedošanai,

<span id="an_3:4">3:4</span> Kā rakstīts pravieša Isaja sludinājumu
grāmatā: Saucēja balss tuksnesī: sataisiet Kunga ceļu, taisnas dariet
Viņa takas!

<span id="an_3:5">3:5</span> Katra ieleja lai piepildās, un katrs kalns
un pakalns lai nolīdzinās, kas līks, tam jātop taisnam, un kas
nelīdzens, tam jātop līdzenam ceļam;

<span id="an_3:6">3:6</span> Un ikviena miesa redzēs Dieva pestīšanu.
(Is 40,3-5)

<span id="an_3:7">3:7</span> Viņš runāja ļaudīm, kas nāca pie viņa
kristīties: Jūs, odžu dzimums! Kas jūs mācīja bēgt no nākamajām dusmām?

<span id="an_3:8">3:8</span> Tāpēc nesiet grēku nožēlošanas cienīgus
augļus un nesāciet sacīt: Mums Ābrahams ir tēvs. Jo es jums saku, ka
Dievs spējīgs no šiem akmeņiem radīt Ābrahamam bērnus.

<span id="an_3:9">3:9</span> Jau cirvis pielikts pie koku saknēm. Katrs
koks, kas nenes labus augļus, tiks nocirsts un ugunī iemests.

<span id="an_3:10">3:10</span> Un ļaudis jautāja viņam, sacīdami: Ko tad
mums darīt?

<span id="an_3:11">3:11</span> Bet viņš tiem atbildēja un sacīja: Kam
divi svārki, lai dod tam, kam nav; un kam pārtika, lai dara tāpat.

<span id="an_3:12">3:12</span> Bet nāca arī muitnieki kristīties; un tie
sacīja viņam: Mācītāj, ko lai mēs darām?

<span id="an_3:13">3:13</span> Un viņš tiem sacīja: Neņemiet vairāk,
nekā jums noteikts.

<span id="an_3:14">3:14</span> Bet jautāja viņam arī kareivji, sacīdami:
Ko mums būs darīt? Un viņš tiem sacīja: Nedariet nevienam pārestību un
netaisnību un esiet mierā ar savu algu!

<span id="an_3:15">3:15</span> Bet kad ļaudīm likās un viņi savās sirdīs
domāja par Jāni, vai viņš nav Kristus,

<span id="an_3:16">3:16</span> Jānis atbildēja un sacīja visiem: Es jūs
kristīju ar ūdeni, bet nāks varenāks par mani, kam es neesmu cienīgs
Viņa kurpju siksnas atraisīt; Viņš jūs kristīs Svētajā Garā un ugunī.

<span id="an_3:17">3:17</span> Tā vēteklis ir Viņa rokā; un Viņš iztīrīs
savu klonu, un kviešus Viņš sakrās savā klētī, bet pelavas sadedzinās
neizdzēšamā ugunī.

<span id="an_3:18">3:18</span> Vēl daudz citu ko viņš sludināja,
mācīdams ļaudis.

<span id="an_3:19">3:19</span> Bet zemes pārvaldnieks Herods, ko viņš
nopēla par Herodiju, tā brāļa sievu, un par visiem ļaunumiem, ko Herods
darīja,

<span id="an_3:20">3:20</span> Visam tam pievienoja vēl to, ka
ieslodzīja Jāni cietumā.

<span id="an_3:21">3:21</span> Bet notika, ka visi ļaudis kristījās, un
arī Jēzus bija kristīts, tad Viņam, Dievu lūdzot, debesis atvērās,

<span id="an_3:22">3:22</span> Un Svētais Gars miesīgā veidā kā balodis
nolaidās uz Viņu; un balss atskanēja no debesīm: Tu esi mans mīļais
Dēls, pie Tevis man labpatikšana!

<span id="an_3:23">3:23</span> Un Jēzus pats, kad Viņš iesāka, bija
apmēram 30 gadus vecs, kā mēdza domāt, Jāzepa dēls; Jāzeps bija Heli,
bet tas Matata dēls,

<span id="an_3:24">3:24</span> Tas bija Levi, tas Melhi, tas Jannes, tas
Jāzepa dēls.

<span id="an_3:25">3:25</span> Tas bija Matatija, tas Amosa, tas Nauma,
tas Hesli, tas Nages dēls,

<span id="an_3:26">3:26</span> Tas bija Maata, tas Matatija, tas Semeja,
tas Jāzepa, tas Jūdas dēls,

<span id="an_3:27">3:27</span> Tas bija Joanna, tas Rēzas, tas
Zorobabela, tas Salatiēla, tas Neri dēls,

<span id="an_3:28">3:28</span> Tas bija Melhi, tas Adi, tas Kozama, tas
Elmadama, tas Hēra dēls,

<span id="an_3:29">3:29</span> Tas bija Jēzus, tas Eliezera, tas Jorima,
tas Matata, tas Levi dēls,

<span id="an_3:30">3:30</span> Tas bija Simeona, tas Jūdas, tas Jāzepa,
tas Jona, tas Eliakīma dēls,

<span id="an_3:31">3:31</span> Tas bija Melejas, tas Mennas, tas Matata,
tas Natana, tas Dāvida dēls,

<span id="an_3:32">3:32</span> Tas bija Jeses, tas Obeda, tas Booza, tas
Salomona, tas Naasona dēls,

<span id="an_3:33">3:33</span> Tas bija Aminadaba, tas Admina, tas Arni,
tas Esrona, tas Faresa, tas Jūdas dēls,

<span id="an_3:34">3:34</span> Tas bija Jēkaba, tas Īzāka, tas Ābrahama,
tas Taras, tas Nahora dēls.

<span id="an_3:35">3:35</span> Tas bija Seruha, tas Ragaua, tas Falega,
tas Hebera, tas Salas dēls,

<span id="an_3:36">3:36</span> Tas bija Kainana, tas Arfaksāda, tas
Sēma, tas Noasa, tas Lameha dēls,

<span id="an_3:37">3:37</span> Tas bija Matuzala, tas Henoha, tas
Jareda, tas Malaleēla, tas Kainana dēls,

<span id="an_3:38">3:38</span> Tas bija Enosa, tas Seta, tas Ādama dēls,
tas Dieva.

<span id="an_4:1">4:1</span> Bet Jēzus, Svētā Gara pilns, atgriezās no
Jordānas, un Gars Viņu aizveda tuksnesī.

<span id="an_4:2">4:2</span> Tur Viņš bija četrdesmit dienas un tika
velna kārdināts. Un Viņš tanīs dienās nekā neēda; un kad tās bija
pagājušas, Viņš izsalka.

<span id="an_4:3">4:3</span> Bet velns sacīja Viņam: Ja Tu esi Dieva
Dēls, saki šim akmenim, lai tas kļūst maize!

<span id="an_4:4">4:4</span> Un Jēzus atbildēja viņam: Ir rakstīts: ne
no maizes vien cilvēks dzīvo, bet no ikviena Dieva vārda.

<span id="an_4:5">4:5</span> Tad velns uzveda Viņu augstā kalnā un vienā
acumirklī rādīja Viņam visas pasaules valstis,

<span id="an_4:6">4:6</span> Un sacīja Viņam: Es Tev došu visu šo varu
un šo godību, jo tās man nodotas, un kam es gribu, tam es tās dodu.

<span id="an_4:7">4:7</span> Tāpēc, ja Tu mani pielūgsi, tas viss būs
Tavs.

<span id="an_4:8">4:8</span> Bet Jēzus atbildēja viņam, sacīdams: Ir
rakstīts: Dievu, savu Kungu tev būs pielūgt un Viņam vienam kalpot!

<span id="an_4:9">4:9</span> Tad tas aizveda Viņu uz Jeruzalemi un
novietoja Viņu uz svētnīcas jumta virsotnes, un sacīja Viņam: Ja Tu esi
Dieva Dēls, meties no šejienes zemē.

<span id="an_4:10">4:10</span> Jo ir rakstīts: Viņš saviem eņģeļiem
pavēlēs par Tevi, lai tie Tevi sargātu;

<span id="an_4:11">4:11</span> Un viņi nesīs Tevi rokās, lai Tu savu
kāju neapdauzītu pie akmens. (Ps.91,11)

<span id="an_4:12">4:12</span> Bet Jēzus atbildēja viņam un sacīja: Ir
teikts: tev nebūs kārdināt Dievu, savu Kungu!

<span id="an_4:13">4:13</span> Un kad velns visas savas kārdināšanas
bija pabeidzis, tas līdz turpmākajam laikam atstāja Viņu.

<span id="an_4:14">4:14</span> Bet Jēzus gara spēkā atgriezās Galilejā,
un vēsts par Viņu izpaudās visā apgabalā.

<span id="an_4:15">4:15</span> Un Viņš tos mācīja sinagogās, un visi
viņu godināja.

<span id="an_4:16">4:16</span> Un Viņš nonāca Nācaretē, kur bija
uzaudzis, un pēc sava paraduma sabata dienā iegāja sinagogā; un viņš
piecēlās lai lasītu.

<span id="an_4:17">4:17</span> Un Viņam pasniedza pravieša Isaja
grāmatu. Un Viņš, grāmatu atverot, atrada vietu, kur bija rakstīts:

<span id="an_4:18">4:18</span> Kunga gars ir pār mani; tāpēc Viņš mani
svaidīja un sūtīja mani sludināt evaņģēliju nabagiem un dziedināt tos,
kam satriekta sirds.

<span id="an_4:19">4:19</span> Cietumniekiem pasludināt atbrīvošanu un
akliem redzi, nomāktos palaist brīvībā, pasludināt Kunga žēlastības gadu
un atmaksas dienu. (Is.61,1-2)

<span id="an_4:20">4:20</span> Un Viņš aizvēra grāmatu, atdeva to
apkalpotājam un apsēdās. Un visu acis sinagogā bija vērstas uz Viņu.

<span id="an_4:21">4:21</span> Un Viņš sāka runāt tiem: šodien šie
Raksti izpildījušies jūsu ausīs.

<span id="an_4:22">4:22</span> Un visi Viņam piekrita un brīnījās par
Viņa žēlastības vārdiem, kas nāca no Viņa mutes, un sacīja: Vai šis nav
Jāzepa dēls?

<span id="an_4:23">4:23</span> Un Viņš tiem sacīja: Jūs katrā ziņā man
sacīsiet sakāmvārdu: ārst, izdziedini pats sevi! Mēs dzirdējām lielas
lietas notiekam Kafarnaumā; dari to arī šeit, savā tēvijā!

<span id="an_4:24">4:24</span> Bet Viņš teica: Patiesi es jums saku:
neviens pravietis netiek atzīts savā tēvijā.

<span id="an_4:25">4:25</span> Es jums saku patiesību: daudz atraitņu
bija Izraēlī Elija laikā, kad debesis bija slēgtas trīs gadus un sešus
mēnešus, tā ka visā zemē valdīja liels bads,

<span id="an_4:26">4:26</span> Bet ne pie vienas no tām netika sūtīts
Elijs, kā vien pie sievietes atraitnes Sidonas Sareptā.

<span id="an_4:27">4:27</span> Un daudz spitālīgo bija pravieša Eliseja
laikā, bet neviens no viņiem netika šķīstīts kā vien sīrietis Naamans.

<span id="an_4:28">4:28</span> Un visi, to dzirdēdami, kļuva pilni
dusmu.

<span id="an_4:29">4:29</span> Un tie cēlās un izmeta Viņu no pilsētas
ārā, un noveda Viņu līdz kalna virsotnei, uz kura to pilsēta bija celta,
lai Viņu nogrūstu zemē.

<span id="an_4:30">4:30</span> Bet Viņš, iedams starp tiem, aizgāja.

<span id="an_4:31">4:31</span> Un Viņš aizgāja uz Galilejas pilsētu
Kafarnaumu, un tur Viņš sabatos tos mācīja.

<span id="an_4:32">4:32</span> Un visi bija pārsteigti par Viņa mācību,
jo Viņa vārdi bija vareni.

<span id="an_4:33">4:33</span> Un sinagogā atradās cilvēks, kas bija
nešķīstā gara apsēsts, un viņš kliedza stiprā balsī,

<span id="an_4:34">4:34</span> Sacīdams: Dod mieru! Kas mums ar Tevi,
Jēzu no Nācaretes? Vai Tu esi nācis mūs nomaitāt? Es zinu, Tu esi Dieva
Svētais.

<span id="an_4:35">4:35</span> Un Jēzus norāja to, sacīdams: Paliec
klusu un izej no viņa! Un ļaunais gars nogāza to zemē viņu vidū un
izgājā no tā, nekā ļauna viņam nenodarījis.

<span id="an_4:36">4:36</span> Un visus pārņēma bailes; un viņi runāja
savā starpā, sacīdami: Kas tas par vārdu, jo Viņš ar varu un spēku pavēl
nešķīstajiem gariem, un tie iziet?

<span id="an_4:37">4:37</span> Un vēsts par Viņu izpaudās visās šī
apgabala vietās.

<span id="an_4:38">4:38</span> Bet Jēzus atstāja sinagogu un aizgāja uz
Sīmaņa namu. Bet Sīmaņa sievasmāte slimoja lielā drudzī, un tās dēļ tie
Viņu lūdza.

<span id="an_4:39">4:39</span> Un Viņš, pie tās stāvēdams, pavēlēja
drudzim, un tas to atstāja. Un tā, tūdaļ uzcēlusies, kalpoja viņiem.

<span id="an_4:40">4:40</span> Bet visi, kam bija slimnieki dažādām
kaitēm, saulei norietot, veda tos pie Viņa. Bet Viņš, katram rokas
uzliekot, izdziedināja tos.

<span id="an_4:41">4:41</span> Arī ļaunie gari no daudziem izgāja,
kliegdami un sacīdami: Tu esi Dieva Dēls! Bet Viņš norāja tos un neļāva
tiem runāt, jo tie zināja, ka Viņš ir Kristus.

<span id="an_4:42">4:42</span> Bet Viņš, dienai austot, aizgāja un
staigāja tuksnešainā vietā, bet ļaudis meklēja Viņu; un tie, nonākuši
pie Viņa, pūlējās Viņu aizturēt, lai Viņš no tiem neaizietu.

<span id="an_4:43">4:43</span> Viņš tiem sacīja: Arī citām pilsētām man
jāsludina Dieva valstība, jo tāpēc es esmu sūtīts.

<span id="an_4:44">4:44</span> Un Viņš sludināja Galilejas sinagogās.

<span id="an_5:1">5:1</span> Bet notika, kad Viņš stāvēja pie
Ģenezaretes ezera, ka ļaudis spiedās pie Viņa, lai klausītos Dieva
vārdu.

<span id="an_5:2">5:2</span> Un Viņš redzēja divas laivas atrodamies pie
ezera; bet zvejnieki bija izkāpuši un skaloja tīklus.

<span id="an_5:3">5:3</span> Bet Viņš, iekāpis vienā laivā, kas
piederēja Sīmanim, lūdza to atbīdīt nedaudz no malas; un Viņš, sēžot
laivā, mācīja ļaudis.

<span id="an_5:4">5:4</span> Un Viņš, pabeidzis runāt, sacīja Sīmanim:
Dodies dziļāk un izmet savus tīklus zvejai!

<span id="an_5:5">5:5</span> Bet Sīmanis atbildēja un sacīja Viņam:
Mācītāj, visu nakti mēs strādājām, bet nekā nesazvejojām; tomēr Tavā
vārdā es izmetīšu tīklu.

<span id="an_5:6">5:6</span> Un viņi, to izdarījuši, noķēra lielu
daudzumu zivju, tā ka viņu tīkls plīsa.

<span id="an_5:7">5:7</span> Un viņi māja biedriem, kas bija otrā laivā,
lai tie nāk un palīdz viņiem. Un tie piebrauca; un viņi piepildīja abas
laivas, tā ka tās gandrīz grima.

<span id="an_5:8">5:8</span> Kad Sīmanis Pēteris to redzēja, viņš krita
pie Jēzus kājām, sacīdams: Aizej no manis, Kungs, jo es esmu grēcīgs
cilvēks!

<span id="an_5:9">5:9</span> Jo izbrīna pārņēma viņus un visus, kas ar
tiem bija, par zivju lomu, ko viņi bija vilkuši;

<span id="an_5:10">5:10</span> Tāpat arī Jēkabu un Jāni, Zebedeja dēlus,
kas bija Sīmaņa biedri. Un Jēzus sacīja Sīmanim: Nebīsties, no šī laika
tu zvejosi cilvēkus.

<span id="an_5:11">5:11</span> Un viņi, laivas krastā izvilkuši, atstāja
visu un sekoja Viņam.

<span id="an_5:12">5:12</span> Un notika, kad Viņš bija vienā pilsētā,
lūk, kāds cilvēks, kas bija spitālības pilns, ieraudzīja Jēzu, krita uz
sava vaiga un lūdza Viņu sacīdams: Kungs, ja Tu vēlies, Tu vari mani
šķīstīt.

<span id="an_5:13">5:13</span> Un Viņš, roku izstiepis, pieskārās tam,
sacīdams: Es gribu, topi šķīstīts! Un tūdaļ spitālība atstāja viņu.

<span id="an_5:14">5:14</span> Un Viņš tam pavēlēja to nevienam nesacīt,
bet noiet, parādīties priesterim un upurēt par savu šķīstīšanu, kā to
Mozus pavēlējis, tiem par liecību.

<span id="an_5:15">5:15</span> Bet vēsts izplatījās par Viņu vēl vairāk;
un daudz ļaužu sapulcējās Viņu klausīties un dziedināties no savām
slimībām.

<span id="an_5:16">5:16</span> Bet Viņš aizgāja tuksnesī un pielūdza
Dievu.

<span id="an_5:17">5:17</span> Un notika, ka kādā dienā Viņš sēdēja
mācīdams. Un tur sēdēja arī farizeji un rakstu mācītāji, kas bija
sanākuši no visiem Galilejas un Jūdejas miestiem un no Jeruzalemes; un
Kunga spēks bija viņus dziedināt.

<span id="an_5:18">5:18</span> Un, lūk, vīri nesa gultā cilvēku, kas
bija triekas skarts; un tie lūkoja to ienest un nolikt Viņa priekšā.

<span id="an_5:19">5:19</span> Un ļaužu daudzuma dēļ neatrazdami, no
kuras puses to ienest, viņi uzkāpa uz jumta un caur segumu nolaida to
gultā viņu vidū, Jēzum priekšā.

<span id="an_5:20">5:20</span> Un Viņš, redzēdams viņu ticību, sacīja:
Cilvēk, tavi grēki tev tiek piedoti!

<span id="an_5:21">5:21</span> Un rakstu mācītāji un farizeji sāka
domāt, sacīdami: Kas Viņš ir, kas runā zaimus? Kas var grēkus piedot, ja
ne Dievs?

<span id="an_5:22">5:22</span> Bet Jēzus, izpratis viņu domas, atbildēja
tiem un sacīja: Ko jūs domājat savās sirdīs?

<span id="an_5:23">5:23</span> Ko vieglāk teikt: tavi grēki tev piedoti,
vai teikt: celies un staigā?

<span id="an_5:24">5:24</span> Bet lai jūs zinātu, ka Cilvēka Dēlam ir
vara virs zemes grēkus piedot, Viņš sacīja triekas skartajam: Es tev
saku: celies, ņem savu gultu un ej savās mājās!

<span id="an_5:25">5:25</span> Un tūliņ tas viņu klātbūtnē piecēlās,
paņēma gultu, kurā viņš gulēja, un, Dievu godinādams, aizgāja savās
mājās.

<span id="an_5:26">5:26</span> Un izbrīns pārņēma visus, un viņi
godināja Dievu. Un viņi, baiļu pārņemti, sacīja: Mēs šodien redzējām
brīnumdarbus.

<span id="an_5:27">5:27</span> Pēc tam Viņš izgāja un ieraudzīja
muitnieku, vārdā Levi, sēžot muitnīcā, un sacīja: Seko man!

<span id="an_5:28">5:28</span> Un tas, atstājis visu, cēlās un sekoja
Viņam.

<span id="an_5:29">5:29</span> Un Levi sarīkoja Viņam lielu mielastu
savā mājā; un tur bija daudz muitnieku un citu, kas līdz ar viņiem
atradās pie galda.

<span id="an_5:30">5:30</span> Un farizeji un to rakstu mācītāji
kurnēja, runādami Viņa mācekļiem: Kāpēc jūs ēdat un dzerat kopā ar
muitniekiem un grēciniekiem?

<span id="an_5:31">5:31</span> Un Jēzus atbildēdams sacīja viņiem:
Veseliem ārsts nav vajadzīgs, bet tiem, kas slimi.

<span id="an_5:32">5:32</span> Es esmu nācis ne taisnīgos saukt
atgriezties no grēkiem, bet grēciniekus.

<span id="an_5:33">5:33</span> Un tie Viņam sacīja: Kāpēc Jāņa un tāpat
farizeju mācekļi bieži gavē un skaita lūgšanas, bet Tavējie ēd un dzer?

<span id="an_5:34">5:34</span> Viņš tiem atbildēja: Vai tad varat likt
kāzu viesiem gavēt, kamēr līgavainis ar tiem?

<span id="an_5:35">5:35</span> Bet nāks laiks, kad līgavainis būs no
viņiem atņemts, tad tanīs dienās tie gavēs.

<span id="an_5:36">5:36</span> Bet Viņš tiem sacīja līdzībā: Neviens
neliek ielāpu no jaunām drēbēm uz vecām drēbēm, citādi tas sabojās
jaunās, un jaunais ielāps nepiestāvēs vecajām.

<span id="an_5:37">5:37</span> Un neviens nepilda jaunu vīnu vecos
maisos, citādi jaunais vīns saplēsīs maisus, un tas pats izlīs, un maisi
ies bojā.

<span id="an_5:38">5:38</span> Bet jaunais vīns jāpilda jaunos maisos,
tad abi uzglabāsies.

<span id="an_5:39">5:39</span> Un neviens, kas dzēris veco, negribēs
jauno, jo viņš sacīs: vecais ir labāks.

<span id="an_6:1">6:1</span> Bet notika otrā sabatā, pirmajā, viņam caur
druvu ejot, ka Viņa mācekļi plūca vārpas un tās, rokām izberzēdami, ēda.

<span id="an_6:2">6:2</span> Bet kādi no farizejiem sacīja viņiem: Kāpēc
jūs darāt to, kas sabatā aizliegts?

<span id="an_6:3">6:3</span> Un Jēzus atbildēja viņiem, sacīdams: Arī to
jūs neesat lasījuši, ko Dāvids un tie, kas ar viņu bija, darīja, kad
bija izsalcis?

<span id="an_6:4">6:4</span> Kā viņš iegāja dievnamā, un, paņēmis upura
maizes, kuras nevienam nav brīv ēst, kā tikai priesteriem, ēda un deva
tiem, kas ar viņu bija.

<span id="an_6:5">6:5</span> Un Viņš tiem sacīja: Cilvēka Dēls ir Kungs
arī pār sabatu.

<span id="an_6:6">6:6</span> Bet atkal citā sabatā notika, ka Viņš
iegāja sinagogā un mācīja. Un tur bija cilvēks, kam labā roka bija
sausa.

<span id="an_6:7">6:7</span> Bet rakstu mācītāji un farizeji novēroja,
vai Viņš sabatā nedziedinās, lai rastu apsūdzību pret Viņu.

<span id="an_6:8">6:8</span> Bet Viņš, zinādams to domas, sacīja
cilvēkam, kam roka bija sausa: Celies un stājies šeit vidū! Un viņš
piecēlās un nostājās,

<span id="an_6:9">6:9</span> Bet Jēzus sacīja tiem: Es jums jautāju: vai
sabatā nākas labu vai ļaunu darīt, dvēseli glābt vai pazudināt?

<span id="an_6:10">6:10</span> Un Viņš, visapkārt visus uzlūkojis,
sacīja cilvēkam: Izstiep savu roku! Un tas izstiepa, un viņa roka kļuva
vesela.

<span id="an_6:11">6:11</span> Bet tie, neprāta pārņemti, sarunājās savā
starpā, ko darīt Jēzum.

<span id="an_6:12">6:12</span> Bet tanīs dienās notika, ka Viņš uzgāja
kalnā Dievu pielūgt; un Viņš visu nakti pavadīja, lūdzot Dievu.

<span id="an_6:13">6:13</span> Un Viņš, dienai austot, sasauca savus
mācekļus un izvēlējās no viņiem divpadsmit, kurus nosauca par
apustuļiem:

<span id="an_6:14">6:14</span> Sīmani, kuru Viņš nosauca par Pēteri, un
Andreju, viņa brāli, Jēkabu un Jāni, Filipu un Bērtuli,

<span id="an_6:15">6:15</span> Mateju un Tomu, Jēkabu, Alfeja dēlu, un
Sīmani, kas saukts Centīgais,

<span id="an_6:16">6:16</span> Un Jūdu, Jēkaba dēlu, un Jūdasu
Iskariotu, kas kļuva nodevējs.

<span id="an_6:17">6:17</span> Un viņš, nokāpis līdz ar tiem, apstājās
līdzenā vietā, kur bija daudz viņa mācekļu un liels daudzums ļaužu no
visas Jūdejas un Jeruzalemes, un jūrmalas, un Tiras, un Sidonas,

<span id="an_6:18">6:18</span> Kas bija nākuši, lai Viņu klausītos un
lai tiktu izdziedināti no savām kaitēm. Arī tie, kurus mocīja nešķīstie
gari, tika izdziedināti,

<span id="an_6:19">6:19</span> Un visi ļaudis tiecās Viņam pieskarties,
jo spēks izgāja no Viņa; un Viņš visus izdziedināja.

<span id="an_6:20">6:20</span> Un Viņš, pacēlis acis uz saviem
mācekļiem, sacīja: Svētīgi nabadzīgie, jo Dieva valstība ir jūsu.

<span id="an_6:21">6:21</span> Svētīgi, kas tagad ciešat izsalkumu, jo
jūs tiksiet paēdināti. Svētīgi, kas tagad raudat, jo jūs smiesieties.

<span id="an_6:22">6:22</span> Svētīgi jūs būsiet, ja cilvēki jūs
ienīdīs un jūs izslēgs no sava vidus, jūs lamās un jūsu vārdu izmetīs it
kā kādu ļaunumu Cilvēka Dēla dēļ.

<span id="an_6:23">6:23</span> Priecājieties tanī dienā un līksmojiet,
jo jūsu alga ir liela debesīs: to pašu viņu tēvi darījuši praviešiem.

<span id="an_6:24">6:24</span> Turpretim bēdas jums, bagātajiem, jo jūs
savu iepriecinājumu jau saņemat!

<span id="an_6:25">6:25</span> Bēdas jums, kas esat paēduši, jo jūs
cietīsiet izsalkumu! Bēdas jums, kas tagad smejaties, jo jūs skumsiet un
raudāsiet!

<span id="an_6:26">6:26</span> Bēdas jums, ja jūs ļaudis lielīs, jo to
pašu viņu tēvi darīja viltus praviešiem!

<span id="an_6:27">6:27</span> Bet es jums, kas mani klausaties, saku:
mīliet savus ienaidniekus, labu dariet tiem, kas jūs ienīst!

<span id="an_6:28">6:28</span> Svētījiet tos, kas jūs nolād, un lūdziet
Dievu par tiem, kas jūs apvaino!

<span id="an_6:29">6:29</span> Un kas tev sit pa vienu vaigu, tam
pagriez arī otru! Un tam, kas ņem tavu mēteli, neliedz arī svārkus!

<span id="an_6:30">6:30</span> Bet dodi katram, kas tevi lūdz, un
neatprasi to, kas tavs, no tā, kas to atņem!

<span id="an_6:31">6:31</span> Un kā jūs vēlaties, lai ļaudis jums dara,
tāpat jūs dariet viņiem.

<span id="an_6:32">6:32</span> Ja jūs mīlat tos, kas jūs mīl, kāda
pateicība jums par to nākas? Jo arī grēcinieki mīl tos, kas viņus mīl.

<span id="an_6:33">6:33</span> Un ja jūs labu darīsiet tiem, kas jums
labu dara, kāda pateicība jums nākas? Arī grēcinieki tāpat to dara.

<span id="an_6:34">6:34</span> Un ja jūs aizdosiet tiem, no kā cerat
saņemt atpakaļ, kāda pateicība jums nākas? Jo arī grēcinieki aizdod
grēciniekiem, lai tikpat saņemtu.

<span id="an_6:35">6:35</span> Turpretim mīliet savus ienaidniekus,
dariet labu un aizdodiet, nekā par to negaidīdami! Un jūsu alga būs
liela, un jūs būsiet Visaugstākā bērni, jo Viņš ir laipns pret
nepateicīgajiem un ļaundariem.

<span id="an_6:36">6:36</span> Tāpēc esiet žēlsirdīgi, kā arī jūsu Tēvs
ir žēlsirdīgs!

<span id="an_6:37">6:37</span> Netiesājiet, tad arī jūs netiksiet
tiesāti, nepazudiniet, tad arī jūs netiksiet pazudināti, piedodiet, tad
arī jums tiks piedots!

<span id="an_6:38">6:38</span> Dodiet, tad arī jums tiks dots: labu,
saspaidītu sakratītu un pārpilnīgu mēru jums iedos jūsu klēpī. Jo ar to
mēru, ar kādu jūs mērīsiet, jums atmērīs.

<span id="an_6:39">6:39</span> Bet Viņš sacīja tiem arī līdzību: Vai
akls var vadīt aklu? Vai abi neiekritīs bedrē?

<span id="an_6:40">6:40</span> Māceklis nav augstāks par mācītāju, bet
katrs būs pilnīgs, ja viņš būs kā tā mācītājs.

<span id="an_6:41">6:41</span> Bet ko tu redzi skabargu sava brāļa acī,
bet baļķi, kas tavā acī, nesaskati?

<span id="an_6:42">6:42</span> Vai kā tu vari savam brālim teikt: ļauj,
brāli, es izvilkšu skabargu no tavs acs, bet pats tu savā acī baļķi
neredzi? Tu, liekuli, izmet vispirms baļķi no savas acs un tad lūko
izvikt skabargu no sava brāļa acs!

<span id="an_6:43">6:43</span> Jo tas koks nav labs, kas nes sliktus
augļus; nedz koks slikts, ja tas nes labus augļus.

<span id="an_6:44">6:44</span> Ikvienu koku pazīst no tā augļiem. Jo no
ērkšķiem nesalasa vīģes, un no dadžiem neievāc vīnogas.

<span id="an_6:45">6:45</span> Labs cilvēks no savas sirds labajiem
krājumiem sniedz labu; bet ļauns cilvēks no ļaunajiem krājumiem sniedz
ļaunu, jo no sirds pārpilnības mute runā.

<span id="an_6:46">6:46</span> Un ko jūs mani saucat: Kungs, Kungs, bet
nedarāt, ko es saku?

<span id="an_6:47">6:47</span> Es jums rādīšu ikkatru, kas pie manis nāk
un manus vārdus klausa, un tos izpilda, kam viņš līdzīgs.

<span id="an_6:48">6:48</span> Viņš līdzīgs cilvēkam, kas, ēku celdams,
raka dziļi un pamatus lika uz klints. Un straume ūdensplūdiem uznākot,
gāzās pret šo māju un nevarēja to sakustināt, jo tās pamati bija uz
klints.

<span id="an_6:49">6:49</span> Bet kas dzird un nedara, tas līdzīgs
cilvēkam, kas savu namu ceļ uz zemes bez pamatiem; pret to gāzās
straume, un tūdaļ tā sagruva; un šī nama sabrukšana bija liela.

<span id="an_7:1">7:1</span> Bet Viņš, pabeidzis visus savus vārdus
tautas pamācībai, iegāja Kafarnaumā.

<span id="an_7:2">7:2</span> Bet viena virsnieka kalps, kas viņam bija
dārgs, gulēja slims pie miršanas.

<span id="an_7:3">7:3</span> Un viņš, izdzirdis par Jēzu, sūtīja jūdu
vecākos, lūgdams Viņu, lai nāk un izdziedina tā kalpu.

<span id="an_7:4">7:4</span> Un tie, pie Jēzus atnākuši, ļoti Viņu
lūdza, sacīdami Viņam: Tas cienīgs, lai Tu viņam to dari;

<span id="an_7:5">7:5</span> Jo viņš mīl mūsu tautu, un viņš arī uzcēla
mums sinagogu.

<span id="an_7:6">7:6</span> Un Jēzus gāja viņiem līdz. Un kad Viņš
vairs nebija tālu no tā nama, virsnieks sūtīja draugus pie Viņa,
sacīdams: Kungs, nepūlies, jo es neesmu cienīgs, ka Tu nāktu manā
pajumtē.

<span id="an_7:7">7:7</span> Tāpēc arī es uzskatīju sevi necienīgu nākt
pie Tevis; bet saki vārdu, un mans kalps izveseļosies.

<span id="an_7:8">7:8</span> Jo arī es esmu cilvēks, kas pakļauts
augstākai varai, un man pakļauti kareivji; un es saku šim: ej, un viņš
iet; un - otram: nāc, un viņš nāk; un manam kalpam: dari to, un viņš
dara.

<span id="an_7:9">7:9</span> To izdzirdis, Jēzus brīnījās, un,
griezdamies pie ļaudīm, kas Viņam sekoja, sacīja: Patiesi es jums saku:
tik lielu ticību es pat Izraēlī neesmu atradis.

<span id="an_7:10">7:10</span> Un tie, kas bija sūtīti, atgriezušies
mājās, atrada slimo kalpu veselu.

<span id="an_7:11">7:11</span> Un notika, ka Viņš pēc tam gāja uz
pilsētu, kuru sauc par Nainu; un Viņa mācekļi un daudz ļaužu gāja Viņam
līdz.

<span id="an_7:12">7:12</span> Un kad viņš tuvojās pilsētas vārtiem,
lūk, te iznesa mironi, kas bija savas mātes vienīgais dēls, un viņa bija
atraitne; un liels pulks pilsētnieku bija ar viņu.

<span id="an_7:13">7:13</span> Un kad Kungs viņu redzēja, Viņam palika
tās žēl; un Viņš tai sacīja: Neraudi!

<span id="an_7:14">7:14</span> Un piegājis Viņš skāra nestuves. Bet tie,
kas nesa, apstājās. un Viņš sacīja: Jaunekli, es tev saku: celies
augšām!

<span id="an_7:15">7:15</span> Un tas, kas bija miris, atsēdās un sāka
runāt. Un Viņš to atdeva tā mātei.

<span id="an_7:16">7:16</span> Bet bailes pārņēma visus; un viņi teica
Dievu, sacīdami: Liels pravietis cēlies starp mums, un Dievs apmeklējis
savus ļaudis.

<span id="an_7:17">7:17</span> Un šī vēsts par Viņu izpaudās visā Jūdejā
un visā apgabala apkārtnē.

<span id="an_7:18">7:18</span> Par visu šo Jānim paziņoja viņa mācekļi.

<span id="an_7:19">7:19</span> Un Jānis, ataicinājis divus savus
mācekļus, sūtīja viņus pie Jēzus, jautādams: Vai Tu esi tas, kam jānāk,
vai lai gaidām citu?

<span id="an_7:20">7:20</span> Un vīri, atnākuši pie Viņa, sacīja: Jānis
Kristītājs mūs sūtīja pie Tevis, sacīdams: Vai Tu esi Tas, kam jānāk,
vai mums būs citu gaidīt?

<span id="an_7:21">7:21</span> Bet tanī brīdī Viņš daudzus izdziedināja
no slimībām un kaitēm, un no ļaunajiem gariem, un daudziem aklajiem
dāvāja redzi.

<span id="an_7:22">7:22</span> Un Viņš atbildēja un sacīja tiem: Ejiet
un pasludiniet Jānim, ko jūs dzirdējāt un redzējāt: jo aklie redz,
klibie staigā, spitālīgie top šķīsti, kurlie dzird, miroņi ceļas augšām
un nabagiem evaņģēlijs tiek sludināts. (Is.35,5-6)

<span id="an_7:23">7:23</span> Un svētīgi tie, kas no manis neņem
apgrēcību.

<span id="an_7:24">7:24</span> Kad Jāņa sūtītie bija aizgājuši, Viņš
sāka ļaudīm runāt par Jāni: Ko jūs izgājāt tuksnesī skatīt? Vai vēja
šķobītu niedri?

<span id="an_7:25">7:25</span> Bet ko jūs izgājāt skatīt? Vai mīkstās
drānas tērptu cilvēku? Redziet, kas tērpjas dārgās drānās un dzīvo
izpriecās, tie ir ķēniņu pilīs.

<span id="an_7:26">7:26</span> Bet ko jūs izgājāt skatīt? Vai pravieti?
Patiesi es jums saku: un vairāk nekā pravieti.

<span id="an_7:27">7:27</span> Šis ir tas, par ko rakstīts: Lūk, es sūtu
savu eņģeli Tava vaiga priekšā, kas iepriekš Tevis sagatavos Tev ceļu.
(Mal.3,1)

<span id="an_7:28">7:28</span> Jo es jums saku: Starp dzimušajiem no
sievietēm nav neviena lielāka pravieša par Jāni Kristītāju, bet mazākais
Dieva valstībā ir lielāks par viņu.

<span id="an_7:29">7:29</span> Un visa tauta un muitnieki, to
dzirdēdami, godāja Dieva taisnību un kristījās Jāņa kristībā.

<span id="an_7:30">7:30</span> Bet farizeji un bauslības pratēji
nicināja Dieva gribu par sevi, nesaņemot no viņa kristību.

<span id="an_7:31">7:31</span> Bet Kungs sacīja: Kam lai es pielīdzinu
šīs paaudzes ļaudis? Kam viņi līdzīgi?

<span id="an_7:32">7:32</span> Viņi ir līdzīgi tirgū sēdošiem bērniem,
kas savstarpēji sarunājas, sacīdami: Mēs jums stabulējām, bet jūs
nedejojāt; mēs dziedājām raudu dziesmas, bet jūs neraudājāt.

<span id="an_7:33">7:33</span> Jo atnāca Jānis Kristītājs: viņš neēd
maizi un nedzer vīnu, un jūs sakāt: viņā ir ļaunais gars.

<span id="an_7:34">7:34</span> Atnāca Cilvēka Dēls: Viņš ēd un dzer, un
jūs sakāt: Lūk, cilvēks, kas ir rijējs un vīna dzērājs, muitnieku un
grēcinieku draugs.

<span id="an_7:35">7:35</span> Un šo gudrību attaisno visi viņas bērni.

<span id="an_7:36">7:36</span> Bet kāds no farizejiem lūdza Viņu, lai
Viņš pie tā ēstu. Viņš, iegājis farizeja namā, novietojās pie galda.

<span id="an_7:37">7:37</span> Un, lūk, tanī pilsētā viena sieviete, kas
bija grēciniece, uzzinājusi, ka Viņš piedalās mielastā farizeja namā,
atnesa alabastra traukā svaidāmo eļlu;

<span id="an_7:38">7:38</span> Un tā, nostājusies aiz Viņa pie Viņa
kājām, sāka asarām slacināt Viņa kājas un susināt tās ar saviem galvas
matiem, un skūpstīja Viņa kājas, un svaidīja tās ar eļlu.

<span id="an_7:39">7:39</span> Bet farizejs, kas Viņu bija aicinājis,
domāja sevī, sacīdams: Ja Tas būtu pravietis, tad gan zinātu, kas un
kāda ir šī sieviete, kas Viņam pieskaras, jo tā ir grēciniece.

<span id="an_7:40">7:40</span> Un Jēzus atbildēja un sacīja viņam:
Sīman, man tev kas sakāms. Bet viņš teica: Mācītāj, saki!

<span id="an_7:41">7:41</span> Kādam naudas aizdevējam bija divi
parādnieki: viens bija parādā pieci simti denāriju un otrs - piecdesmit.

<span id="an_7:42">7:42</span> Tā kā šiem nebija no kā atdot, viņš
atlaida abiem. Kurš no tiem viņu vairāk mīl?

<span id="an_7:43">7:43</span> Sīmanis sacīja, atbildēdams: Domāju, ka
tas, kam vairāk atlaida. Bet Viņš tam sacīja: Tu pareizi esi spriedis.

<span id="an_7:44">7:44</span> Un Viņš, pagriezies pret sievieti, sacīja
Sīmanim: Vai tu redzi šo sievieti? Es ienācu tavā namā, un tu nedevi
ūdeni manām kājām; bet šī asarām slacināja manas kājas un saviem matiem
tās susināja.

<span id="an_7:45">7:45</span> Tu mani neskūpstīji, bet šī, tikko es
ienācu, nepārstāj skūpstīt manas kājas.

<span id="an_7:46">7:46</span> Tu nesvaidīji ar eļlu manu galvu, bet
viņa ar svaidāmo eļlu svaidīja manas kājas.

<span id="an_7:47">7:47</span> Tāpēc es tev saku: viņai daudzie grēki
tiek piedoti, jo viņa ļoti mīlējusi; bet kam mazāk piedod, tas mīl
mazāk.

<span id="an_7:48">7:48</span> Un Viņš sacīja tai: Tavi grēki tev tiek
piedoti!

<span id="an_7:49">7:49</span> Un tie, kas ar Viņu atradās pie galda,
sāka sevī runāt: Kas Viņš tāds, kas pat grēkus piedod?

<span id="an_7:50">7:50</span> Bet Viņš sacīja sievietei: Tava ticība
tevi glābusi, ej mierā!

<span id="an_8:1">8:1</span> Un pēc tam notika, ka Viņš apstaigāja
pilsētas un miestus, mācīdams un sludinādams Dieva valstību, un tie
divpadsmit bija ar Viņu,

<span id="an_8:2">8:2</span> Un arī dažas sievietes, kuras Viņš bija
izdziedinājis no ļaunajiem gariem un slimībām: Marija, saukta Magdalēna,
no kuras bija izgājuši septiņi ļaunie gari,

<span id="an_8:3">8:3</span> Un Joanna, Heroda nama pārvaldnieka Kūzas
sieva, un Zuzanna, un daudzas citas, kas ar savu rocību kalpoja Viņam.

<span id="an_8:4">8:4</span> Bet kad sanāca daudz ļaužu un no visām
pilsētām steidzās pie Viņa, tad Viņš runāja līdzībā:

<span id="an_8:5">8:5</span> Izgāja sējējs savu sēklu sēt; un sējot cita
krita ceļmalā, un to samina, un debess putni to apēda.

<span id="an_8:6">8:6</span> Cita krita uz klints un uzdīgusi nokalta,
jo tai nebija mitruma.

<span id="an_8:7">8:7</span> Un cita krita starp ēkšķiem, un ērkšķi,
kopā augot, nomāca to.

<span id="an_8:8">8:8</span> Un cita krita labā zemē un uzdīgusi deva
simtkārtīgus augļus. To sacījis, Viņš sauca: Kam ausis dzirdēšanai, lai
dzird!

<span id="an_8:9">8:9</span> Bet Viņa mācekļi jautāja, ko šī līdzība
nozīmē?

<span id="an_8:10">8:10</span> Viņš tiem sacīja: Jums dota Dieva
valstības noslēpumu saprašana, bet citiem līdzībās, tā ka redzēdami
neredz un dzirdēdami nesaprot.

<span id="an_8:11">8:11</span> Bet šī līdzība ir: sēkla ir Dieva vārds.

<span id="an_8:12">8:12</span> Bet kas ceļmalā, ir tie, kas dzird; pēc
tam nāk velns un aiznes vārdu no viņu sirdīm, lai tie neticētu un
netiktu pestīti.

<span id="an_8:13">8:13</span> Un kas uz klints, ir tie, kas dzirdēdami
vārdu, priekā uzņem to, bet tiem nav saknes; kādu laiku viņi tic, bet
kārdināšanas brīdī tie atkrīt.

<span id="an_8:14">8:14</span> Bet kas krita ērkšķos, ir tie, kas dzird,
bet, viņiem aizejot, gan rūpes, gan bagātība un dzīves bauda nomāc to;
un viņi nenes augļus.

<span id="an_8:15">8:15</span> Bet kas labajā zemē, ir tie, kas, vārdu
dzirdējuši, patur to labajā un dziļajā sirdī; un viņi nes augļus
pacietībā.

<span id="an_8:16">8:16</span> Bet neviens, aizdedzinājis sveci, to
neapsedz ar trauku, nedz liek zem gultas, bet liek svečturī, lai
ienācēji redzētu gaismu.

<span id="an_8:17">8:17</span> Jo nav nekā noslēpta, kas netiktu
atklāts, un nekā paslēpta, kas nekļūs zināms un nenāks atklātībā.

<span id="an_8:18">8:18</span> Tāpēc ievērojiet, ko jūs klausāties! Jo
kam ir, tam tiks dots; un kam nav, no tā tiks atņemts arī tas, kas tam
šķietami ir.

<span id="an_8:19">8:19</span> Bet atnāca pie Viņa māte un Viņa brāļi un
daudzo ļaužu dēļ nevarēja Viņam tikt klāt.

<span id="an_8:20">8:20</span> Un Viņam tika ziņots: Tava māte un Tavi
brāļi stāv ārā un grib Tevi redzēt.

<span id="an_8:21">8:21</span> Viņš atbildēja tiem, sacīdams: Mana māte
un mani brāļi ir tie, kas Dieva vārdu klausās un izpilda.

<span id="an_8:22">8:22</span> Bet kādā dienā notika, ka Viņš un Viņa
mācekļi iekāpa laivā; un Viņš tiem sacīja: Pārcelsimies pāri ezeram! Un
viņi cēlās pāri.

<span id="an_8:23">8:23</span> Un, tiem pārceļoties, Viņš aizmiga. Un
pāri ezeram sacēlās brāzmaini vēji, un viņus aplēja, un tie bija
briesmās.

<span id="an_8:24">8:24</span> Bet piegājuši, tie modināja Viņu,
sacīdami: Mācītāj, mēs ejam bojā! Un Viņš uzcēlies apsauca vēju un ūdens
viļņošanu, un tie norima, un tapa klusums.

<span id="an_8:25">8:25</span> Tad Viņš tiem sacīja: Kur jūsu ticība? Un
viņi bailēs un izbrīnā viens otram sacīja: Kā šķiet, kas Viņš ir, ka
Viņš pavēl vējiem un jūrai, un tie Viņam paklausa?

<span id="an_8:26">8:26</span> Un viņi pārcēlās uz geraziešu apgabalu,
kas iepretim Galilejai.

<span id="an_8:27">8:27</span> Un, kad Viņš izkāpa krastā, Viņu sastapa
kāds vīrs, kas jau ilgāku laiku bija ļaunā gara apsēsts. Drēbes viņš
nevalkāja un arī mājās nedzīvoja, bet kapenēs.

<span id="an_8:28">8:28</span> Viņš, ieraudzījis Jēzu, krita Viņa
priekšā, un, skaļā balsī kliegdams, sacīja: Kas man ar Tevi, Jēzu,
visaugstākā Dieva Dēls? Es Tevi lūdzu, nemoci mani!

<span id="an_8:29">8:29</span> Un Viņš pavēlēja nešķīstajam garam iziet
no šī cilvēka, jo jau ilgu laiku viņš mocīja to. Un viņu saistīja važās
un dzelžos, lai sargātu viņu. Bet viņš sarāva važas, un ļaunais gars to
dzina tuksnesī.

<span id="an_8:30">8:30</span> Bet Jēzus viņam jautāja, sacīdams: Kāds
ir tavs vārds? Un viņš atbildēja: Leģions, jo daudzi ļaunie gari bija
viņā iegājuši.

<span id="an_8:31">8:31</span> Un tie lūdza Viņu, lai Viņš nepavēl tiem
iet bezdibenī.

<span id="an_8:32">8:32</span> Bet tur bija liels cūku bars, kas ganījās
kalnā; un tie lūdza Viņu, lai atļauj ieiet tanīs. Un Viņš tiem atļāva.

<span id="an_8:33">8:33</span> Tad ļaunie gari, izgājuši no cilvēka,
iegāja cūkās; un ganāmais pulks no kraujas strauji metās ezerā un
noslīka.

<span id="an_8:34">8:34</span> Kad gani redzēja notikušo, viņi aizskrēja
un izstāstīja par to pilsētā un ciemos.

<span id="an_8:35">8:35</span> Un viņi izgāja skatīt notikušo, un,
atnākuši pie Jēzus, atrada cilvēku, no kura bija izgājuši ļaunie gari,
apģērbtu un pilnā prātā sēžam pie Viņa kājām, un tie izbijās.

<span id="an_8:36">8:36</span> Bet tie, kas redzēja, stāstīja viņiem, kā
tas no leģiona izdziedināts.

<span id="an_8:37">8:37</span> Un viss geraziešu apgabala iedzīvotāju
vairākums lūdza Viņu aiziet no tiem, jo viņus bija pārņēmušas lielas
bailes. Bet Viņš, iekāpis laivā, atgriezās atpakaļ.

<span id="an_8:38">8:38</span> Un vīrs, no kura ļaunie gari bija
izgājuši, lūdza Viņu, lai atļauj palikt pie Viņa; bet Jēzus atlaida to,
sacīdams:

<span id="an_8:39">8:39</span> Atgriezies savās mājās un stāsti, ko
Dievs tev lielu darījis! Un viņš gāja, sludinādams visā pilsētā, ko
lielu Jēzus viņam darījis.

<span id="an_8:40">8:40</span> Bet notika, kad Jēzus atgriezās, ka
ļaudis saņēma Viņu, jo visi Viņu gaidīja.

<span id="an_8:41">8:41</span> Un, lūk, tur atnāca cilvēks, vārdā Jairs,
kas bija sinagogas priekšnieks; un tas, nokritis pie Jēzus kājām, lūdza
Viņu ienākt tā namā,

<span id="an_8:42">8:42</span> Jo viņam bija vienīgā meitiņa ap
divpadsmit gadu, un viņa bija pie miršanas. Un notika, ka, Viņam ejot,
ļaudis drūzmējās ap Viņu.

<span id="an_8:43">8:43</span> Un kāda sieviete, kura divpadsmit gadus
cieta no asins tecēšanas un ārstiem bija atdevusi visu savu mantu, bet
neviens nespēja to izārstēt,

<span id="an_8:44">8:44</span> No mugurpuses piegājusi, pieskārās Viņa
drēbju šuvei, un tūliņ asins tecēšana apstājās.

<span id="an_8:45">8:45</span> Un Jēzus sacīja: Kas man pieskārās? Bet
kad visi liedzās, Pēteris un tie, kas ar Viņu bija, sacīja: Mācītāj,
ļaudis drūzmējas un Tevi spiež, un Tu saki: kas man pieskārās?

<span id="an_8:46">8:46</span> Un Jēzus sacīja: Man kāds pieskārās, jo
es jutu, ka spēks iziet no manis.

<span id="an_8:47">8:47</span> Bet sieviete, redzēdama, ka viņa nav
palikusi nemanīta, trīcēdama piegāja un krita pie Viņa kājām, un visas
tautas priekšā norādīja, kāda iemesla dēļ Viņam pieskārusies un ka tūdaļ
kļuvusi vesela.

<span id="an_8:48">8:48</span> Bet viņš tai sacīja: Meit, tava ticība
tevi glābusi, ej mierā!

<span id="an_8:49">8:49</span> Viņam vēl runājot, nāca kāds pie
sinagogas vecākā un sacīja viņam: Tava meitiņa mirusi, neapgrūtini Viņu!

<span id="an_8:50">8:50</span> Bet Jēzus, dzirdējis šos vārdus, sacīja
meitiņas tēvam: Nebīsties, tikai tici, un viņa tiks glābta!

<span id="an_8:51">8:51</span> Un Viņš, namā ieejot, neatļāva nevienam
līdzi nākt, kā vien Pēterim un Jēkabam, un Jānim, un meitiņas tēvam, un
mātei.

<span id="an_8:52">8:52</span> Bet visi raudāja un apraudāja viņu. Bet
Viņš sacīja: Neraudiet, meitene nav mirusi, bet guļ.

<span id="an_8:53">8:53</span> Un tie izsmēja Viņu, zinādami to, ka tā
mirusi.

<span id="an_8:54">8:54</span> Bet Viņš ņēma to aiz rokas un sauca,
sacīdams: Meitiņ, celies augšām!

<span id="an_8:55">8:55</span> Un viņas gars atgriezās; un viņa tūdaļ
uzcēlās. Un Viņš lika dot tai ēst.

<span id="an_8:56">8:56</span> Un viņas vecāki brīnījās; un Viņš tiem
pavēlēja nesacīt nevienam par notikušo.

<span id="an_9:1">9:1</span> Bet Viņš, saaicinājis divpadsmit apustuļus,
deva tiem spēku un varu pār visiem ļaunajiem gariem un slimību
ārstēšanai.

<span id="an_9:2">9:2</span> Un Viņš sūtīja tos sludināt Dieva valstību
un dziedināt slimos.

<span id="an_9:3">9:3</span> Un Viņš tiem sacīja: Neņemiet nekā līdz
ceļā: ne spieķi, ne somu, ne maizi, ne naudu, arī divus svārkus neņemiet
līdz!

<span id="an_9:4">9:4</span> Un kādā mājā jūs ieiesiet, tur palieciet un
no turienes neizejiet!

<span id="an_9:5">9:5</span> Un ja kāds jūs neuzņem, tad, iziedami no
tās pilsētas, nokratiet putekļus no savām kājām par liecību pret viņiem!

<span id="an_9:6">9:6</span> Un izgājuši viņi apstaigāja miestus, visur
sludinādami evaņģēliju un dziedinādami.

<span id="an_9:7">9:7</span> Bet tetrarhs Herods, dzirdēdams par visu,
ko Viņš darīja, uztraucās, jo daži runāja,

<span id="an_9:8">9:8</span> Ka Jānis esot uzcēlies no miroņiem; bet
citi, ka Elijs parādījies; bet vēl citi, ka kāds no senajiem praviešiem
augšāmcēlies.

<span id="an_9:9">9:9</span> Un Herods sacīja: Jānim es nocirtu galvu;
bet kas šis ir, par ko es dzirdu tādas lietas, un meklēja Viņu redzēt.

<span id="an_9:10">9:10</span> Un apustuļi atgriezušies stāstīja Viņam,
ko visu viņi darījuši; un Viņš, ņēmis tos līdz, aizgāja savrup
tuksnešainā vietā, kas atradās pie Betsaidas.

<span id="an_9:11">9:11</span> Daudzi ļaudis, to uzzinājuši, sekoja
Viņam; un Viņš, pieņēmis tos, runāja viņiem Dieva valstību, un tos, kam
vajadzēja dziedināšanas, izdziedināja.

<span id="an_9:12">9:12</span> Bet diena sāka iet uz beigām; un tie
divpadsmit, piegājuši Viņam, sacīja: Atlaid ļaudis, lai viņi iet miestos
un apkārtējos ciemos meklēt naktsmājas un pārtiku, jo mēs šeit esam
tuksnešainā vietā.

<span id="an_9:13">9:13</span> Bet Viņš tiem sacīja: Dodiet jūs viņiem
ēst! Bet tie atbildēja: Mums nav vairāk kā piecas maizes un divas zivis;
vai atkal: Mēs iesim un nopirksim pārtiku visiem šiem ļaudīm.

<span id="an_9:14">9:14</span> Bet bija viņu ap pieci tūkstoši vīriešu.
Un Viņš sacīja saviem mācekļiem: Lieciet viņiem apsēsties grupās pa
piecdesmit!

<span id="an_9:15">9:15</span> Un viņi tā darīja un novietoja visus.

<span id="an_9:16">9:16</span> Bet Viņš, paņēmis piecas maizes un divas
zivis un paskatījies uz debesīm, svētīja tās un lauza, un deva saviem
mācekļiem, lai celtu ļaudīm priekšā.

<span id="an_9:17">9:17</span> Un visi ēda un paēda; un ar
pārpalikušajām druskām viņi pielasīja divpadsmit grozus.

<span id="an_9:18">9:18</span> Un notika, ka Viņš viens pats lūdza
Dievu; arī mācekļi bija pie Viņa; un Viņš tiem jautāja, sacīdams: Par ko
ļaudis mani uzskata?

<span id="an_9:19">9:19</span> Viņi atbildēja un sacīja: Par Jāni
Kristītāju, bet citi par Eliju, bet vēl citi, ka uzcēlies viens no
senajiem praviešiem.

<span id="an_9:20">9:20</span> Un Viņš tiem sacīja: Bet par ko jūs mani
turat? Sīmanis Pēteris atbildēja, sacīdams: Par Dieva Svaidīto.

<span id="an_9:21">9:21</span> Un Viņš tiem noliedza un pavēlēja
nevienam par to neteikt,

<span id="an_9:22">9:22</span> Sacīdams: Cilvēka Dēlam vajadzēs daudz
ciest, un vecākie, un augstie priesteri, un rakstu mācītāji Viņu atmetīs
un nogalinās, bet trešajā dienā Viņš celsies augšām.

<span id="an_9:23">9:23</span> Bet Viņš runāja visiem: Ja kāds grib man
sekot, tas lai aizliedz sevi un ik dienas ņem savu krustu, un seko man!

<span id="an_9:24">9:24</span> Jo kas gribēs savu dvēseli glābt, tas to
pazaudēs, bet kas savu dvēseli pazaudēs manis dēļ, tas to izglābs.

<span id="an_9:25">9:25</span> Jo ko tas cilvēkam līdz, ja viņš iemantos
visu pasauli, bet pats sevi pazudinās un sev darīs zaudējumus?

<span id="an_9:26">9:26</span> Jo kas kaunēsies manis un manas mācības
dēļ, tā Cilvēka Dēls kaunēsies, kad Viņš nāks savā un Tēva, un svēto
eņģeļu godībā.

<span id="an_9:27">9:27</span> Patiesi es jums saku: daži no šeit
stāvošiem nāvi nebaudīs, iekams nebūs skatījuši Dieva valstību.

<span id="an_9:28">9:28</span> Un notika, ka pēc šīs runas pagāja
apmēram astoņas dienas; un Viņš ņēma līdz Pēteri un Jēkabu, un Jāni un
uzkāpa kalnā, lai lūgtu Dievu.

<span id="an_9:29">9:29</span> Un kad Viņš lūdza Dievu, Viņa sejas
izskats kļuva citāds, un Viņa apģērbs tapa balts un staroja.

<span id="an_9:30">9:30</span> Un, lūk, divi vīri sarunājās ar Viņu; tie
bija Mozus un Elijs.

<span id="an_9:31">9:31</span> Viņi parādījās godībā; un tie runāja par
Viņa gala norisi, ko Viņš piepildīs Jeruzalemē.

<span id="an_9:32">9:32</span> Bet Pēteris un tie, kas atradās pie Viņa,
bija miega nomākti; un uzmodušies tie redzēja Viņa godību un divus
vīrus, stāvot pie Viņa.

<span id="an_9:33">9:33</span> Un notika, kad tie gāja no Viņa, ka
Pēteris, pats nezinādams, ko runā, sacīja Jēzum: Mācītāj, mums labi
šeit; mēs taisīsim trīs teltis: Tev vienu un Mozum vienu, un Elijam
vienu.

<span id="an_9:34">9:34</span> Viņam tā runājot, parādījās mākonis un
apēnoja viņus; un tie izbijās, kad mākonis viņus apklāja.

<span id="an_9:35">9:35</span> Un balss atskanēja padebesī, sacīdama:
Šis ir mans mīļais Dēls, Viņu klausiet!

<span id="an_9:36">9:36</span> Un kad balss atskanēja, Jēzus tur atradās
viens pats. Un viņi klusēja un nevienam tanīs dienās nesacīja nekā par
to, ko bija redzējuši.

<span id="an_9:37">9:37</span> Bet notika nākošajā dienā, kad viņi
nokāpa no kalna, ka daudz ļaužu satika viņus.

<span id="an_9:38">9:38</span> Un, lūk, kāds vīrs ļaudīs kliedza,
sacīdams: Mācītāj, lūdzu Tevi, uzlūko manu dēlu, jo viņš man ir
vienīgais!

<span id="an_9:39">9:39</span> Jo, lūk, gars viņu satver; un viņš
piepeši kliedz, un tas viņu plosa un grūsta līdz putām, un novārdzinātu
vēl negrib atstāt.

<span id="an_9:40">9:40</span> Un es lūdzu Tavus mācekļus izdzīt to, bet
viņi nevarēja.

<span id="an_9:41">9:41</span> Bet Jēzus atbildēja un sacīja: Ak
neticīgā un izvirtusī cilts, cik ilgi es vēl būšu pie jums un cik
cietīšu? Ved savu dēlu šurp!

<span id="an_9:42">9:42</span> Un kad viņš nāca, ļaunais gars svaidīja
viņu un grūstīja.

<span id="an_9:43">9:43</span> Bet Jēzus norāja nešķīsto garu un
izdziedināja jaunekli, un atdeva viņu tēvam.

<span id="an_9:44">9:44</span> Un visi brīnījās par Dieva varenību. Bet
Viņš, kad visi vēl brīnījās par visu, ko Viņš darīja, sacīja saviem
mācekļiem: Lieciet šos vārdus savās sirdīs: Cilvēka Dēls tiks nodots
cilvēku rokās.

<span id="an_9:45">9:45</span> Bet viņi nesaprata šos vārdus, un tie
palika apslēpti viņiem, lai viņi tos izprastu, un tie baidījās jautāt
Viņam par šiem vārdiem.

<span id="an_9:46">9:46</span> Bet viņos radās domas, kurš no viņiem ir
tas lielākais?

<span id="an_9:47">9:47</span> Un Jēzus, redzēdams viņu sirds domas,
paņēmis bērnu, novietoja to sev blakus,

<span id="an_9:48">9:48</span> Un Viņš tiem sacīja: Kas šo bērnu uzņem
manā vārdā, tas mani uzņem; un kas uzņem mani, tas uzņem to, kas mani
sūtījis; jo kas mazāks starp jums visiem, tas būs lielākais.

<span id="an_9:49">9:49</span> Bet Jānis runāja, sacīdams: Mācītāj, mēs
redzējām kādu Tavā vārdā izdzenam ļaunos garus; un mēs viņam to
noliedzām, jo viņš neseko mums līdz.

<span id="an_9:50">9:50</span> Un Jēzus sacīja viņam: Neliedziet, jo kas
nav pret jums, tas ir ar jums.

<span id="an_9:51">9:51</span> Bet notika, kad izpildījās Viņa
uzņemšanas diena, viņš vērsa savu seju, lai ietu uz Jeruzalemi.

<span id="an_9:52">9:52</span> Un Viņš sūtīja pirms sevis vēstnešus; un
tie gāja un iegāja kādā samariešu pilsētā, lai sagatavotu Viņam (vietu).

<span id="an_9:53">9:53</span> Un tie Viņu neuzņēma, jo Viņa seja bija
vērsta, lai ietu uz Jeruzalemi.

<span id="an_9:54">9:54</span> Bet, to redzot, viņa mācekļi Jēkabs un
Jānis sacīja: Kungs, ja tu vēlies, mēs teiksim, lai uguns nāk no debesīm
un iznīcina viņus.

<span id="an_9:55">9:55</span> Un Viņš pagriezies norāja tos, sacīdams:
Jūs nezināt, kāda gara jūs esat.

<span id="an_9:56">9:56</span> Cilvēka Dēls nenāca dvēseles pazudināt,
bet pestīt. Un viņi aizgāja uz citu pilsētu.

<span id="an_9:57">9:57</span> Bet notika, ka tiem ejot pa ceļu, kāds
sacīja Viņam: Es sekošu Tev, kurp vien Tu iesi.

<span id="an_9:58">9:58</span> Jēzus sacīja viņam: Lapsām ir alas,
debess putniem ligzdas, bet Cilvēka Dēlam nav kur nolikt galvu.

<span id="an_9:59">9:59</span> Bet otram viņš sacīja: Seko man! Bet tas
atbildēja: Kungs, atļauj man vispirms noiet un apbedīt savu tēvu!

<span id="an_9:60">9:60</span> Un Jēzus viņam sacīja: Ļauj mirušajiem
aprakt savus miroņus, bet tu nāc un sludini Dieva valstību!

<span id="an_9:61">9:61</span> Un cits sacīja: Es sekošu Tev, Kungs, bet
atļauj man vispirms atvadīties no tiem, kas mājās!

<span id="an_9:62">9:62</span> Jēzus viņam sacīja: Neviens, kas savu
roku pielicis arklam un skatās atpakaļ, nav derīgs Dieva valstībai.

<span id="an_10:1">10:1</span> Pēc tam Kungs nozīmēja vēl citus
septiņdesmit divus un sūtīja viņus pa diviem sava vaiga priekšā visās
pilsētās un vietās, kur Viņš domāja iet.

<span id="an_10:2">10:2</span> Un Viņš tiem sacīja: Pļaujamā daudz, bet
strādnieku maz. Lūdziet tad pļaujas Kungu, lai Viņš sūta strādniekus
savā pļaujā!

<span id="an_10:3">10:3</span> Ejiet! Lūk, es jūs sūtu kā jērus vilku
starpā.

<span id="an_10:4">10:4</span> Nenesiet līdz nedz naudas maku, nedz
somu, nedz kurpes un nevienu ceļā nesveiciniet!

<span id="an_10:5">10:5</span> Un kur jūs kādā namā ieiesiet, vispirms
sakiet: miers šim namam!

<span id="an_10:6">10:6</span> Un ja tur būs miera bērns, jūsu miers
mitēs pār viņu; bet ja nē, tad tas atgriezīsies jūsos.

<span id="an_10:7">10:7</span> Bet tanī pat namā palieciet un ēdiet, un
dzeriet, kas viņiem ir, jo strādnieks ir savas algas cienīgs!
Nestaigājiet no vienas mājas otrā!

<span id="an_10:8">10:8</span> Un ja jūs ieiesiet kādā pilsētā un jūs
tur uzņems, ēdiet, ko jums liks priekšā!

<span id="an_10:9">10:9</span> Un dziediniet slimos, kas tanī ir, un
sakiet viņiem: Dieva valstība jums tuvu klāt!

<span id="an_10:10">10:10</span> Bet ja jūs ieiesiet kādā pilsētā, un
viņi jūs neuzņems, izgājuši tās gatvēs, sakiet:

<span id="an_10:11">10:11</span> Pat putekļus, kas no jūsu pilsētas mums
pielipuši, mēs nokratām uz jums; tomēr to ziniet, ka Dieva valstība ir
tuvu!

<span id="an_10:12">10:12</span> Es jums saku, ka Sodomai tai dienā būs
vieglāk nekā šai pilsētai.

<span id="an_10:13">10:13</span> Bēdas tev, Horacina! Bēdas tev
Betsaida, jo, ja Tirā un Sidonā būtu notikuši tie brīnumi, kas notika
jūsos, tad tās jau sen, rupjās drēbēs un pelnos sēdot, gandarītu par
grēkiem.

<span id="an_10:14">10:14</span> Tiešām Tirai un Sidonai tiesas dienā
būs vieglāk nekā jums.

<span id="an_10:15">10:15</span> Un tu, Kafarnauma, kas līdz debesīm esi
paaugstināta, tiksi nogremdēta līdz pat ellei.

<span id="an_10:16">10:16</span> Kas jūs klausa, tas mani klausa; un kas
jūs nicina tas nicina mani; bet kas mani nicina tas nicina to, kas mani
sūtījis.

<span id="an_10:17">10:17</span> Bet tie septiņdesmit divi atgriezās un
priecādamies sacīja: Kungs, pat ļaunie gari mums Tavā vārdā padodas.

<span id="an_10:18">10:18</span> Un Viņš tiem sacīja: Es redzēju sātanu
kā zibeni no debesīm krītam.

<span id="an_10:19">10:19</span> Lūk, es jums devu varu pār katru
ienaidnieka spēku un čūsku un skorpiju samīšanai, un nekas jums
nekaitēs.

<span id="an_10:20">10:20</span> Tomēr nepriecājieties par to, ka gari
jums pakļauti, bet priecājieties, ka jūsu vārdi ierakstīti debesīs!

<span id="an_10:21">10:21</span> Tanī pat brīdī Viņš gavilēja Svētajā
Garā un sacīja: Es godāju Tevi, Tēvs, debess un zemes Kungs, ka Tu to
apslēpi gudrajiem un mācītājiem, bet atklāji mazajiem! Tiešām, Tēvs, jo
tas Tev tā labpaticis!

<span id="an_10:22">10:22</span> Mans Tēvs visu man atdevis; un neviens
nezina, kas ir Dēls, kā tikai Tēvs; un kas ir Tēvs, kā tikai Dēls un kam
Dēls to vēlas atklāt.

<span id="an_10:23">10:23</span> Un Viņš, griezdamies pie saviem
mācekļiem, sacīja: Svētīgas tās acis, kas redz to, ko jūs redzat!

<span id="an_10:24">10:24</span> Jo es jums saku, ka daudzi pravieši un
ķēniņi vēlējās redzēt, ko jūs redzat, un nav redzējuši, un dzirdēt to,
ko jūs dzirdat, un nav dzirdējuši.

<span id="an_10:25">10:25</span> Un, lūk, kāds likumu pazinējs piecēlās,
un, Viņu kārdinādams, sacīja: Mācītāj, ko man darīt, lai es iemantotu
mūžīgo dzīvi?

<span id="an_10:26">10:26</span> Bet Viņš tam sacīja: Kas bauslībā
rakstīts? Kā tu lasi?

<span id="an_10:27">10:27</span> Un tas atbildēja un sacīja: Mīli Kungu,
savu Dievu, no visas savas sirds un no visas savas dvēseles, un ar visu
savu spēku, un ar visu savu prātu, un savu tuvāko - kā sevi pašu.

<span id="an_10:28">10:28</span> Un Viņš tam sacīja: Tu pareizi
atbildēji; dari tā, un tu dzīvosi!

<span id="an_10:29">10:29</span> Bet viņš, gribēdams sevi attaisnot,
sacīja Jēzum: Un kas tad ir mans tuvākais?

<span id="an_10:30">10:30</span> Tad Jēzus iesāka un sacīja: Kāds
cilvēks, iedams no Jeruzalemes uz Jēriku, iekrita slepkavu rokās. Tie
viņu aplaupīja un ievainoja, un, atstājuši pusdzīvu, aizgāja.

<span id="an_10:31">10:31</span> Bet gadījās, ka kāds priesteris gāja pa
to pašu ceļu un, viņu ieraudzījis, pagāja garām.

<span id="an_10:32">10:32</span> Tāpat arī levīts, kad bija tanī vietā,
viņu redzēdams, pagāja garām.

<span id="an_10:33">10:33</span> Bet kāds samarietis, iedams savu ceļu,
nonāca pie viņa un, to ieraudzījis, apžēlojās.

<span id="an_10:34">10:34</span> Un tas, piegājis klāt, apsēja viņa
brūces, ieliedams tanīs eļlu un vīnu, un, uzcēlis viņu savā lopā,
aizveda to mājvietā un rūpējās par viņu.

<span id="an_10:35">10:35</span> Bet otrā dienā viņš, izvilcis divus
denārijus, deva tos mājas saimniekam, sacīdams: Gādā par viņu, un, ko tu
vairāk izdosi, es, kad atgriezīšos, atdošu tev.

<span id="an_10:36">10:36</span> Kā tev šķiet, kurš no šiem trim bija
tuvākais tam, kas iekrita slepkavu rokās?

<span id="an_10:37">10:37</span> Un viņš atbildēja: Tas, kas viņam
parādīja žēlsirdību. Un Jēzus viņam sacīja: Ej, un tu dari tāpat!

<span id="an_10:38">10:38</span> Bet notika, ka, tālāk iedami, viņi
nonāca kādā miestā; un kāda sieviete, vārdā Marta, uzņēma Viņu savā
namā.

<span id="an_10:39">10:39</span> Un viņai bija māsa, vārdā Marija, kas,
apsēdusies pie Kunga kājām, klausījās Viņa vārdos.

<span id="an_10:40">10:40</span> Bet Marta, nopūlējusies, lai viņu labāk
apkalpotu, pienāca un sacīja: Kungs, vai Tev nerūp, ka mana māsa
atstājusi mani, lai es viena kalpotu? Saki jel viņai, lai viņa man
palīdz!

<span id="an_10:41">10:41</span> Un Kungs viņai atbildēja, sacīdams:
Marta, Marta, tu rūpējies un pūlies par daudz lietām,

<span id="an_10:42">10:42</span> Bet tikai viena ir nepieciešama. Marija
izvēlējusies sev labāko daļu; tā viņai netiks atņemta.

<span id="an_11:1">11:1</span> Un notika, ka Viņš kādā vietā lūdza
Dievu; un kad beidza, viens no Viņa mācekļiem sacīja Viņam: Kungs, māci
mūs Dievu lūgt, tāpat kā Jānis arī savus mācekļus mācīja!

<span id="an_11:2">11:2</span> Un Viņš tiem sacīja: Kad jūs lūdzat
Dievu, sakiet: Tēvs, svētīts lai top Tavs vārds! Lai atnāk Tava
valstība!

<span id="an_11:3">11:3</span> Mūsu dienišķo maizi dod mums šodien!

<span id="an_11:4">11:4</span> Un piedod mums mūsu grēkus, kā arī mēs
paši piedodam visiem saviem parādniekiem! Un neieved mūs kārdināšanā!

<span id="an_11:5">11:5</span> Un viņš tiem sacīja: Ja kādam jums ir
draugs un viņš aizies pie tā nakts vidū un sacīs viņam: Draugs, aizdod
man trīs maizes,

<span id="an_11:6">11:6</span> Jo mans draugs no ceļa ienāca pie manis,
un man nav ko viņam celt priekšā.

<span id="an_11:7">11:7</span> Bet tas atbildēs, sacīdams: Neapgrūtini
mani, jo durvis jau aizslēgtas, un mani bērni ir pie manis guļamistabā;
es nevaru celties un tev dot.

<span id="an_11:8">11:8</span> Un ja viņš turpinās klaudzināt, ja viņš
necelsies un nedos viņam draudzības dēļ, es jums saku, ka tā
neatlaidības dēļ viņš celsies un dos tam, cik tam vajag.

<span id="an_11:9">11:9</span> Arī es jums saku: lūdziet, un jums tiks
dots, meklējiet, tad jūs atradīsiet, klaudziniet, un jums tiks atvērts!

<span id="an_11:10">11:10</span> Jo katrs, kas lūdz, saņem; un kas
meklē, atrod; un kas klaudzina, tam atver.

<span id="an_11:11">11:11</span> Bet ja kāds no jums lūdz no tēva maizi,
vai tad tas viņam pasniegs akmeni? Vai atkal zivi, un tas viņam zivs
vietā pasniegs čūsku?

<span id="an_11:12">11:12</span> Vai atkal, viņš dos skorpiju, ja tas
lūgs olu?

<span id="an_11:13">11:13</span> Ja nu jūs, būdami ļauni, protiet dot
saviem bērniem labas dāvanas, cik daudz vairāk jūsu Tēvs no debesīm dos
labu garu tiem, kas Viņu lūdz!

<span id="an_11:14">11:14</span> Un Viņš izdzina ļauno garu; un tas bija
mēms. Un kad ļaunais gars bija izdzīts, mēmais sāka runāt, un ļaudis
brīnījās.

<span id="an_11:15">11:15</span> Bet daži no tiem sacīja: Viņš izdzen
velnus ar Belcebula, velnu virsnieka, spēku.

<span id="an_11:16">11:16</span> Un citi, kārdinādami Viņu, prasīja
Viņam zīmi no debesīm.

<span id="an_11:17">11:17</span> Bet Viņš, redzēdams to domas, sacīja
tiem: Ikviena valsts, kas savā iekšienē sašķēlusies, sabrūk, un nams
gāžas pāri namam.

<span id="an_11:18">11:18</span> Bet ja sātanam vairs nav vienības sevī,
kā tad pastāvēs viņa valsts? Jo jūs sakāt, ka es izdzenu ļaunos garus ar
Belcebulu.

<span id="an_11:19">11:19</span> Bet ja es izdzenu ļaunos garus ar
Belcebulu, ar ko tos izdzen jūsu bērni? Tāpēc viņi būs jūsu tiesātāji.

<span id="an_11:20">11:20</span> Bet ja es ļaunos garus izdzenu ar Dieva
pirkstu, tad tiešām pie jums ir atnākusi Dieva valstība.

<span id="an_11:21">11:21</span> Ja stiprais apbruņojies sargā savu
māju, tad viss, kas viņam ir, paliek drošībā.

<span id="an_11:22">11:22</span> Bet ja stiprāks par viņu atnāk un uzvar
to, tad tas paņem visas viņa bruņas, uz kurām tas paļāvās, un izdala
savu laupījumu.

<span id="an_11:23">11:23</span> Kas nav ar mani, tas ir pret mani; un
kas ar mani nesakrāj, tas izšķiež.

<span id="an_11:24">11:24</span> Kad nešķīstais gars atstāj cilvēku, tad
tas staigā pa tuksnešainām vietām, meklēdams mieru, bet, neatradis to,
tas saka: Es atgriezīšos savā mājoklī, no kura izgāju.

<span id="an_11:25">11:25</span> Un atnācis Viņš atrod to ar slotu
izslaucītu un izgreznotu.

<span id="an_11:26">11:26</span> Tad viņš iet un ņem sev līdz septiņus
citus garus, kas ļaunāki par to; un tie tur dzīvo; un šī cilvēka pēdējās
lietas kļūst ļaunākas nekā pirmās.

<span id="an_11:27">11:27</span> Bet notika, ka, Viņam tā runājot, ļaužu
pulkā kāda sieviete paceltā balsī sacīja Viņam: Svētīgas tās miesas, kas
Tevi nesušas, un krūtis, kas Tevi barojušas!

<span id="an_11:28">11:28</span> Un Viņš sacīja: Tiešām svētīgi tie, kas
Dieva vārdu dzird un to izpilda.

<span id="an_11:29">11:29</span> Bet kad sapulcējās ļaudis, Viņš sāka
runāt: Šī cilts ir ļauna cilts; tā meklē zīmi, bet cita zīme tai netiks
dota kā vienīgi pravieša Jonasa zīme.

<span id="an_11:30">11:30</span> Jo kā Jonass bija zīme ninīviešiem, tā
cilvēka Dēls būs šai ciltij.

<span id="an_11:31">11:31</span> Dienvidu ķēniņiene stāvēs tiesā ar šīs
cilts ļaudīm un pazudinās tos, jo viņa nāca no pasaules gala klausīties
Salomona gudrību; un, lūk, te ir vairāk nekā Salomons!

<span id="an_11:32">11:32</span> Ninīves vīri stāvēs tiesā ar šo cilti
un pazudinās to, jo viņi, Jonasam sludinot, gandarīja par grēkiem; un,
lūk, šeit ir vairāk nekā Jonass!

<span id="an_11:33">11:33</span> Sveci aizdedzinājis, neviens to neliek
slēptuvē vai zem pūra, bet svečturī, lai tie, kas ienāk, redzētu gaismu.

<span id="an_11:34">11:34</span> Tavas miesas gaisma ir tava acs. Ja
tava acs ir vesela, arī visa tava miesa būs gaiša, bet ja tā ir ļauna,
tad visa tava miesa būs tumša.

<span id="an_11:35">11:35</span> Tāpēc pielūko, ka gaisma, kas tevī ir,
nekļūst tumsa.

<span id="an_11:36">11:36</span> Ja tad visa tava miesa būs gaiša un
tanī nebūs vietas tumsībai, tad tā būs visa gaiša, it kā zibens spožums
tevi apspīdētu.

<span id="an_11:37">11:37</span> Un kad Viņš tā runāja, kāds farizejs
lūdza Viņu pie sevis pusdienot. Un Viņš iegājis novietojās.

<span id="an_11:38">11:38</span> Bet farizejs, sevī pārdomādams, sacīja,
kāpēc gan Viņš pirms ēšanas nemazgājas.

<span id="an_11:39">11:39</span> Bet Kungs sacīja viņam: Tagad jūs,
farizeji, tīrat biķera un bļodas ārpusi, bet kas jūsu iekšienē, tas ir
pilns laupījuma un viltības.

<span id="an_11:40">11:40</span> Jūs neprātīgie! Vai tad tas, kas radīja
ārpusi, neradīja arī to, kas iekšpusē?

<span id="an_11:41">11:41</span> Patiesi, dodiet dāvanu no tā, kas jums
pāri paliek, un, lūk, viss jums būs tīrs.

<span id="an_11:42">11:42</span> Bet bēdas jums, farizeji! Jūs dodat
desmito tiesu no mētrām un rūtām, un visādiem dārza augiem, bet atstājat
neievērotu taisnību un Dieva mīlestību. Vienu vajadzēja darīt, bet arī
otru neatstāt.

<span id="an_11:43">11:43</span> Bēdas jums, farizeji! Jums patīk pirmās
vietas sinagogās un sveicieni tirgus laukumos.

<span id="an_11:44">11:44</span> Bēdas jums, jo jūs esat kā neredzami
kapi, un ļaudis, to nezinādami, staigā pār tiem.

<span id="an_11:45">11:45</span> Bet kāds no bauslības pratējiem
atbildēja Viņam, sacīdams: Mācītāj, tā runādams, Tu dari arī mums
negodu.

<span id="an_11:46">11:46</span> Un Viņš tam sacīja: Arī jums, bauslības
mācītāji, bēdas! Jūs apgrūtinat cilvēkus nastām, ko viņi nespēj nest,
bet paši jūs pat ar vienu pirkstu nepieskaraties to saitēm.

<span id="an_11:47">11:47</span> Bēdas jums, kas ceļat praviešiem
pieminekļus, bet jūsu tēvi viņus nogalināja!

<span id="an_11:48">11:48</span> Patiesi jūs apliecināt, ka jūs
piekrītat savu tēvu darbiem, jo tie viņus nogalināja, bet jūs ceļat tiem
pieminekļus.

<span id="an_11:49">11:49</span> Tāpēc arī Dieva gudrība sacīja: Es
sūtīšu viņiem praviešus un apustuļus; un no tiem viņi dažus nogalinās un
vajās,

<span id="an_11:50">11:50</span> Lai visu praviešu asinis, kas izlietas
no pasaules radīšanas, tiktu pieprasītas no šīs cilts,

<span id="an_11:51">11:51</span> Sākot ar Ābela asinīm, līdz Zaharija
asinīm, kas gāja bojā starp altāri un svētnīcu. Tās, es jums saku, tiks
pieprasītas no šīs cilts.

<span id="an_11:52">11:52</span> Bēdas jums, bauslības mācītāji! Atziņas
atslēgu jūs paņēmāt, bet paši jūs iekšā neejat, un tiem, kas grib ieiet,
jūs to liedzat.

<span id="an_11:53">11:53</span> Bet kad Viņš to tiem sacīja, farizeji
un bauslības mācītāji sāka Viņam neatlaidīgi uzmākties un daudzrunībā
nomākt Viņa runu,

<span id="an_11:54">11:54</span> Tie uzglūnēja un meklēja satvert Viņu
vārdos, lai apsūdzētu Viņu.

<span id="an_12:1">12:1</span> Bet kad daudz ļaužu bija sapulcējušies,
tā ka tie gandrīz viens otru samina, Viņš sāka runāt saviem mācekļiem:
Sargieties no farizeju rauga, kas ir liekulība!

<span id="an_12:2">12:2</span> Jo nekas nav apslēpts, kas netiks
atklāts, un nekas nezināms, kas nenāks zināms.

<span id="an_12:3">12:3</span> Tāpēc, ko jūs esat teikuši tumsā, to
runās gaismā; un ko jūs kambaros sacījāt ausī, tas tiks sludināts no
jumtiem.

<span id="an_12:4">12:4</span> Un es jums, saviem draugiem, saku:
nebīstieties no tiem, kas nonāvē miesu un pēc tam vairs neko nespēj
darīt!

<span id="an_12:5">12:5</span> Bet es jums rādīšu, no kā jums jābaidās:
bīstieties no tā, kam vara pēc nonāvēšanas iemest ellē. Tiešām, es saku
jums: tā baidieties!

<span id="an_12:6">12:6</span> Vai piecus zvirbuļus nepārdod par diviem
grašiem? Un neviens no tiem nav aizmirsts Dieva priekšā.

<span id="an_12:7">12:7</span> Bet arī visi jūsu galvas mati ir
saskaitīti. Tāpēc nebīstieties, jūs esat vērtīgāki nekā daudzi zvirbuļi.

<span id="an_12:8">12:8</span> Un es jums saku: katru, kas mani atzīs
cilvēku priekšā, to arī Cilvēka Dēls apliecinās Dieva eņģeļu priekšā.

<span id="an_12:9">12:9</span> Bet kas mani noliegs cilvēku priekšā, tas
tiks noliegts Dieva eņģeļu priekšā.

<span id="an_12:10">12:10</span> Un katram, kas runā pret Cilvēka Dēlu,
tas tiks piedots, bet kas zaimo Svēto Garu, tam to nepiedos.

<span id="an_12:11">12:11</span> Bet kad viņi vedīs jūs sinagogās un
iestāžu, un valdības priekšā, nerūpējieties par to, ko jūs atbildēsiet
vai ko teiksiet!

<span id="an_12:12">12:12</span> Jo Svētais Gars jūs tanī brīdī mācīs,
kas jums jārunā.

<span id="an_12:13">12:13</span> Bet kāds no ļaužu pulka sacīja Viņam:
Mācītāj, saki manam brālim, lai viņš dalās ar mani mantojumā!

<span id="an_12:14">12:14</span> Un Viņš tam sacīja: Cilvēk, kas mani
iecēlis jums par tiesnesi vai mantas dalītāju?

<span id="an_12:15">12:15</span> Un Viņš sacīja tiem: Pielūkojiet un
sargieties no katras mantkārības, jo ne no pārpilnības un tā, kas viņam
ir, atkarīga viņa dzīve!

<span id="an_12:16">12:16</span> Bet viņš tiem teica līdzību, sacīdams:
Kāda bagāta cilvēka tīrums deva bagātu ražu.

<span id="an_12:17">12:17</span> Un viņš sevī domāja, sacīdams: Ko lai
es daru, jo man nav kur novietot savu ražu.

<span id="an_12:18">12:18</span> Un viņš sacīja: Es darīšu tā: nojaukšu
savus šķūņus un uzcelšu lielākus; un tur es savākšu, kas man izaudzis un
visu savu mantu.

<span id="an_12:19">12:19</span> Un es sacīšu savai dvēselei: dvēsele,
tev mantas piekrātas ilgiem gadiem, atpūties, ēd, dzer un dzīro!

<span id="an_12:20">12:20</span> Bet Dievs sacīja viņam: Tu neprātīgais,
šinī naktī atprasīs tavu dvēseli no tevis, bet kam paliks tas, ko tu
sakrāji?

<span id="an_12:21">12:21</span> Tā iet tiem, kas krāj sev mantu, bet
nav bagāts pie Dieva.

<span id="an_12:22">12:22</span> Un Viņš sacīja saviem mācekļiem: Tāpēc
es jums saku: nebaidieties par savu dzīvību, ko jūs ēdīsiet, nedz arī
par savu miesu, ar ko jūs ģērbsieties.

<span id="an_12:23">12:23</span> Jo dzīvība ir vērtīgāka par barību, un
miesa vairāk par apģērbu!

<span id="an_12:24">12:24</span> Vērojiet kraukļus! Viņi nesēj un
nepļauj, tiem nav ne klēts, ne šķūņa, bet Dievs tos uztur. Cik daudz
vērtīgāki par tiem esat jūs?

<span id="an_12:25">12:25</span> Bet kas no jums rūpējoties var
pagarināt savu augumu par vienu olekti?

<span id="an_12:26">12:26</span> Ja jūs nespējat pat vismazāko, ko tad
jūs raizējaties par citu?

<span id="an_12:27">12:27</span> Ņemiet vērā lilijas, kā tās aug! Tās
nestrādā un nevērpj, bet es jums saku: pat Salomons visā savā godībā
nebija tā apģērbts kā viena no tām.

<span id="an_12:28">12:28</span> Bet ja Dievs tā ģērbj zāli, kas šodien
tīrumā, bet rīt tiek krāsnī mesta, cik gan vairāk jūs, jūs mazticīgie!

<span id="an_12:29">12:29</span> Tāpēc arī jūs nejautājiet, ko ēdīsiet
vai ko dzersiet, un neuztraucieties!

<span id="an_12:30">12:30</span> Jo to visu meklē pasaules tautas. Bet
jūsu Tēvs zina, ka visa tā jums vajag.

<span id="an_12:31">12:31</span> Labāk cenšaties vispirms pēc Dieva
valstības un Viņa taisnības, un viss tas tiks jums piedots klāt.

<span id="an_12:32">12:32</span> Nebaidies, mazais ganāmpulciņ, jo jūsu
Tēvam labpaticis dot jums valstību!

<span id="an_12:33">12:33</span> Pārdodiet savu mantu un dodiet nabagiem
dāvanas! Gādājiet sev somas, kas nenoveco, un neizsīkstošu mantu
debesīs, kur zagļi netuvojas un kodes nebojā!

<span id="an_12:34">12:34</span> Jo kur jūsu manta, tur arī jūsu sirdis.

<span id="an_12:35">12:35</span> Jūsu gurni lai ir apjozti un degoša
lāpa jūsu rokās!

<span id="an_12:36">12:36</span> Esiet līdzīgi ļaudīm, kas gaida savu
kungu no kāzām pārnākam, lai tūlīt atvērtu viņam, kad tas nāks un
klaudzinās!

<span id="an_12:37">12:37</span> Svētīgi tie kalpi, kurus kungs pārnākot
atradīs nomodā. Patiesi es jums saku, ka viņš apjozies nosēdinās tos,
un, tos apstaigādams, viņiem kalpos.

<span id="an_12:38">12:38</span> Un ja viņš nāktu otrā nakts maiņā, un
ja viņš nāktu trešajā sardzes maiņā un tā viņus atrastu, tad svētīgi šie
kalpi!

<span id="an_12:39">12:39</span> Bet tas jums jāzina: ja nama tēvs
zinātu, kurā stundā zaglis nāks, tad viņš paliktu nomodā un neatļautu
tam ielauzties savā namā.

<span id="an_12:40">12:40</span> Tā arī jūs esiet gatavi, jo Cilvēka
Dēls nāks tādā stundā, kad jūs to nedomājat.

<span id="an_12:41">12:41</span> Bet Pēteris sacīja Viņam: Kungs, vai tu
šo līdzību saki mums vai visiem?

<span id="an_12:42">12:42</span> Un Kungs sacīja: Kā tev šķiet, kas ir
tas uzticīgais un saprātīgais nama turētājs, ko Kungs iecēlis savai
saimei, lai viņš tai dotu laikā kviešu mēru?

<span id="an_12:43">12:43</span> Svētīgs tas kalps, ko kungs atnācis
atradīs tā darām.

<span id="an_12:44">12:44</span> Patiesi es jums saku: viņš iecels to
pār visiem saviem īpašumiem.

<span id="an_12:45">12:45</span> Bet ja šis kalps, savā sirdī sacīdams:
Mans kungs kavējas nākt, sāks sist kalpus un kalpones un ēdīs, un dzers,
un piedzersies,

<span id="an_12:46">12:46</span> Tad tā kalpa kungs nāks tanī dienā, kad
tas negaida, un stundā, kuru tas nezina, un atdalīs viņu, un dos tam tā
daļu ar neticīgajiem.

<span id="an_12:47">12:47</span> Bet šis kalps, kas zinādams sava kunga
gribu, nebūs sagatavojies un nepildīs viņa prātu, saņems daudz sitienu.

<span id="an_12:48">12:48</span> Bet kas nezinādams dara to, kas sodāms,
tas saņems maz sitienu. Bet no katra, kam daudz dots, daudz arī prasīs;
un kam daudz uzticēts, no tā daudz atprasīs.

<span id="an_12:49">12:49</span> Es atnācu uguni mest uz zemi, un mana
vēlēšanās ir, lai tā iedegtos.

<span id="an_12:50">12:50</span> Bet man jākristās kristībā: un kā es
ilgojos, kamēr tas notiks!

<span id="an_12:51">12:51</span> Jūs domājat, ka es esmu nācis mieru
nest virs zemes? Es jums saku nē, bet šķelšanos!

<span id="an_12:52">12:52</span> Jo no šī laika pieci vienā namā
sašķelsies: trīs pret diviem un divi pret trim.

<span id="an_12:53">12:53</span> Sašķelsies tēvs pret dēlu un dēls pret
savu tēvu, māte pret meitu un meita pret māti. Vīramāte pret savu
vedeklu un vedekla pret savu vīramāti.

<span id="an_12:54">12:54</span> Bet ļaudīm Viņš sacīja: Kad jūs redzat
rietumos paceļamies mākoni, jūs tūliņ sakāt: būs lietus; un tā arī
notiek.

<span id="an_12:55">12:55</span> Un kad pūš dienvidu vējš, jūs sakāt:
būs karstums; un tā notiek.

<span id="an_12:56">12:56</span> Jūs, liekuļi, par debess un zemes
izskatu jūs protat spriest, bet kāpēc jūs nespriežat par šo laikmetu?

<span id="an_12:57">12:57</span> Un kāpēc jūs nespriežat paši no sevis,
kas taisnīgi?

<span id="an_12:58">12:58</span> Bet ja tu ej ar savu pretinieku pie
priekšnieka, pūlies jau ceļā no tā atbrīvoties, lai viņš tevi neaizvestu
pie tiesneša un tiesnesis nenodotu tevi tiesas izpildītājam, un tiesas
izpildītājs neiemestu tevi cietumā!

<span id="an_12:59">12:59</span> Es tev saku: no turienes tu neiziesi,
kamēr nebūsi samaksājis pēdējo grasi.

<span id="an_13:1">13:1</span> Bet tanī pat laikā atnāca daži un ziņoja
Viņam par galilejiešiem, kuru asinis Pilāts sajauca ar to upuriem.

<span id="an_13:2">13:2</span> Un Viņš tiem atbildēja, sacīdams: Vai jūs
domājat, ka šie galilejieši bija lielāki grēcinieki nekā visi
galilejieši, tāpēc ka viņiem tā bij jācieš?

<span id="an_13:3">13:3</span> Es jums saku: nē; bet ja jūs par grēkiem
negandarīsiet, visi tāpat aiziesiet bojā.

<span id="an_13:4">13:4</span> Vai jūs domājat, ka tie astoņpadsmit, uz
kuriem nogāzās Siloes tornis un nosita viņus, bija vairāk vainīgi nekā
visi pārējie Jeruzalemes iedzīvotāji?

<span id="an_13:5">13:5</span> Es jums saku: nē; bet ja jūs par grēkiem
negandarīsiet, visi tāpat aiziesiet bojā.

<span id="an_13:6">13:6</span> Un Viņš sacīja tiem šo līdzību: Kādam
bija vīģes koks, iestādīts paša vīna dārzā; un viņš nāca un meklēja tanī
augļus, bet neatrada.

<span id="an_13:7">13:7</span> Tad viņš sacīja vīna dārza kopējam: Lūk,
jau trešo gadu nāku meklēt augļus šai vīģes kokā, bet neatrodu. Tāpēc
nocērt to, lai tas neaizņem zemi!

<span id="an_13:8">13:8</span> Bet tas atbildēja viņam, sacīdams: Kungs,
atstāj to vēl šogad, kamēr es to aprakšu un uzlikšu mēslus,

<span id="an_13:9">13:9</span> Varbūt tas nesīs augļus, bet ja nē, tad
nākotnē tu nocirtīsi to.

<span id="an_13:10">13:10</span> Un Viņš mācīja sabatos to sinagogā.

<span id="an_13:11">13:11</span> Un, lūk, sieviete: tai astoņpadsmit
gadu bija slimības gars; un viņa bija saliekta un nespēja pat augšup
paskatīties.

<span id="an_13:12">13:12</span> Jēzus, ieraudzījis viņu, pasauca to pie
sevis un sacīja tai: Sieviete, tu esi atbrīvota no savas slimības.

<span id="an_13:13">13:13</span> Un Viņš uzlika tai rokas; un tūdaļ tā
uzcēlās un godināja Dievu.

<span id="an_13:14">13:14</span> Bet sinagogas priekšnieks, saīdzis, ka
Jēzus dziedināja sabatā, sāka runāt ļaudīm, sacīdams: Ir sešas dienas,
kurās jāstrādā; tanīs nāciet un dziedinieties, bet ne sabatā!

<span id="an_13:15">13:15</span> Bet Kungs atbildēja viņam, sacīdams:
Jūs, liekuļi, vai katrs no jums sabatā neatraisa savu vērsi vai ēzeli no
siles un neved dzirdināt?

<span id="an_13:16">13:16</span> Bet vai nevajadzēja sabatā atraisīt no
šīm saitēm šo Ābrahama meitu, kuru sātans bija saistījis, lūk, jau
astoņpadsmit gadu?

<span id="an_13:17">13:17</span> Un kad Viņš to pateica, visi Viņa
pretinieki nosarka, bet visa tauta priecājās par visu, ko Viņš vareni
darīja.

<span id="an_13:18">13:18</span> Un Viņš sacīja: Kam līdzīga Dieva
valstība? Ar ko lai es to salīdzinu?

<span id="an_13:19">13:19</span> Tā līdzīga sinepju graudiņam, ko
cilvēks paņēma un iesēja savā dārzā; un tas auga un kļuva liels koks; un
debess putni mājoja tā zaros.

<span id="an_13:20">13:20</span> Un vēl Viņš sacīja: Ar ko lai es
salīdzinu Dieva valstību?

<span id="an_13:21">13:21</span> Tā līdzīga raugam, kuru sieviete paņēma
un iejauca trijos mēros miltu, kamēr viss sarūga.

<span id="an_13:22">13:22</span> Un Viņš, turpinādams ceļu uz
Jeruzalemi, apstaigāja pilsētas un miestus mācīdams.

<span id="an_13:23">13:23</span> Bet kāds sacīja Viņam: Kungs, vai maz
ir to, kas tiks pestīti?

<span id="an_13:24">13:24</span> Pūlieties ieiet caur šaurajām durvīm,
jo, es jums saku, daudzi meklēs ieiet, bet nevarēs.

<span id="an_13:25">13:25</span> Jo kad nama tēvs būs iegājis un durvis
noslēdzis, tad jūs, ārā stāvēdami, sāksiet pie durvīm klauvēt, sacīdami:
Kungs, atver mums! Tad Viņš, atbildēdams jums, sacīs: Es nezinu, no
kurienes jūs esat.

<span id="an_13:26">13:26</span> Tad jūs sāksiet runāt: Mēs Tavā
klātbūtnē ēdām un dzērām, un Tu mācīji mūsu ielās.

<span id="an_13:27">13:27</span> Un Viņš jums sacīs: Es nezinu, no
kurienes jūs esat; ejiet prom no manis, jūs, visi ļauna darītāji!

<span id="an_13:28">13:28</span> Tur būs raudāšana un zobu griešana, kad
redzēsiet Ābrahamu un Īzāku, un Jēkabu, un visus praviešus Dieva
valstībā, bet sevi izmestus ārā.

<span id="an_13:29">13:29</span> Un nāks no austrumiem un rietumiem, no
ziemeļiem un dienvidiem un ieņems vietu Dieva valstībā!

<span id="an_13:30">13:30</span> Un, lūk, ir pēdējie, kas būs pirmie, un
ir pirmie, kas būs pēdējie.

<span id="an_13:31">13:31</span> Tanī pat dienā nāca daži farizeji un
sacīja Viņam: Aizej un aizceļo no šejienes, jo Herods grib Tevi nonāvēt!

<span id="an_13:32">13:32</span> Un Viņš tiem sacīja: Ejiet un sakiet
šim lapsai: lūk, es izdzenu ļaunos garus un dziedinu slimos šodien un
rīt, bet trešajā dienā es pabeigšu.

<span id="an_13:33">13:33</span> Tomēr man šodien un rīt, un nākošajā
dienā jābūt ceļā, jo nepiedienas pravietim ārpus Jeruzalemes iet bojā.

<span id="an_13:34">13:34</span> Jeruzaleme, Jeruzaleme, kas nokauj
praviešus un akmeņiem nomētā tos, kas pie tevis sūtīti! Cik reizes es
gribēju savākt tavus bērnus, kā putns savāc savus cāļus zem spārniem,
bet tu to negribēji!

<span id="an_13:35">13:35</span> Lūk, jūsu nams tiks jums atstāts tukšs.
Bet es jums saku: jūs mani neredzēsiet, kamēr nāks laiks, kad jūs
sacīsiet: Svētīgs, kas nāk Kunga vārdā!

<span id="an_14:1">14:1</span> Un notika, ka Jēzus iegāja sabatā kāda
farizeju priekšnieka namā maizi ēst; un tie Viņu novēroja.

<span id="an_14:2">14:2</span> Un, lūk, tur bija Viņa priekšā kāds
ūdenssērdzīgs cilvēks.

<span id="an_14:3">14:3</span> Un Jēzus atbildēdams uzrunāja bauslības
mācītājus un farizejus, sacīdams: Vai atļauts sabatā dziedināt?

<span id="an_14:4">14:4</span> Bet viņi klusēja. Tad Viņš, pieskaroties,
izdziedināja to un atlaida.

<span id="an_14:5">14:5</span> Un Viņš uzrunāja tos, sacīdams: Ja kādam
no jums iekrīt akā ēzelis vai vērsis, vai tas tūdaļ sabatā to neizvelk?

<span id="an_14:6">14:6</span> Un tie nespēja Viņam nekā atbildēt?

<span id="an_14:7">14:7</span> Bet novērodams, ka ielūgtie izvēlas sev
pirmās vietas, Viņš stāstīja tiem līdzību, sacīdams:

<span id="an_14:8">14:8</span> Ja tevi kāds ieaicina kāzās, tad neieņem
pirmo vietu, jo varbūt viņš ir aicinājis kādu cienīgāku par tevi,

<span id="an_14:9">14:9</span> Un atnācis tas, kas tevi un viņu
ielūdzis, nesaka tev: Dod šim vietu, un tad ar kaunu tev būs jāieņem
pēdējā vieta.

<span id="an_14:10">14:10</span> Bet kad tevi kāds aicinās, ej un ieņem
pēdējo vietu, lai tad tas, kas tevi aicinājis, nāktu un sacītu tev:
Draugs, virzies augstāk! Tad tev būs gods viesu priekšā.

<span id="an_14:11">14:11</span> Jo katrs, kas sevi paaugstinās, tiks
pazemots, bet kas pazemosies, tas tiks paaugstināts.

<span id="an_14:12">14:12</span> Bet tam, kas Viņu bija ielūdzis, Viņš
sacīja: Ja tu sarīko pusdienas vai vakariņas, neaicini savus draugus,
nedz savus brāļus, nedz radus, nedz bagātus kaimiņus, ka viņi kādreiz
arī tevi neielūdz, un tad tu būsi saņēmis atlīdzību,

<span id="an_14:13">14:13</span> Bet ja tu rīko mielastu, aicini
nabagus, kropļus, klibus un aklus!

<span id="an_14:14">14:14</span> Un svētīgs tu būsi, jo viņiem nav ar ko
tev atlīdzināt, bet tev tiks atlīdzināts, kad taisnīgie augšāmcelsies.

<span id="an_14:15">14:15</span> To dzirdēdams, kāds no galda viesiem
sacīja Viņam: Svētīgs ir tas, kas ēdīs maizi Dieva valstībā.

<span id="an_14:16">14:16</span> Un Viņš tam sacīja: Kāds cilvēks
sarīkoja lielu mielastu un ielūdza daudzus.

<span id="an_14:17">14:17</span> Un mielasta stundā viņš sūtīja savu
kalpu pateikt ielūgtajiem, lai tie nāk, jo viss jau sagatavots.

<span id="an_14:18">14:18</span> Un visi reizē sāka aizbildināties.
Pirmais sacīja viņam: Es nopirku saimniecību, un man nepieciešami
jāaiziet to apskatīt; es lūdzu tevi, uzskati mani par aizbildinātu!

<span id="an_14:19">14:19</span> Un otrs sacīja: Es nopirku piecus vēršu
pārus un eju tos pārbaudīt; es lūdzu tevi, uzskati mani par
aizbildinātu!

<span id="an_14:20">14:20</span> Un cits sacīja: Es apprecēju sievu.
Tāpēc nevaru iet.

<span id="an_14:21">14:21</span> Un kalps pārnācis ziņoja par to savam
kungam. Tad nama tēvs kļuva dusmīgs un sacīja savam kalpam: Ej steigšus
gatvēs un pilsētas ielās un ved šurp nabagus un kropļus, un aklus, un
klibus.

<span id="an_14:22">14:22</span> Un kalps sacīja: Kungs, ir izpildīts,
kā tu pavēlēji, bet vēl ir vietas.

<span id="an_14:23">14:23</span> Un kungs sacīja kalpam: Ej uz
lielceļiem un sētmalām un spied visus nākt iekšā, lai mans nams
piepildītos!

<span id="an_14:24">14:24</span> Bet es jums saku, ka neviens no tiem
vīriem, kas tika aicināti, manu mielastu nebaudīs.

<span id="an_14:25">14:25</span> Bet daudz ļaužu gāja Viņam līdz; un,
pagriezies pret tiem, Viņš sacīja:

<span id="an_14:26">14:26</span> Ja kāds nāk pie manis un neienīst savu
tēvu un māti, un sievu, un bērnus, un brāļus, un māsas, un pat savu paša
dvēseli, tas nevar būt mans māceklis.

<span id="an_14:27">14:27</span> Un kas nenes savu krustu un neseko man,
tas nevar būt mans māceklis.

<span id="an_14:28">14:28</span> Jo kas no jums, gribēdams torni celt,
vispirms neapsēdīsies un neaprēķinās izdevumus, kas nepieciešami tā
nobeigšanai,

<span id="an_14:29">14:29</span> Lai vēlāk, pamatus ielicis un nespēdams
pabeigt, netiktu no visiem, kas to redz, izzobots,

<span id="an_14:30">14:30</span> Sakot: šis cilvēks iesāka gan celt, bet
nespēja pabeigt.

<span id="an_14:31">14:31</span> Jo kurš ķēniņš, kas domā karot ar otru
ķēniņu, neapsēdīsies un vispirms nepārliks, vai viņš spēj ar desmit
tūkstošiem pretoties tam, kas ar divdesmit tūkstošiem nāk pret viņu?

<span id="an_14:32">14:32</span> Pretējā gadījumā, tam vēl tālu esot,
viņš sūta sūtņus, lai lūgtu mieru.

<span id="an_14:33">14:33</span> Tā arī katrs no jums, kas neatsakās no
visa, kas viņam pieder, nevar būt mans māceklis.

<span id="an_14:34">14:34</span> Sāls ir laba lieta, bet ja sāls paliek
nederīga, kā lai to uzlabo?

<span id="an_14:35">14:35</span> Tā neder ne zemei, ne mēsliem, bet to
izmet ārā. Kam ausis dzirdēšanai, tas lai dzird!

<span id="an_15:1">15:1</span> Bet muitnieki un grēcinieki pulcējās ap
Viņu, lai Viņu dzirdētu.

<span id="an_15:2">15:2</span> Un farizeji un rakstu mācītāji kurnēja,
sacīdami: Šis pieņem grēciniekus un ēd kopā ar viņiem.

<span id="an_15:3">15:3</span> Un Viņš teica tiem šo līdzību, sacīdams:

<span id="an_15:4">15:4</span> Kurš cilvēks no jums, kam simts avis,
pazaudējot vienu no tām, neatstāj deviņdesmit deviņas tuksnesī un neiet
meklēt to, kas pazuda, kamēr viņš to atrod?

<span id="an_15:5">15:5</span> Un viņš, atradis to, priecādamies liek
savos plecos.

<span id="an_15:6">15:6</span> Un viņš, mājās pārnācis, sasauc draugus
un kaimiņus un saka viņiem: Priecājieties ar mani, jo es atradu savu
avi, kas bija pazudusi!

<span id="an_15:7">15:7</span> Es jums saku: tāpat debesīs būs lielāks
prieks par vienu grēcinieku, kas gandara par grēkiem, nekā par
deviņdesmit deviņiem taisnīgajiem, kam gandarīšanas nevajag.

<span id="an_15:8">15:8</span> Vai atkal: kura sieviete, kam desmit
drahmas, pazaudējusi vienu drahmu, neiededzinās sveci un neizslaucīs
māju, rūpīgi meklēdama, kamēr to neatradīs?

<span id="an_15:9">15:9</span> Un viņa, to atradusi, sasauc draudzenes
un kaimiņienes, sacīdama: Priecājieties ar mani, jo es atradu drahmu,
kuru biju pazaudējusi!

<span id="an_15:10">15:10</span> Es jums saku: tā Dieva eņģeļi
priecāsies par katru grēcinieku, kas gandara par grēkiem.

<span id="an_15:11">15:11</span> Un Viņš sacīja: Kādam cilvēkam bija
divi dēli.

<span id="an_15:12">15:12</span> Un jaunākais no viņiem sacīja tēvam:
Tēvs, dod man pienācīgo mantas daļu! Un viņš sadalīja mantu starp tiem.

<span id="an_15:13">15:13</span> Un pēc nedaudz dienām jaunākais dēls,
visu saņēmis, aizceļoja uz tālu zemi; un viņš, izšķērdīgi dzīvodams,
izšķieda savu mantu.

<span id="an_15:14">15:14</span> Un pēc tam, kad viņš visu bija
notērējis, tai zemē izcēlās liels bads; un arī viņš sāka ciest trūkumu.

<span id="an_15:15">15:15</span> Un viņš aizgāja un salīga pie kāda tās
zemes pilsoņa; un tas aizsūtīja viņu savā saimniecībā ganīt cūkas.

<span id="an_15:16">15:16</span> Un viņš gribēja piepildīt savu vēderu
sēnalām, ko cūkas ēda, bet neviens tam tās nedeva.

<span id="an_15:17">15:17</span> Bet viņš, iedziļinājies sevī, sacīja:
Cik daudz algādžu mana tēva namā, kam maizes pārpilnība, bet es mirstu
badā!

<span id="an_15:18">15:18</span> Es celšos un iešu pie sava tēva un
sacīšu viņam: tēvs, es esmu grēkojis pret debesīm un pret tevi.

<span id="an_15:19">15:19</span> Es vairs neesmu cienīgs saukties par
tavu dēlu; pieņem mani kā vienu no saviem algādžiem!

<span id="an_15:20">15:20</span> Un cēlies viņš gāja pie sava tēva. Bet,
tam vēl tālu esot, viņa tēvs to ieraudzīja un šim kļuva tā žēl; un viņš
steidzās tam pretī, krita ap kaklu un skūpstīja to.

<span id="an_15:21">15:21</span> Un dēls sacīja viņam: Tēvs, es esmu
grēkojis pret debesīm un pret tevi; es vairs neesmu cienīgs, ka mani
sauc par tavu dēlu.

<span id="an_15:22">15:22</span> Bet tēvs sacīja saviem kalpiem:
Steigšus atnesiet labākās drēbes un ietērpiet viņu, un sniedziet
gredzenu viņa rokai un kurpes viņa kājām,

<span id="an_15:23">15:23</span> Un atvediet nobarotu teļu un nokaujiet
to, un ēdīsim un priecāsimies,

<span id="an_15:24">15:24</span> Jo šis mans dēls, kas bija miris, ir
atkal dzīvs; kas bija zudis, ir atkal atrasts! Un viņi sāka dzīrot.

<span id="an_15:25">15:25</span> Bet viņa vecākais dēls bija tīrumā. Kad
viņš nāca un tuvojās mājai, tas dzirdēja mūziku un līksmību.

<span id="an_15:26">15:26</span> Un viņš, pasaucis vienu no kalpiem,
jautāja, kas tas ir.

<span id="an_15:27">15:27</span> Tas viņam sacīja: Tavs brālis pārnāca,
un tavs tēvs nokāva barotu teļu, jo viņš to sagaidījis veselu.

<span id="an_15:28">15:28</span> Bet viņš sadusmojās un negribēja iet
iekšā. Tad viņa tēvs iznāca un sāka to lūgt.

<span id="an_15:29">15:29</span> Un viņš atbildēja un sacīja savam
tēvam: Lūk, tik daudz gadus es tev kalpoju un nekad tavu pavēli
nepārkāpu, bet tu man nekad nedevi pat kazlēnu, lai es ar saviem
draugiem sarīkotu mielastu;

<span id="an_15:30">15:30</span> Bet kad šis tavs dēls, kas savu mantu
izšķiedis ar netiklēm, pārnāca, tu nokāvi viņam nobarotu teļu.

<span id="an_15:31">15:31</span> Tad viņš tam sacīja: Dēls, tu vienmēr
esi pie manis, un viss mans ir tavs;

<span id="an_15:32">15:32</span> Bet sarīkot mielastu un priecāties
vajadzēja, jo šis tavs brālis, kas bija miris, ir dzīvs; un kas bija
pazudis, ir atrasts.

<span id="an_16:1">16:1</span> Bet Viņš sacīja arī saviem mācekļiem:
Kāds cilvēks bija bagāts, un tam bija mantas pārvaldnieks. Un šis tika
viņam apsūdzēts, it kā tas izšķiežot tā mantu.

<span id="an_16:2">16:2</span> Un viņš, to pasaucis, sacīja tam: Ko es
dzirdu par tevi? Dod norēķinu par mantas pārvaldīšanu, jo tu
pārvaldnieks vairs nevarēsi būt!

<span id="an_16:3">16:3</span> Bet pārvaldnieks sacīja sevī: Ko lai es
daru, jo mans kungs atņem man mantas pārvaldīšanu? Rakt es nespēju,
ubagot kauns.

<span id="an_16:4">16:4</span> Es zinu, ko darīt, lai viņi mani uzņemtu
savās mājās, kad būšu atcelts no pārvaldīšanas.

<span id="an_16:5">16:5</span> Un viņš, ataicinājis pa vienam sava kunga
parādniekus, sacīja pirmajam: Cik tu esi manam kungam parādā?

<span id="an_16:6">16:6</span> Un tas viņam sacīja: Simts mucu eļlas. Un
viņš tam sacīja: Ņem savu parāda zīmi, apsēsties tūlīt un raksti
piecdesmit!

<span id="an_16:7">16:7</span> Tad viņš sacīja otram: Bet tu cik esi
parādā? Tas atbildēja: Simts mēru kviešu. Viņš tam sacīja: Ņem savu zīmi
un raksti astoņdesmit!

<span id="an_16:8">16:8</span> Un kungs palielīja netaisnīgo
pārvaldnieku, ka viņš gudri darījis, jo šīs pasaules bērni ir
atjautīgāki savā ciltī nekā gaismas bērni.

<span id="an_16:9">16:9</span> Un es jums saku: iegūstiet sev draugus no
netaisnas bagātības, lai tad, kad jūsu pietrūks, uzņemtu jūs mūžīgajos
mājokļos.

<span id="an_16:10">16:10</span> Kas uzticīgs vismazākajās lietās, tas
uzticīgs arī lielās, un kas ir netaisns vismazākajās lietās, tas arī
netaisns lielās.

<span id="an_16:11">16:11</span> Ja jau jūs netaisnas bagātības lietās
neesat bijuši uzticami, kas lai jums uztic to, kas ir patiess,

<span id="an_16:12">16:12</span> Un ja jūs svešās lietās neesat bijuši
uzticami, kas jums dos to, kas ir jūsu?

<span id="an_16:13">16:13</span> Neviens kalps nevar diviem kungiem
kalpot: vai nu viņš vienu nīdīs un citu mīlēs, vai vienam pakļausies un
otru atmetīs. Jūs nevarat kalpot Dievam un bagātībai.

<span id="an_16:14">16:14</span> Bet to visu dzirdēja farizeji, kas bija
mantkārīgi; un tie izsmēja Viņu.

<span id="an_16:15">16:15</span> Un Viņš tiem sacīja: Jūs esat tādi, kas
sevi attaisno cilvēku priekšā, bet Dievs pazīst jūsu sirdis, jo kas
cilvēkiem augsts, tas Dieva priekšā ir negantība.

<span id="an_16:16">16:16</span> Bauslība un pravieši turpinājās līdz
Jānim; no tā laika tiek sludināta Dieva valstība, un katrs ar spēku
laužas tanī.

<span id="an_16:17">16:17</span> Bet drīzāk debess un zeme zudīs, nekā
viena zīme no bauslības atkritīs.

<span id="an_16:18">16:18</span> Katrs, kas šķiras no savas sievas un
apprecē citu, pārkāpj laulību; un tas, kas apprecē tādu, kas no vīra
šķirta, pārkāpj laulību.

<span id="an_16:19">16:19</span> Bija kāds bagātnieks, kas ģērbās
purpurā un smalkā audeklā un katru dienu lepni dzīroja.

<span id="an_16:20">16:20</span> Un bija kāds nabags, vārdā Lācars, kas
gulēja pie viņa durvīm un bija augoņu pilns.

<span id="an_16:21">16:21</span> Viņš gribēja ēst druskas, kas krita no
bagātnieka galda; un neviens viņam tās nedeva, bet suņi nāca un laizīja
viņa augoņus.

<span id="an_16:22">16:22</span> Bet notika, ka nomira nabadzīgais; un
eņģeļi aiznesa viņu Ābrahama klēpī. Bet nomira arī bagātais un tika
paglabāts ellē.

<span id="an_16:23">16:23</span> Mokas ciezdams, viņš pacēla savas acis
un tālienē ieraudzīja Ābrahamu un Lācaru viņa klēpī.

<span id="an_16:24">16:24</span> Tad viņš sauca, sacīdams: Tēvs,
Ābraham, apžēlojies par mani un sūti Lācaru, lai viņš, sava pirksta galu
ūdenī iemērcis, dzesē manu mēli, jo es ciešu mokas šais liesmās!

<span id="an_16:25">16:25</span> Un Ābrahams sacīja viņam: Atminies,
dēls, ka tu savu labumu saņēmi, būdams dzīvs, turpretī Lācars - ļaunu.
Tagad viņš tiek iepriecināts, bet tev jācieš mokas.

<span id="an_16:26">16:26</span> Un pie tam starp mums un jums atrodas
liels bezdibenis, tā ka tie, kas no šejienes vēlētos aiziet pie jums, to
nespētu, tāpat arī pāriet no jums pie mums.

<span id="an_16:27">16:27</span> Un viņš sacīja: Tad es lūdzu tevi,
tēvs, sūti viņu mana tēva namā,

<span id="an_16:28">16:28</span> Jo man pieci brāļi; lai viņš tos
brīdina, ka arī tie nenonāk šai moku vietā!

<span id="an_16:29">16:29</span> Un Ābrahams sacīja tam: Tiem ir Mozus
un pravieši, lai viņi klausa tos!

<span id="an_16:30">16:30</span> Bet tas sacīja: Nē, Ābrahama tēv, bet
ja kāds no mirušajiem aiziet pie tiem, tad viņi gandarītu par grēkiem!

<span id="an_16:31">16:31</span> Bet viņš tam sacīja: Ja tie Mozu un
praviešus neklausa, tad arī, ja kāds no miroņiem uzceltos, tie neticēs.

<span id="an_17:1">17:1</span> Un Viņš sacīja saviem mācekļiem: Nav
iespējams, ka apgrēcība nenāktu; bet bēdas tam, caur ko tā nāk!

<span id="an_17:2">17:2</span> Labāk tādam būtu, ja viņam uzkārtu kaklā
dzirnakmeni un iemestu jūrā, nekā viņš apgrēcina vienu no šiem mazajiem.

<span id="an_17:3">17:3</span> Pielūkojiet paši sevi! Ja tavs brālis
grēko pret tevi, pamāci viņu! Bet ja tas to nožēlo, piedod tam!

<span id="an_17:4">17:4</span> Un ja viņš septiņas reizes dienā grēkotu
pret tevi un septiņas reizes grieztos pie tevis, sacīdams: es nožēloju,
tad piedod tam!

<span id="an_17:5">17:5</span> Un apustuļi sacīja Kungam: Vairo mūsu
ticību!

<span id="an_17:6">17:6</span> Bet Kungs sacīja: Ja jums būtu ticība kā
sinepju graudiņš un jūs sacītu šim zīdtārpu kokam: izraujies un
pārstādies jūrā, tad tas jums paklausītu.

<span id="an_17:7">17:7</span> Bet kurš no jums, kam ir kalps, arājs vai
gans, kad tas pārnāks no lauka, sacīs viņam: tūlīt nāc un sēdies pie
galda?

<span id="an_17:8">17:8</span> Vai viņš tam neteiks: pagatavo man ēdienu
un apjoz priekšautu, un apkalpo mani, kamēr es ēdīšu un dzeršu; un pēc
tam tu ēdīsi un dzersi.

<span id="an_17:9">17:9</span> Un vai viņš izsaka pateicību tam kalpam,
ka tas darīja to, ko tam pavēlēja?

<span id="an_17:10">17:10</span> Es nedomāju. Tā arī jūs, kad
izpildīsiet visu, kas jums uzdots, sakiet: Mēs esam nederīgi kalpi, mēs
darījām to, ko mums vajadzēja darīt.

<span id="an_17:11">17:11</span> Un, ejot uz Jeruzalemi, notika, ka Viņš
gāja caur Samarijas un Galilejas vidieni.

<span id="an_17:12">17:12</span> Un kādā miestā ieejot, Viņam pretim
nāca desmit spitālīgi vīrieši, kas apstājās notālēm.

<span id="an_17:13">17:13</span> Un paceltā balsī sacīja: Jēzu, Mācītāj,
apžēlojies par mums!

<span id="an_17:14">17:14</span> To ieraudzījis, Viņš sacīja: Ejiet un
parādieties priesteriem! Un notika, ka, tiem ejot, viņi kļuva tīri.

<span id="an_17:15">17:15</span> Bet viens no tiem, redzēdams, ka viņš
izdziedināts, griezās atpakaļ un skaļā balsī godināja Dievu,

<span id="an_17:16">17:16</span> Un nokrita uz sava vaiga pie Viņa
kājām, un pateicās; un tas bija samarietis.

<span id="an_17:17">17:17</span> Bet Jēzus atbildēja un sacīja: Vai
desmit nekļuva veseli? Kur ir deviņi?

<span id="an_17:18">17:18</span> Nav neviens atradies, kas būtu
atgriezies un Dievam godu devis, kā vien šis svešinieks.

<span id="an_17:19">17:19</span> Un Viņš tam sacīja: Celies un ej, jo
tava ticība tev palīdzējusi!

<span id="an_17:20">17:20</span> Bet farizeji jautāja Viņam: Kad nāks
Dieva valstība? Viņš tiem atbildēja un sacīja: Dieva valstība nenāk
redzamā veidā.

<span id="an_17:21">17:21</span> Un arī neteiks: Lūk, še ir, vai, lūk,
tur ir, jo, lūk, Dieva valstība ir jūsos pašos.

<span id="an_17:22">17:22</span> Un Viņš sacīja saviem mācekļiem: Nāks
dienas, kad jūs alksiet redzēt vienu Cilvēka Dēla dienu, bet
neredzēsiet.

<span id="an_17:23">17:23</span> Un jums sacīs: Lūk, še ir, un, lūk, tur
ir! Neejiet tur un nesekojiet tam!

<span id="an_17:24">17:24</span> Jo kā zem debesīm uzliesmojis zibens
apspīd to, kas zem debesīm ir, tā būs Cilvēka Dēls savā dienā.

<span id="an_17:25">17:25</span> Bet vispirms Viņam daudz vajag ciest un
no šīs cilts atmestam kļūt.

<span id="an_17:26">17:26</span> Un kā tas bija Noasa dienās, tā tas būs
arī Cilvēka Dēla dienās.

<span id="an_17:27">17:27</span> Tie ēda un dzēra; precēja sievas un
izdeva pie vīra līdz pat tai dienai, kad Noass iegāja šķirstā; un tad
nāca ūdensplūdi un iznīcināja visu.

<span id="an_17:28">17:28</span> Tāpat, kā tas notika Lata dienās: ēda,
dzēra, pirka un pārdeva, stādīja un būvēja;

<span id="an_17:29">17:29</span> Bet tai dienā, kad Lats izgāja no
Sodomas, lija uguns un sērs no debesīm un iznīcināja visus.

<span id="an_17:30">17:30</span> Gluži tāpat būs tai dienā, kad
parādīsies Cilvēka Dēls.

<span id="an_17:31">17:31</span> Ja kāds tanī stundā būs uz jumta, bet
viņa lietas - namā, tas lai nekāpj zemē tās paņemt, un ja kas tīrumā,
tas lai neatgriežas atpakaļ!

<span id="an_17:32">17:32</span> Pieminiet Lata sievu!

<span id="an_17:33">17:33</span> Kas savu dzīvību centīsies glābt, tas
to pazaudēs, bet kas to pazaudēs, tas to atgūs.

<span id="an_17:34">17:34</span> Es jums saku: tanī naktī divi būs vienā
gultā: vienu uzņems, bet otru atstās.

<span id="an_17:35">17:35</span> Divas kopā mals: vienu uzņems un otru
atstās; divi būs tīrumā: vienu uzņems un otru atstās.

<span id="an_17:36">17:36</span> Tad mācekļi jautāja Viņam, sacīdami:
Kur, Kungs?

<span id="an_17:37">17:37</span> Viņš tiem sacīja: Visur, kur miesa,
salasās arī ērgļi.

<span id="an_18:1">18:1</span> Bet vēl Viņš tiem stāstīja līdzību par
to, ka vienmēr vajag Dievu lūgt un nepagurt,

<span id="an_18:2">18:2</span> Sacīdams: Vienā pilsētā bija kāds
tiesnesis, kas Dieva nebijās un no cilvēkiem nekaunējās.

<span id="an_18:3">18:3</span> Bet kāda atraitne bija tanī pilsētā; un
viņa nāca pie viņa un sacīja: Aizstāvi mani pret manu pretinieku!

<span id="an_18:4">18:4</span> Un tas ilgu laiku negribēja. Bet pēc tam
viņš sevī sacīja: Lai gan es Dieva nebaidos un no cilvēkiem nekaunos,

<span id="an_18:5">18:5</span> Tomēr, lai šī atraitne mani
neapgrūtinātu, es spriedīšu tiesu, ka viņa, beigās atnākusi, neuzbruktu
man.

<span id="an_18:6">18:6</span> Bet Kungs sacīja: Klausieties, ko
netaisnais tiesnesis saka!

<span id="an_18:7">18:7</span> Un vai Dievs lai nespriestu taisnīgu
tiesu saviem izredzētajiem, kas dienu un nakti Viņu piesauc, un nebūtu
pacietīgs ar viņiem?

<span id="an_18:8">18:8</span> Es jums saku, ka Viņš drīz tiem spriedīs
taisnīgu tiesu. Tomēr, kā rādās, vai Cilvēka Dēls atnācis atradīs ticību
virs zemes?

<span id="an_18:9">18:9</span> Bet tiem, kas sevi uzskatīja taisnīgus
esam un citus nicināja, Viņš sacīja šo līdzību:

<span id="an_18:10">18:10</span> Divi cilvēki iegāja svētnīcā Dievu
lūgt. Viens bija farizejs un otrs muitnieks.

<span id="an_18:11">18:11</span> Farizejs nostājies sevī tā lūdza: Es
tev pateicos, Dievs, ka es neesmu tāds, kā citi cilvēki: laupītāji,
netaisnīgi, laulības pārkāpēji vai arī kā šis muitnieks!

<span id="an_18:12">18:12</span> Es gavēju divreiz nedēļā un dodu
desmito tiesu no visa, kas man ir.

<span id="an_18:13">18:13</span> Bet muitnieks, tālāk stāvēdams,
negribēja pat acis pacelt pret debesīm, bet, sitot pie savām krūtīm,
sacīja: Dievs, esi man, grēciniekam žēlīgs!

<span id="an_18:14">18:14</span> Es jums saku: šis aizgāja savās mājās
attaisnots, bet tas ne. Jo katrs, kas sevi paaugstina, tiks pazemināts.

<span id="an_18:15">18:15</span> Bet arī bērnus Viņam atnesa, lai Viņš
tiem pieskartos. Kad mācekļi to redzēja, tie norāja tos.

<span id="an_18:16">18:16</span> Bet Jēzus pasauca viņus un sacīja:
Laidiet bērnus pie manis nākt un neliedziet viņiem to, jo tādiem pieder
Dieva valstība!

<span id="an_18:17">18:17</span> Patiesi es jums saku: kas Dieva
valstību nepieņems kā bērns, tas tanī neieies.

<span id="an_18:18">18:18</span> Un kāds priekšnieks jautāja Viņam,
sacīdams: Labais Mācītāj, kas man jādara, lai es iemantotu mūžīgo dzīvi?

<span id="an_18:19">18:19</span> Bet Jēzus viņam sacīja: Kāpēc tu mani
sauc par labo? Neviens nav labs, kā vienīgi Dievs.

<span id="an_18:20">18:20</span> Baušļus tu zini: tev nebūs nokaut; tev
nebūs laulību pārkāpt; tev nebūs zagt; tev nebūs nepatiesu liecību dot;
tev būs tēvu un māti godāt.

<span id="an_18:21">18:21</span> Tas sacīja: To visu esmu izpildījis
kopš jaunības.

<span id="an_18:22">18:22</span> Jēzus, to dzirdēdams, sacīja viņam: Vēl
viena tev trūkst: pārdod visu, kas tev pieder, un dod nabagiem, tad tev
būs manta debesīs, un nāc, seko man!

<span id="an_18:23">18:23</span> To dzirdēdams, viņš noskuma, jo bija
ļoti bagāts.

<span id="an_18:24">18:24</span> Bet Jēzus, redzēdams viņu noskumušu,
sacīja: Cik grūti tiem, kam nauda, ieiet Dieva valstībā!

<span id="an_18:25">18:25</span> Vieglāk kamielim iziet caur adatas aci,
nekā bagātam ieiet Dieva valstībā.

<span id="an_18:26">18:26</span> Tad tie, kas dzirdēja, sacīja: Un kas
tad var kļūt pestīts?

<span id="an_18:27">18:27</span> Viņš tiem sacīja: Kas cilvēkiem nav
iespējams, tas iespējams Dievam.

<span id="an_18:28">18:28</span> Bet Pēteris sacīja: Lūk, mēs visu
atstājām un sekojām Tev.

<span id="an_18:29">18:29</span> Viņš tiem teica: Patiesi es jums saku:
nav neviena, kas atstājis māju vai vecākus, vai brāļus, vai sievu, vai
bērnus Dieva valstības dēļ

<span id="an_18:30">18:30</span> Un kas nesaņem daudz vairāk jau šinī
laikā, bet nākošajā mūžā mūžīgo dzīvi.

<span id="an_18:31">18:31</span> Bet Jēzus ņēma tos divpadsmit sev līdz
un sacīja viņiem: Lūk, mēs ejam uz Jeruzalemi; un viss izpildīsies, ko
pravieši rakstījuši par Cilvēka Dēlu.

<span id="an_18:32">18:32</span> Jo Viņu nodos pagāniem un apsmies, un
šaustīs, un apspļaudīs,

<span id="an_18:33">18:33</span> Un pēc šaustīšanas Viņu nonāvēs, bet
trešajā dienā Viņš celsies augšām.

<span id="an_18:34">18:34</span> Bet no tā viņi neko nesaprata; un šis
vārds palika tiem apslēpts; un viņi neaptvēra to, kas tika runāts.

<span id="an_18:35">18:35</span> Bet notika, kad Viņš tuvojās Jērikai,
kāds aklais sēdēja ceļmalā un ubagoja.

<span id="an_18:36">18:36</span> Un, kad viņš dzirdēja ļaužu pulku garām
ejam, tas jautāja, kas tas ir.

<span id="an_18:37">18:37</span> Bet viņam pateica, ka Jēzus Nācarietis
iet garām.

<span id="an_18:38">18:38</span> Tad viņš sauca, sacīdams: Jēzu, Dāvida
Dēls, apžēlojies par mani!

<span id="an_18:39">18:39</span> Bet tie, kas gāja priekšā, norāja viņu,
lai viņš ciestu klusu. Bet viņš vēl skaļāk sauca: Dāvida Dēls,
apžēlojies par mani!

<span id="an_18:40">18:40</span> Tad Jēzus apstājies lika viņu atvest
pie sevis. Un kad tas tuvojās, viņš jautāja tam,

<span id="an_18:41">18:41</span> Sacīdams: Ko tu gribi, lai es tev daru?
Bet viņš sacīja: Kungs, lai es redzu!

<span id="an_18:42">18:42</span> Un Jēzus sacīja viņam: Topi redzīgs,
tava ticība tevi glābusi.

<span id="an_18:43">18:43</span> Un tūdaļ viņš kļuva redzīgs un, Dievu
godinādams, sekoja Viņam. Un visa tauta, to redzēdama, godināja Dievu.

<span id="an_19:1">19:1</span> Un Viņš, iegājis Jērikā, gāja tai cauri.

<span id="an_19:2">19:2</span> Un, lūk, kāds cilvēks, vārdā Zahejs, kas
bija muitnieku priekšnieks un bagāts,

<span id="an_19:3">19:3</span> Meklēja Jēzu redzēt, kas Viņš ir, un
nevarēja ļaužu dēļ, jo bija mazs augumā.

<span id="an_19:4">19:4</span> Un tas, paskrējis uz priekšu, uzkāpa
vīģes kokā, lai Viņu redzētu, jo tur Viņam bija jāiet garām.

<span id="an_19:5">19:5</span> Un kad Jēzus atnāca tai vietā, Viņš, uz
augšu paskatījies, ieraudzīja to un sacīja viņam: Zahej, kāp steigšus
zemē, jo šodien man jāpaliek tavā namā!

<span id="an_19:6">19:6</span> Un tas steigšus nokāpa un uzņēma Viņu ar
prieku.

<span id="an_19:7">19:7</span> To redzot, visi kurnēja, sacīdami, ka
Viņš apmeties pie grēcīga cilvēka.

<span id="an_19:8">19:8</span> Bet Zahejs piecēlies sacīja Kungam: Lūk,
Kungs, pusi no savas mantas es atdodu nabagiem; un es atdošu
četrkārtīgi, ja es kādam to būtu nokrāpis.

<span id="an_19:9">19:9</span> Jēzus sacīja viņam: Šodien šim namam
notikusi pestīšana, jo arī šis ir Ābrahama dēls.

<span id="an_19:10">19:10</span> Jo Cilvēka Dēls nācis meklēt un pestīt
to, kas bija zudis.

<span id="an_19:11">19:11</span> Tiem klausoties, Viņš turpināja un
sacīja līdzību, jo Viņš bija tuvu Jeruzalemei; un tie domāja, ka Dieva
valstība tūliņ parādīsies.

<span id="an_19:12">19:12</span> Viņš sacīja: Kāds dižciltīgs cilvēks
aizgāja tālās zemēs, lai iegūtu sev valsti un atgrieztos atpakaļ.

<span id="an_19:13">19:13</span> Un viņš, pasaucis savus desmit kalpus,
deva tiem desmit minas un sacīja viņiem: Tirgojieties, kamēr es
pārnākšu!

<span id="an_19:14">19:14</span> Bet viņa pilsoņi ienīda to; un tie
sūtīja sūtņus viņam pakaļ un sacīja: Mēs nevēlamies, ka šis valdītu pār
mums.

<span id="an_19:15">19:15</span> Un notika, ka viņš, valsti ieguvis,
atgriezās atpakaļ un lika pasaukt kalpus, kuriem viņš bija devis naudu,
lai uzzinātu, cik katrs ietirgojis.

<span id="an_19:16">19:16</span> Tad nāca pirmais un sacīja: Kungs, tava
mina nopelnīja desmit minas.

<span id="an_19:17">19:17</span> Viņš tam sacīja: Pareizi, labais kalps,
tu biji uzticams mazās lietās; tu valdīsi pār desmit pilsētām.

<span id="an_19:18">19:18</span> Un otrs atnāca un sacīja: Kungs, tava
mina nopelnīja piecas minas.

<span id="an_19:19">19:19</span> Un viņš tam sacīja: Arī tu valdi pār
piecām pilsētām.

<span id="an_19:20">19:20</span> Un vēl cits nāca un sacīja: Kungs, še
ir tava mina. Es to biju noglabājis sviedrautā.

<span id="an_19:21">19:21</span> Jo es baidījos tevis, tāpēc ka tu esi
bargs cilvēks: tu ņem, ko neesi nolicis, un pļauj, ko neesi sējis.

<span id="an_19:22">19:22</span> Viņš sacīja tam: Nekrietnais kalps, ar
tavu muti es tevi tiesāju. Tu zināji, ka esmu bargs cilvēks, kas ņem, ko
nav nolicis, un pļauj, ko nav sējis.

<span id="an_19:23">19:23</span> Un kāpēc tu neatdevi manu naudu
maiņgaldā, lai es pārnācis atprasītu to ar augļiem!

<span id="an_19:24">19:24</span> Un klātesošiem viņš teica: Atņemiet
viņam minu un dodiet tam, kam desmit minas!

<span id="an_19:25">19:25</span> Un tie sacīja viņam: Kungs, viņam jau
desmit minas!

<span id="an_19:26">19:26</span> Bet es jums saku: katram, kam ir, tiks
dots, lai viņam būtu pārpilnība; bet no tā, kam nav, tiks ņemts arī tas,
kas viņam ir. (Mt.13,12; 25,29; Mk.4,25)

<span id="an_19:27">19:27</span> Bet tos manus ienaidniekus, kas
negribēja, lai es pār viņiem valdītu, atvediet šurp un nogaliniet manā
priekšā!

<span id="an_19:28">19:28</span> Un to teicis, Viņš, iedams uz
Jeruzalemi, turpināja ceļu.

<span id="an_19:29">19:29</span> Un notika, kad Viņš tuvojās Betfāgai un
Betānijai pie kalna, kas saucas Olīvkalns, ka Viņš sūtīja divus savus
mācekļus,

<span id="an_19:30">19:30</span> Sacīdams: Ejiet uz miestu, kas jūsu
priekšā! Un jūs ieiedami atradīsiet piesietu ēzeļa mātes kumeļu, uz kura
vēl neviens cilvēks nav sēdējis; atraisiet to un atvediet!

<span id="an_19:31">19:31</span> Un ja kāds jūs jautās, kāpēc jūs to
atraisāt, tad sakiet viņam tā: Kungs vēlas tā pakalpojumu.

<span id="an_19:32">19:32</span> Un tie, kas bija sūtīti, aizgāja un
atrada kumeļu stāvam, kā viņš tiem bija sacījis.

<span id="an_19:33">19:33</span> Bet kad viņi raisīja kumeļu vaļā, tā
īpašnieki sacīja tiem: Kāpēc jūs atraisāt kumeļu?

<span id="an_19:34">19:34</span> Un viņi atbildēja: Kungam to vajag.

<span id="an_19:35">19:35</span> Un viņi atveda to pie Jēzus. Un viņi,
savas drēbes kumeļam uzklājuši, uzsēdināja Jēzu.

<span id="an_19:36">19:36</span> Bet, Viņam jājot, tie izklāja savas
drēbes ceļā.

<span id="an_19:37">19:37</span> Un kad Viņš jau tuvojās Olīvkalna
nogāzei, viss mācekļu pulks sāka priecīgi skaļā balsī godināt Dievu par
visiem brīnumiem, ko viņi bija redzējuši,

<span id="an_19:38">19:38</span> Sacīdami: Svētīgs, Ķēniņš, kas nāk
Kunga vārdā! Miers debesīs un gods augstībā!

<span id="an_19:39">19:39</span> Un daži farizeji ļaužu pulkā sacīja
Viņam: Mācītāj, apsauc savus mācekļus!

<span id="an_19:40">19:40</span> Viņš tiem sacīja: Es jums saku: ja viņi
klusētu, kliegtu akmeņi.

<span id="an_19:41">19:41</span> Un Viņš, pienācis tuvāk un uzlūkodams
pilsētu, raudāja par to, sacīdams:

<span id="an_19:42">19:42</span> Kaut jel arī tu atzītu un pat šinī tavā
dienā, kas pie tava miera vajadzīgs! Bet tagad tas apslēpts tavām acīm:

<span id="an_19:43">19:43</span> Jo nāks dienas pār tevi, kad tavi
ienaidnieki aplenks tevi vaļņiem; un tie ielenks tevi un spiedīs tevi no
visām pusēm;

<span id="an_19:44">19:44</span> Un viņi nospiedīs tevi zemē un tavus
bērnus, kas tevī ir, un neatstās tevī akmeni uz akmens, tāpēc ka tu
neatzini savas piemeklēšanas dienu.

<span id="an_19:45">19:45</span> Un Viņš, iegājis svētnīcā, sāka dzīt
ārā tos, kas tanī pārdeva un pirka,

<span id="an_19:46">19:46</span> Sacīdams viņiem: Ir rakstīts: mans nams
ir lūgšanas nams, bet jūs esat padarījuši to par slepkavu bedri.
(Is.56,7; Jer.7,11)

<span id="an_19:47">19:47</span> Un viņš katru dienu mācīja svētnīcā.
Bet augstie priesteri un rakstu mācītāji, un tautas priekšnieki meklēja
Viņu nonāvēt;

<span id="an_19:48">19:48</span> Un tie neizprata, ko Viņam darīt, jo
visa tauta neatlaidīgi klausījās Viņā.

<span id="an_20:1">20:1</span> Un notika, kad Viņš kādā dienā svētnīcā
mācīja tautu un sludināja tai evaņģēliju, ka augstie priesteri un rakstu
mācītāji kopā ar vecākajiem sapulcējās

<span id="an_20:2">20:2</span> Un jautāja Viņam, sacīdami: Saki mums, kā
varā Tu to dari, vai kas ir, kas Tev šo varu devis?

<span id="an_20:3">20:3</span> Bet Jēzus atbildēja un sacīja viņiem: Arī
es jums jautāšu vienu vārdu. Atbildiet man:

<span id="an_20:4">20:4</span> Vai Jāņa kristība bija no debesīm, vai no
cilvēkiem?

<span id="an_20:5">20:5</span> Bet viņi sevī domāja, sacīdami: Ja mēs
teiksim: no debesīm, Viņš mums sacīs: Kāpēc tad jūs neticējāt viņam?

<span id="an_20:6">20:6</span> Bet ja mēs teiksim: no cilvēkiem, tad
visa tauta mūs nomētās akmeņiem, jo viņa pārliecināta, ka Jānis ir
pravietis.

<span id="an_20:7">20:7</span> Un viņi atbildēja: Mēs nezinām, no
kurienes.

<span id="an_20:8">20:8</span> Un Jēzus sacīja viņiem: Arī es jums
nesaku, kā varā es to daru.

<span id="an_20:9">20:9</span> Bet Viņš sāka stāstīt tautai šādu
līdzību: Kāds cilvēks iestādīja vīna dārzu un iznomāja to vīnkopjiem,
bet pats palika tālumā ilgāku laiku.

<span id="an_20:10">20:10</span> Savā laikā viņš aizsūtīja savu kalpu
pie strādniekiem, lai tie dotu viņam no vīna dārza augļiem. Bet tie sita
viņu un aizsūtīja tukšā.

<span id="an_20:11">20:11</span> Un viņš aizsūtīja vēl otru kalpu. Bet
tie arī šo sita, apsmēja un aizsūtīja tukšā.

<span id="an_20:12">20:12</span> Un viņš aizsūtīja vēl trešo, bet arī šo
tie ievainoja un izmeta ārā.

<span id="an_20:13">20:13</span> Tad vīna dārza kungs sacīja: Ko man
darīt? Es sūtīšu savu mīļo dēlu; varbūt, redzēdami to, tie viņu ievēros.

<span id="an_20:14">20:14</span> Kad strādnieki ieraudzīja viņu, tie
sevī domāja un sacīja: Šis ir mantinieks; nogalināsim viņu, un mantojums
būs mūsu!

<span id="an_20:15">20:15</span> Un tie, izmetuši viņu no vīna dārza
ārā, nonāvēja to. Ko nu gan darīs tiem vīna dārza kungs?

<span id="an_20:16">20:16</span> Viņš atnāks un iznīcinās šos dārzniekus
un vīna dārzu atdos citiem. To dzirdēdami, tie sacīja Viņam: Tas
nedrīkst notikt!

<span id="an_20:17">20:17</span> Bet Viņš, tos uzlūkodams, sacīja: ko
tad tas nozīmē, kas rakstīts: akmens, ko atmeta namdari, kļuva par
stūrakmeni?

<span id="an_20:18">20:18</span> Katrs, kas uz šo akmeni kritīs,
sašķīdīs, bet uz ko tas kritīs, to sadragās. (Ps.117,22; Is.28,16;
Mt.21,42; Apd.4,11; Rom.9,33; 1.Pēt.2,7)

<span id="an_20:19">20:19</span> Un augstie priesteri un rakstu
mācītāji, saprazdami, ka Viņš par tiem runā šo līdzību, tanī pat stundā
meklēja pielikt pie Viņa rokas, bet baidījās tautas.

<span id="an_20:20">20:20</span> Un tie, novērodami Viņu, sūtīja
spiegus, kas izlikās taisnīgi, lai notvertu Viņu vārdos un nodotu Viņu
priekšniecībai un zemes soģa varai.

<span id="an_20:21">20:21</span> Un tie jautāja Viņam, sacīdami:
Mācītāj, mēs zinām, ka tu pareizi runā un māci, un neskaties uz personu,
bet patiesībā māci Dieva ceļu;

<span id="an_20:22">20:22</span> Vai mums atļauts maksāt nodokļus
ķeizaram, vai nē?

<span id="an_20:23">20:23</span> Bet Viņš, izpratis to viltību, sacīja
viņiem: Kāpēc jūs mani kārdināt?

<span id="an_20:24">20:24</span> Parādiet man denāriju! Kā attēls un
virsraksts uz tā? Tie atbildēja Viņam, sacīdami: Ķeizara!

<span id="an_20:25">20:25</span> Un Viņš tiem sacīja: Tad atdodiet
ķeizaram, kas ir ķeizara, un Dievam, kas ir Dieva!

<span id="an_20:26">20:26</span> Un tie nespēja notvert Viņu vārdos
tautas priekšā un, izbrīnījušies par Viņa atbildi, apklusa.

<span id="an_20:27">20:27</span> Bet tad pienāca daži no saducejiem, kas
noliedz augšāmcelšanos, un jautāja Viņam,

<span id="an_20:28">20:28</span> Sacīdami: Mācītāj, Mozus mums
rakstījis: ja kam nomirst brālis, kam sieva, bet nav bērnu, tad lai viņa
brālis apprecē tā sievu un rada savam brālim pēcnācējus!

<span id="an_20:29">20:29</span> Bija septiņi brāļi. Pirmais apprecēja
sievu un, būdams bez bērniem, nomira.

<span id="an_20:30">20:30</span> Un nākošais apprecēja viņu un nomira,
būdams arī bez bērniem.

<span id="an_20:31">20:31</span> Un trešais apprecēja viņu; tāpat visi
septiņi, neatstādami bērnus, nomira.

<span id="an_20:32">20:32</span> Beigās pēc visiem nomira sieva.

<span id="an_20:33">20:33</span> Kā sieva viņa būs augšāmcelšanās brīdī,
jo septiņiem viņa bijusi sieva?

<span id="an_20:34">20:34</span> Un Jēzus viņiem sacīja: Šīs pasaules
bērni precējas un tiek precēti.

<span id="an_20:35">20:35</span> Bet tie, kas tiks atzīti augšāmcelšanās
un tās dzīves cienīgi, ne precēsies, ne sievas ņems.

<span id="an_20:36">20:36</span> Un arī mirt viņi vairs nevarēs, jo tie
līdzīgi eņģeļiem; un viņi ir Dieva bērni, jo tie ir augšāmcelšanās
bērni.

<span id="an_20:37">20:37</span> Bet ka miroņi celsies augšām, uz to
norādīja arī Mozus pie ērkšķu krūma, kur viņš sacīja: Kungs ir Ābrahama
Dievs un Īzāka Dievs, un Jēkaba Dievs.

<span id="an_20:38">20:38</span> Bet Viņš nav mirušo, bet dzīvo Dievs,
jo Viņam visi dzīvo.

<span id="an_20:39">20:39</span> Bet daži rakstu mācītāji atbildēja
Viņam, sacīdami: Mācītāj, Tu labi pateici.

<span id="an_20:40">20:40</span> Un tie neuzdrošinājās vairs neko Viņam
jautāt.

<span id="an_20:41">20:41</span> Bet Viņš tiem sacīja: Kā tad saka, ka
Kristus ir Dāvida Dēls?

<span id="an_20:42">20:42</span> Un pats Dāvids psalmu grāmatā saka:
Kungs sacīja manam Kungam: sēdies pie manas labās rokas,

<span id="an_20:43">20:43</span> Iekams es Tavus ienaidniekus lieku par
pakāju Tavām kājām. (Ps.109,1)

<span id="an_20:44">20:44</span> Tātad Dāvids sauc Viņu par Kungu; un kā
tad Viņš tā dēls?

<span id="an_20:45">20:45</span> Bet Viņš, visai tautai dzirdot, sacīja
saviem mācekļiem:

<span id="an_20:46">20:46</span> Sargieties no rakstu mācītājiem, kas
vēlas staigāt garajos svārkos un mīl sveicienus laukumos, un pirmos
sēdekļus sinagogās, un ieņemt goda vietas mielastos,

<span id="an_20:47">20:47</span> Kas, izlikdamies garas lūgšanas
skaitām, aprij atraitņu mājas! Šie saņems lielāku sodu.

<span id="an_21:1">21:1</span> Tad Viņš, pacēlis savas acis, redzēja
bagātos metam savus ziedojumus upuru traukā.

<span id="an_21:2">21:2</span> Bet Viņš redzēja arī kādu nabaga
atraitni, divas artaviņas iemetam.

<span id="an_21:3">21:3</span> Un Viņš sacīja: Patiesi es jums saku, ka
šī nabaga atraitne ziedoja vairāk nekā visi,

<span id="an_21:4">21:4</span> Jo šie visi ziedoja Dievam dāvanas no tā,
kas tiem palika pāri, bet šī no savas trūcības upurēja visu savu iztiku,
kas tai bija.

<span id="an_21:5">21:5</span> Un kad daži runāja par svētnīcu, ka tā
skaistiem akmeņiem un dāvanām izgreznota, Viņš sacīja:

<span id="an_21:6">21:6</span> Nāks dienas, kad no tā, ko jūs redzat, ne
akmens uz akmens nepaliks, ko nenopostīs.

<span id="an_21:7">21:7</span> Bet tie jautāja Viņam, sacīdami: Mācītāj,
kad tas notiks, un kāda zīme tam, kad tas sāks izpildīties?

<span id="an_21:8">21:8</span> Viņš sacīja: Pielūkojiet, ka jūs
nepieviļ! Jo daudzi nāks manā vārdā, sacīdami: Es tas esmu, un tas laiks
ir pienācis. Bet neejiet tiem pakaļ!

<span id="an_21:9">21:9</span> Bet kad jūs dzirdēsiet par kariem un
nemieriem, nebīstieties! Tam visam iepriekš jānotiek, bet tūdaļ vēl nav
gals.

<span id="an_21:10">21:10</span> Tad Viņš tiem sacīja: Tauta celsies
pret tautu un valsts pret valsti.

<span id="an_21:11">21:11</span> Un vietu vietām būs lielas zemestrīces
un mēris, un bads, un šausmas, un lielas zīmes no debesīm.

<span id="an_21:12">21:12</span> Bet pirms visa tā viņi pacels pret jums
savas rokas un vajās jūs, nododot sinagogām un cietumiem, un vedīs jūs
ķēniņu un valdnieku priekšā mana vārda dēļ.

<span id="an_21:13">21:13</span> Bet tas notiks jums par liecību.

<span id="an_21:14">21:14</span> Tad nu apņematies savās sirdīs nedomāt
par to, ko jūs atbildēsiet!

<span id="an_21:15">21:15</span> Jo es jums došu valodu un gudrību,
kurai visi jūsu pretinieki nespēs pretoties un pretī runāt.

<span id="an_21:16">21:16</span> Pat vecāki un brāļi, un radi, un draugi
jūs nodos un dažus no jums nonāvēs.

<span id="an_21:17">21:17</span> Un visi jūs ienīdīs mana vārda dēļ;

<span id="an_21:18">21:18</span> Bet neviens mats no jūsu galvas
nepazudīs.

<span id="an_21:19">21:19</span> Savā pacietībā jūs iemantosiet savas
dvēseles.

<span id="an_21:20">21:20</span> Bet kad jūs redzēsiet karaspēku
ielencam Jeruzalemi, tad ziniet, ka tās izpostīšana pienākusi.

<span id="an_21:21">21:21</span> Tad tie, kas Jūdejā, lai bēg kalnos,
kas pilsētā, lai iet ārā, un kas tās apkārtnē, lai neieiet tanī!

<span id="an_21:22">21:22</span> Jo šīs ir atmaksas dienas, lai
izpildītos viss, kas rakstīts.

<span id="an_21:23">21:23</span> Bet bēdas grūtniecēm un zīdītājām tanīs
dienās, jo liela apspiešana nāks pār zemi un dusmas pār šo tautu.

<span id="an_21:24">21:24</span> Un no zobena asmens tie kritīs, un tos
kā gūstekņus aizvedīs visās tautās, un pagāni mīdīs Jeruzalemi, iekams
izpildīsies pagānu laiks.

<span id="an_21:25">21:25</span> Un būs zīmes pie saules un mēness, un
zvaigznēm, un jūras kaukšanas un plūdu dēļ bailes tautām virs zemes.

<span id="an_21:26">21:26</span> Cilvēki bailēs sastings, gaidot, kas
nāks pār visu pasauli, jo debesu stiprumi sakustēsies.

<span id="an_21:27">21:27</span> Un tad redzēs Cilvēka Dēlu nākam
padebesī lielā varā un godībā.

<span id="an_21:28">21:28</span> Bet kad tas viss sāks piepildīties,
skatieties un paceliet savas galvas, jo jūsu pestīšana tuvojas!

<span id="an_21:29">21:29</span> Un Viņš tiem sacīja līdzību: Uzlūkojiet
vīģes koku un visus kokus!

<span id="an_21:30">21:30</span> Kad tiem jau augļi metas, tad ziniet,
ka vasara tuvu.

<span id="an_21:31">21:31</span> Tāpat arī jūs, redzot to notiekam,
ziniet, ka Dieva valstība tuvu.

<span id="an_21:32">21:32</span> Patiesi es jums saku: Šī cilts
neizzudīs, iekams viss tas notiks.

<span id="an_21:33">21:33</span> Debess un zeme zudīs, bet mani vārdi
nezudīs.

<span id="an_21:34">21:34</span> Bet pielūkojiet, ka jūsu sirdis kādreiz
neapgrūtinātu pārēšanās, piedzeršanās un šīs dzīves rūpes, un ka šī
diena nepienāktu jums negaidīta.

<span id="an_21:35">21:35</span> Jo kā valgs tā nāks pār visiem, kas
dzīvo virs zemes.

<span id="an_21:36">21:36</span> Tāpēc esiet nomodā un vienmēr lūdziet
Dievu, lai jūs būtu cienīgi stāties Cilvēka Dēla priekšā un izbēgtu no
visa tā, kas notiks!

<span id="an_21:37">21:37</span> Tā Viņš dienas pavadīja, mācīdams
svētnīcā, bet naktīs Viņš gāja un palika kalnā, ko sauc par Olīvkalnu.

<span id="an_21:38">21:38</span> Bet visa tauta rīta agrumā steidzās pie
Viņa, lai svētnīcā Viņu klausītos.

<span id="an_22:1">22:1</span> Bet tuvojās neraudzētās maizes svētki, ko
sauc par Lieldienām.

<span id="an_22:2">22:2</span> Un augstie priesteri un rakstu mācītāji
meklēja, kā Jēzu nonāvēt, bet viņi baidījās no ļaudīm.

<span id="an_22:3">22:3</span> Bet sātans bija iegājis Jūdasā, ko sauca
par Iskariotu, vienā no tiem divpadsmit.

<span id="an_22:4">22:4</span> Un viņš nogāja un sarunājās ar augstajiem
priesteriem un priekšniekiem, kā Viņu tiem nodot.

<span id="an_22:5">22:5</span> Un tie priecājās un piesolīja dot viņam
naudu.

<span id="an_22:6">22:6</span> Un viņš apsolīja un meklēja izdevību, kā
Viņu tiem nodot, ļaudīm nezinot.

<span id="an_22:7">22:7</span> Bet pienāca neraudzētās maizes diena, kad
vajadzēja nokaut Lieldienu jēru.

<span id="an_22:8">22:8</span> Un Viņš sūtīja Pēteri un Jāni, sacīdams:
Ejiet un sagatavojiet mums Lieldienas jēru, lai mēs ēstu!

<span id="an_22:9">22:9</span> Bet viņi sacīja: Kur Tu vēlies, lai mēs
tās sataisītu?

<span id="an_22:10">22:10</span> Un Viņš tiem sacīja: Lūk, pilsētā
ieejot, jūs sastapsiet kādu cilvēku, kas nesīs ūdens krūzi; sekojiet
viņam tai namā, kurā viņš ieies,

<span id="an_22:11">22:11</span> Un sakiet nama kungam: Mācītājs tev
jautā: kur ir telpa, kur es ar saviem mācekļiem varētu svinēt
Lieldienas?

<span id="an_22:12">22:12</span> Un viņš jums parādīs lielu, izklātu
ēdamistabu; tur arī sagatavojiet!

<span id="an_22:13">22:13</span> Un tie aizgājuši atrada, kā Viņš tiem
bija sacījis, un sataisīja Lieldienas jēru.

<span id="an_22:14">22:14</span> Un kad pienāca stunda, Viņš novietojās
un divpadsmit apustuļi ar Viņu.

<span id="an_22:15">22:15</span> Un Viņš tiem sacīja: Es ilgoties
ilgojos ēst šo Lieldienu jēru kopā ar jums, pirms es ciešu.

<span id="an_22:16">22:16</span> Jo es jums saku, ka no šī laika to
vairs neēdīšu, iekams tās izpildīsies Dieva valstībā.

<span id="an_22:17">22:17</span> Un Viņš, biķeri paņēmis, pateicās un
sacīja: Ņemiet un daliet savā starpā!

<span id="an_22:18">22:18</span> Jo es jums saku: Es nedzeršu no vīna
koka augļiem, iekams nenāks Dieva valstība.

<span id="an_22:19">22:19</span> Tad Viņš paņēma maizi un, izsacījis
pateicību, lauza to un deva viņiem, sacīdams: Šī ir mana Miesa, kas par
jums top dota. To dariet man par piemiņu!

<span id="an_22:20">22:20</span> Tāpat Viņš ņēma biķeri pēc vakarēdiena,
sacīdams: Šis biķeris ir jaunā derība manās Asinīs, kas par jums top
izlietas.

<span id="an_22:21">22:21</span> Bet, lūk, mana nodevēja rokas ir ar
mani uz galda.

<span id="an_22:22">22:22</span> Jo Cilvēka Dēls aiziet, kā tas ir
nolemts, bet bēdas tam cilvēkam, kas Viņu nodod!

<span id="an_22:23">22:23</span> Un visi sāka apjautāties savstarpēji,
kurš gan tas no viņiem būtu, kas to darīs?

<span id="an_22:24">22:24</span> Bet izcēlās starp viņiem arī ķilda,
kurš, šķiet, esot no tiem lielākais?

<span id="an_22:25">22:25</span> Bet Viņš tiem sacīja: Pagānu ķēniņi
valda pār viņiem, un viņu varas nesējus sauc par labdariem.

<span id="an_22:26">22:26</span> Bet jūs tā ne. Kas no jums lielāks, lai
kļūst kā mazākais, bet priekšnieks kā kalps;

<span id="an_22:27">22:27</span> Jo kas ir lielāks: vai tas, kas atrodas
pie galda, vai tas, kas apkalpo? Taču tas, kas atrodas pie galda. Bet es
jūsu vidū esmu kā tāds, kas kalpo.

<span id="an_22:28">22:28</span> Bet jūs esat tie, kas pastāvējuši pie
manis manos pārbaudījumos.

<span id="an_22:29">22:29</span> Un es jums novēlu valstību, kā to man
sagatavojis mans Tēvs,

<span id="an_22:30">22:30</span> Lai jūs ēstu un dzertu pie mana galda
manā valstībā un sēdētu troņos, tiesājot divpadsmit Izraēļa ciltis.

<span id="an_22:31">22:31</span> Un Kungs sacīja: Sīman! Sīman! Lūk,
sātans meklē jūs sijāt kā kviešus,

<span id="an_22:32">22:32</span> Bet es lūdzu par tevi, lai tava ticība
nemitētos; un tu, kādreiz atgriezies, stiprini savus brāļus!

<span id="an_22:33">22:33</span> Tas Viņam sacīja: Kungs, es esmu gatavs
iet ar Tevi cietumā un nāvē!

<span id="an_22:34">22:34</span> Bet Viņš sacīja: Es tev saku, Pēter,
šodien vēl gailis nebūs nodziedājis, iekams tu trīsreiz būsi noliedzis,
ka mani pazīsti. Un Viņš tiem sacīja:

<span id="an_22:35">22:35</span> Kad es jūs sūtīju bez naudas maka un
somas, un kurpēm, vai jums kā trūka?

<span id="an_22:36">22:36</span> Bet viņi atbildēja: Nekā! Bet es jums
saku: tagad, kam naudas maks, lai ņem līdz arī somu, un kam nav, tas lai
pārdod svārkus un pērk zobenu!

<span id="an_22:37">22:37</span> Jo es jums saku, ka vēl pie manis
jāpiepildās tam, kas rakstīts: Un noziedzniekam Viņš pieskaitīts. jo
tas, kas par mani rakstīts, piepildās.

<span id="an_22:38">22:38</span> Bet viņi sacīja: Kungs, lūk, te ir divi
zobeni. Un Viņš tiem sacīja: Diezgan!

<span id="an_22:39">22:39</span> Un izgājis, Viņš pēc ieraduma gāja uz
Olīvkalnu; un mācekļi sekoja Viņam.

<span id="an_22:40">22:40</span> Un Viņš, tai vietā nonācis, sacīja
tiem: Lūdziet Dievu, lai jūs nekristu kārdināšanā!

<span id="an_22:41">22:41</span> Un Viņš attālinājās no tiem akmens
metiena tālumā un, ceļos nometies, lūdza Dievu,

<span id="an_22:42">22:42</span> Sacīdams: Tēvs, ja Tu vēlies, atņem šo
biķeri no manis! Tomēr ne mans, bet Tavs prāts lai notiek!

<span id="an_22:43">22:43</span> Bet eņģelis no debesīm parādījās Viņam
un stiprināja Viņu. Un Viņš, nāves baiļu pārņemts, lūdza Dievu jo
karstāk.

<span id="an_22:44">22:44</span> Un Viņa sviedri kļuva kā asins lāses,
kas pilēja zemē.

<span id="an_22:45">22:45</span> Un Viņš, piecēlies no lūgšanas, gāja
pie saviem mācekļiem un atrada tos no skumjām aizmigušus.

<span id="an_22:46">22:46</span> Un Viņš tiem sacīja: Ko jūs guļat?
Celieties un lūdziet Dievu, lai jūs neiekristu kārdināšanā!

<span id="an_22:47">22:47</span> Vēl Viņam runājot, lūk, ļaužu pūlis un
viens no tiem divpadsmit, Jūdass vārdā, kas gāja tiem priekšgalā,
tuvojās Jēzum, lai Viņu skūpstītu.

<span id="an_22:48">22:48</span> Bet Jēzus viņam sacīja: Jūdas, vai tu
skūpstīdams nodod Cilvēka Dēlu?

<span id="an_22:49">22:49</span> Bet tie, kas pie Viņa bija, redzot, kam
jānotiek, sacīja Viņam: Kungs, vai lai cērtam ar zobenu?

<span id="an_22:50">22:50</span> Un viens no viņiem cirta augstā
priestera kalpam un nocirta tam labo ausi.

<span id="an_22:51">22:51</span> Bet Jēzus atbildēja, sacīdams:
Apstājieties, diezgan! Un Viņš, pieskāries tā ausij, izdziedināja to.

<span id="an_22:52">22:52</span> Bet Jēzus augstajiem priesteriem un
svētnīcas priekšniekiem, un vecākajiem, kas pret Viņu bija sanākuši,
sacīja: Kā pret slepkavu jūs esat izgājuši ar zobeniem un milnām.

<span id="an_22:53">22:53</span> Kad es ik dienas ar jums biju svētnīcā,
jūs nepacēlāt savas rokas pret mani; bet šī ir jūsu stunda un tumsības
vara.

<span id="an_22:54">22:54</span> Un tie Viņu apcietināja un veda augstā
priestera namā. Bet Pēteris sekoja no tālienes.

<span id="an_22:55">22:55</span> Un viņi, sakūruši uguni pagalma vidū,
sēdēja ap to, un Pēteris bija starp tiem.

<span id="an_22:56">22:56</span> Kāda kalpone, redzēdama viņu sēžam
gaismā, uzlūkoja to un sacīja: Šis arī bija ar Viņu.

<span id="an_22:57">22:57</span> Bet tas noliedza Viņu, sacīdams:
Sieviet, es Viņu nepazīstu.

<span id="an_22:58">22:58</span> Un pēc brīža cits, viņu redzēdams,
sacīja: Arī tu esi viens no viņiem. Bet Pēteris sacīja: Cilvēk, es
neesmu.

<span id="an_22:59">22:59</span> Un kad apmēram viena stunda bija
pagājusi, kāds cits apstiprināja, sacīdams: Patiesi, arī šis pie Viņa
bija, jo arī viņš ir galilejietis.

<span id="an_22:60">22:60</span> Bet Pēteris sacīja: Cilvēk, es nezinu,
ko tu runā! Un tūdaļ, viņam vēl runājot, iedziedājās gailis.

<span id="an_22:61">22:61</span> Un Kungs pagriezās un uzlūkoja Pēteri.
Un Pēteris atminējās Kunga vārdu, ko Viņš sacīja: Pirms gailis dziedās,
tu mani trīsreiz noliegsi.

<span id="an_22:62">22:62</span> Un Pēteris, izgājis ārā, rūgti raudāja.

<span id="an_22:63">22:63</span> Un vīri, kas Viņu apsargāja, izsmēja un
šaustīja Viņu.

<span id="an_22:64">22:64</span> Un tie apklāja Viņu, un sita Viņu sejā,
un jautāja Viņam, sacīdami: Pravieto, kas ir tas, kas Tevi sita?

<span id="an_22:65">22:65</span> Un daudz citus zaimus tie teica Viņam.

<span id="an_22:66">22:66</span> Un kad uzausa diena, sapulcējās tautas
vecākie un augstie priesteri, un rakstu mācītāji un aizveda Viņu savas
augstās tiesas priekšā, sacīdami: Ja Tu esi Kristus, tad saki mums to!

<span id="an_22:67">22:67</span> Un Viņš tiem sacīja: Ja es jums teikšu,
jūs man neticēsiet.

<span id="an_22:68">22:68</span> Bet ja es jautāšu, jūs neatbildēsiet un
mani neatbrīvosiet,

<span id="an_22:69">22:69</span> Bet no šī laika Cilvēka Dēls sēdēs pie
Dieva spēka labās rokas.

<span id="an_22:70">22:70</span> Tad visi sacīja: Tātad tu esi Dieva
Dēls? Viņš teica: Jūs sakāt, ka es tas esmu.

<span id="an_22:71">22:71</span> Bet viņi sacīja: Kādas liecības mums
vēl vajag? Jo mēs paši to dzirdējām no Viņa mutes.

<span id="an_23:1">23:1</span> Un viss viņu pulks cēlās un aizveda Viņu
pie Pilāta.

<span id="an_23:2">23:2</span> Un tie sāka Viņu apsūdzēt, sacīdami: Mēs
atradām, ka Viņš jauc mūsu tautu un ka Viņš aizliedz ķeizaram maksāt
nodokļus un saka, ka Viņš ir Kristus - Karalis.

<span id="an_23:3">23:3</span> Un Pilāts jautāja Viņam, sacīdams: Vai Tu
esi jūdu ķēniņš? Bet Viņš atbildēja un sacīja: Tu to saki.

<span id="an_23:4">23:4</span> Tad Pilāts sacīja augstajiem priesteriem
un ļaužu pulkam: Es nekādas vainas neatrodu pie šī Cilvēka.

<span id="an_23:5">23:5</span> Un tie uzmācās viņam, sacīdami: Viņš kūda
tautu, mācīdams visā Jūdejā, sākot ar Galileju līdz šejienei.

<span id="an_23:6">23:6</span> Bet Pilāts, dzirdēdams par Galileju,
jautāja, vai šis cilvēks ir galilejietis.

<span id="an_23:7">23:7</span> Un uzzinājis, ka Viņš ir no Heroda
apgabala, tas aizsūtīja Viņu pie Heroda, kas pats tanīs dienās bija
Jeruzalemē.

<span id="an_23:8">23:8</span> Bet Herods, ieraudzījis Jēzu, ļoti
priecājās, jo tas no seniem laikiem Viņu gribēja redzēt, jo daudz par
Viņu bija dzirdējis, un cerēja no Viņa redzēt kādu brīnumu.

<span id="an_23:9">23:9</span> Un tas daudz vārdiem Viņu izjautāja, bet
Viņš tam nekā neatbildēja.

<span id="an_23:10">23:10</span> Bet augstie priesteri un rakstu
mācītāji stāvēja un uzmācīgi Viņu apsūdzēja.

<span id="an_23:11">23:11</span> Tad Herods ar saviem kareivjiem, viņu
nonicinājis, izsmiekla dēļ apģērba Viņu baltās drēbēs un aizsūtīja
atpakaļ pie Pilāta.

<span id="an_23:12">23:12</span> Un tanī dienā Herods un Pilāts kļuva
draugi, jo iepriekš viņi bija ienaidnieki savā starpā.

<span id="an_23:13">23:13</span> Bet Pilāts, sasaucis augstos priesterus
un priekšniekus, un tautu,

<span id="an_23:14">23:14</span> Sacīja viņiem: Jūs atvedāt pie manis šo
cilvēku, it kā Viņš būtu tautas kūdītājs; lūk, es Viņu izjautāju jūsu
klātbūtnē un neatradu pie šī Cilvēka nevienas no tām vainām, kādās jūs
Viņu apsūdzat;

<span id="an_23:15">23:15</span> Un Herods arī ne, jo es jūs aizsūtīju
pie viņa un, lūk, nekas nav darīts, ar ko Viņš nāvi būtu pelnījis.

<span id="an_23:16">23:16</span> Tāpēc es Viņu sodīšu un atbrīvošu.

<span id="an_23:17">23:17</span> Bet svētkos viņam vajadzēja tiem vienu
atbrīvot.

<span id="an_23:18">23:18</span> Bet viss pūlis kliedza, sacīdams: Nost
šo, un atlaid mums Barabu,

<span id="an_23:19">23:19</span> Kas pilsētā kādas notikušās sacelšanās
un slepkavības dēļ bija ielikts cietumā.

<span id="an_23:20">23:20</span> Un Pilāts, gribēdams Jēzu atbrīvot,
atkal runāja viņiem,

<span id="an_23:21">23:21</span> Bet tie kliedza, sacīdami: Sit Viņu
krustā, sit Viņu krustā!

<span id="an_23:22">23:22</span> Bet trešo reiz viņš tiem teica: Ko tad
Viņš ļaunu darījis? Es nekādas vainas, kas pelna nāvi, pie Viņa
neatrodu. Tāpēc es Viņu pārmācīšu un atlaidīšu.

<span id="an_23:23">23:23</span> Bet tie turpināja viņam uzmākties,
skaļi kliedzot, pieprasīdami, lai Viņu sistu krustā; un viņu kliegšana
pieņēmās.

<span id="an_23:24">23:24</span> Tad Pilāts nolēma izpildīt viņu lūgumu.

<span id="an_23:25">23:25</span> Un viņš tiem atbrīvoja to, kas
slepkavības un sacelšanās dēļ bija ieslodzīts cietumā, ko tie bija
lūguši, bet Jēzu nodeva viņu iegribai.

<span id="an_23:26">23:26</span> Un kad Viņu veda, tie aizturēja kādu
Sīmani no Kirēnes, kas nāca no laukiem, un uzlika viņam krustu, lai nes
to Jēzum pakaļ.

<span id="an_23:27">23:27</span> Bet Viņam sekoja liels pulks ļaužu un
sieviešu, kas Viņu apraudāja un nožēloja.

<span id="an_23:28">23:28</span> Bet Jēzus, pagriezies pret tām, sacīja:
Jeruzalemes meitas, neraudiet par mani, bet raudiet pašas par sevi un
savu bērnu dēļ!

<span id="an_23:29">23:29</span> Jo nāks dienas, kad sacīs: Svētīgas
neauglīgās un tā miesas, kas nav dzemdējušas, un krūtis, kas nav
barojušas.

<span id="an_23:30">23:30</span> Tad sāks runāt kalniem: gāzieties pār
mums, un uz pakalniem: apklājiet mūs!

<span id="an_23:31">23:31</span> Jo, ja to dara ar zaļu koku, kas notiks
ar nokaltušo?

<span id="an_23:32">23:32</span> Bet līdz ar Viņu tika vestidivi citi
ļaundari, lai viņus nogalinātu.

<span id="an_23:33">23:33</span> Un kad tie nonāca vietā, kas saucas
Kalvārija, tur tie sita Viņu un slepkavas krustā: vienu pa labi, otru pa
kreisi.

<span id="an_23:34">23:34</span> Bet Jēzus sacīja: Tēvs, piedod viņiem,
jo tie nezina, ko dara. Un tie, dalot Viņa drēbes, meta kauliņus.

<span id="an_23:35">23:35</span> Un ļaudis stāvēja un skatījās; un
priekšnieki kopā ar tiem izsmēja Viņu, sacīdami: Citiem Viņš palīdzēja,
- lai glābj sevi, ja Viņš ir Kristus, Dieva izredzētais.

<span id="an_23:36">23:36</span> Arī kareivji, Viņu izsmiedami, nāca un
sniedza Viņam etiķi,

<span id="an_23:37">23:37</span> Un sacīja: Ja Tu esi jūdu ķēniņš, tad
glāb sevi!

<span id="an_23:38">23:38</span> Un bija arī virs Viņa uzraksts,
rakstīts grieķu un latīņu, un ebreju valodā: Šis ir jūdu Ķēniņš.

<span id="an_23:39">23:39</span> Bet viens no tiem ļaundariem, kas bija
piesists krustā, zaimoja Viņu, sacīdams: Ja Tu esi Kristus, tad glāb
sevi un mūs!

<span id="an_23:40">23:40</span> Bet otrs atbildēdams norāja viņu un
sacīja: Pats tu, būdams tanī pat sodā, nebīsties Dieva!

<span id="an_23:41">23:41</span> Jo mēs taču saņemam taisnīgi un
pienācīgi par mūsu darbiem, bet Viņš nekā ļauna nav darījis.

<span id="an_23:42">23:42</span> Un viņš sacīja Jēzum: Kungs, piemini
mani, kad Tu nāksi savā valstībā!

<span id="an_23:43">23:43</span> Un Jēzus sacīja viņam: Patiesi, es tev
saku: šodien tu būsi ar mani paradīzē.

<span id="an_23:44">23:44</span> Bet bija ap sesto stundu, un tumsa
iestājās līdz pat devītajai stundai.

<span id="an_23:45">23:45</span> Un saule aptumšojās, un priekškars
svētnīcā pārplīsa vidū pušu.

<span id="an_23:46">23:46</span> Un Jēzus sauca skaļā balsī, sacīdams:
Tēvs, Tavās rokās es nododu savu garu! Un Viņš, to teikdams, izdvesa
garu.

<span id="an_23:47">23:47</span> Bet simtnieks, redzēdams to, kas
notika, godināja Dievu, sacīdams: Patiesi, šis Cilvēks bija taisnīgs!

<span id="an_23:48">23:48</span> Un viss ļaužu pulks, kas bija klāt pie
šī šausmu skata, redzot notikušo, sita savās krūtīs un atgriezās
atpakaļ.

<span id="an_23:49">23:49</span> Bet visi Viņa pazīstamie un sievietes,
kas ar Viņu bija nākušas no Galilejas, to redzēdamas, stāvēja nostāk.

<span id="an_23:50">23:50</span> Un, lūk, viens vīrs, Jāzeps vārdā,
būdams labs un taisnīgs cilvēks, kas bija pilsētas pārvaldes loceklis,

<span id="an_23:51">23:51</span> No Arimatejas, Jūdejas pilsētas, kas
arī pats gaidīja Dieva valstību, nepiekrita to lēmumiem un darbiem;

<span id="an_23:52">23:52</span> Šis aizgāja pie Pilāta un lūdza Jēzus
miesas.

<span id="an_23:53">23:53</span> Un viņš tās noņēma un ietina audeklā,
un ielika izcirstā kapā, kur vēl neviens nebija glabāts.

<span id="an_23:54">23:54</span> Un tā bija sagatavošanās diena, un
sabats jau tuvojās.

<span id="an_23:55">23:55</span> Bet sekotājas sievietes, kas ar Viņu
bija nākušas no Galilejas, redzēja kapu un to, kā Viņa miesas tika
noliktas.

<span id="an_23:56">23:56</span> Un atgriezušās, viņas sagatavoja
smaržas un svaidāmās zāles, bet sabatu saskaņā ar bauslību tās pavadīja
klusu.

<span id="an_24:1">24:1</span> Bet pirmajā nedēļas dienā ļoti agri viņas
atnāca pie kapa, nesdamas smaržas, ko tās bija sagatavojušas.

<span id="an_24:2">24:2</span> Un tās atrada akmeni no kapa noveltu,

<span id="an_24:3">24:3</span> Un viņas gāja iekšā, bet Kunga Jēzus
miesas neatrada.

<span id="an_24:4">24:4</span> Un notika, kamēr viņas bija savā prātā
satriektas par to, lūk, divi vīri spožās drānās piebiedrojās viņām.

<span id="an_24:5">24:5</span> Un kad tās pārbijušās vērsa savu seju
pret zemi, viņi tām sacīja: Ko jūs meklējat dzīvo starp mirušajiem?

<span id="an_24:6">24:6</span> Viņa šeit nav, bet Viņš ir augšāmcēlies.
Atminieties, ko Viņš jums teica, kamēr vēl bija Galilejā,

<span id="an_24:7">24:7</span> Sacīdams: Cilvēka Dēlam jābūt nodotam
cilvēku - grēcinieku rokās, jātop krustā sistam un trešajā dienā jāceļas
no miroņiem.

<span id="an_24:8">24:8</span> Un tās atminējās Viņa vārdus.

<span id="an_24:9">24:9</span> Un viņas, atgriezušās no kapa, paziņoja
to visu tiem vienpadsmit un visiem pārējiem.

<span id="an_24:10">24:10</span> Bet tur bija Marija Magdalēna un
Joanna, un Marija, Jēkaba māte, un citas, kas ar tām bija un kas
apustuļiem to sacīja.

<span id="an_24:11">24:11</span> Un šie vārdi tiem izlikās neprātīgi; un
tie viņām neticēja.

<span id="an_24:12">24:12</span> Bet Pēteris piecēlies aizskrēja pie
kapa un, pieliecies uz priekšu, ieraudzīja vienīgi noliktos autus un
aizgāja, brīnīdamies sevī par notikušo.

<span id="an_24:13">24:13</span> Un, lūk, divi no viņiem tanī pat dienā
gāja uz miestu, vārdā Emmaus, kas atradās sešdesmit stadiju attālumā no
Jeruzalemes.

<span id="an_24:14">24:14</span> Un viņi savā starpā sarunājās par visu
to, kas bija noticis.

<span id="an_24:15">24:15</span> Un notika, ka, viņiem sarunājoties un
vienam otru izvaicājot, arī pats Jēzus tuvojās un gāja kopā ar viņiem.

<span id="an_24:16">24:16</span> Bet viņu acis tika turētas, lai tie
Viņu nepazītu.

<span id="an_24:17">24:17</span> Un Viņš tiem sacīja: Kas tās par runām,
ko jūs, iedami, savā starpā runājat un esat noskumuši?

<span id="an_24:18">24:18</span> Tad viens, kam vārds Kleofass,
atbildēja Viņam, sacīdams: Vai Tu viens pats esi tāds svešinieks
Jeruzalemē, kas nezina, kas tur šinīs dienās noticis?

<span id="an_24:19">24:19</span> Un Viņš tiem sacīja: Kas tad? Un viņi
teica: Par Jēzu no Nācaretes, kas bija pravietis, varens darbos un
vārdos Dieva un visas tautas priekšā,

<span id="an_24:20">24:20</span> Un ka augstie priesteri un mūsu
priekšnieki nodeva Viņu pazudināšanai nāvē un piesita Viņu krustā.

<span id="an_24:21">24:21</span> Bet mēs cerējām, ka Viņš atpestīs
Izraēli; un šodien ir trešā diena pēc visa tā, kas notika.

<span id="an_24:22">24:22</span> Bet arī dažas no mūsu sievietēm, kas
pirms gaismas bijušas pie kapa, izbiedēja mūs.

<span id="an_24:23">24:23</span> Un tās, neatradušas Viņa miesu, nāca un
sacīja: Šīs arī eņģeļu parādīšanos redzējušas. Kas saka, ka Viņš dzīvo.

<span id="an_24:24">24:24</span> Un daži no mūsējiem aizgāja pie kapa un
viss bija tā, kā sievietes bija sacījušas, bet Viņu neatrada.

<span id="an_24:25">24:25</span> Tad Viņš tiem sacīja: Jūs, neprašas un
sirdskūtrie, lai ticētu visam tam, ko pravieši runājuši!

<span id="an_24:26">24:26</span> Vai Kristum tā nebija jācieš un jāieiet
savā godībā?

<span id="an_24:27">24:27</span> Un, iesākdams no Mozus un visiem
praviešiem, Viņš tiem izskaidroja visus Rakstus, kas par Viņu bija
uzrakstīti.

<span id="an_24:28">24:28</span> Un viņi tuvojās miestam, kurp tie gāja,
bet Viņš izlikās tālāk ejot.

<span id="an_24:29">24:29</span> Bet tie Viņu ļoti lūdza, sacīdami:
Paliec ar mums, jo vakars jau metas un diena tuvojas beigām! Un Viņš
iegāja pie tiem.

<span id="an_24:30">24:30</span> Un notika, ka Viņš, būdams ar tiem pie
galda, paņēma maizi un svētīja, un lauza, un pasniedza to viņiem.

<span id="an_24:31">24:31</span> Tad viņu acis atvērās; un tie pazina
Viņu, bet Viņš nozuda no to acīm.

<span id="an_24:32">24:32</span> Un viņi teica viens otram: Vai mūsu
sirds nedega mūsos, kad Viņš ceļā runāja mums, atklādams mums Rakstus?

<span id="an_24:33">24:33</span> Un tai pašā stundā viņi cēlās,
atgriezās Jeruzalemē un atrada sanākušus tos vienpadsmit un arī tos, kas
ar viņiem bija;

<span id="an_24:34">24:34</span> Tie sacīja: Kungs patiesi augšāmcēlies
un parādījās Sīmanim.

<span id="an_24:35">24:35</span> Un viņi stāstīja, kas notika ceļā, un
kā tie, kad Viņš lauza maizi, to pazina.

<span id="an_24:36">24:36</span> Bet kamēr viņi tā runāja, Jēzus
nostājās viņu vidū un sacīja tiem: Miers jums, nebīstieties, es tas
esmu!

<span id="an_24:37">24:37</span> Bet viņi iztrūkās un izbijušies domāja
garu redzam.

<span id="an_24:38">24:38</span> Un Viņš sacīja tiem: Kāpēc esat tā
izbijušies un kāpēc tādas domas rodas jūsu sirdīs?

<span id="an_24:39">24:39</span> Skatiet manas rokas un kājas, jo es
pats tas esmu! Taustiet un redziet, jo garam miesas un kaulu nav, kā to
redzat man!

<span id="an_24:40">24:40</span> Un Viņš, to sacījis, tiem parādīja
rokas un kājas.

<span id="an_24:41">24:41</span> Bet kad viņi priekā vēl neticēja un
brīnījās, Viņš tiem sacīja: Vai jums ir šeit kas ēdams?

<span id="an_24:42">24:42</span> Un tie Viņam atnesa gabalu ceptas zivs
un kāri medus.

<span id="an_24:43">24:43</span> Un kad Viņš to klātbūtnē bija ēdis,
paņēmis atlikušo, viņš deva tiem.

<span id="an_24:44">24:44</span> Un Viņš tiem sacīja: Šie ir vārdi, ko
es jums sacīju, vēl pie jums būdams, ka nepieciešami visam bija
jāpiepildās, kas par mani rakstīts Mozus bauslībā un praviešos, un
psalmos.

<span id="an_24:45">24:45</span> Tad Viņš tiem atvēra prātu, lai
izprastu Rakstus.

<span id="an_24:46">24:46</span> Un Viņš tiem sacīja: Jo tā rakstīts un
tā Kristum vajadzēja ciest un trešajā dienā no miroņiem augšāmcelties.

<span id="an_24:47">24:47</span> Un Viņa vārdā jāsludina grēku
gandarīšana un grēku piedošana visām tautām, sākot ar Jeruzalemi.

<span id="an_24:48">24:48</span> Bet jūs esat liecinieki par šo visu.

<span id="an_24:49">24:49</span> Un es jums sūtu sava Tēva apsolīto, bet
jūs palieciet pilsētā, kamēr tiksiet tērpti spēkā no augšienes!

<span id="an_24:50">24:50</span> Un Viņš tos izveda ārā līdz Betānijai,
un savas rokas pacēlis, svētīja tos.

<span id="an_24:51">24:51</span> Un notika, ka Viņš, svētījot tos,
attālinājās no tiem un pacēlās debesīs.

<span id="an_24:52">24:52</span> Bet tie pielūguši Viņu, lielā priekā
atgriezās Jeruzalemē.

<span id="an_24:53">24:53</span> Un viņi vienmēr bija svētnīcā,
godinādami un teikdami Dievu. Amen.

------------------------------------------------------------------------

[Next: John](joh)
