[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](luk)  [Next](act) 

------------------------------------------------------------------------

### Latvian Bible: John

<span id="an_1:1">1:1</span> Iesākumā bija Vārds, un Vārds bija pie
Dieva, un Dievs bija Vārds.

<span id="an_1:2">1:2</span> Tas iesākumā bija pie Dieva.

<span id="an_1:3">1:3</span> No Viņa viss radies, un bez Viņa nekas nav
radies, kas radīts.

<span id="an_1:4">1:4</span> Viņā bija dzīvība, un dzīvība bija cilvēku
gaisma.

<span id="an_1:5">1:5</span> Un gaisma spīd tumsībā, bet tumsība to
neuzņēma.

<span id="an_1:6">1:6</span> Bija cilvēks, Dieva sūtīts, vārdā Jānis.

<span id="an_1:7">1:7</span> Viņš nāca liecības dēļ, lai liecinātu par
gaismu, lai visi ticētu caur viņu.

<span id="an_1:8">1:8</span> Viņš nebija gaisma, bet lai liecinātu par
gaismu.

<span id="an_1:9">1:9</span> Bija patiesa Gaisma, kas apgaismo katru
cilvēku, kas nāk šinī pasaulē.

<span id="an_1:10">1:10</span> Viņš bija pasaulē, un pasaule ir Viņa
radīta, un pasaule Viņu neatzina.

<span id="an_1:11">1:11</span> Viņš nāca savā īpašumā, bet savējie Viņu
neuzņēma.

<span id="an_1:12">1:12</span> Bet kuri Viņu uzņēma, kas tic Viņa
vārdam, tiem Viņš deva varu kļūt par Dieva bērniem.

<span id="an_1:13">1:13</span> Kas ne no asinīm, ne no miesas iegribas,
ne no vīra gribas, bet no Dieva dzimuši.

<span id="an_1:14">1:14</span> Un Vārds kļuva miesa un dzīvoja starp
mums; un mēs redzējām Viņa godību, Tēva Vienpiedzimušā godību, pilnu
žēlastības un patiesības.

<span id="an_1:15">1:15</span> Jānis liecina par Viņu un sauc, sacīdams:
Šis bija Tas, par ko es sacīju: kas pēc manis nāks, Tas bija pirms
manis, jo Viņš bija agrāk nekā es,

<span id="an_1:16">1:16</span> Jo no Viņa pilnības mēs visi esam
saņēmuši žēlastību pēc žēlastības.

<span id="an_1:17">1:17</span> Jo Mozus deva bauslību, bet žēlastība un
patiesība notika caur Jēzu Kristu.

<span id="an_1:18">1:18</span> Dievu neviens nekad nav redzējis:
vienpiedzimušais Dēls, kas ir Tēva klēpī, To atklāja.

<span id="an_1:19">1:19</span> Un šī ir Jāņa liecība, kad jūdi no
Jeruzalemes sūtīja pie tā priesterus un levītus, lai jautātu Viņam: Kas
tu esi?

<span id="an_1:20">1:20</span> Un viņš atzinās un neliedzās; un viņš
apliecināja: Es neesmu Kristus.

<span id="an_1:21">1:21</span> Un tie jautāja Viņam: Kas tad? Vai tu esi
Elijs? Un viņš sacīja: Es neesmu. Vai tu esi pravietis? Un viņš
atbildēja: Nē!

<span id="an_1:22">1:22</span> Tad tie viņam sacīja: Kas tad tu esi?
Mums taču jādod atbilde tiem, kas mūs sūtīja. Ko tu pats par sevi saki?

<span id="an_1:23">1:23</span> Viņš sacīja: Es esmu saucēja balss
tuksnesī. Sataisiet Kunga ceļu, kā to teicis pravietis Isajs! (Is.40, 3)

<span id="an_1:24">1:24</span> Un atsūtītie bija farizeji.

<span id="an_1:25">1:25</span> Un tie viņam jautāja: Kāpēc tad tu
kristī, ja tu neesi ne Kristus, ne Elijs, ne pravietis?

<span id="an_1:26">1:26</span> Jānis atbildēja viņiem, sacīdams: Es
kristīju ar ūdeni, bet starp jums atrodas Viens, ko jūs nepazīstat.

<span id="an_1:27">1:27</span> Šis ir Tas, kas nāks pēc manis, kam es
neesmu cienīgs atraisīt kurpju siksnas.

<span id="an_1:28">1:28</span> Tas notika Betānijā, viņpus Jordānas, kur
Jānis kristīja.

<span id="an_1:29">1:29</span> Otrā dienā Jānis redzēja Jēzu nākam pie
viņa un sacīja: Lūk, Dieva Jērs, kas deldē pasaules grēkus.

<span id="an_1:30">1:30</span> Šis ir, par ko es teicu: Pēc manis nāks
Vīrs, kas bija pirms manis, jo Viņš bija pirmāk nekā es.

<span id="an_1:31">1:31</span> Un es Viņu nepazinu, bet es nācu tāpēc,
kristīdams ar ūdeni, lai Viņš kļūtu zināms Izraēlim.

<span id="an_1:32">1:32</span> Un Jānis liecināja, sacīdams: Es redzēju
Garu kā balodi nolaižamies no debesīm un paliekam uz Viņa.

<span id="an_1:33">1:33</span> Un es Viņu nepazinu, bet, kas mani sūtīja
kristīt ar ūdeni, tas man sacīja: Uz kā tu redzēsi Garu nonākam un uz
Viņa paliekam, tas ir, kas krista Svētajā Garā.

<span id="an_1:34">1:34</span> Un es redzēju un liecināju, ka Viņš ir
Dieva Dēls.

<span id="an_1:35">1:35</span> Otrā dienā Jānis un divi no viņa
mācekļiem atkal stāvēja.

<span id="an_1:36">1:36</span> Un viņš, ieraudzījis Jēzu staigājam,
sacīja: Lūk, Dieva Jērs!

<span id="an_1:37">1:37</span> Un abi mācekļi dzirdēja viņu sakām un
sekoja Jēzum.

<span id="an_1:38">1:38</span> Bet Jēzus, pagriezies un redzēdams viņus
sekojam, sacīja tiem: Ko jūs meklējat? Tie Viņam atbildēja: Rabbi (kas
tulkojumā nozīmē: Mācītāj), kur Tu mājo?

<span id="an_1:39">1:39</span> Viņš tiem sacīja: Nāciet un skatieties!
Tad tie gāja un redzēja, kur Viņš mājo, un palika tanī dienā pie Viņa.
Bija apmēram desmitā stunda.

<span id="an_1:40">1:40</span> Bet Andrejs, Sīmaņa Pētera brālis, bija
viens no tiem diviem, kas to no Jāņa bija dzirdējuši un Viņam sekojuši.

<span id="an_1:41">1:41</span> Viņš vispirms atrada savu brāli Sīmani un
sacīja Viņam: Mēs atradām Mesiju (kas tulkojumā - Kristus),

<span id="an_1:42">1:42</span> Un atveda to pie Jēzus. Bet Jēzus,
uzlūkojis viņu, sacīja: Tu esi Sīmanis, Jonas dēls; tu sauksies Kēfa,
kas tulkojumā - Pēteris.

<span id="an_1:43">1:43</span> Nākošajā dienā Viņš gribēja iet uz
Galileju. Bet Jēzus atrada Filipu un sacīja viņam: Seko man!

<span id="an_1:44">1:44</span> Bet Filips bija no Betsaidas, Andreja un
Pētera pilsētas.

<span id="an_1:45">1:45</span> Bet Filips sastapa Natanaēli un sacīja
viņam: Mēs atradām Jēzu, Jāzepa dēlu no Nācaretes. Par Viņu Mozus
rakstījis savā bauslībā un pravieši.

<span id="an_1:46">1:46</span> Un Natanaēls viņam sacīja: Vai no
Nācaretes var būt kas labs? Filips viņam saka: Nāc un skaties!

<span id="an_1:47">1:47</span> Jēzus, redzēdams Natanaēlu nākam pie
sevis, sacīja par viņu: Lūk, kur patiess izraēlietis, kurā nav viltības!

<span id="an_1:48">1:48</span> Natanaēls sacīja Viņam: No kurienes Tu
mani pazīsti? Jēzus atbildēja viņam, sacīdams: Pirms Fillips tevi
aicināja, tu biji zem vīģes koka.

<span id="an_1:49">1:49</span> Natanaēls Viņam atbildēja un sacīja:
Rabbi, Tu esi Dieva Dēls. Tu esi Izraēļa Ķēniņš.

<span id="an_1:50">1:50</span> Jēzus atbildēja viņam, sacīdams: Tu tici
tāpēc, ka es tev sacīju: es redzēju tevi zem vīģes koka. Tu redzēsi
lielākas lietas par šīm.

<span id="an_1:51">1:51</span> Un Viņš tam sacīja: Patiesi, patiesi, es
jums saku: jūs redzēsiet debesis atvērtas un Dieva eņģeļus uzejam un
nonākam pār Cilvēka Dēlu.

<span id="an_2:1">2:1</span> Un trešajā dienā Galilejas Kānā bija kāzas;
un Jēzus māte bija tur.

<span id="an_2:2">2:2</span> Bet arī Jēzus un Viņa mācekļi tika aicināti
kāzās.

<span id="an_2:3">2:3</span> Un, kad pietrūka vīna, Jēzus māte sacīja
Viņam: Viņiem nav vīna.

<span id="an_2:4">2:4</span> Bet Jēzus viņai sacīja: Kas man un tev,
sieviet? Vēl mana stunda nav nākusi!

<span id="an_2:5">2:5</span> Viņa māte sacīja apkalpotājiem: Visu, ko
Viņš jums sacīs, dariet.

<span id="an_2:6">2:6</span> Bet saskaņā ar jūdu šķīstīšanos tur bija
novietoti seši akmens trauki ūdenim, un katrā no tiem ietilpa divi vai
trīs mēri.

<span id="an_2:7">2:7</span> Jēzus sacīja viņiem: Piepildiet traukus ar
ūdeni! Un viņi tos piepildīja līdz malām.

<span id="an_2:8">2:8</span> Tad Jēzus sacīja viņiem: Tagad smeliet un
nesiet galdzinim! Un viņi aiznesa.

<span id="an_2:9">2:9</span> Bet, kad galdzinis nogaršoja ūdeni, tas
bija pārvērsts vīnā. Nezinādams, no kurienes tas (kamēr apkalpotāji, kas
smēla ūdeni, to zināja), galdzinis aicināja līgavaini.

<span id="an_2:10">2:10</span> Un sacīja viņam: Ikviens cilvēks vispirms
pasniedz labo vīnu, bet, kad tie jau ieskurbuši, tad sliktāko; bet tu
taupīji labo vīnu līdz šim.

<span id="an_2:11">2:11</span> Šo sākumu brīnumiem Jēzus darīja
Galilejas Kānā, atklādams savu godību; un Viņa mācekļi ticēja uz Viņu.

<span id="an_2:12">2:12</span> Pēc tam Viņš un Viņa māte, un Viņa brāļi,
un Viņa mācekļi aizgāja uz Kafarnaumu un tur palika dažas dienas.

<span id="an_2:13">2:13</span> Un jūdu Lieldienas bija tuvu; un Jēzus
aizgāja uz Jeruzalemi.

<span id="an_2:14">2:14</span> Un Viņš atrada svētnīcā sēžam vēršu un
avju, un baložu pārdevējus, un naudas mijējus.

<span id="an_2:15">2:15</span> Un Viņš, iztaisījis no auklām pātagu,
izdzina visus no svētnīcas, arī avis un vēršus, bet mijēju naudu
izkaisīja un apgāza galdus.

<span id="an_2:16">2:16</span> Bet tiem, kas pārdeva baložus, Viņš
sacīja: Aiznesiet tos no šejienes un nepadariet mana Tēva namu par
tirgus māju!

<span id="an_2:17">2:17</span> Tad Viņa mācekļi atminējās, ka ir
rakstīts: Centība par Tavu namu mani iznīcina (Ps 68).

<span id="an_2:18">2:18</span> Bet jūdi atsaucās un sacīja Viņam: Kādu
zīmi Tu mums rādi, tā darīdams.

<span id="an_2:19">2:19</span> Jēzus atbildēja viņiem: Nojauciet šo
svētnīcu, un es trijās dienās to uzcelšu.

<span id="an_2:20">2:20</span> Tad jūdi sacīja: Četrdesmit sešus gadus
šī svētnīca celta, un Tu to uzcelsi trijās dienās?

<span id="an_2:21">2:21</span> Bet Viņš runāja par savu miesas svētnīcu.

<span id="an_2:22">2:22</span> Kad nu Viņš bija uzcēlies, Viņa mācekļi
atminējās, ka Viņš to sacījis, un ticēja Rakstiem un vārdiem, ko Jēzus
bija runājis.

<span id="an_2:23">2:23</span> Bet, kad nu Viņš Lieldienas svētku dienā
bija Jeruzalemē, tad daudzi, redzēdami brīnumus, ko Viņš darīja, ticēja
Viņa vārdam.

<span id="an_2:24">2:24</span> Bet pats Jēzus viņiem neuzticējās, jo
Viņš visus pazina.

<span id="an_2:25">2:25</span> Un Viņam nebija vajadzības, lai kāds
liecinātu par cilvēku, jo pats zināja, kas ir cilvēkā.

<span id="an_3:1">3:1</span> Bet bija cilvēks no farizejiem, vārdā
Nikodēms, jūdu priekšnieks.

<span id="an_3:2">3:2</span> Tas naktī atnāca pie Jēzus un sacīja Viņam:
Rabbi! Mēs zinām, ka Tu esi no Dieva nācis mācītājs, jo neviens nevar
tādus brīnumus darīt, kādus Tu dari, ja ar Viņu nav Dievs.

<span id="an_3:3">3:3</span> Jēzus atbildēja viņam, sacīdams: Patiesi,
patiesi es tev saku: Ja kas no jauna neatdzimst, tas Dieva valstību
nevar saskatīt.

<span id="an_3:4">3:4</span> Nikodēms sacīja Viņam: Kā var cilvēks,
būdams vecs, piedzimt? Vai viņš var vēlreiz atgriezties mātes miesās un
no jauna piedzimt?

<span id="an_3:5">3:5</span> Jēzus atbildēja: Patiesi, patiesi es tev
saku: ja kas neatdzimst no ūdens un Svētā Gara, tas nevar ieiet debesu
valstībā.

<span id="an_3:6">3:6</span> Kas no miesas ir dzimis, tas ir miesa, bet,
kas no Gara ir dzimis, ir gars.

<span id="an_3:7">3:7</span> Nebrīnies par to, ka es tev sacīju: jums
vajag no jauna atdzimt.

<span id="an_3:8">3:8</span> Gars dveš, kur gribēdams, un tu dzirdi tā
balsi, bet nezini, no kurienes tas nāk un kurp aiziet. Tā ir ar katru,
kas piedzimis no Gara.

<span id="an_3:9">3:9</span> Nikodēms atbildēja Viņam, sacīdams: Kā tas
var notikt?

<span id="an_3:10">3:10</span> Jēzus atbildēja viņam un sacīja: Tu esi
Izraēļa mācītājs, un tu to nezini?

<span id="an_3:11">3:11</span> Patiesi, patiesi, es tev saku: Mēs
runājam, ko zinām, un liecinām, ko redzam, bet jūs mūsu liecību
nepieņemat.

<span id="an_3:12">3:12</span> Ja jūs neticat, kad es jums runāju par
zemes dzīvi, kā tad jūs ticēsiet, ja es jums stāstīšu par debess lietām?

<span id="an_3:13">3:13</span> Un neviens neuziet debesīs, kā vienīgi
Cilvēka Dēls, kas nācis no debesīm un kas ir debesīs.

<span id="an_3:14">3:14</span> Un kā Mozus uzcēla čūsku tuksnesī, tāpat
jābūt paaugstinātam Cilvēka Dēlam;

<span id="an_3:15">3:15</span> Lai katrs, kas uz Viņu tic, neieiet
pazušanā, bet iemanto mūžīgo dzīvi.

<span id="an_3:16">3:16</span> Jo Dievs tā mīlēja pasauli, ka deva savu
vienpiedzimušo Dēlu, lai ikviens, kas uz Viņu tic, nepazūd, bet iegūst
mūžīgo dzīvību.

<span id="an_3:17">3:17</span> Jo Dievs nesūtīja savu Dēlu pasaulē, lai
Viņš pasauli tiesātu, bet lai pasaule tiktu caur Viņu pestīta.

<span id="an_3:18">3:18</span> Kas uz Viņu tic, tas netiek tiesāts, bet,
kas netic, tas tāpēc notiesāts, ka netic Dieva vienpiedzimušā Dēla
vārdam.

<span id="an_3:19">3:19</span> Bet šī ir jau tiesa, ka gaisma nāca
pasaulē; bet cilvēki vairāk mīlēja tumsu nekā gaismu, jo viņu darbi bija
ļauni.

<span id="an_3:20">3:20</span> Jo ikviens, kas dara ļaunu, ienīst gaismu
un nenāk pie gaismas, lai viņa darbi netiktu nopelti.

<span id="an_3:21">3:21</span> Bet, kas dara patiesību, tas nāk pie
gaismas, lai viņa darbi atklājas, jo tie darīti Dievā.

<span id="an_3:22">3:22</span> Pēc tam Jēzus un Viņa mācekļi aizgāja
Jūdejas zemē un tur uzturējās ar viņiem, un kristīja.

<span id="an_3:23">3:23</span> Bet Jānis kristīja Ainonā pie Salimas, jo
tur bija daudz ūdens; un tie nāca un kristījās,

<span id="an_3:24">3:24</span> Jo Jānis vēl nebija ieslodzīts cietumā.

<span id="an_3:25">3:25</span> Bet starp Jāņa mācekļiem un jūdiem
izcēlās strīds par šķīstīšanos.

<span id="an_3:26">3:26</span> Un tie nāca pie Jāņa un sacīja viņam:
Rabbi! Tas, kas ar tevi bija viņpus Jordānas, par ko tu nodevi liecību,
lūk, Viņš kristī, un visi iet pie Viņa.

<span id="an_3:27">3:27</span> Jānis atbildēja, sacīdams: Cilvēks nekā
nevar ņemt, ja viņam netiek dots no debesīm.

<span id="an_3:28">3:28</span> Jūs paši man liecināt par to, ko sacīju:
Es neesmu Kristus, bet esmu sūtīts pirms Viņa.

<span id="an_3:29">3:29</span> Kam ir līgava, tas ir līgavainis; bet
līgavaiņa draugs, kas stāv un klausās viņā, priekā priecājas par
līgavaiņa balsi. Šis mans prieks tad nu piepildījies.

<span id="an_3:30">3:30</span> Viņam vajaga augt, bet man mazināties.

<span id="an_3:31">3:31</span> Kas nāk no augšienes, tas ir pār visiem.
Kas no zemes, tas ir no zemes un par zemi runā. Kas nāk no debesīm, tas
ir pār visiem.

<span id="an_3:32">3:32</span> Un ko Viņš redzēja un dzirdēja, par to
Viņš liecina; bet Viņa liecību neviens nepieņem.

<span id="an_3:33">3:33</span> Kas Viņa liecību pieņēmis, tas
apzīmogojis, ka Dievs ir patiesīgs.

<span id="an_3:34">3:34</span> Jo, ko Dievs sūtījis, tas runā Dieva
vārdus, jo Dievs nedod Garu mērīdams.

<span id="an_3:35">3:35</span> Tēvs mīl Dēlu un visu ir nodevis Viņa
rokā.

<span id="an_3:36">3:36</span> Kas tic uz Dēlu, tam ir mūžīgā dzīvība;
bet, kas Dēlam netic, tas dzīvības neredzēs, bet Dieva dusmas paliek pār
viņu.

<span id="an_4:1">4:1</span> Kad Jēzus uzzināja, ka farizeji bija
dzirdējuši, ka Jēzus kristī un iegūst vairāk mācekļu nekā Jānis,

<span id="an_4:2">4:2</span> (Lai gan Jēzus nekristīja, bet Viņa
mācekļi),

<span id="an_4:3">4:3</span> Tad Viņš atstāja Jūdeju un aizgāja atkal uz
Galileju.

<span id="an_4:4">4:4</span> Bet Viņam bija jāiet caur Samariju.

<span id="an_4:5">4:5</span> Tad Viņš nonāca Samarijas pilsētā, kas
saucās Sihāra, netālu no tīruma, ko Jēkabs bija devis savam dēlam
Jāzepam.

<span id="an_4:6">4:6</span> Tur bija Jēkaba aka. Tad Jēzus, noguris
ceļā, apsēdās pie akas. Bija apmēram sestā stunda.

<span id="an_4:7">4:7</span> No Samarijas atnāca sieviete smelt ūdeni.
Jēzus sacīja viņai: Dod man dzert!

<span id="an_4:8">4:8</span> (Jo Viņa mācekļi bija aizgājuši uz pilsētu,
lai iepirktu pārtiku.)

<span id="an_4:9">4:9</span> Tad šī samariešu sieviete sacīja Viņam: Kā
Tu, būdams jūds, prasi no manis, samarietes, dzert? Jo jūdi nesaietas ar
samariešiem.

<span id="an_4:10">4:10</span> Jēzus atbildēja viņai, sacīdams: Ja tu
pazītu Dieva dāvanu un kas ir Tas, kas tev saka: dod man dzert, tad tu
gan no Viņa lūgtu; un Viņš tev dotu dzīvo ūdeni.

<span id="an_4:11">4:11</span> Sieviete sacīja Viņam: Kungs Tev nav ar
ko smelt, bet aka dziļa; no kurienes tad Tev dzīvais ūdens?

<span id="an_4:12">4:12</span> Vai Tu esi lielāks par mūsu tēvu Jēkabu,
kas mums šo aku devis, un pats viņš no tās dzēra un viņa bērni, un viņa
dzīvnieki?

<span id="an_4:13">4:13</span> Jēzus atbildēja viņai un sacīja:
Ikvienam, kas šo ūdeni dzer, atkal slāpst, bet kas dzers to ūdeni, ko es
viņam došu, tam ne mūžam vairs neslāps.

<span id="an_4:14">4:14</span> Bet ūdens, ko es tam došu, kļūs par ūdens
avotu, kas verd mūžīgai dzīvei.

<span id="an_4:15">4:15</span> Sieviete sacīja Viņam: Kungs, Dod man šo
ūdeni, lai man neslāpst un nav jānāk šurp smelt!

<span id="an_4:16">4:16</span> Jēzus sacīja viņai: Ej, pasauc savu vīru
un nāc šurp!

<span id="an_4:17">4:17</span> Sieviete atbildēja un sacīja: Man nav
vīra. Jēzus sacīja viņai: Tu pareizi pateici: man nav vīra.

<span id="an_4:18">4:18</span> Jo pieci vīri tev bijuši, bet, kas tev
tagad ir, tas nav tavs vīrs. To tu pareizi teici.

<span id="an_4:19">4:19</span> Sieviete Viņam sacīja: Kungs! Redzu, ka
Tu esi pravietis.

<span id="an_4:20">4:20</span> Mūsu tēvi lūdza Dievu šinī kalnā, bet jūs
sakāt, ka Jeruzaleme ir tā vieta, kur Dievu vajag pielūgt.

<span id="an_4:21">4:21</span> Jēzus sacīja viņai: Sieviet, tici man, ka
nāk stunda, kad jūs Tēvu nepielūgsiet ne šinī kalnā, ne Jeruzalemē!

<span id="an_4:22">4:22</span> Jūs pielūdzat, ko nezināt; mēs pielūdzam,
ko zinām, jo pestīšana nāk no jūdiem.

<span id="an_4:23">4:23</span> Nāk stunda, un tagad tā ir, kad īstie
dievlūdzēji pielūgs Tēvu garā un patiesībā, jo arī Tēvs meklē tādus, kas
Viņu pielūdz.

<span id="an_4:24">4:24</span> Dievs ir Gars; un kas Viņu pielūdz, tiem
Viņš ir jāpielūdz garā un patiesībā.

<span id="an_4:25">4:25</span> Sieviete sacīja Viņam: Es zinu, ka nāk
Mesija (ko sauc Kristus). Kad Viņš atnāks, tad visu mums pasludinās.

<span id="an_4:26">4:26</span> Jēzus sacīja viņai: Es tas esmu, kas ar
tevi runā.

<span id="an_4:27">4:27</span> Un tūdaļ atnāca Viņa mācekļi un brīnījās,
ka Viņš sarunājas ar sievieti. Tomēr neviens neteica: Ko vēlies? vai: Ko
runā ar viņu?

<span id="an_4:28">4:28</span> Tad sieviete atstāja savu ūdenstrauku,
aizgāja uz pilsētu un sacīja turienes ļaudīm:

<span id="an_4:29">4:29</span> Nāciet un skatieties cilvēku, kas man
visu pateica, ko esmu darījusi! Vai Viņš nav Kristus?

<span id="an_4:30">4:30</span> Tad tie aizgāja no pilsētas un nogāja pie
Viņa.

<span id="an_4:31">4:31</span> Tanī laikā mācekļi lūdza Viņu, sacīdami:
Rabbi, ēd!

<span id="an_4:32">4:32</span> Bet Viņš tiem sacīja: Man ir barība, ko
ēst, ko jūs nepazīstat.

<span id="an_4:33">4:33</span> Tad mācekļi runāja savā starpā: Vai kāds
Viņam atnesis ēst?

<span id="an_4:34">4:34</span> Jēzus sacīja viņiem: Mana barība ir
izpildīt Tā gribu, kas mani sūtījis, lai es pabeigtu Viņa darbu.

<span id="an_4:35">4:35</span> Vai jūs nesakāt: Vēl četri mēneši, tad
nāk pļauja. Lūk, es saku jums: paceliet savas acis un skatiet druvas, jo
tās jau baltas pļaujai!

<span id="an_4:36">4:36</span> Un pļāvējs saņem algu un savāc augļus
mūžīgai dzīvei, lai kopīgi priecātos sējējs un pļāvējs.

<span id="an_4:37">4:37</span> Jo še piepildās vārds, ka cits ir, kas
sēj, un cits, kas pļauj.

<span id="an_4:38">4:38</span> Es jūs sūtīju pļaut to, ko jūs neesat
iestrādājuši. Citi strādāja, bet jūs iegājāt viņu darbā.

<span id="an_4:39">4:39</span> Bet daudzi šās pilsētas samarieši ticēja
Viņam sievietes vārdu dēļ, kas deva liecību: Viņš man visu pateica, ko
biju darījusi.

<span id="an_4:40">4:40</span> Kad samarieši atnāca pie Viņa, tie lūdza
Viņu palikt pie tiem, un Viņš palika tur divas dienas.

<span id="an_4:41">4:41</span> Un vēl lielāks vairums uz Viņu ticēja
Viņa vārdu dēļ.

<span id="an_4:42">4:42</span> Un viņi sacīja sievietei: Ne jau tavas
runas dēļ mēs ticam, jo paši mēs dzirdējām un uzzinājām, ka Viņš ir
patiesi pasaules Pestītājs.

<span id="an_4:43">4:43</span> Bet pēc divām dienām Viņš aizgāja no
turienes un devās uz Galileju;

<span id="an_4:44">4:44</span> Jo pats Jēzus apliecināja, ka pravietis
savā tēvijā netiek cienīts.

<span id="an_4:45">4:45</span> Kad Viņš nonāca Galilejā, tad galilejieši
uzņēma Viņu, jo tie visu bija redzējuši, ko Viņš svētkos darīja
Jeruzalemē, jo paši bija svētkos.

<span id="an_4:46">4:46</span> Tad Viņš atkal nonāca Galilejas Kānā, kur
Viņš ūdeni bija pārvērtis vīnā. Un Kafarnaumā bija kāds galminieks, kura
dēls slimoja.

<span id="an_4:47">4:47</span> Šis, izdzirdis, ka Jēzus no Jūdejas
atnācis Galilejā, aizgāja pie Viņa un lūdza Viņu atnākt un izdziedināt
tā dēlu, jo tas bija pie miršanas.

<span id="an_4:48">4:48</span> Tad Jēzus sacīja viņam: Ja jūs zīmes un
brīnumus neredzat, jūs neticat.

<span id="an_4:49">4:49</span> Galminieks sacīja Viņam: Kungs, nāc,
iekams mans dēls nav miris!

<span id="an_4:50">4:50</span> Jēzus sacīja viņam: Ej, tavs dēls dzīvo!
Cilvēks ticēja vārdiem, ko Jēzus viņam teica, un aizgāja.

<span id="an_4:51">4:51</span> Bet, viņam jau ejot, kalpi atsteidzās tam
pretim un ziņoja, sacīdami, ka viņa dēls dzīvo.

<span id="an_4:52">4:52</span> Tad viņš jautāja tiem par stundu, kad tam
palicis labāk. Un tie sacīja viņam: Vakar ap septīto stundu drudzis viņu
atstāja.

<span id="an_4:53">4:53</span> Tad tēvs noprata, ka tā bija tā stunda,
kad Jēzus sacīja viņam: Tavs dēls dzīvo. Un viņš ticēja pats un viss
viņa nams.

<span id="an_4:54">4:54</span> Šis bija jau otrs brīnums, ko Jēzus
padarīja, atnācis no Jūdejas Galilejā.

<span id="an_5:1">5:1</span> Pēc tam bija jūdu svētki; un Jēzus aizgāja
uz Jeruzalemi.

<span id="an_5:2">5:2</span> Bet Jeruzalemē bija ar piecām pajumtēm Avju
dīķis, kas ebrejiski saucas Betsata.

<span id="an_5:3">5:3</span> Tanīs gulēja liels daudzums slimnieku,
aklo, klibo un izkaltušo, kas gaidīja ūdens sakustēšanos.

<span id="an_5:4">5:4</span> Bet Kunga eņģelis savulaik nolaidās dīķī;
un kas pirmais pēc ūdens sakustēšanās iekāpa dīķī, tas izveseļojās, lai
ar kādu slimību viņš neslimotu.

<span id="an_5:5">5:5</span> Bet tur bija kāds cilvēks, kas slimoja
trīsdesmit astoņus gadus.

<span id="an_5:6">5:6</span> Jēzus, redzēdams viņu guļam un zinādams, ka
tas jau ilgu laiku slimo, sacīja viņam: Vai gribi būt vesels?

<span id="an_5:7">5:7</span> Slimais atbildēja Viņam: Kungs, man nav
cilvēka, kas mani ievestu dīķī, kad ūdens sakustas, jo, kamēr es aizeju,
cits ieiet pirmais.

<span id="an_5:8">5:8</span> Jēzus sacīja viņam: Celies, ņem savu gultu
un staigā.

<span id="an_5:9">5:9</span> Un tūdaļ šis cilvēks izveseļojās, ņēma savu
gultu un staigāja. Bet bija sabata diena.

<span id="an_5:10">5:10</span> Tad jūdi sacīja izdziedinātajam: Ir
sabats! Tev nav brīv nest savu gultu!

<span id="an_5:11">5:11</span> Viņš tiem atbildēja: Kas mani
izdziedināja, tas teica man: ņem savu gultu un staigā!

<span id="an_5:12">5:12</span> Tad tie jautāja viņam: Kas ir tas
cilvēks, kas tev sacīja: ņem savu gultu un staigā?

<span id="an_5:13">5:13</span> Bet izdziedinātais nezināja, kas Tas
bija, jo Jēzus aizgāja no ļaudīm, kas atradās tanī vietā.

<span id="an_5:14">5:14</span> Vēlāk Jēzus atrada viņu svētnīcā un
sacīja tam: Lūk, tu esi izdziedināts; negrēko vairs, lai tev kas ļaunāks
nenotiek.

<span id="an_5:15">5:15</span> Tas cilvēks aizgāja un paziņoja jūdiem,
ka Jēzus ir tas, kas viņu izdziedināja.

<span id="an_5:16">5:16</span> Tāpēc jūdi vajāja Jēzu, ka Viņš to darīja
sabatā.

<span id="an_5:17">5:17</span> Bet Jēzus atbildēja viņiem: Mans Tēvs
aizvien darbojas, un es arī darbojos.

<span id="an_5:18">5:18</span> Tāpēc jūdi vēl vairāk meklēja Viņu
nonāvēt, ka Viņš ne tikai neievēroja sabatu, bet sauca Dievu par savu
Tēvu, pielīdzinādams sevi Dievam. Tad Jēzus atbildēja un sacīja viņiem:

<span id="an_5:19">5:19</span> Patiesi, patiesi es jums saku: Dēls no
sevis neko nevar darīt, ja neredzēs Tēvu darām; jo, ko Viņš dara, to
tāpat dara arī Dēls.

<span id="an_5:20">5:20</span> Jo Tēvs mīl Dēlu un rāda Viņam visu, ko
pats dara, un rādīs Viņam vēl lielākus darbus nekā šos, lai jūs
brīnītos.

<span id="an_5:21">5:21</span> Jo kā Tēvs uzmodina miroņus un atdzīvina,
tā arī Dēls atdzīvina, kurus vēlas.

<span id="an_5:22">5:22</span> Jo Tēvs netiesā nevienu, bet visu tiesu
nodevis Dēlam,

<span id="an_5:23">5:23</span> Lai visi tāpat godātu Dēlu, kā godā Tēvu.
Kas Dēlu negodina, tas negodina Tēvu, kas Viņu sūtījis.

<span id="an_5:24">5:24</span> Patiesi, patiesi es jums saku: Kas manus
vārdus klausa un tic uz To, kas mani sūtījis, tam ir mūžīgā dzīvība; un
viņš tiesā nenāk, bet no nāves pāriet dzīvībā.

<span id="an_5:25">5:25</span> Patiesi, patiesi es jums saku, ka nāk
stunda, un tā tagad ir, kad miroņi dzirdēs Dieva Dēla balsi, un tie, kas
dzirdēs, dzīvos.

<span id="an_5:26">5:26</span> Jo kā Tēvam ir dzīvība pašam sevī, tā
Viņš arī Dēlam devis, lai Viņam būtu dzīvība pašam sevī.

<span id="an_5:27">5:27</span> Un deva Viņam varu tiesāt, jo Viņš ir
Cilvēka Dēls.

<span id="an_5:28">5:28</span> Nebrīnieties par to, jo nāk stunda, kurā
visi, kas atrodas kapos, dzirdēs Dieva balsi,

<span id="an_5:29">5:29</span> Un izies tie, kas labu darījuši, uz
augšāmcelšanos dzīvībai, bet tie, kas ļaunu darījuši, uz augšāmcelšanos
tiesai.

<span id="an_5:30">5:30</span> Es pats no sevis nekā nevaru darīt. Kā es
dzirdu, tā es tiesāju; un mana tiesa ir taisnīga, jo es nemeklēju savu
gribu, bet tā, kas mani sūtījis.

<span id="an_5:31">5:31</span> Ja es pats dodu liecību par sevi, mana
liecība nav patiesa.

<span id="an_5:32">5:32</span> Ir Cits, kas liecina par mani; un es
zinu, ka liecība, kādu Viņš par mani dod, ir patiesa.

<span id="an_5:33">5:33</span> Jūs sūtījāt pie Jāņa; un viņš deva
liecību patiesībai.

<span id="an_5:34">5:34</span> Tomēr es nepieņemu liecību no cilvēka,
bet saku šo, lai jūs tiktu pestīti.

<span id="an_5:35">5:35</span> Viņš bija spīdeklis, kas deg un spīd, bet
jūs gribējāt īsu laiku līksmoties viņa gaismā.

<span id="an_5:36">5:36</span> Bet man ir lielāka liecība nekā Jāņa: jo
darbi, ko Tēvs man deva, lai tos pabeidzu, šie paši darbi, ko es daru,
dod liecību par mani, ka Tēvs mani sūtījis.

<span id="an_5:37">5:37</span> Un Tēvs, kas mani sūtījis, pats deva
liecību par mani. Bet jūs nekad Viņa balsi neesat dzirdējuši, nedz Viņa
seju redzējuši.

<span id="an_5:38">5:38</span> Un Viņa vārds jūsos nav palicējs, jo jūs
neticat tam, ko Viņš sūtījis.

<span id="an_5:39">5:39</span> Jūs pētāt Rakstus, jo jūs domājat, ka
tajos ir mūžīgā dzīvība; un tie ir, kas liecina par mani.

<span id="an_5:40">5:40</span> Bet jūs negribat nākt pie manis, lai
iegūtu dzīvību.

<span id="an_5:41">5:41</span> No cilvēkiem es godu nepieņemu.

<span id="an_5:42">5:42</span> Bet es jūs pazīstu, ka Dieva mīlestības
jūsos nav.

<span id="an_5:43">5:43</span> Es atnācu sava Tēva vārdā, un jūs mani
nepieņēmāt; ja atnāks cits savā vārdā, to jūs pieņemsiet.

<span id="an_5:44">5:44</span> Kā jūs varat ticēt, cits no cita godu
pieņemdami, bet nemeklējat godu, kas nāk no vienīgā Dieva.

<span id="an_5:45">5:45</span> Nedomājiet, ka es jūs apsūdzēšu Tēvam. Ir
kas jūs apsūdz - Mozus, uz ko jūs cerat.

<span id="an_5:46">5:46</span> Jo, ja jūs ticētu Mozum, tad jūs ticētu
arī man, jo par mani viņš rakstījis (1.Moz.3,15; 22,18; 5.Moz.18,15),

<span id="an_5:47">5:47</span> Bet ja jūs neticat viņa rakstiem, kā jūs
ticēsiet maniem vārdiem?

<span id="an_6:1">6:1</span> Pēc tam Jēzus pārcēlās pāri Galilejas, tas
ir, Tibērijas jūrai.

<span id="an_6:2">6:2</span> Un daudz ļaužu sekoja Viņam, jo tie redzēja
brīnumus, ko Viņš darīja tiem, kas slimoja.

<span id="an_6:3">6:3</span> Tad Jēzus uzkāpa kalnā un apsēdās tur ar
saviem mācekļiem.

<span id="an_6:4">6:4</span> Tuvojās jau Lieldienas, jūdu svētki.

<span id="an_6:5">6:5</span> Kad Jēzus, pacēlis acis, redzēja, ka ļoti
daudz ļaužu nāk pie Viņa, tad Viņš sacīja Filipam: Kur pirksim maizi,
lai tie paēstu.

<span id="an_6:6">6:6</span> Bet to Viņš sacīja, viņu pārbaudīdams, jo
pats zināja, ko darīs.

<span id="an_6:7">6:7</span> Filips atbildēja Viņam: Par divi simts
denārijiem nepietiek tiem maizes, lai katrs nedaudz saņemtu.

<span id="an_6:8">6:8</span> Tad viens no Viņa mācekļiem, Andrejs,
Sīmaņa Pētera brālis, sacīja Viņam:

<span id="an_6:9">6:9</span> Šeit ir viens zēns, kam piecas miežu maizes
un divas zivis; bet kas tas ir tik daudziem?

<span id="an_6:10">6:10</span> Tad Jēzus sacīja: Lieciet ļaudīm
novietoties! Bet tanī vietā bija daudz zāles. Tā novietojās skaitā ap
peci tūkstoši vīriešu.

<span id="an_6:11">6:11</span> Bet Jēzus, paņēmis maizi un izsacījis
pateicību, izdalīja tiem, kas novietojās, tāpat arī zivis, cik tie
vēlējās.

<span id="an_6:12">6:12</span> Bet kad tie paēda, Viņš sacīja saviem
mācekļiem: Salasiet atlikušās druskas, lai tās neiet bojā.

<span id="an_6:13">6:13</span> Tad viņi savāca un piepildīja divpadsmit
grozus druskām, kas no piecām miežu maizēm bija pāri palikušas tiem, kas
ēda.

<span id="an_6:14">6:14</span> Tad ļaudis, redzēdami brīnumu, ko
padarīja Jēzus, sacīja: Šis patiesi ir pravietis, kam bija jānāk
pasaulē.

<span id="an_6:15">6:15</span> Bet Jēzus, nomanīdams to, ka tie nāks,
lai Viņu ar varu ņemtu un ieceltu par ķēniņu, aizgāja atkal viens pats
kalnā.

<span id="an_6:16">6:16</span> Bet kad jau vakars metās, Viņa mācekļi
aizgāja pie jūras.

<span id="an_6:17">6:17</span> Un viņi, iekāpuši laivā, cēlās pāri jūrai
uz Kafarnaumu. Un iestājās jau tumsa, bet Jēzus vēl nenāca pie viņiem.

<span id="an_6:18">6:18</span> Bet jūra, pūšot stipram vējam, bangojās.

<span id="an_6:19">6:19</span> Kad viņi divdesmit piecas vai trīsdesmit
stadijas bija noairējuši, tie redzēja Jēzu pa jūru staigājam un laivai
tuvojamies, un viņi izbijās.

<span id="an_6:20">6:20</span> Bet Viņš tiem sacīja: Es esmu,
nebīstieties!

<span id="an_6:21">6:21</span> Tad tie viņu gribēja uzņemt Viņu laivā,
bet laiva tūdaļ sasniedza zemi, kurp tie brauca.

<span id="an_6:22">6:22</span> Ļaudis, kas stāvēja viņpus jūras, otrā
dienā uzzināja, ka tur citas laivas nav bijis, kā tikai viena, un ka
Jēzus nav iekāpis laivā kopā ar saviem mācekļiem, bet mācekļi
aizbraukuši vieni paši.

<span id="an_6:23">6:23</span> Bet citas laivas nāca no Tibērijas tuvu
tai vietai, kur viņi, pateikdamies Kungam, ēda maizi.

<span id="an_6:24">6:24</span> Kad ļaudis redzēja, ka tur nav ne Jēzus,
ne Viņa mācekļu, tie iekāpa laivās un brauca uz Kafarnaumu, lai meklētu
Jēzu.

<span id="an_6:25">6:25</span> Un tie, atraduši Viņu viņpus jūras,
sacīja Viņam: Rabbi! Kad Tu šeit atnāci?

<span id="an_6:26">6:26</span> Jēzus viņiem atbildēja, sacīdams:
Patiesi, patiesi es jums saku: jūs meklējat mani nevis tāpēc, ka
redzējāt brīnumus, bet tāpēc, ka baudījāt maizi un paēdāt.

<span id="an_6:27">6:27</span> Necentieties pēc iznīkstošās barības, bet
pēc tādas, kas paliek mūžīgai dzīvei, ko Cilvēka Dēls jums dos, jo Viņu
Dievs Tēvs apzīmogojis.

<span id="an_6:28">6:28</span> Tad tie Viņam sacīja: Kas mums jādara,
lai darītu Dieva darbus?

<span id="an_6:29">6:29</span> Tad Jēzus atbildēja viņiem, sacīdams: Tas
ir Dieva darbs, lai jūs ticētu uz to, ko Viņš sūtījis.

<span id="an_6:30">6:30</span> Tad tie sacīja Viņam: Kādu zīmi tad Tu
dod, lai mēs redzētu un ticētu Tev? Ko Tu darīsi?

<span id="an_6:31">6:31</span> Mūsu tēvi ēda mannu tuksnesī, kā tas
rakstīts: maizi no debesīm Viņš deva tiem ēst (2.Moz.16,15; 4.Moz.11,7;
Ps.77).

<span id="an_6:32">6:32</span> Tad Jēzus tiem sacīja: Patiesi, patiesi
es jums saku: ne Mozus jums deva maizi no debesīm, bet mans Tēvs dod
jums patieso debessmaizi.

<span id="an_6:33">6:33</span> Jo Dieva maize ir tā, kas nāk no debesīm
un pasaulei dod dzīvību.

<span id="an_6:34">6:34</span> Tad tie Viņam sacīja: Kungs, dod mums
vienmēr šo maizi!

<span id="an_6:35">6:35</span> Bet Jēzus viņiem sacīja: Es esmu dzīvības
maize; kas pie manis nāk, tas neizsalks; un kas uz mani tic, tam neslāps
nekad.

<span id="an_6:36">6:36</span> Bet es jums to esmu teicis: jūs mani gan
redzējāt, bet neticat.

<span id="an_6:37">6:37</span> Visi, ko Tēvs man dod, nāks pie manis; un
kas pie manis nāk, to es laukā nedzīšu.

<span id="an_6:38">6:38</span> Jo es esmu nācis no debesīm ne tādēļ, lai
izpildītu savu gribu, bet Tā gribu, kas mani sūtījis.

<span id="an_6:39">6:39</span> Bet šis ir Tēva prāts, kas mani sūtījis,
lai no visa, ko Viņš man devis, es nekā nepazaudētu, bet to uzmodinātu
pastarā dienā.

<span id="an_6:40">6:40</span> Jo šī ir mana Tēva vēlēšanās, kas mani
sūtījis, lai katrs, kas Dēlu redz un uz Viņu tic, iemantotu mūžīgo
dzīvi; un es viņu uzmodināšu pastarā dienā.

<span id="an_6:41">6:41</span> Tad jūdi kurnēja pret Viņu tāpēc, ka Viņš
sacīja: Es esmu dzīvā maize, kas no debesīm nākusi.

<span id="an_6:42">6:42</span> Un viņi sacīja: Vai šis nav Jēzus, Jāzepa
dēls, kura tēvu mēs pazīstam? Kā tad Viņš saka: Es esmu nācis no
debesīm?

<span id="an_6:43">6:43</span> Tad Jēzus atbildēja viņiem, sacīdams:
Nekurniet savā starpā!

<span id="an_6:44">6:44</span> Neviens nevar pie manis nākt, ja Tēvs,
kas mani sūtījis, nevelk viņu; un es to uzmodināšu pastarā dienā.

<span id="an_6:45">6:45</span> Ir rakstīts praviešos: Un visi būs Dieva
mācīti. Ikviens, kas no Tēva dzirdējis un mācījies, nāk pie manis
(Is.54,13).

<span id="an_6:46">6:46</span> Nevis ka Tēvu kāds būtu redzējis. Tikai
Tas, kas no Dieva ir, Tas Tēvu ir redzējis.

<span id="an_6:47">6:47</span> Patiesi, patiesi es jums saku: Kas uz
mani tic, tam ir mūžīgā dzīvošana.

<span id="an_6:48">6:48</span> Es esmu dzīvības maize.

<span id="an_6:49">6:49</span> Jūsu tēvi ēda mannu tuksnesī un nomira.

<span id="an_6:50">6:50</span> Šī ir maize, kas no debesīm nākusi, lai
katrs, kas no tās ēd, nemirtu.

<span id="an_6:51">6:51</span> Es esmu dzīvā maize, kas no debesīm
nākusi.

<span id="an_6:52">6:52</span> Ja kas ēdīs no.šīs maizes, tas dzīvos
mūžīgi; un maize, ko es jums došu, ir mana Miesa pasaulei par dzīvību.

<span id="an_6:53">6:53</span> Tad jūdi strīdējās savā starpā, sacīdami:
kā Viņš mums var dot ēst savu miesu?

<span id="an_6:54">6:54</span> Bet Jēzus tiem sacīja: Patiesi, patiesi
es jums saku: ja jūs Cilvēka Dēla Miesu neēdīsiet un Viņa Asinis
nedzersiet, tad jūsos nebūs dzīvības.

<span id="an_6:55">6:55</span> Kas manu Miesu ēd un manas Asinis dzer,
tam ir mūžīgā dzīvība; un es viņu uzmodināšu pastarā dienā;

<span id="an_6:56">6:56</span> Jo mana Miesa ir patiess ēdiens, un manas
Asinis ir patiess dzēriens.

<span id="an_6:57">6:57</span> Kas manu Miesu bauda un manas Asinis
dzer, tas paliek manī un es viņā.

<span id="an_6:58">6:58</span> Kā mani sūtījis dzīvais Tēvs un es
dzīvoju Tēva labad, tā tie, kas mani bauda, dzīvos manis labad.

<span id="an_6:59">6:59</span> Šī ir maize, kas nākusi no debesīm. Ne
tā, kā jūsu tēvi ēda mannu un nomira. Kas šo maizi ēd, tas dzīvos
mūžīgi.

<span id="an_6:60">6:60</span> To Viņš teica Kafarnaumā, mācīdams
sinagogā.

<span id="an_6:61">6:61</span> Tad daudzi no Viņa mācekļiem, to
dzirdēdami, sacīja: Smaga ir šī runa, kas var to klausīties?

<span id="an_6:62">6:62</span> Bet Jēzus, zinādams sevī, ka Viņa mācekļi
kurn par to, sacīja tiem: Vai tas jūs apgrēcina?

<span id="an_6:63">6:63</span> Bet ja jūs redzēsiet Cilvēka Dēlu uzejam
tur, kur Viņš iepriekš bija?

<span id="an_6:64">6:64</span> Gars ir tas, kas atdzīvina, miesa neder
nekam. Vārdi, ko es jums runāju, ir gars un dzīvība.

<span id="an_6:65">6:65</span> Bet starp jums ir daži neticīgie; jo
Jēzus zināja no sākuma, kas ir neticīgie un kas Viņu nodos.

<span id="an_6:66">6:66</span> Un Viņš sacīja: Tāpēc es jums teicu, ka
neviens nevar nākt pie manis, ja tas viņam nebūs dots no mana Tēva.

<span id="an_6:67">6:67</span> No šī laika daudzi Viņa mācekļi atkāpās
un vairs nestaigāja Viņam līdz.

<span id="an_6:68">6:68</span> Tad Jēzus sacīja tiem divpadsmit: Vai arī
jūs gribat aiziet?

<span id="an_6:69">6:69</span> Tad Sīmanis Pēteris atbildēja Viņam:
Kungs, pie kā lai mēs ejam? Pie Tevis ir mūžīgās dzīves vārdi.

<span id="an_6:70">6:70</span> Un mēs esam ticējuši un atzinuši, ka Tu
esi Kristus, Dieva Dēls.

<span id="an_6:71">6:71</span> Jēzus atbildēja viņiem: Vai ne divpadsmit
es jūs esmu izredzējis? Bet viens no jums ir velns.

<span id="an_6:72">6:72</span> Viņš runāja par Jūdasu Iskariotu, Sīmaņa
dēlu, jo šis bija tas, kas Viņu nodos, lai gan bija viens no tiem
divpadsmit.

<span id="an_7:1">7:1</span> Pēc tam Jēzus staigāja pa Galileju, jo Viņš
negribēja apmeklēt Jūdeju, tāpēc ka jūdi meklēja Viņu nonāvēt.

<span id="an_7:2">7:2</span> Bet jūdu būdiņu svētki (Scenopegia) bija
ļoti tuvu.

<span id="an_7:3">7:3</span> Tad Tā brāļi sacīja Viņam: Aizej no
šejienes un dodies uz Jūdeju, lai arī Tavi mācekļi redz Tavus darbus, ko
Tu dari.

<span id="an_7:4">7:4</span> Neviens taču neko nedara slepenībā, bet
katrs grib būt ievērojams. Ja Tu to dari, tad atklāj sevi pasaulei.

<span id="an_7:5">7:5</span> Jo pat Viņa brāļi neticēja Viņam.

<span id="an_7:6">7:6</span> Tad uz to Jēzus sacīja viņiem: mans laiks
vēl nav pienācis, bet jūsu laiks vienmēr ir klāt.

<span id="an_7:7">7:7</span> Pasaule nevar jūs ienīst, bet mani nīst, jo
es liecinu par to, ka tās darbi ir ļauni.

<span id="an_7:8">7:8</span> Jūs ejiet šajos svētkos, bet es vēl neeju
šajos svētkos, jo mans laiks vēl nav piepildījies.

<span id="an_7:9">7:9</span> To pateicis, Viņš palika Galilejā.

<span id="an_7:10">7:10</span> Bet, kad Viņa brāļi bija aizgājuši, tad
arī Viņš aizgāja svētkos ne atklāti, bet it kā slepeni.

<span id="an_7:11">7:11</span> Bet jūdi meklēja Viņu svētkos un sacīja:
Kur Viņš ir?

<span id="an_7:12">7:12</span> Un daudz kurnēšanas bija ļaudīs par Viņu;
jo vieni sacīja: Viņš ir labs, bet citi teica: Nē, Viņš maldina ļaudis.

<span id="an_7:13">7:13</span> Tomēr neviens, bīdamies jūdu, nerunāja
par Viņu atklāti.

<span id="an_7:14">7:14</span> Bet kad svētki bija jau pusē, Jēzus
iegāja svētnīcā un mācīja.

<span id="an_7:15">7:15</span> Bet jūdi brīnījās un sacīja: Kā Viņš,
nemācīts būdams, zina Rakstus?

<span id="an_7:16">7:16</span> Jēzus viņiem atbildēja, sacīdams: Mana
mācība nav mana, bet Tā, kas mani sūtījis.

<span id="an_7:17">7:17</span> Ja kāds vēlas Viņa gribu pildīt, tas no
mācības sapratīs, vai tā no Dieva, vai es runāju pats no sevis.

<span id="an_7:18">7:18</span> Kas runā pats no sevis, tas meklē sev
godu; bet kas meklē Tā godu, kas mani sūtījis, tas ir patiess un
netaisnības viņā nav.

<span id="an_7:19">7:19</span> Vai Mozus nedeva jums bauslību? Bet
neviens no jums nepilda bauslību.

<span id="an_7:20">7:20</span> Kāpēc jūs meklējat mani nonāvēt? Ļaudis
atbildēja, sacīdami: Ļaunais gars Tevi apsēdis: kas meklē Tevi
nogalināt?

<span id="an_7:21">7:21</span> Jēzus atbildēja un sacīja viņiem: Vienu
darbu es padarīju, un jūs visi brīnāties.

<span id="an_7:22">7:22</span> Tāpēc Mozus deva jums apgraizīšanu, lai
gan tā nav no Mozus, bet no tēviem; un jūs sabatā apgraizāt cilvēku.

<span id="an_7:23">7:23</span> Ja cilvēks sabatā saņem apgraizīšanu un
Mozus bauslība netiek pārkāpta, ko tad jūs dusmojaties uz mani, ka es
sabatā izdziedināju visu cilvēku?

<span id="an_7:24">7:24</span> Netiesājiet pēc ārienes, bet spriediet
taisnīgu tiesu!

<span id="an_7:25">7:25</span> Tad daži no jeruzlemiešiem sacīja: Vai
šis nav Tas, ko meklē nonāvēt?

<span id="an_7:26">7:26</span> Un, lūk, Viņš runā atklāti, un tie Viņam
nekā nesaka. Vai priekšnieki tiešām pārliecinājušies, ka Viņš ir
Kristus?

<span id="an_7:27">7:27</span> Un mēs zinām Viņu, no kurienes Viņš; bet
kad nāks Kristus, neviens nezinās, no kurienes Viņš.

<span id="an_7:28">7:28</span> Tad Jēzus sauca, svētnīcā mācīdams, un
sacīja: Jūs pazīstat mani un zināt, no kurienes es esmu nācis. Ir viens
Patiesīgais, kas mani sūtījis, kuru jūs nepazīstat.

<span id="an_7:29">7:29</span> Es Viņu pazīstu, jo es esmu no Viņa, un
Viņš mani sūtīja.

<span id="an_7:30">7:30</span> Tad tie meklēja Viņu satvert, bet neviens
Viņam rokas nepielika, jo vēl Viņa stunda nebija pienākusi.

<span id="an_7:31">7:31</span> Bet daudzi no ļaudīm ticēja Viņam un
sacīja: Kad atnāks Kristus, vai Viņš padarīs vairāk brīnumu, nekā Šis
dara?

<span id="an_7:32">7:32</span> Farizeji dzirdēja ļaudis tā par Viņu
runājam; un priekšnieki un farizeji sūtīja kalpus, lai Viņu aizturētu.

<span id="an_7:33">7:33</span> Tad Jēzus sacīja viņiem: Vēl neilgi man
ar jums būt, un tad aiziešu pie Tā, kas mani sūtījis.

<span id="an_7:34">7:34</span> Jūs mani meklēsiet, bet neatradīsiet, jo
kur es esmu, tur jūs nevarat nākt.

<span id="an_7:35">7:35</span> Tad jūdi savstarpēji sarunājās: Kur Viņš
grib iet, ka mēs Viņu neatradīsim? Vai Viņš ies pie izklīdušajiem starp
pagāniem un mācīs pagānus?

<span id="an_7:36">7:36</span> Kas tā par runu, ko Viņš teica: jūs mani
meklēsiet un neatradīsiet, un kur es esmu, tur jūs nevarat nākt?

<span id="an_7:37">7:37</span> Bet beidzamajā lielajā svētku dienā Jēzus
stāvēja un sauca, sacīdams: Kam slāpst, lai nāk pie manis un dzer!

<span id="an_7:38">7:38</span> Kas uz mani tic, no tā iekšienes, kā
sacīts Rakstos, plūdīs dzīvā ūdens straumes (Is.12,3).

<span id="an_7:39">7:39</span> Bet to Viņš sacīja par Garu, ko saņems
tie, kas uz Viņu tic, jo Gars vēl nebija dots, tāpēc ka Jēzus vēl nebija
pagodināts.

<span id="an_7:40">7:40</span> Kad daži no ļaudīm dzirdēja Viņa runu,
tie sacīja: Patiesi Viņš ir pravietis.

<span id="an_7:41">7:41</span> Citi sacīja: Viņš ir Kristus. Bet citi
teica: Vai Kristus nāk no Galilejas?

<span id="an_7:42">7:42</span> Vai Rakstos nav sacīts, ka Kristus nāk no
Dāvida cilts un no Betlēmes miesta, kur bija Dāvids?

<span id="an_7:43">7:43</span> Tā ļaudīs izcēlās šķelšanās Viņa dēļ.

<span id="an_7:44">7:44</span> Un daži no tiem gribēja Viņu apcietināt,
bet rokas neviens Viņam nepielika.

<span id="an_7:45">7:45</span> Tad kalpi atgriezās pie augstajiem
priesteriem un farizejiem; un tie sacīja viņiem: Kāpēc jūs Viņu
neatvedāt?

<span id="an_7:46">7:46</span> Kalpotāji atbildēja: Nekad cilvēks nav tā
runājis, kā šis Cilvēks.

<span id="an_7:47">7:47</span> Tad farizeji atbildēja viņiem: Vai arī
jūs esat apmāti?

<span id="an_7:48">7:48</span> Vai tad kāds no priekšniekiem un
farizejiem tic uz Viņu?

<span id="an_7:49">7:49</span> Bet šis pūlis, kas nezina bauslību, lai
ir nolādēts!

<span id="an_7:50">7:50</span> Nikodēms, kas bija viens no tiem, kas
naktī bija nācis pie Viņa, sacīja tiem:

<span id="an_7:51">7:51</span> Vai mūsu likums tiesā cilvēku, ja
iepriekš neuzklausa viņu pašu un neuzzina, ko viņš darījis?

<span id="an_7:52">7:52</span> Tie atbildēja viņam, sacīdami: Vai arī tu
esi galilejietis? Izpēti Rakstus un redzēsi, ka no Galilejas nenāk
pravietis.

<span id="an_7:53">7:53</span> Un tie atgriezās katrs savās mājās.

<span id="an_8:1">8:1</span> Bet Jēzus aizgāja uz Olīvkalnu.

<span id="an_8:2">8:2</span> Un agri rītā Viņš atkal atnāca svētnīcā, un
visa tauta sanāca pie Viņa. Un Viņš apsēdās un mācīja tos.

<span id="an_8:3">8:3</span> Te rakstu mācītāji un farizeji atveda
sievieti, pieķertu laulības pārkāpšanā, un to vidū nostādījuši,

<span id="an_8:4">8:4</span> Sacīja Viņam: Mācītāj, šī sieviete tikko
pieķerta laulības pārkāpšanā.

<span id="an_8:5">8:5</span> Bet Mozus bauslībā mums pavēlējis tādu
sievieti nomētāt akmeņiem. Ko Tu saki? (3.Moz.20,10).

<span id="an_8:6">8:6</span> To tie sacīja, Viņu kārdinādami, lai varētu
Viņu apsūdzēt. Bet Jēzus, uz priekšu noliecies, ar pirkstu rakstīja
smiltīs.

<span id="an_8:7">8:7</span> Kad nu tie turpināja Viņam jautāt, Viņš
piecēlies sacīja tiem: Kas no jums bez grēka, lai pirmais met akmeni uz
viņu! (5.Moz.17,7).

<span id="an_8:8">8:8</span> Un Viņš, atkal noliecies, rakstīja zemē.

<span id="an_8:9">8:9</span> Bet tie, to dzirdējuši, sākot ar
vecākajiem, cits pēc cita aizgāja. Palika Jēzus viens un sieviete, vidū
stāvot.

<span id="an_8:10">8:10</span> Tad Jēzus piecēlies sacīja viņai:
Sieviet, kur ir tie, kas tevi apsūdzēja? Vai neviens tevi nepazudināja?

<span id="an_8:11">8:11</span> Viņa sacīja: Neviens, Kungs! Tad Jēzus
teica tai: Arī es tevi nepazudināšu. Ej un negrēko vairs!

<span id="an_8:12">8:12</span> Tad Jēzus atkal runāja un sacīja tiem: Es
esmu pasaules gaisma; kas man seko, tas nestaigā tumsā, bet iegūs
dzīvības gaismu.

<span id="an_8:13">8:13</span> Bet farizeji sacīja Viņam: Tu liecini
pats par sevi; tava liecība nav patiesa.

<span id="an_8:14">8:14</span> Jēzus atbildēja viņiem, sacīdams: Un ja
es liecinu pats par sevi, tad mana liecība ir pareiza, jo es zinu, no
kurienes nāku un kur eju; bet jūs nezināt, no kurienes es nāku un kur
eju.

<span id="an_8:15">8:15</span> Jūs tiesājat miesīgi; es netiesāju
nevienu.

<span id="an_8:16">8:16</span> Un ja es tiesāju, mans lēmums ir pareizs,
jo es neesmu viens, bet es un Tēvs, kas mani sūtījis.

<span id="an_8:17">8:17</span> Un jūsu bauslībā rakstīts, ka divu
cilvēku liecība ir pareiza (5.Moz.17,6; 19,15).

<span id="an_8:18">8:18</span> Es esmu, kas liecību dod pats par sevi,
un par mani liecina Tēvs, kas mani sūtījis.

<span id="an_8:19">8:19</span> Tad tie sacīja Viņam: Kur ir tavs Tēvs?
Jēzus atbildēja: Ne jūs mani pazīstat, ne manu Tēvu. Ja jūs mani pazītu,
tad pazītu arī manu Tēvu.

<span id="an_8:20">8:20</span> Šos vārdus Jēzus, mācīdams svētnīcā,
teica pie upura lādes; un neviens Viņu neapcietināja, jo Viņa stunda vēl
nebija pienākusi.

<span id="an_8:21">8:21</span> Tad Jēzus atkal viņiem sacīja: Es aizeju,
un jūs meklēsiet mani un savā grēkā nomirsiet. Kur es eju, tur jūs
nevarat nākt.

<span id="an_8:22">8:22</span> Tad jūdi teica: Vai Viņš sevi nonāvēs, ka
Viņš sacīja: Kur es eju, tur jūs nevarat nākt?

<span id="an_8:23">8:23</span> Un Viņš tiem sacīja: Jūs esat no šīs
zemes, es esmu no augšienes. Jūs esat no šīs pasaules, es neesmu no šīs
pasaules.

<span id="an_8:24">8:24</span> Tāpēc es jums sacīju, ka jūs nomirsiet
savos grēkos; jo ja jūs neticēsiet, ka es tas esmu, jūs nomirsiet savos
grēkos.

<span id="an_8:25">8:25</span> Tad tie sacīja Viņam: Kas Tu esi? Jēzus
viņiem atbildēja: Sākums, kas arī ar jums runā.

<span id="an_8:26">8:26</span> Daudz man par jums jārunā un jātiesā, bet
Tas, kas mani sūtījis, ir patiess; un es runāju pasaulei to, ko esmu no
Viņa dzirdējis.

<span id="an_8:27">8:27</span> Un tie nesaprata, ka Viņš Dievu sauca par
savu Tēvu.

<span id="an_8:28">8:28</span> Tad Jēzus sacīja viņiem: Kad jūs
paaugstināsiet Cilvēka Dēlu, tad jūs atzīsiet, ka es tas esmu; un es
pats no sevis nekā nedaru un runāju tikai to, ko Tēvs man mācījis.

<span id="an_8:29">8:29</span> Un Tas, kas mani sūtījis, ir ar mani; un
Viņš nav atstājis mani vienu, jo es vienmēr daru to, kas Viņam labpatīk.

<span id="an_8:30">8:30</span> Kad Viņš tā runāja, daudzi ticēja Viņam.

<span id="an_8:31">8:31</span> Tad Jēzus sacīja tiem jūdiem, kas Viņam
ticēja: Ja jūs pastāvēsiet manā mācībā, tad patiesi jūs būsiet mani
mācekļi.

<span id="an_8:32">8:32</span> Un jūs atzīsiet patiesību, un patiesība
darīs jūs brīvus.

<span id="an_8:33">8:33</span> Tie Viņam atbildēja: Mēs esam Ābrahama
pēcnācēji un nekad nevienam neesam vergojuši, kā tad Tu saki: jūs būsiet
brīvi?

<span id="an_8:34">8:34</span> Jēzus atbildēja viņiem: Patiesi, patiesi
es jums saku: ikviens, kas grēku dara, ir grēka vergs.

<span id="an_8:35">8:35</span> Vergs nepaliek mājās mūžīgi, bet dēls
paliek mūžīgi.

<span id="an_8:36">8:36</span> Ja tad Dēls jūs atbrīvos, jūs patiesi
būsiet brīvi.

<span id="an_8:37">8:37</span> Zinu, ka jūs esat Ābrahama Dēli, bet jūs
meklējat mani nonāvēt, tāpēc ka jūs manus vārdus neaptverat.

<span id="an_8:38">8:38</span> Es runāju to, ko esmu redzējis pie sava
Tēva; un jūs darāt to, ko redzējāt pie sava tēva.

<span id="an_8:39">8:39</span> Tie atbildēja Viņam, sacīdami: Mūsu tēvs
ir Ābrahams. Jēzus viņiem sacīja: Ja jūs esat Ābrahama bērni, tad dariet
Ābrahama darbus!

<span id="an_8:40">8:40</span> Bet jūs tagad tiecaties nonāvēt mani,
Cilvēku, kas jums teicu patiesību, ko dzirdēju no Dieva. To Ābrahams
nedarīja.

<span id="an_8:41">8:41</span> Jūs darāt savu tēvu darbus. Tad tie
sacīja Viņam: Mēs neesam netiklībā dzimuši, mums ir viens Tēvs, Dievs!

<span id="an_8:42">8:42</span> Jēzus viņiem sacīja: Ja Dievs būtu jūsu
tēvs, tad jūs mani mīlētu, jo es esmu izgājis un nāku no Dieva. Jo es
neesmu nācis no sevis, bet Viņš mani ir sūtījis.

<span id="an_8:43">8:43</span> Kāpēc jūs nesaprotat manu runu? Tāpēc, ka
jūs neesat spējīgi klausīties manos vārdos.

<span id="an_8:44">8:44</span> Jūsu tēvs ir velns; un jūs gribat darīt
sava tēva kārības. Tas sākumā ir bijis slepkava un nepastāv patiesībā,
jo viņā patiesības nav. Melus runādams, viņš runā savu, jo viņš ir melis
un meļu tēvs.

<span id="an_8:45">8:45</span> Bet kad runāju patiesību, jūs neticat
man.

<span id="an_8:46">8:46</span> Kas no jums man var pārmest grēku? Ja es
jums runāju patiesību, kāpēc jūs neticat man?

<span id="an_8:47">8:47</span> Kas ir no Dieva, tas Dieva vārdus dzird.
Jūs tāpēc nedzirdat, ka neesat no Dieva.

<span id="an_8:48">8:48</span> Tad jūdi Viņam atbildēja, sacīdami: Vai
mēs labi nesakām, ka Tu esi samarietis un ka Tevī ir ļaunais gars?

<span id="an_8:49">8:49</span> Jēzus atbildēja: Manī ļaunā gara nav, bet
es godinu savu Tēvu, bet jūs man darāt negodu.

<span id="an_8:50">8:50</span> Bet es savu godu nemeklēju; ir Kas meklē
un tiesā.

<span id="an_8:51">8:51</span> Patiesi, patiesi es jums saku: Ja kas
manus vārdus izpildīs, tas nāves mūžam neredzēs.

<span id="an_8:52">8:52</span> Tad jūdi sacīja: Tagad mēs zinām, ka Tevī
ir ļaunais gars. Ābrahams un pravieši nomira, bet Tu saki: kas manus
vārdus pildīs, tas nāvi mūžam nebaudīs.

<span id="an_8:53">8:53</span> Vai Tu esi lielāks nekā mūsu tēvs
Ābrahams, kas miris? Arī pravieši miruši. Par ko Tu sevi turi?

<span id="an_8:54">8:54</span> Jēzus atbildēja: Ja es sevi godinu, mans
gods nav nekas. Tas ir mans Tēvs, kas mani godina, par ko jūs sakāt, ka
Viņš ir jūsu Dievs.

<span id="an_8:55">8:55</span> Un jūs Viņu nepazīstat, bet es Viņu zinu.
Un ja es sacītu, ka es Viņu nezinu, tad es būtu jums līdzīgs melis. Bet
es Viņu pazīstu un pildu Viņa vārdu.

<span id="an_8:56">8:56</span> Jūsu Tēvs Ābrahams priecājās, ka viņš
redzēs manu dienu. Viņš redzēja un gavilēja (1.Moz.18,18; 22,18).

<span id="an_8:57">8:57</span> Tad jūdi sacīja Viņam, Tev vēl nav
piecdesmit gadu, un Tu esi Ābrahamu redzējis?

<span id="an_8:58">8:58</span> Jēzus viņiem sacīja: Patiesi, patiesi es
jums saku: pirms nekā Ābrahams bija, es esmu.

<span id="an_8:59">8:59</span> Tad viņi pacēla akmeņus, lai mestu Viņam,
bet Jēzus paslēpās un izgāja no svētnīcas.

<span id="an_9:1">9:1</span> Un Jēzus, garām iedams, ieraudzīja cilvēku,
kas no dzimšanas bija neredzīgs.

<span id="an_9:2">9:2</span> Un mācekļi jautāja Viņam: Rabbi, kas ir
grēkojis: viņš pats vai viņa vecāki, ka tas neredzīgs piedzimis?

<span id="an_9:3">9:3</span> Jēzus atbildēja: Ne viņš grēkojis, ne viņa
vecāki, bet Dieva darbiem jāparādās viņā.

<span id="an_9:4">9:4</span> Kamēr ir diena, man jāstrādā Tā darbus, kas
mani sūtījis. Nāk nakts, kad neviens nevar strādāt.

<span id="an_9:5">9:5</span> Kamēr es esmu pasaulē, es esmu pasaules
gaisma.

<span id="an_9:6">9:6</span> To teicis, Viņš spļāva zemē un taisīja javu
no siekalām, un zieda javu uz viņa acīm,

<span id="an_9:7">9:7</span> Un sacīja viņam: Ej, mazgājies Siloe (t.i.
tulkojumā “sūtītais”) dīķī! Viņš aizgāja, nomazgājās un atnāca redzīgs.

<span id="an_9:8">9:8</span> Tad kaimiņi un tie, kas redzēja viņu
iepriekš ubagojam, sacīja: Vai šis nav tas, kas sēdēja un ubagoja? Daži
teica: Šis ir tas.

<span id="an_9:9">9:9</span> Bet citi: Nē, tas līdzīgs viņam. Viņš pats
sacīja: Es tas esmu.

<span id="an_9:10">9:10</span> Tad tie viņam sacīja: Kā tavas acis tika
atvērtas?

<span id="an_9:11">9:11</span> Viņš atbildēja: Tas Cilvēks, kuru sauc
Jēzus, iztaisīja javu un nozieda manas acis, un sacīja man: ej pie Siloe
dīķa un nomazgājies. Es aizgāju, nomazgājos un redzu.

<span id="an_9:12">9:12</span> Un tad tie sacīja viņam: Kur Viņš ir?
Viņš teica: Nezinu.

<span id="an_9:13">9:13</span> Tad viņi aizveda to, kas bija neredzīgs,
pie farizejiem.

<span id="an_9:14">9:14</span> Bet bija sabats, kad Jēzus iztaisīja javu
un atvēra viņa acis.

<span id="an_9:15">9:15</span> Tad farizeji viņam atkal jautāja, kā viņš
kļuvis redzīgs. Bet tas tiem sacīja: Viņš uzlika uz manām acīm javu, es
nomazgājos un redzu.

<span id="an_9:16">9:16</span> Tad daži no farizejiem sacīja: Šis
cilvēks, kas sabatu neievēro, nav no Dieva. Bet citi teica: Kā var
grēcīgs cilvēks darīt tādus brīnumus? Un starp viņiem izcēlās šķelšanās.

<span id="an_9:17">9:17</span> Tad viņi atkal sacīja neredzīgajam: Ko tu
saki par To, kas atvēra tavas acis? Un tas sacīja: Viņš ir pravietis.

<span id="an_9:18">9:18</span> Bet tad jūdi neticēja tam, ka viņš bijis
neredzīgs un kļuvis redzīgs, iekams neatsauca redzi atguvušā vecākus.

<span id="an_9:19">9:19</span> Un jautāja tiem, sacīdami: Vai šis ir
jūsu dēls, par kuru jūs sakāt, ka viņš akls dzimis? Kā tad viņš tagad
redz?

<span id="an_9:20">9:20</span> Viņa vecāki atbildēja tiem, sacīdami: Mēs
zinām, ka šis ir mūsu dēls un ka viņš neredzīgs piedzima;

<span id="an_9:21">9:21</span> Bet kā viņš tagad redz, mēs nezinām, un
kas atvēra viņa acis, arī nezinām. Jautājiet viņam pašam, viņš ir
pilngadīgs, lai saka pats par sevi!

<span id="an_9:22">9:22</span> Tā viņa vecāki runāja tāpēc, ka baidījās
no jūdiem, jo jūdi jau bija sazvērējušies, lai to, kas atzītu Viņu par
Kristu, izslēgtu no sinagogas.

<span id="an_9:23">9:23</span> Tāpēc viņa vecāki sacīja: viņš
pilngadīgs, jautājiet viņam pašam!

<span id="an_9:24">9:24</span> Tad viņi atkal atsauca cilvēku, kas bija
bijis neredzīgs, un sacīja viņam: Dod Dievam godu! Mēs zinām, ka šis
Cilvēks ir grēcinieks!

<span id="an_9:25">9:25</span> Tad viņš tiem teica: Vai Viņš ir
grēcinieks, to es nezinu. Vienu zinu, ka es biju akls un tagad redzu.

<span id="an_9:26">9:26</span> Tie viņam sacīja: Ko Viņš tev darīja? Kā
Viņš atvēra tavas acis?

<span id="an_9:27">9:27</span> Viņš tiem atbildēja: Es jums jau sacīju,
un jūs dzirdējāt. Kāpēc jūs to vēlreiz gribat dzirdēt? Vai arī jūs
gribat kļūt Viņa mācekļi?

<span id="an_9:28">9:28</span> Tad tie lādēja viņu un sacīja: Tu esi
Viņa māceklis, bet mēs esam Mozus mācekļi.

<span id="an_9:29">9:29</span> Mēs zinām, ka Dievs ar Mozu runāja, bet
no kurienes Šis, to mēs nezinām.

<span id="an_9:30">9:30</span> Tas cilvēks atbildēja viņiem, sacīdams:
Par to jābrīnās, ka jūs nezināt, no kurienes Viņš, bet Viņš atvēra man
acis.

<span id="an_9:31">9:31</span> Bet mēs zinām, ka Dievs grēciniekus
neuzklausa. Bet kas godā Dievu un Viņa gribu pilda, to klausa.

<span id="an_9:32">9:32</span> Ne mūžam nav dzirdēts, ka būtu kāds
atvēris acis no dzimšanas aklajam.

<span id="an_9:33">9:33</span> Ja Viņš nebūtu no Dieva, tad Viņš neko
nevarētu darīt.

<span id="an_9:34">9:34</span> Tie viņam atbildēja, sacīdami: Tu viss
esi grēkos dzimis un tu mūs mācīsi? Un tie izdzina viņu ārā.

<span id="an_9:35">9:35</span> Jēzus, izdzirdis, ka tie viņu izraidījuši
ārā, un, atradis to, sacīja viņam: Vai tu tici uz Dieva Dēlu?

<span id="an_9:36">9:36</span> Viņš atbildēja sacīdams: Kas Viņš ir,
Kungs, lai es uz Viņu ticētu?

<span id="an_9:37">9:37</span> Un Jēzus sacīja viņam: Tu Viņu redzēji;
un kas ar tevi runā, tas ir Viņš.

<span id="an_9:38">9:38</span> Un viņš teica: Es ticu, Kungs! Un,
nokritis ceļos, pielūdza Viņu.

<span id="an_9:39">9:39</span> Un Jēzus sacīja: Es atnācu šinī pasaulē
uz tiesu, lai neredzīgie redzētu, bet redzīgie kļūtu akli.

<span id="an_9:40">9:40</span> To dzirdēdami, daži no farizejiem, kas ar
Viņu bija, sacīja Viņam: Vai arī mēs esam akli?

<span id="an_9:41">9:41</span> Jēzus tiem sacīja: Ja jūs būtu akli, jums
nebūtu grēka, bet tagad jūs sakāt: Mēs redzam; tāpēc jūsu grēks paliek.

<span id="an_10:1">10:1</span> Patiesi, patiesi es jums saku: kas
neieiet avju kūtī pa durvīm, bet iekāpj pa citurieni, tas ir zaglis un
laupītājs.

<span id="an_10:2">10:2</span> Bet kas ieiet pa durvīm, tas ir avju
gans.

<span id="an_10:3">10:3</span> Viņam durvju sargs atver, un avis klausa
viņa balsi, un viņš sauc savas avis vārdā un izved tās.

<span id="an_10:4">10:4</span> Un viņš, izlaidis savas avis, iet tām pa
priekšu; un avis seko viņam, jo pazīst tā balsi.

<span id="an_10:5">10:5</span> Svešam tās neseko, bet bēg no tā, tāpēc
ka nepazīst svešinieka balsi.

<span id="an_10:6">10:6</span> Šo līdzību Jēzus tiem sacīja, bet viņi
nesaprata, ko Viņš tiem runāja.

<span id="an_10:7">10:7</span> Tad Jēzus atkal viņiem sacīja: Patiesi,
patiesi es jums saku: Es esmu durvis avīm.

<span id="an_10:8">10:8</span> Visi, kas bija nākuši, bija zagļi un
laupītāji; un avis viņus neklausīja.

<span id="an_10:9">10:9</span> Es esmu durvis. Ja kāds caur mani ieiet,
tas tiks pestīts; un viņš ieies un izies, un atradīs ganības.

<span id="an_10:10">10:10</span> Zaglis nāk, lai zagtu, slepkavotu un
iznīcinātu. Es esmu nācis, lai tiem būtu dzīvība un lai tā būtu
pārpilnībā.

<span id="an_10:11">10:11</span> Es esmu labais gans. Labais gans atdod
savu dzīvību par savām avīm.

<span id="an_10:12">10:12</span> Bet algādzis, kas nav gans, kam avis
nepieder, redzēdams vilku nākam, atstāj avis un bēg; un vilks tās
nolaupa un izklīdina.

<span id="an_10:13">10:13</span> Bet algādzis bēg tāpēc, ka viņš ir
algādzis, un avis viņam nerūp.

<span id="an_10:14">10:14</span> Es esmu labais gans; es pazīstu savas,
un manas pazīst mani.

<span id="an_10:15">10:15</span> Kā Tēvs mani pazīst, tā es pazīstu
Tēvu; un es lieku savu dzīvību par savām avīm.

<span id="an_10:16">10:16</span> Man vēl ir citas avis, kas nav no šīs
kūts; arī tās man jāatved; un tās dzirdēs manu balsi, un būs viens
ganāmpulks un viens gans.

<span id="an_10:17">10:17</span> Tāpēc Tēvs mīl mani, ka es atdodu savu
dzīvību, lai atkal to atgūtu.

<span id="an_10:18">10:18</span> Neviens neatņem to no manis, bet es to
atdodu pats no sevis. Un man ir vara to atdot un ir vara to atkal ņemt.
Šo bausli es saņēmu no sava Tēva.

<span id="an_10:19">10:19</span> Tad atkal to vārdu dēļ jūdos izcēlās
domstarpības.

<span id="an_10:20">10:20</span> Daudzi no tiem sacīja: Viņš ļaunā gara
apsēsts un prātu zaudējis. Ko jūs Viņā klausāties?

<span id="an_10:21">10:21</span> Citi sacīja: Tā nav ļaunā gara apsēstā
runa. Vai tad ļaunais gars var atvērt aklo acis?

<span id="an_10:22">10:22</span> Tad bija svētnīcas iesvētīšanas svētki
Jeruzalemē, un bija ziema.

<span id="an_10:23">10:23</span> Un Jēzus staigāja svētnīcā, Salomona
priekštelpā.

<span id="an_10:24">10:24</span> Tad jūdi ielenca Viņu un sacīja Viņam:
Cik ilgi Tu turēsi mūs neziņā? Ja Tu esi Kristus, saki mums atklāti!

<span id="an_10:25">10:25</span> Jēzus atbildēja viņiem: Es jums saku,
bet jūs neticat. Darbi, ko es daru sava Tēva vārdā, tie liecina par
mani.

<span id="an_10:26">10:26</span> Bet jūs neticat, jo nepiederat pie
manām avīm.

<span id="an_10:27">10:27</span> Manas avis klausa manu balsi, un es tās
pazīstu, un viņas man seko

<span id="an_10:28">10:28</span> Un es tām dodu mūžīgo dzīvi, un viņas
ne mūžam bojā neies, un neviens tās no manas rokas neizraus.

<span id="an_10:29">10:29</span> Mans Tēvs, kas man deva tās, ir lielāks
par visiem; un neviens nespēj izraut tās no mana Tēva rokas.

<span id="an_10:30">10:30</span> Es un Tēvs esam viens.

<span id="an_10:31">10:31</span> Tad jūdi pacēla akmeņus, lai nomētātu
Viņu.

<span id="an_10:32">10:32</span> Jēzus atbildēja tiem: Daudz labu darbu
no sava Tēva es jums esmu rādījis. Kura darba dēļ jūs mani gribat
nomētāt akmeņiem?

<span id="an_10:33">10:33</span> Jūdi atbildēja Viņam: Laba darba dēļ
mēs Tevi nenomētājam, bet Dieva zaimošanas dēļ, jo Tu, cilvēks būdams,
dari sevi par Dievu.

<span id="an_10:34">10:34</span> Jēzus viņiem atbildēja: Vai nav
rakstīts jūsu bauslībā: Es sacīju, jūs esat dievi? (Ps.81,6)

<span id="an_10:35">10:35</span> Ja tos nosauc par dieviem, kuriem Dievs
runājis, un Raksti nevar tikt atcelti,

<span id="an_10:36">10:36</span> Kā tad jūs sakāt Tam, ko Tēvs svētījis
un pasaulē sūtījis: Tu zaimo Dievu! Tāpēc, ka es sacīju: Es esmu Dieva
Dēls?

<span id="an_10:37">10:37</span> Ja es sava Tēva darbus nedaru, neticiet
man!

<span id="an_10:38">10:38</span> Bet ja es daru un ja jūs man negribat
ticēt, tad ticiet darbiem, lai jūs atzītu un ticētu, ka Tēvs ir manī un
es Tēvā.

<span id="an_10:39">10:39</span> Tad tie taisījās Viņu saņemt, bet Viņš
izgāja no to rokām.

<span id="an_10:40">10:40</span> Un Viņš atkal aizgāja pāri Jordānai uz
to vietu, kur Jānis vispirms bija kristījis, un tur palika.

<span id="an_10:41">10:41</span> Un daudzi nāca pie Viņa un sacīja, ka
Jānis taču nevienu brīnumu nav darījis.

<span id="an_10:42">10:42</span> Bet viss, ko Jānis par Viņu sacījis,
bija patiesība. Un daudzi ticēja Viņam.

<span id="an_11:1">11:1</span> Bet Betānijā, Marijas un viņas māsas
Martas miestā, bija kāds slimnieks Lācars.

<span id="an_11:2">11:2</span> Šī bija tā Marija, kas ar svaidāmo eļļu
svaidīja Kungu un saviem matiem susināja Viņa kājas. Viņas brālis Lācars
slimoja.

<span id="an_11:3">11:3</span> Tad tā māsas sūtīja pie Viņa, sacīdamas:
Kungs, lūk, tas, ko Tu mīli, slimo.

<span id="an_11:4">11:4</span> Bet Jēzus, to dzirdēdams, sacīja viņiem:
Šī slimība nav nāvei, bet Dieva godam, lai Dieva Dēls ar to tiktu
pagodināts.

<span id="an_11:5">11:5</span> Bet Jēzus mīlēja Martu un viņas māsu
Mariju, un Lācaru.

<span id="an_11:6">11:6</span> Un Viņš, dzirdēdams to, ka tas slims,
palika tanī vietā vēl divas dienas.

<span id="an_11:7">11:7</span> Tikai pēc tam Viņš sacīja saviem
mācekļiem: Iesim atkal uz Jūdeju!

<span id="an_11:8">11:8</span> Mācekļi sacīja Viņam: Rabbi, nupat jūdi
meklēja nomētāt Tevi akmeņiem, un Tu atkal ej uz turieni?

<span id="an_11:9">11:9</span> Jēzus atbildēja: Vai dienā nav divpadsmit
stundu? Ja kas staigā dienā, tas neapdauzās, jo redz šīs pasaules
gaismu.

<span id="an_11:10">11:10</span> Bet ja kāds staigā naktī, tas apdauzās,
jo gaismas tam nav.

<span id="an_11:11">11:11</span> To teicis, Viņš pēc tam sacīja: Mūsu
draugs Lācars guļ, bet es eju to modināt no miega.

<span id="an_11:12">11:12</span> Tad Viņa mācekļi sacīja: Kungs, ja viņš
guļ, tad izveseļosies.

<span id="an_11:13">11:13</span> Bet Jēzus runāja par viņa nāvi,
turpretī viņi domāja, ka Viņš runā par gulēšanu miegā.

<span id="an_11:14">11:14</span> Tad Jēzus viņiem pateica atklāti:
Lācars ir nomiris.

<span id="an_11:15">11:15</span> Bet es priecājos jūsu dēļ, lai jūs
ticētu, jo es tur nebiju, bet iesim pie viņa!

<span id="an_11:16">11:16</span> Tad Toms, saukts Dvīnis, sacīja
pārējiem mācekļiem: Iesim arī mēs, lai kopā ar Viņu nomirtu!

<span id="an_11:17">11:17</span> Tad Jēzus nogāja un atrada viņu jau
četras dienas kapā guļam.

<span id="an_11:18">11:18</span> Bet Betānija bija apmēram piecpadsmit
stadiju attālumā no Jeruzalemes.

<span id="an_11:19">11:19</span> Bet daudz jūdu bija atnākuši pie Martas
un Marijas, lai mierinātu tās par viņu brāli.

<span id="an_11:20">11:20</span> Tad Marta, izdzirdusi, ka Jēzus nāk,
steidzās Viņam pretim; bet Marija sēdēja mājās.

<span id="an_11:21">11:21</span> Tad Marta sacīja Jēzum: Kungs, ja Tu
būtu bijis šeit, mans brālis nebūtu nomiris.

<span id="an_11:22">11:22</span> Bet es arī tagad zinu, ka visu, ko Tu
no Dieva lūgsi, Dievs Tev dos.

<span id="an_11:23">11:23</span> Jēzus sacīja viņai: Tavs brālis celsies
augšām!

<span id="an_11:24">11:24</span> Marta sacīja Viņam: Zinu, ka viņš
celsies augšām, augšāmceļoties pastarā dienā.

<span id="an_11:25">11:25</span> Jēzus sacīja viņai: Es esmu
augšāmcelšanās un dzīvība: kas uz mani tic, lai arī viņš būtu nomiris,
dzīvos.

<span id="an_11:26">11:26</span> Un ikviens, kas dzīvo un tic uz mani,
ne mūžam nemirs. Vai tu tici tam?

<span id="an_11:27">11:27</span> Tā sacīja Viņam: Tiešām Kungs, es esmu
ticējusi, ka Tu esi Kristus, dzīvā Dieva Dēls, kas atnācis šinī pasaulē.

<span id="an_11:28">11:28</span> Un viņa, to pateikusi, aizgāja un
pasauca savu māsu Mariju, klusi sacīdama: Mācītājs atnāca un sauc tevi.

<span id="an_11:29">11:29</span> Viņa, to dzirdēdama, steigā piecēlās un
aizgāja pie Viņa,

<span id="an_11:30">11:30</span> Jo Jēzus vēl nebija iegājis miestā, bet
vēl atradās tanī vietā, kur Viņu sastapa Marta.

<span id="an_11:31">11:31</span> Tad jūdi, kas pie viņas bija mājā un
mierināja viņu, redzēdami Mariju steigšus pieceļamies un aizejot, sekoja
viņai, sacīdami: Viņa iet pie kapa, lai tur raudātu.

<span id="an_11:32">11:32</span> Bet Marija nonāca tur, kur bija Jēzus;
ieraudzījusi Viņu, tā metās pie Viņa kājām un sacīja Viņam: Kungs, ja Tu
būtu šeit bijis, mans brālis nebūtu nomiris.

<span id="an_11:33">11:33</span> Jēzus, redzēdams viņu un jūdus, kas ar
to bija atnākuši, raudam, garā satriekts, uztrauca sevi,

<span id="an_11:34">11:34</span> Un Viņš sacīja: Kur jūs viņu nolikāt?
Tie Viņam atbildēja: Kungs, nāc un skaties!

<span id="an_11:35">11:35</span> Un Jēzus raudāja.

<span id="an_11:36">11:36</span> Tad jūdi sacīja: Lūk, kā Viņš to
mīlējis.

<span id="an_11:37">11:37</span> Bet daži no viņiem sacīja: Vai Šis, kas
atvēra acis aklajam no dzimšanas, nevarēja izdarīt, lai viņš nenomirtu?

<span id="an_11:38">11:38</span> Tad Jēzus, atkal sevī satraukts,
piegāja pie kapa. Tā bija ala, un tai bija uzlikts akmens.

<span id="an_11:39">11:39</span> Jēzus sacīja: Noņemiet akmeni! Mirušā
cilvēka māsa Marta sacīja Viņam: Kungs, viņš jau smird, jo ir pagājušas
četras dienas.

<span id="an_11:40">11:40</span> Jēzus sacīja viņai: Vai es tev neteicu:
ja tu ticēsi, tad redzēsi Dieva godību?

<span id="an_11:41">11:41</span> Tad noņēma akmeni. Bet Jēzus, pacēlis
acis uz augšu, sacīja: Tēvs, es pateicos Tev, ka Tu mani esi
uzklausījis!

<span id="an_11:42">11:42</span> Es gan zināju, ka Tu mani vienmēr
uzklausi; bet apkārtstāvošās tautas dēļ es sacīju, lai viņi ticētu, ka
Tu mani esi sūtījis.

<span id="an_11:43">11:43</span> To sacījis, Viņš stiprā balsī sauca:
Lācar, nāc ārā!

<span id="an_11:44">11:44</span> Un tūdaļ iznāca nomirušais. Kājas un
rokas tam bija ietītas līķautos, un viņa seja bija ar sviedrautu
aizsieta. Jēzus sacīja viņiem: Atraisiet viņu un atļaujiet viņam aiziet!

<span id="an_11:45">11:45</span> Tad daudzi no jūdiem, kas bija atnākuši
pie Marijas un Martas, redzējuši, ko Jēzus padarīja, ticēja uz Viņu.

<span id="an_11:46">11:46</span> Tad daži no tiem aizgāja pie farizejiem
un pateica tiem, ko Jēzus padarīja.

<span id="an_11:47">11:47</span> Tad augstie priesteri un farizeji
sasauca tiesas sēdi un runāja: Ko mums darīt, jo šis Cilvēks dara daudz
brīnumu?

<span id="an_11:48">11:48</span> Ja mēs Viņu tā atstāsim, tad visi ticēs
uz Viņu; un romieši atnāks un atņems mūsu zemi un tautu.

<span id="an_11:49">11:49</span> Bet viens no viņiem, Kaifa vārdā,
būdams augstais priesteris tanī gadā, sacīja viņiem: Jūs neko nezināt.

<span id="an_11:50">11:50</span> Un neapsverat, ka jums labāk, lai viens
cilvēks mirst par tautu, nekā visa tauta iet bojā.

<span id="an_11:51">11:51</span> Bet to viņš sacīja ne pats no sevis,
bet, būdams augstais priesteris tanī gadā, pareģoja, ka Jēzus nomirs par
tautu;

<span id="an_11:52">11:52</span> Un ne tikai par tautu, bet lai
izklīdinātos Dieva bērnus sapulcinātu kopā.

<span id="an_11:53">11:53</span> No tās dienas tie nolēma Viņu nonāvēt.

<span id="an_11:54">11:54</span> Tāpēc Jēzus vairs atklāti nestaigāja
starp jūdiem, bet aizgāja uz apgabalu tuksneša apvidū, uz pilsētu, kas
saucas Efraima, un tur palika ar saviem mācekļiem.

<span id="an_11:55">11:55</span> Bet tuvojās jūdu Lieldienas, un daudzi
gāja no šī apgabala pirms Lieldienām uz Jeruzalemi, lai sevi šķīstītu.

<span id="an_11:56">11:56</span> Bet tie meklēja Jēzu un, stāvēdami
svētnīcā, sarunājās savā starpā: Kā jums šķiet: vai augstie priesteri un
farizeji izdeva pavēli, ka ikvienam, kas zina, kur Viņš ir, jāuzrāda,
lai tie Viņu apcietinātu.

<span id="an_12:1">12:1</span> Tad Jēzus sešas dienas pirms Lieldienām
atnāca Betānijā, kur bija nomiris Lācars, ko Jēzus uzmodināja no
miroņiem.

<span id="an_12:2">12:2</span> Tur sarīkoja Viņam mielastu; un Marta
apkalpoja, bet Lācars bija viens no tiem, kas atradās ar Viņu pie galda.

<span id="an_12:3">12:3</span> Un Marija, paņēmusi mārciņu īstas, dārgas
nardu eļļas, svaidīja Jēzus kājas; un tā susināja Viņa kājas saviem
matiem; un svaidāmās eļļas smarža piepildīja māju.

<span id="an_12:4">12:4</span> Tad Jūdass Iskariots, viens no Viņa
mācekļiem, kas Viņu vēlāk nodeva, sacīja:

<span id="an_12:5">12:5</span> Kāpēc šo svaidāmo eļļu nepārdeva par trīs
simts denārijiem un tos neizdalīja nabagiem?

<span id="an_12:6">12:6</span> Bet to viņš sacīja ne tāpēc, ka viņam
rūpētu nabagi, bet gan tāpēc, ka viņš bija zaglis; un viņš, naudas kasi
pie sevis turēdams, piesavinājās to, kas tanī tika ielikts.

<span id="an_12:7">12:7</span> Tad Jēzus sacīja: Atstājiet viņu, lai
viņa to uzglabā manai apbedīšanas dienai!

<span id="an_12:8">12:8</span> Jo nabagi vienmēr ir pie jums, bet es
neesmu vienmēr.

<span id="an_12:9">12:9</span> Tad daudzi jūdu ļaudis uzzināja, ka Viņš
ir tur; un atnāca ne tikai Jēzus dēļ, bet lai redzētu arī Lācaru, ko
Viņš bija uzmodinājis no miroņiem.

<span id="an_12:10">12:10</span> Bet augstie priesteri nodomāja
nogalināt arī Lācaru,

<span id="an_12:11">12:11</span> Jo viņa dēļ daudzi jūdi nāca un ticēja
uz Jēzu.

<span id="an_12:12">12:12</span> Bet otrā dienā daudz ļaužu, kas bija
ieradušies svētkos, dzirdēdami, ka Jēzus nāk uz Jeruzalemi,

<span id="an_12:13">12:13</span> Paņēmuši palmu zarus un izgājuši Viņam
pretī, sauca: Hozanna, svētīgs, kas nāk Kunga vārdā, Izraēļa Ķēniņš!

<span id="an_12:14">12:14</span> Un Jēzus, atradis jaunu ēzeli, uzsēdās
tanī, kā rakstīts:

<span id="an_12:15">12:15</span> Nebīsties, Siona meita, lūk, tavs
Ķēniņš nāk, sēdēdams ēzelienes kumeļā!

<span id="an_12:16">12:16</span> Viņa mācekļi vispirms to nesaprata,
bet, kad Jēzus tika pagodināts, tad atminējas, ka tā par Viņu bija
rakstīts, un tā Viņam darīja.

<span id="an_12:17">12:17</span> Bet ļaudis, kas ar Viņu bija, kad Viņš
sauca Lācaru no kapa un to uzmodināja no miroņiem, deva liecību.

<span id="an_12:18">12:18</span> Tāpēc arī ļaudis izgāja Viņam pretim,
jo dzirdēja, ka Viņš darījis šo brīnumu.

<span id="an_12:19">12:19</span> Bet farizeji sarunājās savā starpā:
Redziet, ka mēs nekā nepadarīsim! Lūk, visa pasaule seko Viņam!

<span id="an_12:20">12:20</span> Bet starp tiem, kas bija atnākuši, lai
svēkos pielūgtu Dievu, bija daži pagāni.

<span id="an_12:21">12:21</span> Viņi piegāja pie Filipa, kas bija no
Betsaidas Galilejā, un lūdza to, sacīdami: Kungs, mēs gribam redzēt
Jēzu!

<span id="an_12:22">12:22</span> Filips nāk un saka to Andrejam; bet
Andrejs un Filips pateica to Jēzum.

<span id="an_12:23">12:23</span> Bet Jēzus atbildēja viņiem, sacīdams:
Pienākusi stunda, lai Cilvēka Dēls tiktu pagodināts.

<span id="an_12:24">12:24</span> Patiesi, patiesi es jums saku: ja
kviešu grauds neiekrīt zemē un nenomirst,

<span id="an_12:25">12:25</span> Tas paliek viens; bet ja nomirst, tad
atnes daudz augļu. Kas savu dzīvību mīl, tas to zaudē; bet kas šinī
pasaulē savu dzīvību ienīst, tas to saglabā mūžīgai dzīvei.

<span id="an_12:26">12:26</span> Ja kas man kalpo, tas lai seko man, un
kur es esmu, tur būs arī mans kalps. Un kas man kalpo, to godinās mans
Tēvs.

<span id="an_12:27">12:27</span> Tagad mana dvēsele ir satraukta. Un ko
lai es saku? Tēvs, atpestī mani no šīs stundas? Bet šai stundai es taču
atnācu.

<span id="an_12:28">12:28</span> Tēvs, pagodini savu vārdu! Tad nāca
balss no debesīm: Es to pagodināju un vēl pagodināšu!

<span id="an_12:29">12:29</span> Tad ļaudis, kas stāvēja un dzirdēja,
sacīja: Pērkons rūca. Citi sacīja: Eņģelis runāja Viņam.

<span id="an_12:30">12:30</span> Jēzus atbildēja un sacīja: Ne manis dēļ
šī balss atskanēja, bet jūsu dēļ.

<span id="an_12:31">12:31</span> Tagad šī pasaule tiek tiesāta; tagad
šīs pasaules valdnieks tiks izmests ārā.

<span id="an_12:32">12:32</span> Un kad es tikšu no šīs zemes pacelts,
es visus vilkšu pie sevis.

<span id="an_12:33">12:33</span> Bet to Viņš sacīja, norādīdams, kādā
nāvē Viņš mirs.

<span id="an_12:34">12:34</span> Ļaudis Viņam atbildēja: Mēs dzirdējām
bauslībā, ka Kristus paliek mūžīgi; kā tad Tu saki, ka Cilvēka Dēlam
jākļūst paceltam? Kas ir šis Cilvēka Dēls?

<span id="an_12:35">12:35</span> Tad Jēzus sacīja viņiem: Vēl neilgi
gaisma ir pie jums. Staigājiet, kamēr jums ir gaisma, lai jūs tumsa
neapņem, un kas tumsā staigā, tas nezina, kurp viņš iet.

<span id="an_12:36">12:36</span> Kamēr jums ir gaisma, ticiet gaismai,
lai jūs būtu gaismas bērni! To Jēzus sacīja un aizgāja, un pazuda no
viņiem.

<span id="an_12:37">12:37</span> Bet lai gan Viņš tik lielus brīnumus
darīja to priekšā, tie neticēja Viņam.

<span id="an_12:38">12:38</span> Lai izpildītos pravieša Isaja vārdi, ko
viņš ir teicis: Kungs, kas ir ticējis mūsu sludinājumam, un kam ir
atklājies Kunga elkonis? (Is.53,1)

<span id="an_12:39">12:39</span> Tāpēc tie nevarēja ticēt, jo Isajs
tālāk saka:

<span id="an_12:40">12:40</span> Viņš to acis aptumšoja un viņu sirdis
nocietinaja, lai acīm neredzētu un sirdīm nesaprastu, un neatgrieztos,
ka es tos dziedinātu.

<span id="an_12:41">12:41</span> To Isajs sacīja, kad redzēja Viņa
godību un runāja par Viņu.

<span id="an_12:42">12:42</span> Tomēr daudzi priekšnieki ticēja Viņam,
bet farizeju dēļ neapliecināja, lai tos neizslēgtu no sinagogas.

<span id="an_12:43">12:43</span> Jo viņi mīlēja vairāk cilvēku
godināšanu nekā Dieva godu.

<span id="an_12:44">12:44</span> Bet Jēzus sauca, sacīdams: Kas man tic,
tas netic man, bet tam, kas mani sūtījis.

<span id="an_12:45">12:45</span> Un kas mani redz, tas redz To, kas mani
sūtījis.

<span id="an_12:46">12:46</span> Es, gaisma, atnācu pasaulē, lai
ikviens, kas man tic, nepaliktu tumsībā.

<span id="an_12:47">12:47</span> Un ja kāds dzird manus vārdus un tiem
neseko, es to netiesāju, jo es nenācu pasauli tiesāt, bet pasauli glābt.

<span id="an_12:48">12:48</span> Kas mani nievā un manus vārdus
nepieņem, tam ir savs tiesnesis. Vārdi, ko runāju, tie viņu tiesās
pastarā dienā.

<span id="an_12:49">12:49</span> Jo es nerunāju no sevis, bet Tēvs, kas
mani sūtīja, Viņš man deva pavēli, ko sacīt un ko runāt.

<span id="an_12:50">12:50</span> Un es zinu, ka Viņa bauslis ir mūžīgā
dzīve. Tāpēc visu, ko runāju, es saku tā, kā to man teica Tēvs.

<span id="an_13:1">13:1</span> Pirms Lieldienu svētkiem Jēzus, zinādams,
ka Viņa stunda atnākusi, lai no šīs pasaules aizietu pie Tēva, mīlēdams
savējos, kas bija pasaulē, tos mīlēja līdz beigām.

<span id="an_13:2">13:2</span> Un, vakariņas ēdot, kad velns Jūdasam,
Sīmaņa Iskariota dēlam, sirdī jau bija iedvesmojis Viņu nodot,

<span id="an_13:3">13:3</span> Viņš, zinādams, ka Tēvs visu atdevis Viņa
rokās un ka Viņš no Dieva izgājis un pie Dieva aiziet,

<span id="an_13:4">13:4</span> No mielasta piecēlies, novilka savas
virsdrēbes un, linu priekšautu paņēmis, apjozās.

<span id="an_13:5">13:5</span> Pēc tam, ielējis ūdeni traukā, sāka
mazgāt mācekļu kājas un susināja tās linu priekšautā, ar ko Viņš bija
apjozies.

<span id="an_13:6">13:6</span> Tad Viņš atnāca pie Sīmaņa Pētera; un
Pēteris sacīja Viņam: Kungs, Tu man mazgāsi kājas?

<span id="an_13:7">13:7</span> Jēzus atbildēja viņam, sacīdams: Ko es
daru, to tu tagad nezini, bet vēlāk tu to izpratīsi.

<span id="an_13:8">13:8</span> Pēteris sacīja Viņam: Tu man ne mūžam
nemazgāsi kājas! Jēzus atbildēja viņam: Ja es tevi nemazgāšu, tev nebūs
daļas ar mani.

<span id="an_13:9">13:9</span> Sīmanis Pēteris sacīja Viņam: Kungs, ne
vien manas kājas, bet arī rokas un galvu.

<span id="an_13:10">13:10</span> Jēzus sacīja viņam: Kas mazgājies, tam
vajag tikai kājas mazgāt, un viņš būs viss tīrs. Arī jūs esat tīri, bet
ne visi.

<span id="an_13:11">13:11</span> Jo Viņš zināja, kas Viņu nodos; tāpēc
Viņš teica: Ne visi jūs esat tīri.

<span id="an_13:12">13:12</span> Pēc tam, kad to kājas bija mazgājis un
savas virsdrēbes uzģērbis, Viņš atkal novietojās pie galda un sacīja
tiem: Vai jūs zināt, ko es jums darīju?

<span id="an_13:13">13:13</span> Jūs mani saucat par Mācītāju un Kungu,
un jūs labi darāt, jo es tas esmu.

<span id="an_13:14">13:14</span> Ja nu es, Kungs un Mācītājs, mazgāju
jūsu kājas, tad arī jums pienākas cits citam kājas mazgāt.

<span id="an_13:15">13:15</span> Jo es jums devu priekšzīmi, lai jūs
darītu to, ko es jums darīju.

<span id="an_13:16">13:16</span> Patiesi, patiesi es jums saku: kalps
nav lielāks par savu kungu, nedz sūtnis lielāks par tā sūtītāju.

<span id="an_13:17">13:17</span> Ja to zināt, svētīgi jūs būsiet, ja to
darīsiet.

<span id="an_13:18">13:18</span> Es nerunāju par jums visiem; es zinu,
kurus izredzēju, bet Rakstiem jāpiepildās: Kas kopā ar mani ēd maizi,
tas pacels savu papēdi pret mani (Ps.40).

<span id="an_13:19">13:19</span> Jau tagad es jums saku: pirms tas
noticis, lai jūs, kad piepildīsies, ticētu, ka es tas esmu.

<span id="an_13:20">13:20</span> Patiesi, patiesi, es jums saku: kas
uzņem to, ko es sūtīšu, tas mani uzņem; bet kas mani uzņem, tas uzņem
manu Sūtītāju.

<span id="an_13:21">13:21</span> To teicis, Jēzus, satraukts garā,
liecināja un sacīja: Patiesi es jums saku: viens no jums mani nodos.

<span id="an_13:22">13:22</span> Tad mācekļi uzlūkoja viens otru neziņā,
par kuru Viņš runā.

<span id="an_13:23">13:23</span> Bet viens no Viņa mācekļiem, kuru Jēzus
mīlēja, piekļāvās Jēzus krūtīm.

<span id="an_13:24">13:24</span> Tam Sīmanis Pēteris pamāja un sacīja
viņam: Kurš ir tas, par ko Viņš runā?

<span id="an_13:25">13:25</span> Tas, piekļāvies Jēzus krūtīm, sacīja
Viņam: Kungs, kurš tas ir?

<span id="an_13:26">13:26</span> Jēzus atbildēja: Tas, kuram es, maizi
iemērcis, pasniegšu. Un Viņš, maizi iemērcis, deva to Jūdasam, Sīmaņa
Iskariota dēlam.

<span id="an_13:27">13:27</span> Un pēc šī kumosa sātans iegāja viņā.
Tad Jēzus sacīja viņam: Ko darīsi, dari drīzāk!

<span id="an_13:28">13:28</span> Bet no tiem, kas bija pie galda,
neviens nezināja, kāpēc Viņš tam to sacīja.

<span id="an_13:29">13:29</span> Jo daži domāja, ka Jēzus viņam sacījis:
Iepērc svētku dienām to, ko mums vajag, vai lai viņš dod kaut ko
nabagiem, jo pie Jūdasa bija naudas maks.

<span id="an_13:30">13:30</span> Saņēmis kumosu, viņš tūlīt izgāja ārā.
Bija nakts.

<span id="an_13:31">13:31</span> Kad viņš bija izgājis, Jēzus sacīja:
Tagad Cilvēka Dēls tiek pagodināts, bet Dievs pagodināts Viņā.

<span id="an_13:32">13:32</span> Ja Dievs pagodināts Viņā, tad arī Dievs
pagodinās Viņu sevī, un drīz vien pagodinās Viņu.

<span id="an_13:33">13:33</span> Bērniņi! Vēl neilgi es esmu ar jums.
Jūs mani meklēsiet, bet, kā es jūdiem sacīju, tā es tagad saku jums: kur
es eju, tur jūs nevarat nākt.

<span id="an_13:34">13:34</span> Jaunu bausli es jums dodu, lai jūs
viens otru mīlētu. Kā es jūs mīlēju, tā arī jūs cits citu mīliet!

<span id="an_13:35">13:35</span> No tā visi pazīs, ka jūs esat mani
mācekļi, ja jums būs mīlestība savā starpā.

<span id="an_13:36">13:36</span> Sīmanis Pēteris sacīja Viņam: Kungs,
kurp Tu ej? Jēzus atbildēja: Kurp es eju, tur tu tagad nevari man sekot,
bet tu sekosi vēlāk.

<span id="an_13:37">13:37</span> Pēteris sacīja Viņam: Kungs, kāpēc es
nevaru Tev tagad sekot? Es savu dzīvību atdošu par Tevi.

<span id="an_13:38">13:38</span> Jēzus atbildēja viņam: Tu savu dzīvību
atdosi par mani? Patiesi, patiesi es tev saku: vēl gailis nebūs
nodziedājis, kad jau tu trīskārt būsi mani noliedzis.

<span id="an_14:1">14:1</span> Lai jūsu sirdis nebīstas! Ticiet Dievam
un ticiet man!

<span id="an_14:2">14:2</span> Mana Tēva namā daudz mājokļu. Ja tas tā
nebūtu, es jums pateiktu. Es eju jums sataisīt vietu.

<span id="an_14:3">14:3</span> Un kad es aiziešu un jums vietu
sataisīšu, es atkal atnākšu un paņemšu jūs pie sevis, lai arī jūs tur
būtu, kur es esmu.

<span id="an_14:4">14:4</span> Un kur es eju, jūs zināt, un ceļu zināt.

<span id="an_14:5">14:5</span> Toms sacīja Viņam: Kungs, mēs nezinām,
kurp Tu ej, un kā mēs varam ceļu zināt?

<span id="an_14:6">14:6</span> Jēzus viņam sacīja: Es esmu ceļš,
patiesība un dzīvība; neviens nenāk pie Tēva, kā vien caur mani.

<span id="an_14:7">14:7</span> Ja jūs mani pazītu, jūs pazītu arī manu
Tēvu. Bet no šī brīža jūs Viņu pazīsiet un esat Viņu redzējuši.

<span id="an_14:8">14:8</span> Filips sacīja Viņam: Kungs, rādi mums
Tēvu un mums pietiek.

<span id="an_14:9">14:9</span> Jēzus sacīja viņam: Es esmu tik ilgi pie
jums, bet jūs neesat mani pazinuši? Filip, kas mani redz, redz arī Tēvu!
Kā tu saki: rādi mums Tēvu?

<span id="an_14:10">14:10</span> Vai jūs neticat, ka es Tēvā, un Tēvs
manī? Vārdus, kurus es jums runāju, es nerunāju no sevis, bet Tēvs, kas
manī atrodas, Viņš dara darbus.

<span id="an_14:11">14:11</span> Vai jūs neticat, ka es Tēvā un Tēvs
manī?

<span id="an_14:12">14:12</span> Ja nē, tad ticiet pašu darbu dēļ.
Patiesi, patiesi es jums saku: kas uz mani tic, tas darīs tos darbus, ko
es daru, un vēl lielākus par tiem darīs, jo es aizeju pie Tēva.

<span id="an_14:13">14:13</span> Un visu, ko jūs lūgsiet no Tēva manā
vārdā, to es darīšu, lai Tēvs tiktu pagodināts Dēlā.

<span id="an_14:14">14:14</span> Ja jūs ko lūgsiet man manā vārdā, to es
darīšu.

<span id="an_14:15">14:15</span> Ja jūs mani mīlat, izpildiet manus
baušļus!

<span id="an_14:16">14:16</span> Un es lūgšu Tēvu, un Viņš dos jums citu
Iepriecinātāju, lai Tas paliktu pie jums mūžīgi,

<span id="an_14:17">14:17</span> Patiesības Garu, ko pasaule nevar
saņemt, tāpēc ka tā neredz Viņu un nepazīst Viņu; bet jūs Viņu
pazīstiet, jo Viņš paliks pie jums un jūsos mājos.

<span id="an_14:18">14:18</span> Es neatstāšu jūs bāreņos, es nākšu pie
jums.

<span id="an_14:19">14:19</span> Vēl neilgi, un pasaule mani vairs
neredzēs. Bet jūs redzēsiet mani, jo es dzīvoju, un jūs dzīvosiet.

<span id="an_14:20">14:20</span> Tanī dienā jūs atzīsiet, ka es savā
Tēvā un jūs manī, un es jūsos.

<span id="an_14:21">14:21</span> Kam ir mani baušļi un viņš tos pilda,
tas mani mīl. Bet, kas mani mīl, to mīlēs mans Tēvs; un es mīlēšu viņu
un sevi atklāšu tam.

<span id="an_14:22">14:22</span> Jūda, ne Iskariots, sacīja Viņam:
Kungs, kas noticis, ka Tu gribi mums sevi atklāt, bet ne pasaulei?

<span id="an_14:23">14:23</span> Jēzus atbildēja viņam, sacīdams: Ja kas
mani mīl, tas manus vārdus pildīs, un mans Tēvs viņu mīlēs, un mēs
nāksim pie tā un ņemsim mājvietu viņā

<span id="an_14:24">14:24</span> Kas mani nemīl, tas manus vārdus
nepilda. Un vārdi, ko jūs dzirdat, nav mani, bet Tēva, kas mani sūtījis.

<span id="an_14:25">14:25</span> To es jums sacīju, atrazdamies pie
jums.

<span id="an_14:26">14:26</span> Bet Iepriecinātājs Svētais Gars, ko
Tēvs sūtīs manā vārdā, jums visu iemācīs un atgādinās jums visu, ko es
jums sacīju.

<span id="an_14:27">14:27</span> Mieru es jums atstāju. Savu mieru es
jums dodu; ne tā, kā pasaule dod, es jums dodu, lai jūsu sirdis
neuztraucas un nebīstas.

<span id="an_14:28">14:28</span> Jūs dzirdējāt, ko es jums sacīju: Es
aizeju no jums un atkal atnākšu. Ja jūs mani mīlētu, jūs priecātos, ka
es aizeju pie Tēva, jo Tēvs ir lielāks nekā es.

<span id="an_14:29">14:29</span> Un tagad es jums to sacīju, pirms tas
notiek, lai jūs, kad tas notiks, ticētu.

<span id="an_14:30">14:30</span> Es daudz ar jums vairs nerunāšu, jo nāk
šīs pasaules valdnieks, bet tam nav nekā ar mani.

<span id="an_14:31">14:31</span> Bet tā es daru, kā man Tēvs pavēlējis,
lai pasaule zinātu, ka es Tēvu mīlu. Celieties, iesim no šejienes!

<span id="an_15:1">15:1</span> Es esmu īstais vīna koks, un mans Tēvs ir
kopējs.

<span id="an_15:2">15:2</span> Viņš nocērt no manis ikkatru zaru, kas
nenes augļus, un ikkatru, kas nes augļus, tīra, lai tas vēl vairāk nestu
augļus.

<span id="an_15:3">15:3</span> Jūs jau esat tīri to vārdu dēļ, ko jums
teicu.

<span id="an_15:4">15:4</span> Palieciet manī, un es jūsos. Kā zars
nevar nest augļus no sevis, ja nepaliek pie vīna koka, tā arī jūs ne, ja
jūs nepaliksiet manī.

<span id="an_15:5">15:5</span> Es esmu vīna koks, bet jūs zari. Kas
paliek manī, un es viņā, tas nes daudz augļu, jo bez manis jūs nekā
nespējat darīt.

<span id="an_15:6">15:6</span> Ja kas manī nepaliek, to kā zaru izmet
ārā; un tas sakalst, un to paņem un iemet ugunī, un tas sadeg.

<span id="an_15:7">15:7</span> Ja jūs paliksiet manī, un mani vārdi
paliks jūsos, tad, ko vien jūs vēlēsieties un lūgsiet, tas jums notiks.

<span id="an_15:8">15:8</span> Ar to mans Tēvs tiek pagodināts, ja jūs
nesat daudz augļu un kļūstat mani mācekļi.

<span id="an_15:9">15:9</span> Kā Tēvs mani mīlējis, tā es jūs mīlu.
Palieciet manā mīlestībā!

<span id="an_15:10">15:10</span> Ja jūs manus baušļus pildīsiet, jūs
paliksiet manā mīlestibā, tāpat kā es sava Tēva baušļus pildīju un
palieku Viņa mīlestībā.

<span id="an_15:11">15:11</span> To es jums sacīju, lai mans prieks
paliktu jūsos un jūsu prieks būtu pilnīgs.

<span id="an_15:12">15:12</span> Tas ir mans bauslis, lai jūs viens otru
mīlētu, kā es jūs mīlēju.

<span id="an_15:13">15:13</span> Nav nevienam lielākas mīlestības par
to, ja kāds atdod savu dzīvību par saviem draugiem.

<span id="an_15:14">15:14</span> Jūs esat mani draugi, ja jūs darīsiet
to, ko es jums pavēlu.

<span id="an_15:15">15:15</span> Es jūs vairs nesaucu par kalpiem, jo
kalps nezina, ko viņa kungs dara; bet es jūs saucu par draugiem, jo
visu, ko dzirdēju no sava Tēva, es jums pasludināju.

<span id="an_15:16">15:16</span> Ne jūs mani izredzējāt, bet es jūs
izredzēju un liku, lai jūs ietu un nestu augļus un lai jūsu augļi
paliktu, jo visu, ko jūs no Tēva lūgsiet manā vārdā, to Viņš jums dos.

<span id="an_15:17">15:17</span> Šo es jums pavēlu, lai jūs cits citu
mīlētu.

<span id="an_15:18">15:18</span> Ja pasaule jūs ienīst, ziniet, ka tā
pirms jums mani ienīda.

<span id="an_15:19">15:19</span> Ja jūs būtu no pasaules, pasaule
savējos mīlētu. Bet tā kā jūs neesat no pasaules, bet es jūs no pasaules
izredzēju, tad pasaule jūs ienīst.

<span id="an_15:20">15:20</span> Atcerieties manus vārdus, ko es jums
teicu: kalps nav lielāks par savu kungu. Ja viņi mani vajāja, tie vajās
arī jūs. Ja viņi manus vārdus ievērojuši, tie pildīs arī jūsējos.

<span id="an_15:21">15:21</span> Bet to visu viņi jums darīs mana vārda
dēļ, tāpēc ka tie nepazīst to, kas mani sūtījis.

<span id="an_15:22">15:22</span> Ja es nebūtu atnācis un viņiem to
sacījis, tiem nebūtu grēka; bet tagad viņiem nav sava grēka
attaisnojuma.

<span id="an_15:23">15:23</span> Kas mani ienīst, ienīst arī manu Tēvu.

<span id="an_15:24">15:24</span> Ja es viņiem nebūtu darījis darbus,
kādus neviens cits nav darījis, tiem nebūtu grēka; bet tagad viņi tos
redzēja un ienīda mani un manu Tēvu.

<span id="an_15:25">15:25</span> Bet vārdiem jāizpildās, kas rakstīti
viņu bauslībā: Viņi mani veltīgi ienīda.

<span id="an_15:26">15:26</span> Bet kad atnāks Iepriecinātājs, ko es
sūtīšu no Tēva, patiesības Gars, kas no Tēva iziet, Viņš dos jums
liecību par mani.

<span id="an_15:27">15:27</span> Un jūs dosiet liecību, tāpēc ka no
sākuma esat pie manis.

<span id="an_16:1">16:1</span> To es jums sacīju, lai jūs nekristu
apgrēcībā.

<span id="an_16:2">16:2</span> Viņi jūs izslēgs no sinagogām, bet nāks
stunda, kad ikviens, kas jūs nonāvēs, domās, ka ar to kalpo Dievam.

<span id="an_16:3">16:3</span> Bet viņi jums to darīs tāpēc, ka nav
atzinuši ne Tēvu, ne mani.

<span id="an_16:4">16:4</span> Bet to es jums sacīju, lai jūs, kad
pienāks viņu stunda, atcerētos, ka es jums to teicu.

<span id="an_16:5">16:5</span> No sākuma es jums to neteicu, tāpēc ka
biju pie jums. Bet tagad es eju pie tā, kas mani sūtījis; un neviens no
jums nejautā man: kur tu ej?

<span id="an_16:6">16:6</span> Bet tāpēc, ka es jums to pateicu, skumjas
piepildīja jūsu sirdis.

<span id="an_16:7">16:7</span> Bet es jums saku patiesību: tas jums par
labu, ka es aizeju, jo, ja es neaizietu, Iepriecinātājs nenāktu pie
jums; bet ja aiziešu, es sūtīšu Viņu pie jums.

<span id="an_16:8">16:8</span> Un Viņš atnācis pārliecinās pasauli par
grēku, taisnību un sodu.

<span id="an_16:9">16:9</span> Par grēku, jo tie neticēja man.

<span id="an_16:10">16:10</span> Par taisnību, jo es eju pie Tēva, un
jūs mani vairs neredzēsiet.

<span id="an_16:11">16:11</span> Bet par tiesu, jo šīs pasaules
valdnieks jau notiesāts.

<span id="an_16:12">16:12</span> Man vēl daudz kas jums sakāms, bet to
jūs tagad nespējat aptvert.

<span id="an_16:13">16:13</span> Bet kad atnāks Viņš, Patiesības Gars,
tad jums mācīs visu patiesību, jo Viņš nerunās no sevis, bet runās to,
ko dzirdēs, vēstījot jums nākotni.

<span id="an_16:14">16:14</span> Viņš mani pagodinās, jo no manis ņems
un jums pasludinās.

<span id="an_16:15">16:15</span> Viss, kas Tēvam pieder, ir mans. Tāpēc
es sacīju, ka no manis ņems un jums pasludinās.

<span id="an_16:16">16:16</span> Vēl neilgi, un jūs mani vairs
neredzēsiet; un atkal neilgu brīdi, un jūs mani redzēsiet, jo es eju pie
Tēva.

<span id="an_16:17">16:17</span> Tad daži Viņa mācekļi sacīja viens
otram: Kas tas ir, ko Viņš mums saka: vēl neilgi, un jūs mani vairs
neredzēsiet; un atkal - neilgu brīdi, un jūs mani redzēsiet, jo es eju
pie Tēva?

<span id="an_16:18">16:18</span> Tad viņi sacīja: Kas tas ir, ko Viņš
saka: vēl neilgu brīdi? Mēs nezinām, ko Viņš runā.

<span id="an_16:19">16:19</span> Tad Jēzus saprata, ka tie vēlējās Viņam
jautāt, un sacīja tiem: Vai jūs par to jautājat viens otram, ka es jums
sacīju: vēl neilgi, un jūs mani vairs neredzēsiet; un atkal - neilgu
brīdi, un jūs mani redzēsiet?

<span id="an_16:20">16:20</span> Patiesi, patiesi es jums saku: jūs
raudāsiet un vaimanāsiet, bet pasaule priecāsies; jūs skumsiet, bet jūsu
skumjas pārvērtīsies priekā.

<span id="an_16:21">16:21</span> Kad sieviete dzemdē, tā skumst, ka
viņas stunda pienākusi, bet, kad tā dzemdējusi bērnu, tad vairs
neatceras bēdas prieka dēļ, jo cilvēks dzimis pasaulē.

<span id="an_16:22">16:22</span> Arī jums tagad ir skumjas. Bet es jūs
atkal redzēšu, un jūsu sirds priecāsies, un jūsu prieku neviens jums
neatņems.

<span id="an_16:23">16:23</span> Un tanī dienā jūs man vairs neko
nejautāsiet. Patiesi, patiesi es jums saku: ja jūs ko lūgsiet no Tēva
manā vārdā, to Viņš jums dos.

<span id="an_16:24">16:24</span> Līdz šim jūs neko neesat lūguši manā
vārdā; lūdziet un jūs saņemsiet, lai jūsu prieks būtu pilnīgs.

<span id="an_16:25">16:25</span> To es jums runāju līdzībās. Nāk stunda,
kad es vairs līdzībās jums nerunāšu, bet atklāti pasludināšu jums par
Tēvu.

<span id="an_16:26">16:26</span> Tanī dienā jūs lūgsiet manā vārdā, un
es nesaku jums, ka es lūgšu Tēvu par jums,

<span id="an_16:27">16:27</span> Jo Tēvs pats jūs mīl, tāpēc ka jūs mani
esat mīlējuši un ticējuši, ka es esmu no Tēva nācis.

<span id="an_16:28">16:28</span> Es izgāju no Tēva un atnācu pasaulē; es
atkal atstāju pasauli un eju pie Tēva.

<span id="an_16:29">16:29</span> Viņa mācekļi sacīja Viņam: Lūk, tagad
Tu atklāti runā un nesaki nekādas līdzības.

<span id="an_16:30">16:30</span> Tagad mēs zinām, ka Tu visu zini, un
Tev nav vajadzīgs, lai Tev kāds jautātu. Tāpēc mēs ticam, ka Tu esi no
Dieva izgājis.

<span id="an_16:31">16:31</span> Jēzus atbildēja viņiem: Tagad jūs
ticat?

<span id="an_16:32">16:32</span> Lūk, nāk stunda un jau atnākusi, kad
jūs izklīdīsiet katrs uz savu pusi un atstāsiet mani vienu. Bet es
neesmu viens, Tēvs ir ar mani.

<span id="an_16:33">16:33</span> To es jums sacīju, lai jums būtu miers
manī. Pasaulē jums būs apspiešana, bet stiprinieties: es uzvarēju
pasauli.

<span id="an_17:1">17:1</span> Tā runāja Jēzus un, acis pret debesīm
pacēlis, sacīja: Tēvs, stunda ir pienākusi, pagodini savu Dēlu, lai Dēls
pagodina Tevi!

<span id="an_17:2">17:2</span> Tā kā Tu esi devis Viņam varu pār ikkatru
miesu, lai visiem, ko Tu Viņam esi devis, dotu mūžīgo dzīvību.

<span id="an_17:3">17:3</span> Bet šī ir mūžīgā dzīvība, lai viņi atzīst
Tevi, vienīgo un patieso Dievu un Jēzu Kristu, ko Tu esi sūtījis.

<span id="an_17:4">17:4</span> Es Tevi pagodināju virs zemes, pabeidzu
darbu, ko Tu man uzdevi darīt.

<span id="an_17:5">17:5</span> Bet tagad Tu, Tēvs, pagodini mani pie
sevis paša ar to godu, kāds man bija pie Tevis, pirms pasaule kļuva.

<span id="an_17:6">17:6</span> Es Tavu vārdu atklāju cilvēkiem, ko Tu
man no pasaules devi. Viņi bija Tavi, un Tu devi tos man, un viņi turēja
Tavus vārdus.

<span id="an_17:7">17:7</span> Tagad viņi atzina, ka viss, ko Tu man
devi, no Tevis ir,

<span id="an_17:8">17:8</span> Jo vārdus, ko Tu man devi, es devu
viņiem; un viņi tos pieņēma un patiesi atzina, ka es esmu izgājis no
Tevis, un ticēja, ka Tu mani esi sūtījis.

<span id="an_17:9">17:9</span> Es lūdzu par viņiem. Es nelūdzu par
pasauli, bet par tiem, ko Tu man devi, jo viņi ir Tavi.

<span id="an_17:10">17:10</span> Un viss mans ir Tavs, un Tavs ir mans,
un es pagodinājos viņos.

<span id="an_17:11">17:11</span> Es vairs neesmu pasaulē, bet viņi ir
pasaulē, un es eju pie Tevis. Svētais Tēvs, pasargi savā vārdā viņus,
kurus Tu man devi, lai viņi būtu vienoti kā mēs!

<span id="an_17:12">17:12</span> Kad es biju ar viņiem, es tos sargāju
tavā vārdā. Es sargāju tos, ko Tu man devi; un neviens no viņiem
nepazuda, kā vien pazušanas dēls, lai Raksti piepildītos. (Ps.108)

<span id="an_17:13">17:13</span> Bet tagad es eju pie Tevis un šo runāju
pasaulē, lai viņos mans prieks būtu pilnīgs.

<span id="an_17:14">17:14</span> Es viņiem devu Tavus vārdus; un pasaule
tos ienīda, jo tie nav no pasaules, tāpat kā arī es neesmu no pasaules.

<span id="an_17:15">17:15</span> Es nelūdzu, lai Tu viņus paņemtu no
pasaules, bet lai Tu tos pasargātu no ļauna.

<span id="an_17:16">17:16</span> Viņi nav no pasaules, tāpat kā es
neesmu no pasaules.

<span id="an_17:17">17:17</span> Svētī viņus patiesībā! Tavi vārdi ir
patiesība.

<span id="an_17:18">17:18</span> Kā Tu mani sūtīji pasaulē, tā arī es
viņus sūtīju pasaulē.

<span id="an_17:19">17:19</span> Viņu dēļ es uzupurēju sevi, lai arī
viņi patiesībā būtu svētīti.

<span id="an_17:20">17:20</span> Bet ne tikai par viņiem vien es lūdzu,
bet arī par tiem, kas caur viņu vārdiem ticēs man.

<span id="an_17:21">17:21</span> Lai visi būtu vienoti, kā Tu, Tēvs,
manī un es Tevī; un lai viņi būtu mūsos vienoti; lai pasaule ticētu, ka
Tu mani esi sūtījis.

<span id="an_17:22">17:22</span> Un godību, ko Tu man devi, es devu
viņiem, lai viņi būtu vienoti, kā arī mēs esam viens.

<span id="an_17:23">17:23</span> Es viņos, un Tu manī; lai viņi būtu
pilnīgi vienībā; un lai pasaule atzīst, ka Tu esi mani sūtījis un
mīlējis tos, tāpat kā Tu mani esi mīlējis.

<span id="an_17:24">17:24</span> Tēvs, es vēlos, lai arī tie, kurus Tu
man devi, būtu ar mani tur, kur es, lai viņi redzētu manu godību, kādu
Tu man devi, tāpēc ka mani mīlēji pirms pasaules radīšanas.

<span id="an_17:25">17:25</span> Taisnīgais Tēvs, pasaule Tevi neatzina,
bet es Tevi atzinu, un šie atzina, ka Tu mani esi sūtījis.

<span id="an_17:26">17:26</span> Un es viņiem atklāju Tavu vārdu un
atklāšu, lai mīlestība, ar kādu Tu mani mīlēji, būtu viņos, un es viņos.

<span id="an_18:1">18:1</span> To teicis, Jēzus ar saviem mācekļiem gāja
pāri Kedronas strautam, kur bija dārzs. Tanī iegāja Viņš un Viņa
mācekļi.

<span id="an_18:2">18:2</span> Bet arī Jūdass, nodevējs, zināja šo
vietu, jo Jēzus ar saviem mācekļiem bieži tur sapulcējās.

<span id="an_18:3">18:3</span> Tad Jūdass, paņēmis kareivju nodaļu un
augsto priesteru un farizeju kalpus, atnāca tur ar laternām, lāpām un
ieročiem.

<span id="an_18:4">18:4</span> Tad Jēzus, zinādams visu, kas nāks pār
Viņu, izgāja tiem pretī un sacīja viņiem: Ko jūs meklējat?

<span id="an_18:5">18:5</span> Tie atbildēja Viņam: Jēzu Nācarieti.
Jēzus sacīja tiem: Es esmu tas. Bet arī Jūdass, nodevējs, stāvēja ar
viņiem.

<span id="an_18:6">18:6</span> Kad nu Viņš teica tiem: Es esmu tas, tie
atkāpās atpakaļ un nokrita zemē.

<span id="an_18:7">18:7</span> Tad atkal Viņš tiem jautāja: Ko jūs
meklējat? Un tie sacīja: Jēzu Nācarieti.

<span id="an_18:8">18:8</span> Jēzus atbildēja: Es jums teicu, ka es
esmu tas. Ja jūs mani meklējat, atstājiet tos, lai tie iet.

<span id="an_18:9">18:9</span> Lai piepildītos vārdi, ko Viņš bija
teicis: Nevienu no tiem, ko Tu man devi, es nepazudināju.

<span id="an_18:10">18:10</span> Tad Sīmanis Pēteris, kam bija zobens,
izvilka to un cirta augstā priestera kalpam, un nocirta viņam labo ausi.
Bet kalpa vārds bija Malhuss.

<span id="an_18:11">18:11</span> Tad Jēzus sacīja Pēterim: Bāz savu
zobenu makstī! Vai man neizdzert to biķeri, ko devis man Tēvs?

<span id="an_18:12">18:12</span> Tad kareivji un virsnieks, un jūdu
kalpi apcietināja Jēzu un sasēja Viņu.

<span id="an_18:13">18:13</span> Un tie aizveda Viņu vispirms pie Annas,
jo tas bija tā gada augstā priestera Kaifas sievastēvs.

<span id="an_18:14">18:14</span> Bet Kaifa bija tas, kas jūdiem deva
padomu, ka labāk vienam cilvēkam mirt tautas dēļ.

<span id="an_18:15">18:15</span> Bet Jēzum sekoja Sīmanis Pēteris un
otrs māceklis. Bet šis māceklis bija pazīstams augstajam priesterim, un
viņš līdz ar Jēzu iegāja augstā priestera priekštelpā.

<span id="an_18:16">18:16</span> Bet Pēteris stāvēja ārā pie durvīm. Tad
otrs māceklis, kas bija pazīstams augstajam priesterim, iznāca, pateica
durvju sargātājai un ieveda Pēteri iekšā.

<span id="an_18:17">18:17</span> Tad kalpone, durvju sargātāja, sacīja
Pēterim: Vai tu arī neesi viens no šī Cilvēka mācekļiem? Viņš sacīja:
Neesmu.

<span id="an_18:18">18:18</span> Bet kalpi un sulaiņi stāvēja ap oglēm
un sildījās, jo bija auksts. Bet arī Pēteris stāvēja pie viņiem un
sildījās.

<span id="an_18:19">18:19</span> Tad augstais priesteris jautāja Jēzum
par Viņa mācekļiem un Viņa mācību.

<span id="an_18:20">18:20</span> Jēzus atbildēja viņam: Es atklāti
runāju pasaulei; es vienmēr mācīju sinagogā un templī, kur sanāk visi
jūdi, un neko es nerunāju slepeni.

<span id="an_18:21">18:21</span> Ko tu man jautā? Jautā tiem, kas
dzirdēja, ko es tiem sacīju! Lūk, tie zina, ko es teicu.

<span id="an_18:22">18:22</span> Bet kad Viņš to teica, viens no
klātesošajiem kalpiem sita Jēzum vaigā, sacīdams: Vai tā Tu atbildi
augstajam priesterim?

<span id="an_18:23">18:23</span> Jēzus atbildēja viņam: Ja es ļaunu
runāju, pierādi ļaunumu, bet ja labi, kāpēc tu mani sit?

<span id="an_18:24">18:24</span> Tad Anna aizsūtīja Viņu sasietu pie
augstā priestera Kaifas.

<span id="an_18:25">18:25</span> Bet Sīmanis Pēteris stāvēja un
sildījās. Tad viņam sacija: Vai arī tu neesi viens no Viņa mācekļiem?
Viņš noliedza un sacīja: Neesmu.

<span id="an_18:26">18:26</span> Viens no augstā priestera kalpiem,
radinieks tam, kam Pēteris nocirta ausi, sacīja: Vai es tevi neredzēju
pie Viņa dārzā?

<span id="an_18:27">18:27</span> Tad Pēteris atkal noliedza; un tūdaļ
gailis iedziedājās.

<span id="an_18:28">18:28</span> Tad viņi veda Jēzu no Kaifas uz
pārvaldnieka pili. Bija agrs rīts. Paši tie neiegāja pilī, lai
neapgānītos, bet lai ēstu Lieldienas jēru.

<span id="an_18:29">18:29</span> Tad Pilāts izgāja ārā pie viņiem un
sacīja: Kādu apsūdzību jūs ceļat pret šo cilvēku?

<span id="an_18:30">18:30</span> Tie atbildēja viņam, sacīdami: Ja Viņš
nebūtu ļaundaris, mēs Viņu tev nenodotu.

<span id="an_18:31">18:31</span> Tad Pilāts sacīja viņiem: Ņemiet jūs
Viņu un tiesājiet Viņu pēc sava likuma! Bet jūdi sacīja viņam: Mums nav
brīv nevienu nonāvēt.

<span id="an_18:32">18:32</span> Tā piepildījās Jēzus vārdi, kādus Viņš
teica, norādīdams to, kādā nāvē Viņš.mirs.

<span id="an_18:33">18:33</span> Tad Pilāts atkal iegāja pilī un iesauca
Jēzu, un sacīja Viņam: Vai Tu esi jūdu Ķēniņš?

<span id="an_18:34">18:34</span> Jēzus atbildēja: Vai tu pats no sevis
to saki, vai citi tev par mani stāstījuši?

<span id="an_18:35">18:35</span> Pilāts atbildēja: Vai tad es esmu jūds?
Tava tauta un augstie priesteri nodeva Tevi man. Ko Tu esi darījis?

<span id="an_18:36">18:36</span> Jēzus atbildēja: Mana valstība nav no
šīs pasaules. Ja mana valstība būtu no šīs pasaules, tad mani kalpi
cīnītos par to, lai es netiktu nodots jūdiem. Bet tagad mana valstība
nav no šejienes.

<span id="an_18:37">18:37</span> Tad Pilāts sacīja Viņam: Tātad Tu esi
Ķēniņš? Jēzus atbildēja: Tu saki, ka esmu Ķēniņš. Tāpēc es esmu dzimis
un tāpēc pasaulē nācis, lai apliecinātu patiesību. Ikviens, kas no
patiesības ir, klausa manu balsi.

<span id="an_18:38">18:38</span> Pilāts Viņam sacīja: Kas ir patiesība?
Un viņš, to pateicis, atkal izgāja pie jūdiem un sacīja tiem: Es
neatrodu pie Viņa nekādas vainas.

<span id="an_18:39">18:39</span> Bet jums ir ieradums, ka es jums
Lieldienās vienu atbrīvoju. Ja vēlaties, es atlaidīšu jums jūdu Ķēniņu?

<span id="an_18:40">18:40</span> Tad visi atkal kliedza, sacīdami: Viņu
ne, bet Barabu! Bet Baraba bija laupītājs.

<span id="an_19:1">19:1</span> Tad Pilāts ņēma un šaustīja Jēzu.

<span id="an_19:2">19:2</span> Un kareivji, nopinuši ērkšķu kroni,
uzlika to Viņam galvā un aplika Viņam purpura virsdrēbes.

<span id="an_19:3">19:3</span> Un tie nāca pie Viņa un sacīja: Esi
sveicināts, jūdu Ķēniņ, un sita Viņam vaigā.

<span id="an_19:4">19:4</span> Tad Pilāts atkal izgāja ārā un sacīja
viņiem: Lūk, es Viņu izvedu pie jums ārā, lai jūs atzītu, ka es pie Viņa
nekādas vainas neatrodu.

<span id="an_19:5">19:5</span> Tad Jēzus iznāca ērkšķu kronī un purpura
virsdrēbēs. Un viņš tiem sacīja: Lūk, kāds Cilvēks!

<span id="an_19:6">19:6</span> Kad augstie priesteri un kalpi ieraudzīja
Viņu, tie kliedza, sacīdami: Sit Viņu krustā, sit Viņu krustā! Pilāts
viņiem sacīja: Ņemiet jūs Viņu un sitiet krustā, jo es pie Viņa vainas
neatrodu!

<span id="an_19:7">19:7</span> Jūdi viņam atbildēja: Mums ir likums un
pēc likuma Viņam jāmirst, jo Viņš sevi darījis par Dieva Dēlu.

<span id="an_19:8">19:8</span> Pilāts, dzirdēdams šos vārdus, vēl vairāk
nobijās.

<span id="an_19:9">19:9</span> Un viņš, atkal iegājis tiesas namā,
sacīja Jēzum: No kurienes Tu esi? Bet Jēzus nedeva vīņam atbildi.

<span id="an_19:10">19:10</span> Tad Pilāts sacīja Viņam: Tu man
neatbildi? Vai Tu nezini, ka man vara Tevi krustā sist un vara Tevi
atlaist?

<span id="an_19:11">19:11</span> Jēzus atbildēja: Tev nebūtu nekādas
varas pār mani, ja tā nebūtu tev dota no augšienes. Tāpēc tam, kas mani
tev nodeva, lielāks grēks.

<span id="an_19:12">19:12</span> Un no šī laika Pilāts meklēja Viņu
atlaist. Bet jūdi kliedza, sacīdami: Ja tu Viņu atlaid, tu neesi ķeizara
draugs, jo ikviens, kas sevi ceļ par ķēniņu, pretojas ķeizaram.

<span id="an_19:13">19:13</span> Bet Pilāts, dzirdēdams šos vārdus,
izveda Jēzu ārā un sēdās soģa krēslā tanī vietā, kas saucās Litostrotos,
ebrejiski Gabata.

<span id="an_19:14">19:14</span> Bija sagatavošanās diena pirms
Lieldienām ap sesto stundu. Un viņš sacīja jūdiem: Lūk, jūsu ķēniņš!

<span id="an_19:15">19:15</span> Bet tie kliedza: Nost, nost! Sit Viņu
krustā! Pilāts sacīja viņiem: Jūsu ķēniņu lai situ krustā? Augstie
priesteri atbildēja: Mums nav ķēniņa, tik vienīgi ķeizars!

<span id="an_19:16">19:16</span> Tad viņš atdeva tiem Viņu krustā
sišanai. Bet tie paņēma Jēzu un aizveda.

<span id="an_19:17">19:17</span> Un Viņš, nesdams savu krustu, gāja uz
to vietu, kas saucās Kalvārija, bet ebrejiski Golgota.

<span id="an_19:18">19:18</span> Tur tie piesita Viņu krustā un līdz ar
Viņu abās pusēs citus divus, bet Jēzu vidū.

<span id="an_19:19">19:19</span> Bet Pilāts uzrakstīja arī uzrakstu un
uzlika krustā. Un uzrakstīts bija: Jēzus Nācarietis, jūdu Ķēniņš.

<span id="an_19:20">19:20</span> Šo uzrakstu lasīja daudzi jūdi, jo
vieta, kur Jēzus bija krustā piesists, bija tuvu pilsētai; un rakstīts
bija ebrejiski, grieķiski un latīniski.

<span id="an_19:21">19:21</span> Tad jūdu augstie priesteri sacīja
Pilātam: Neraksti: jūdu Ķēniņš, bet ka Viņš pats sacīja: Es esmu jūdu
Ķēniņš.

<span id="an_19:22">19:22</span> Pilāts atbildēja: Ko uzrakstīju, to
uzrakstīju.

<span id="an_19:23">19:23</span> Tad kareivji, piesituši Viņu krustā,
paņēma Viņa drēbes (un sadalīja četrās daļās, katram kareivim pa daļai)
un svārkus. Bet svārki nebija šūti: tie bija viscaur austi.

<span id="an_19:24">19:24</span> Tad tie viens otram sacīja: Nedalīsim
tos, bet metīsim kauliņus, kam tie būs. Tā piepildījās, kas teikts
Rakstos: viņi sadalīja savā starpā manas drēbes, bet par maniem svārkiem
meta kauliņus. Tā kareivji to padarīja. (Ps.21,19)

<span id="an_19:25">19:25</span> Bet pie Jēzus krusta stāvēja Viņa māte
un Viņa mātes māsa Marija, Kleofasa sieva, un Marija Magdalēna.

<span id="an_19:26">19:26</span> Tad Jēzus, redzēdams māti un mācekli,
ko Viņš mīlēja, stāvam, sacīja savai mātei: Sieviet, lūk, tavs dēls!

<span id="an_19:27">19:27</span> Pēc tam Viņš sacīja māceklim: Lūk, tava
māte! Un no tās stundas māceklis ņēma viņu pie sevis.

<span id="an_19:28">19:28</span> Pēc tam Jēzus, zinādams, ka viss
padarīts, lai piepildītos Raksti, sacīja: Slāpstu!

<span id="an_19:29">19:29</span> Tur bija nolikts trauks, pilns etiķa.
Tad kareivji etiķī piesūcināja sūkli, uzsprauda izapa stiebrā un pacēla
pie Viņa mutes.

<span id="an_19:30">19:30</span> Kad Jēzus etiķi bija baudījs, Viņš
sacīja: Ir izpildīts! Un Viņš, galvu noliecis, atdeva garu.

<span id="an_19:31">19:31</span> Bet tā kā bija sagatavošanās diena, tad
jūdi, lai miesas sabatā nepaliktu krustā, jo tā bija lielā sabata diena,
lūdza Pilātu, lai viņu stilbkauli tiktu salauzti un tos noņemtu.

<span id="an_19:32">19:32</span> Tad atnāca kareivji un pirmajam un
otrajam, kas kopā ar Viņu bija piesisti krustā, salauza stilbkaulus.

<span id="an_19:33">19:33</span> Bet kad viņi nogāja pie Jēzus un
redzēja, ka Viņš jau miris, tie nelauza Viņa stilbkaulus,

<span id="an_19:34">19:34</span> Bet viens no kareivjiem ar šķēpu atvēra
Viņa sānus, un tūdaļ iztecēja asinis un ūdens.

<span id="an_19:35">19:35</span> Un tas, kas to redzēja, deva liecību,
un viņa liecība patiesa. Un viņš zina, ka runā patiesību, lai arī jūs
ticētu.

<span id="an_19:36">19:36</span> Jo tas notika, lai izpildītos Raksti:
nevienu kaulu Viņam nebūs salauzt. (2.Moz.12,46)

<span id="an_19:37">19:37</span> Un arī citi Raksti saka: Tie skatīs
Viņu, ko tie pārdūruši. (Zah.12,10)

<span id="an_19:38">19:38</span> Bet pēc tam Jāzeps no Arimatejas (tāpēc
ka viņš bija Jēzus māceklis, bet slepenībā aiz bailēm no jūdiem) lūdza
Pilātu, lai atļauj noņemt Jēzus miesas un Pilāts atļāva. Tad viņš nāca
un noņēma Jēzus miesas.

<span id="an_19:39">19:39</span> Bet arī Nikodēms atnāca, kas agrāk bija
nācis pie Jēzus naktī, un atnesa kādas simts mārciņas mirru un aloes
maisījumu.

<span id="an_19:40">19:40</span> Tad viņi paņēma Jēzus miesas un satina
tās audeklā kopā ar smaržām, kā tas bija parasts, jūdus apbedījot.

<span id="an_19:41">19:41</span> Bet tanī vietā, kur Viņš tika krustā
piesists, bija dārzs un dārzā jauns kaps, kurā vēl neviens nebija
guldīts.

<span id="an_19:42">19:42</span> Jūdu sagatavošanās dienas dēļ tur viņi
guldīja Jēzu, jo kaps bija tuvu.

<span id="an_20:1">20:1</span> Pirmajā nedēļas dienā, rīta agrumā, kad
vēl bija tumsa, Marija Magdalēna atnāca pie kapa un redzēja akmeni
noveltu no kapa.

<span id="an_20:2">20:2</span> Tad viņa skriešus devās pie Sīmaņa Pētera
un pie otra mācekļa, ko Jēzus mīlēja, un sacīja viņiem: Viņi Kungu no
kapa paņēmuši, un mēs nezinām, kur tie Viņu nolikuši.

<span id="an_20:3">20:3</span> Tad Pēteris un otrs māceklis izgāja un
atnāca pie kapa.

<span id="an_20:4">20:4</span> Abi viņi skrēja reizē; bet otrs māceklis
skrēja ātrāk nekā Pēteris un nonāca pie kapa pirmais.

<span id="an_20:5">20:5</span> Un viņš noliecās un redzēja noliktu
audeklu, tomēr iekšā negāja.

<span id="an_20:6">20:6</span> Tad, viņam sekodams, atnāca Sīmanis
Pēteris, iegāja kapā un redzēja noliktu audeklu.

<span id="an_20:7">20:7</span> Un sviedrauts, kas bijis uz Viņa galvas,
nebija nolikts pie audekla, bet atsevišķi satīts savā vietā.

<span id="an_20:8">20:8</span> Tad iegāja arī tas māceklis, kas pirmais
atnāca pie kapa un redzēja un ticēja.

<span id="an_20:9">20:9</span> Jo viņi vēl neizprata Rakstus, ka Viņam
vajadzēja no miroņiem augšāmcelties.

<span id="an_20:10">20:10</span> Tad mācekļi atkal atgriezās savā mītnē.

<span id="an_20:11">20:11</span> Bet Marija stāvēja ārā pie kapa un
raudāja. Un, vēl raudādama, viņa noliecās un paskatījās kapā.

<span id="an_20:12">20:12</span> Un viņa redzēja divus eņģeļus baltās
drānās sēžam: vienu galvgalī un otru kājgalī, kur bija novietotas Jēzus
miesas.

<span id="an_20:13">20:13</span> Viņi tai sacīja: Sieviet, ko tu raudi?
Viņa tiem sacīja: Tāpēc, ka tie manu Kungu aiznesuši, un es nezinu, kur
tie Viņu likuši.

<span id="an_20:14">20:14</span> To sacījusi, viņa pagriezās atpakaļ un
redzēja Jēzu stāvam, bet nezināja, ka tas Jēzus.

<span id="an_20:15">20:15</span> Jēzus sacīja viņai: Sieviet, ko raudi?
Ko tu meklē? Tā, domādama, ka tas dārznieks, sacīja Viņam: Kungs, ja tu
Viņu aiznesi, tad saki man, kur tu Viņu liki, un es Viņu paņemšu.

<span id="an_20:16">20:16</span> Jēzus sacīja viņai: Marija! Tā
apgriezās un sacīja Viņam: Rabboni! kas nozīmē: Mācītāj!

<span id="an_20:17">20:17</span> Jēzus sacīja viņai: Nepieskaries man,
jo es vēl neesmu aizgājis pie sava Tēva, bet ej pie maniem brāļiem un
saki viņiem: es aizeju pie sava Tēva un jūsu Tēva, pie sava Dieva un
jūsu Dieva.

<span id="an_20:18">20:18</span> Tad Marija Magdalēna aizgāja un
paziņoja mācekļiem: Es redzēju Kungu, un to Viņš man pateica.

<span id="an_20:19">20:19</span> Kad tanī pat pirmajā nedēļas dienā,
vakaram iestājoties, aiz bailēm no jūdiem durvis, kur mācekļi bija
sapulcējušies, bija aizslēgtas, Jēzus atnāca un nostājās viņu vidū, un
sacīja tiem: Miers jums!

<span id="an_20:20">20:20</span> Un Viņš, to pateicis, tiem rādīja rokas
un sānus. Tad mācekļi, redzēdami Kungu, kļuva līksmi.

<span id="an_20:21">20:21</span> Tad Viņš atkal tiem sacīja: Miers jums!
Kā mans Tēvs sūtījis mani, tā es jūs sūtu.

<span id="an_20:22">20:22</span> To pateicis, Viņš dvesa un sacīja tiem:
Saņemiet Svēto Garu!

<span id="an_20:23">20:23</span> Kam jūs grēkus piedosiet, tiem tie būs
piedoti, kam tos aizturēsiet, tiem tie būs aizturēti.

<span id="an_20:24">20:24</span> Bet Toms, viens no tiem divpadsmit,
saukts Dvīnis, nebija pie viņiem, kad atnāca Jēzus.

<span id="an_20:25">20:25</span> Tad pārējie mācekļi sacīja viņam: Mēs
redzējām Kungu. Bet viņš sacīja tiem: Ja es neredzēšu naglu rētas Viņa
rokās un savu pirkstu neielikšu naglu rētās, un savu roku neielikšu Viņa
sānos, es neticēšu.

<span id="an_20:26">20:26</span> Un pēc astoņām dienām atkal Viņa
mācekļi un arī Toms bija iekšā. Un durvis bija aizslēgtas. Jēzus atnāca
un nostājās starp viņiem, un sacīja: Miers jums!

<span id="an_20:27">20:27</span> Pēc tam Viņš sacīja Tomam: Sniedz šurp
savu pirkstu un aplūko manas rokas, un sniedz šurp savu roku un liec to
manos sānos, un neesi neticīgs, bet ticīgs!

<span id="an_20:28">20:28</span> Toms atbildēja Viņam, sacīdams: Mans
Kungs un mans Dievs!

<span id="an_20:29">20:29</span> Jēzus sacīja viņam: Tom, tu ticēji
tāpēc, ka tu mani redzēji. Svētīgi tie, kas nav redzējuši, bet ir
ticējuši.

<span id="an_20:30">20:30</span> Vēl daudz citus brīnumus Jēzus darīja
savu mācekļu priekšā, kas nav rakstīti šinī grāmatā.

<span id="an_20:31">20:31</span> Bet šis ir rakstīts, lai jūs ticētu, ka
Jēzus ir Kristus, Dieva Dēls, un lai jūs ticēdami iemantotu dzīvību Viņa
vārdā.

<span id="an_21:1">21:1</span> Pēc tam Jēzus atkal parādījās mācekļiem
pie Tibērijas jūras. Viņš parādījās tā:

<span id="an_21:2">21:2</span> Tur bija kopā Sīmanis Pēteris un Toms,
saukts Dvīnis, un Natanaēls, kas bija no Galilejas Kānas, un Zebedeja
dēli, un vēl citi divi no Viņa mācekļiem.

<span id="an_21:3">21:3</span> Sīmanis Pēteris sacīja viņiem: Es eju
zvejot. Tie sacīja viņam: Arī mēs iesim tev līdz. Un viņi izgāja un
iekāpa laivā, bet tanī naktī nekā neieguva.

<span id="an_21:4">21:4</span> Bet rīta ausmā Jēzus stāvēja krastā;
tomēr mācekļi nepazina, ka tas ir Jēzus.

<span id="an_21:5">21:5</span> Tad Jēzus viņiem sacīja: Bērni, vai jums
ir kas ēdams? Tie atbildēja Viņam: Nav!

<span id="an_21:6">21:6</span> Viņš tiem sacīja: Izmetiet tīklu laivas
labajā pusē un jūs atradīsiet. Tad viņi izmeta un vairs nespēja to
pavilkt zivju daudzuma dēļ.

<span id="an_21:7">21:7</span> Tad māceklis, ko Jēzus mīlēja, sacīja
Pēterim: Tas ir Kungs! Sīmanis Pēteris, dzirdēdams, ka tas ir Kungs,
apjoza virsdrēbes (jo bija izģērbies) un metās jūrā.

<span id="an_21:8">21:8</span> Bet citi mācekļi brauca laivā, vilkdami
tīklu ar zivīm (jo tie nebija tālu no krasta, bet tikai apmēram divsimt
olekšu).

<span id="an_21:9">21:9</span> Kad viņi izkāpa malā, tie redzēja
saliktas ogles, bet virs tām uzliktu zivi un maizi.

<span id="an_21:10">21:10</span> Jēzus sacīja viņiem: Atnesiet no tām
zivīm, ko jūs tagad ieguvāt!

<span id="an_21:11">21:11</span> Tad Sīmanis Pēteris, iekāpis laivā,
izvilka krastā pilnu tīklu ar simt piecdesmit trim lielām zivīm. Un, lai
gan to bija tik daudz, tīkls nesaplīsa.

<span id="an_21:12">21:12</span> Jēzus sacīja viņiem: Nāciet un ēdiet!
Un neviens no klātesošajiem neuzdrošinājās Viņam jautāt: Kas Tu esi? Jo
viņi zināja, ka tas ir Kungs.

<span id="an_21:13">21:13</span> Tad Jēzus nāk, ņem maizi un dod viņiem,
un tāpat arī zivi.

<span id="an_21:14">21:14</span> Šī jau bija trešā reize, kad Jēzus pēc
augšāmcelšanās no miroņiem parādījās saviem mācekļiem.

<span id="an_21:15">21:15</span> Kad nu viņi bija paēduši, Jēzus sacīja
Sīmanim Pēterim: Sīmani, Jonas dēls, vai tu mani mīli vairāk nekā viņi?
Tas Viņam sacīja: Tiešām, Kungs, Tu zini, ka es Tevi mīlu. Viņš sacīja
tam: Gani manus jērus!

<span id="an_21:16">21:16</span> Tad Viņš atkal sacīja tam: Sīmani,
Jonas dēls, vai tu mani mīli? Tas Viņam sacīja: Tiešām, Kungs, Tu zini,
ka es Tevi mīlu! Viņš tam sacīja: Gani manus jērus!

<span id="an_21:17">21:17</span> Un trešo reizi Viņš tam sacīja: Sīmani,
Jonas dēls, vai tu mani mīli? Pēteris noskuma, tāpēc ka Viņš trešo reizi
tam sacīja: Vai tu mani mīli? Un tas Viņam sacīja: Kungs, Tu visu zini;
Tu zini, ka es Tevi mīlu. Viņš tam sacīja: Gani manas avis!

<span id="an_21:18">21:18</span> Patiesi, patiesi es tev saku: kad tu
biji jauns, tad pats apjozies un gāji, kur vēlējies. Bet kad tu paliksi
vecs, tu izstiepsi savas rokas, un citi tevi apjozīs un vedīs, kur tu
nevēlies.

<span id="an_21:19">21:19</span> Bet to Viņš sacīja, norādīdams, kādā
nāvē tas pagodinās Dievu. Un Viņš, to pateicis, sacīja tam: Seko man!

<span id="an_21:20">21:20</span> Pēteris, pagriezies atpakaļ, redzēja to
mācekli sekojam, ko Jēzus mīlēja, kas Vakariņās piekļāvās Viņa krūtīm un
sacīja: Kungs, kurš ir tas, kas Tevi nodos?

<span id="an_21:21">21:21</span> Pēteris to ieraudzījis sacīja Jēzum:
Kungs, kas būs ar šo?

<span id="an_21:22">21:22</span> Jēzus sacīja viņam: Tā es vēlos, lai
viņš paliek, kamēr es atnāku, kas tev daļas? Tu seko man!

<span id="an_21:23">21:23</span> Tā šī runa izpaudās starp brāļiem, ka
šis māceklis nemirs. Bet Jēzus nesacīja viņam, ka tas nemirs, bet: Tā es
vēlos, lai viņš paliek, kamēr atnākšu, kas tev daļas?

<span id="an_21:24">21:24</span> Šis ir tas māceklis, kas par šo liecību
dod un uzrakstīja šo; un mēs zinām, ka viņa liecība patiesa.

<span id="an_21:25">21:25</span> Bet vēl ir daudz citu lietu, ko Jēzus
darījis. Ja tās atsevišķi uzrakstītu, man šķiet, visa pasaule nespētu
aptvert sarakstītās grāmatas.

------------------------------------------------------------------------

[Next: Acts](act)
