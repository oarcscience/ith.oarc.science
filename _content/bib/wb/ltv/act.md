[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](joh)  [Next](rom) 

------------------------------------------------------------------------

### Latvian Bible: Acts

<span id="an_1:1">1:1</span> Es pirmajos nostāstos, Teofil, runāju par
visu, ko Jēzus darīja un mācīja no sākuma

<span id="an_1:2">1:2</span> Līdz tai dienai, kurā Viņš pacēlās debesīs,
pavēlēdams caur Svēto Garu apustuļiem, kurus Viņš izredzēja.

<span id="an_1:3">1:3</span> Tiem Viņš arī pēc savām ciešanām, daudzos
pierādījumos apliecināja, ka Viņš ir dzīvs, un, četrdesmit dienas
parādīdamies, runāja par Dieva valstību.

<span id="an_1:4">1:4</span> Un Viņš ēda kopā ar tiem un pavēlēja viņiem
neaiziet no Jeruzalemes, bet gaidīt Tēva apsolījumu, ko jūs (tā Viņš
sacīja) no manas mutes dzirdējāt.

<span id="an_1:5">1:5</span> Jo Jānis gan kristīja ar ūdeni, bet jūs pēc
nedaudz dienām tiksiet kristīti Svētajā Garā.

<span id="an_1:6">1:6</span> Tad tie, kas bija sapulcējušies, jautāja
Viņam, sacīdami: Kungs, vai Tu šinī laikā atjaunosi Izraēļa valsti?

<span id="an_1:7">1:7</span> Bet Viņš tiem sacīja: Nav jūsu daļa zināt
laiku vai brīžus, ko Tēvs atstājis savā varā.

<span id="an_1:8">1:8</span> Bet kad nāks pār jums Svētais Gars, tad jūs
saņemsiet Viņa spēku; un jūs būsiet mani liecinieki Jeruzalemē un visā
Jūdejā, un Samarijā, un visā zemē.

<span id="an_1:9">1:9</span> Un to sacījis, tiem redzot, Viņš tika
pacelts, un padebess paņēma Viņu no to acīm.

<span id="an_1:10">1:10</span> Kad tie, Viņam debesīs uzejot, skatījās,
lūk, divi vīri baltās drēbēs piestājās tiem

<span id="an_1:11">1:11</span> Un sacīja: Galilejas vīri, ko jūs stāvat,
skatīdamies debesīs? Šis Jēzus, kas no jums tika paņemts debesīs, tāpat
atnāks, kā jūs redzējāt Viņu debesīs aizejam.

<span id="an_1:12">1:12</span> Tad viņi atgriezās atpakaļ Jeruzalemē no
kalna, ko sauc par Olīvkalnu, kas ir tuvu Jeruzalemei, sabata gājiena
attālumā.

<span id="an_1:13">1:13</span> Un viņi atnākuši uzgāja Vakariņu telpā,
kur uzturējās Pēteris un Jānis, Jēkabs un Andrejs, Fīlips un Toms,
Bērtulis un Matejs, Jēkabs, Alfeja dēls, un Sīmanis Centīgais, un Jūda,
Jēkaba brālis.

<span id="an_1:14">1:14</span> Viņi visi vienprātīgi palika lūgšanā kopā
ar sievietēm un Mariju, Jēzus Māti, un Viņa brāļiem.

<span id="an_1:15">1:15</span> Tanīs dienās Pēteris, nostājies brāļu
vidū, (bet tie bija kopā ap simts divdesmit cilvēku) sacīja:

<span id="an_1:16">1:16</span> Brāļi, vajag izpildīt Rakstus, ko Svētais
Gars pasludināja ar Dāvida muti par Jūdasu, kas bija vadonis tiem, kas
apcietināja Jēzu.

<span id="an_1:17">1:17</span> Tas bija pieskaitīts mums, un viņš
piedalījās šinī kalpošanā.

<span id="an_1:18">1:18</span> Tas ieguva tīrumu par netaisnības algu
un, pakāries, vidū pārsprāga, un visas viņa iekšas izgāzās.

<span id="an_1:19">1:19</span> Tas kļuva zināms visiem Jeruzalemes
iedzīvotājiem, tā ka tas tīrums viņu valodā tika nosaukts Hakeldama, tas
ir, asins tīrums.

<span id="an_1:20">1:20</span> Jo psalmu grāmatā rakstīts: Lai viņu
mājvieta paliek tukša un lai neviens tanī nedzīvo; un viņa bīskapa
pilnvaras lai saņem cits. (Ps 68; 108)

<span id="an_1:21">1:21</span> Tāpēc vienam no tiem vīriem, kas ar mums
bija vienoti visu laiku, kad Kungs Jēzus pie mums nāca un gāja,

<span id="an_1:22">1:22</span> Sākot ar Jāņa kristību, līdz tai dienai,
kad Viņš no mums tika uzņemts debesīs, jākļūst līdz ar mums par Viņa
augšāmcelšanās liecinieku.

<span id="an_1:23">1:23</span> Un viņi izraudzīja divus: Jāzepu, ko
sauca par Barsabu, kas iesaukts Taisnīgais, un Matiju.

<span id="an_1:24">1:24</span> Un viņi, Dievu pielūgdami, sacīja: Tu,
Kungs, pazīsti visu sirdis, parādi, kuru no šiem diviem Tu esi
izvēlējies,

<span id="an_1:25">1:25</span> Lai tas saņemtu kalpošanas un apustuļa
pienākumus, ko Jūdass atstāja, lai aizietu savā vietā.

<span id="an_1:26">1:26</span> Un tie deva viņiem lozes, un loze krita
Matijam, un viņš tika pieskaitīts vienpadsmit apustuļiem.

<span id="an_2:1">2:1</span> Kad Vasarsvētku diena bija pienākusi, visi
viņi bija kopā tanī pat vietā.

<span id="an_2:2">2:2</span> Un piepeši no debesīm nāca rūkoņa, it kā
stipra vēja pūsma, un piepildīja visu māju, kur tie sēdēja.

<span id="an_2:3">2:3</span> Un viņiem parādījās mēles it kā no uguns,
kas sadalījās un nolaidās uz ikviena no viņiem.

<span id="an_2:4">2:4</span> Un visi tika Svētā Gara piepildīti un
iesāka runāt dažādās valodās, kā Svētais Gars deva viņiem izrunāt.

<span id="an_2:5">2:5</span> Bet Jeruzalemē dzīvoja jūdi, dievbijīgi
vīri no visām tautām zem debess.

<span id="an_2:6">2:6</span> Kad šī balss atskanēja, daudzi sanāca kopā
un apjuka, jo ikviens dzirdēja tos runājam savā valodā.

<span id="an_2:7">2:7</span> Un visi samulsa un brīnījās, sacīdami: Lūk,
vai tie visi, kas runā, nav galilejieši?

<span id="an_2:8">2:8</span> Un kā mēs ikviens dzirdējām savu valodu,
kurā mēs dzimuši?

<span id="an_2:9">2:9</span> Partieši un mēdieši, un elamitieši, un kas
dzīvo Mezopotāmijā, Jūdejā un Kapadokijā, Pontā un Āzijā.

<span id="an_2:10">2:10</span> Frīģijā un Pamfīlijā, Ēģiptē un Lībijas
daļā ap Kirēni un ienācēji no Romas,

<span id="an_2:11">2:11</span> Tāpat jūdi un prozelīti, krētieši un
arābi; mēs dzirdējām viņus mūsu valodās sludinām Dieva lielos darbus.

<span id="an_2:12">2:12</span> Un visi pārsteigti brīnījās, viens otram
sacīdami: Ko tas nozīmē?

<span id="an_2:13">2:13</span> Bet citi izsmiedami sacīja: Tie ir salda
vīna pilni.

<span id="an_2:14">2:14</span> Bet Pēteris, nostājies ar tiem
vienpadsmit, paceltā balsī sacīja viņiem: Jūdejas vīri un visi, kas
dzīvojat Jeruzalemē, lai tas jums zināms, un savām ausīm uzmaniet manus
vārdus:

<span id="an_2:15">2:15</span> Viņi nav iereibuši, kā jūs domājat, jo ir
tikai dienas trešā stunda;

<span id="an_2:16">2:16</span> Bet tas ir, ko pravietis Joēls sacīja:

<span id="an_2:17">2:17</span> Tas būs pēdējās dienās, saka Kungs, es
izliešu no sava Gara pār ikvienu miesu, un jūsu dēli un jūsu meitas
pravietos, un jūsu jaunieši redzēs parādības, un jūsu sirmgalvji sapņos
sapņus.

<span id="an_2:18">2:18</span> Un arī pār saviem kalpiem un savām
kalponēm es tanīs dienās izliešu no sava Gara, un viņi pravietos.

<span id="an_2:19">2:19</span> Un es došu brīnumzīmes augšā pie debesīm
un apakšā virs zemes: asinis un uguni, un dūmu kvēpus;

<span id="an_2:20">2:20</span> Saule pārvērtīsies tumsā un mēness
asinīs, iekams nāks Kunga lielā un redzamā diena.

<span id="an_2:21">2:21</span> Un notiks, ka ikviens, kas Kunga vārdu
piesauks, kļūs pestīts. (Jl.2,28-31)

<span id="an_2:22">2:22</span> Izraēliešu vīri! Uzklausiet šos vārdus:
Jēzu no Nācaretes, šo Vīru, ko Dievs jums apliecinājis spēkā un
brīnumos, un zīmēs, ko Dievs caur Viņu darījis jūsu vidū, kā arī jūs to
zināt,

<span id="an_2:23">2:23</span> To jūs pēc Dieva noteiktā lēmuma un
paredzes nodevāt un ar noziedznieku rokām piekalāt krustā, un nonāvējāt.

<span id="an_2:24">2:24</span> Dievs Viņu, atbrīvodams no miroņu valsts
ciešanām, uzmodināja, jo tai bija neiespējami Viņu paturēt.

<span id="an_2:25">2:25</span> Jo Dāvids par Viņu saka: Es vienmēr
redzēju Kungu savu acu priekšā, jo Viņš ir man pa labi, lai es
nešaubītos.

<span id="an_2:26">2:26</span> Tāpēc mana sirds priecājās, un mana mēle
gavilēja, un arī mana miesa dusēs cerībā.

<span id="an_2:27">2:27</span> Jo Tu neatstāsi manu dvēseli mirušo
valstī, nedz dosi savam Svētajam redzēt satrūdēšanu.

<span id="an_2:28">2:28</span> Tu man esi zināmus darījis dzīves ceļus,
un ar līksmību Tu mani piepildīsi sava vaiga priekšā.

<span id="an_2:29">2:29</span> Brāļi, es uzdrošinos ar jums vaļsirdīgi
runāt par patriarhu Dāvidu, ka viņš ir nomiris un aprakts, un viņa kaps
pie mums ir līdz šai dienai.

<span id="an_2:30">2:30</span> Viņš bija pravietis un zināja, ka Dievs
viņam zvērēdams apsolīja sēdināt viņa tronī vienu no tā miesas atvasēm.
(Ps.131,11)

<span id="an_2:31">2:31</span> Viņš, to paredzēdams, sacīja par Kristus
augšāmcelšanos, jo Viņš netika atstāts mirušo valstī, nedz Viņa miesa
redzēja satrūdēšanu. (Ps.15,10)

<span id="an_2:32">2:32</span> Šo Jēzu Dievs cēla augšām, tam mēs visi
esam liecinieki.

<span id="an_2:33">2:33</span> Dieva labās rokas paaugstināts un no Tēva
saņēmis Svētā Gara apsolījumu, Viņš izlēja to, ko jūs redzat un dzirdat.

<span id="an_2:34">2:34</span> Jo Dāvids neuzgāja debesīs, bet pats
sacīja: Kungs sacīja manam Kungam: sēdies pie manas labās rokas,

<span id="an_2:35">2:35</span> Iekams es Tavus ienaidniekus lieku par
paklāju Tavām kājām. (Ps.109,1)

<span id="an_2:36">2:36</span> Tāpēc lai viss Izraēļa nams visnoteiktāk
zina, ka Dievs padarīja Viņu par Kungu un Kristu, šo Jēzu, ko jūs sitāt
krustā.

<span id="an_2:37">2:37</span> Bet viņi, to dzirdot, satriektu sirdi,
sacīja Pēterim un pārējiem apustuļiem: Brāļi, ko mums darīt?

<span id="an_2:38">2:38</span> Un Pēteris viņiem sacīja: Gandariet par
saviem grēkiem, un ikviens no jums lai kristās Jēzus Kristus vārdā jūsu
grēku piedošanai, un jūs saņemsiet Svētā Gara dāvanu.

<span id="an_2:39">2:39</span> Jo solījums pieder jums un jūsu bērniem,
un visiem, kas tālu ir, kurus Kungs, mūsu Dievs, vēl aicinās.

<span id="an_2:40">2:40</span> Vēl daudz citos vārdos viņš apliecināja
un mācīja tos, sacīdams: Glābieties no šīs samaitātās cilts!

<span id="an_2:41">2:41</span> Kas viņa vārdus pieņēma, tie kristījās;
un tanī dienā pievienojās ap trīs tūkstoši dvēseļu.

<span id="an_2:42">2:42</span> Un viņi pastāvēja apustuļu mācībā, maizes
laušanas sadraudzībā un lūgšanā.

<span id="an_2:43">2:43</span> Un ikvienai dvēselei bija bailes, jo
apustuļi Jeruzalemē darīja daudzus brīnumus un zīmes, un lielas bailes
pārņēma visus.

<span id="an_2:44">2:44</span> Bet visi, kas ticēja, turējās kopā, un
viss viņiem bija kopīgs.

<span id="an_2:45">2:45</span> Viņi pārdeva savus īpašumus un mantu un
izdalīja visiem, kā kuram vajadzēja.

<span id="an_2:46">2:46</span> Viņi ik dienas vienprātīgi sanāca
svētnīcā un mājās lauza maizi, un gavilējot ar vientiesīgu sirdi pieņēma
barību,

<span id="an_2:47">2:47</span> Godinādami Dievu un iegūdami žēlastību
visā tautā. Bet Kungs ik dienas pievienoja viņiem tos, kam vajadzēja
kļūt pestītiem.

<span id="an_3:1">3:1</span> Pēteris un Jānis gāja svētnīcā ap devīto
lūgšanas stundu.

<span id="an_3:2">3:2</span> Tad atnesa kādu vīru, kas bija tizls no
mātes miesām. Viņu ik dienas nolika pie tā sauktajām greznajām durvīm,
lai viņš lūgtu dāvanas no tiem, kas ieiet svētnīcā.

<span id="an_3:3">3:3</span> Viņš, redzēdams Pēteri un Jāni pirms
ieiešanas dievnamā, lūdza no tiem kādu dāvanu.

<span id="an_3:4">3:4</span> Bet Pēteris ar Jāni, uzlūkodami viņu,
sacīja: Paskaties uz mums!

<span id="an_3:5">3:5</span> Un viņš uzlūkoja tos, cerēdams kaut ko no
viņiem saņemt.

<span id="an_3:6">3:6</span> Bet Pēteris sacīja: Sudraba un zelta man
nav; bet kas man ir, to es tev dodu: Nācarieša Jēzus Kristus vārdā
celies un staigā!

<span id="an_3:7">3:7</span> Un viņš, paņēmis aiz labās rokas, to
piecēla; un tūdaļ tā kājas un pēdas nostiprinājās

<span id="an_3:8">3:8</span> Un tas uzlēcis nostājās un sāka iet, un
kopā ar viņiem iegāja svētnīcā, un lēkāja, un godināja Dievu.

<span id="an_3:9">3:9</span> Un visa tauta redzēja viņu staigājam un
Dievu godinām.

<span id="an_3:10">3:10</span> Un viņi pazina to, ka viņš bija tas, kas,
dāvanas lūgdams, sēdēja pie greznajām svētnīcas durvīm; un tos pārņēma
izbrīns un bailes par to, kas viņam bija noticis.

<span id="an_3:11">3:11</span> Bet kad viņš turējās kopā ar Pēteri un
Jāni, tad visa tauta brīnīdamās saskrēja ap viņiem tā sauktajā Salomona
priekštelpā.

<span id="an_3:12">3:12</span> To redzēdams, Pēteris sacīja tautai:
Izraēliešu vīri, ko jūs brīnāties par to, vai ko skatāties uz mums it kā
mēs ar savu spēku un varu būtu padarījuši to, ka šis staigā?

<span id="an_3:13">3:13</span> Ābrahama Dievs un Īzāka Dievs, un Jēkaba
Dievs, mūsu tēvu Dievs pagodināja savu Dēlu Jēzu, ko jūs nodevāt un
noliedzāt Pilāta priekšā, kad tas nolēma Viņu atbrīvot.

<span id="an_3:14">3:14</span> Svēto un Taisnīgo jūs noliedzāt un
lūdzāt, lai jums dod slepkavu.

<span id="an_3:15">3:15</span> Un dzīvības devēju jūs nonāvējāt, bet
Dievs Viņu uzmodināja no miroņiem. Tam mēs esam liecinieki.

<span id="an_3:16">3:16</span> Un ticības dēļ Viņa vārdam šo, kuru jūs
redzat un pazīstat, Viņa vārds stiprināja; un ticība, kas no Viņa ir,
dāvāja tam pilnīgu veselību visu jūsu priekšā.

<span id="an_3:17">3:17</span> Bet tagad brāļi, es zinu, ka jūs tāpat kā
jūsu priekšnieki nezināšanas dēļ to padarījāt.

<span id="an_3:18">3:18</span> Jo Dievs to tā izpildīja, kā ar visu
praviešu mutēm priekšsludinājis, ka Kristum jācieš.

<span id="an_3:19">3:19</span> Tāpēc nožēlojiet grēkus un atgriezieties,
lai jūsu grēki tiktu izdeldēti!

<span id="an_3:20">3:20</span> Un lai Kungs dotu atspirgšanas laikus,
lai sūtītu To, ko Viņš jums priekšsludinājis, Jēzu Kristu.

<span id="an_3:21">3:21</span> Ko debesīm vajag uzņemt līdz tam laikam,
kad viss būs piepildīts, ko Dievs runājis no mūžības ar savu svēto
praviešu muti.

<span id="an_3:22">3:22</span> Jo Mozus sacīja: Kungs, jūsu Dievs,
iecels jums pravieti no jūsu brāļiem tāpat kā mani; Viņu jūs klausīsiet
visās lietās, ko vien Viņš jums runās. (5.Moz.18,15)

<span id="an_3:23">3:23</span> Un notiks, ka ikviena dvēsele, kas šo
pravieti neklausīs, tiks no tautas vidus izskausta. (5.Moz.18,19)

<span id="an_3:24">3:24</span> Un visi pravieši, kas runājuši, sākot ar
Samuēlu un turpmāk, pasludināja šīs dienas.

<span id="an_3:25">3:25</span> Jūs esat praviešu un derības, ko Dievs
slēdzis ar mūsu tēviem, bērni, jo Viņš sacīja Ābrahamam: Un tavos
pēcnācējos tiks svētītas visas zemes ciltis.

<span id="an_3:26">3:26</span> Dievs dodams savu Dēlu, vispirms sūtīja
Viņu pie jums, lai Viņš jūs svētītu, lai ikviens atgrieztos no saviem
ļaunajiem darbiem.

<span id="an_4:1">4:1</span> Kamēr viņi runāja tautai, pienāca
priesteri, svētnīcas pārvalde un saduceji,

<span id="an_4:2">4:2</span> Kas bija sarūgtināti par to, ka viņi mācīja
tautu un sludināja augšāmcelšanos no miroņiem caur Jēzu.

<span id="an_4:3">4:3</span> Un tie satvēra viņus un nodeva sardzei līdz
rītam, jo bija jau vakars.

<span id="an_4:4">4:4</span> Bet daudzi, kas šos vārdus bija dzirdējuši,
ticēja; un šo vīriešu skaits bija pieci tūkstoši.

<span id="an_4:5">4:5</span> Bet nākošajā dienā notika, ka Jeruzalemē
sapulcējās viņu priekšnieki un vecākie, un rakstu mācītāji,

<span id="an_4:6">4:6</span> Un augstais priesteris Anna, un Kaifa, un
Jānis, un Aleksandrs, un cik to bija no priesteru kārtas.

<span id="an_4:7">4:7</span> Un tie, novietojuši viņus vidū, jautāja: Ar
kā spēku vai kā vārdā jūs to darījāt?

<span id="an_4:8">4:8</span> Tad Pēteris, Svētā Gara piepildīts, sacīja
viņiem: Tautas priekšnieki un vecākie, klausieties:

<span id="an_4:9">4:9</span> Ja mūs šodien pratina labā darba dēļ, kas
slimo cilvēku darīja veselu.

<span id="an_4:10">4:10</span> Tad lai jums visiem un visai Izraēļa
tautai ir zināms, ka mūsu Kunga Jēzus Kristus Nācarieša vārdā, kuru jūs
krustā sitāt, kuru Dievs augšāmcēla no miroņiem, šis stāv jūsu priekšā
vesels.

<span id="an_4:11">4:11</span> Viņš ir akmens, ko jūs, cēlāji, atmetāt,
bet kas kļuvis par stūrakmeni; (Ps.117,22; Is.28,16; Mt.21,42; Mk.12,10;
Lk.20,17; Rom.9,33)

<span id="an_4:12">4:12</span> Un nevienā citā nav pestīšanas, jo zem
debess cilvēkiem nav dots neviens cits vārds, kurā viņi varētu kļūt
pestīti.

<span id="an_4:13">4:13</span> Bet tie, redzēdami Pētera un Jāņa
patstāvību un nopratuši, ka viņi ir nemācīti un vienkārši cilvēki,
brīnījās un uzzināja, ka viņi bijuši kopā ar Jēzu.

<span id="an_4:14">4:14</span> Un tie, redzot izdziedināto cilvēku ar
viņiem kopā stāvam, nevarēja nekā pretim runāt.

<span id="an_4:15">4:15</span> Bet tie lika viņiem atstāt augsto tiesu
un apspriedās savā starpā,

<span id="an_4:16">4:16</span> Sacīdami: Ko lai darām ar šiem cilvēkiem?
Jo, ka brīnums caur viņiem noticis, tas zināms visiem Jeruzalemes
iedzīvotājiem. Tas zināms, un mēs to nevaram noliegt.

<span id="an_4:17">4:17</span> Bet lai tas tālāk tautā neizpaustos, mēs
viņiem piedraudēsim, lai tie Viņa vārdā vairs nevienam cilvēkam nekā
nerunā.

<span id="an_4:18">4:18</span> Un tie, pasaukuši viņus, pavēlēja vairs
nerunāt un nemācīt Jēzus vārdā.

<span id="an_4:19">4:19</span> Tad Pēteris un Jānis tiem atbildēja,
sacīdami: Spriediet, vai Dieva priekšā ir taisnīgi jūs vairāk klausīt
nekā Dievu?

<span id="an_4:20">4:20</span> Jo mēs nevaram nerunāt par to, ko esam
redzējuši un dzirdējuši.

<span id="an_4:21">4:21</span> Un viņi piedraudēdami atlaida tos,
neatrazdami iemesla tautas dēļ tos sodīt, jo visi teica, kas bija darīts
un kas bija noticis;

<span id="an_4:22">4:22</span> Jo cilvēkam, pie kā šis izdziedināšanas
brīnums notika, bija vairāk nekā četrdesmit gadu.

<span id="an_4:23">4:23</span> Kad viņus atlaida, tie aizgāja pie
savējiem un stāstīja viņiem, ko augstie priesteri un vecākie tiem
sacījuši.

<span id="an_4:24">4:24</span> To noklausījušies, viņi vienprātīgi
pacēla savas balsis uz Dievu, sacīdami: Kungs, kas esi radījis debesis
un zemi, jūru un visu, kas tanī ir,

<span id="an_4:25">4:25</span> Kas caur Svēto Garu ar sava kalpa Dāvida,
mūsu tēva, muti esi sacījis: Kāpēc pagāni trako un ļaudis izdomā
nelietības?

<span id="an_4:26">4:26</span> Zemes ķēniņi saceļas un valdnieki
apvienojas pret Kungu un Viņa Svaidīto? (Ps.2,1-2)

<span id="an_4:27">4:27</span> Jo patiesi šinī pilsētā Herods un Poncijs
Pilāts apvienojušies ar pagāniem un ar Izraēļa ļaudīm pret Tavu svēto
kalpu Jēzu, ko Tu esi svaidījis,

<span id="an_4:28">4:28</span> Lai darītu to, ko Tava roka un Tavs
padoms nolēmis, ka tam jānotiek.

<span id="an_4:29">4:29</span> Bet tagad, Kungs, skaties viņu draudos un
dod saviem kalpiem pilnā paļāvībā runāt Tavu vārdu!

<span id="an_4:30">4:30</span> Izstiep savu roku dziedināšanai un zīmju
un brīnumu darīšanai sava svētā Dēla Jēzus vārdā!

<span id="an_4:31">4:31</span> Pēc lūgšanas nodrebēja vieta, kur viņi
bija sapulcējušies; un viņi visi kļuva svētā Gara pilni un drošsirdīgi
runāja Dieva vārdu.

<span id="an_4:32">4:32</span> Un daudzie ticīgie bija viena sirds un
viena dvēsele; un neviens no viņiem nekā no tā, kas viņiem bija, nesauca
par savu, bet viss viņiem bija kopīgs.

<span id="an_4:33">4:33</span> Un apustuļi lielā spēkā deva liecību par
mūsu Kunga Jēzus Kristus augšāmcelšanos; un liela žēlastība bija viņos
visos.

<span id="an_4:34">4:34</span> Un neviena trūcīga nebija viņu starpā, jo
tie, kam bija tīrumi un nami, pārdeva tos un atnesa maksu par pārdoto,

<span id="an_4:35">4:35</span> Un nolika apustuļiem pie kājam. Un katram
tika dalīts, kā tam bja vajadzīgs.

<span id="an_4:36">4:36</span> Arī levīts Jāzeps, dzimis kiprietis, ko
apustuļi sauca par Barnabu, kas nozīmē: iepriecināšanas dēls,

<span id="an_4:37">4:37</span> Pārdeva tīrumu, kas tam piederēja, un
naudu atnesa un nolika pie apustuļu kājām.

<span id="an_5:1">5:1</span> Bet kāds vīrs, vārdā Ananija, un viņa sieva
Safīra pārdeva tīrumu

<span id="an_5:2">5:2</span> Un ar sievas ziņu noslēpa daļu no tīruma
maksas, bet kādu daļu atnesa un nolika pie apustuļu kājām.

<span id="an_5:3">5:3</span> Tad Pēteris sacīja: Ananij, kāpēc sātans
iekārdināja tavu sirdi, lai tu melotu Svētajam Garam un noslēptu daļu no
tīruma maksas?

<span id="an_5:4">5:4</span> Vai tev piederošais nevarēja tā palikt un
vai pēc pārdošanas nebija tavā varā? Kāpēc tu šo lietu ieņēmi savā
sirdī? Tu nesameloji cilvēkam, bet Dievam.

<span id="an_5:5">5:5</span> Tad Ananija, dzirdēdams šos vārdus, pakrita
un nomira; un visus, kas to dzirdēja, pārņēma lielas bailes.

<span id="an_5:6">5:6</span> Tad jaunekļi piecēlušies nogādāja viņu prom
un, iznesuši arā, apbedīja.

<span id="an_5:7">5:7</span> Bet notika, ka pēc apmēram trijām stundām,
nezinādama, kas bija noticis, atnāca arī viņa sieva.

<span id="an_5:8">5:8</span> Tad Pēteris viņai sacīja: Saki man,
sieviet, vai jūs par tādu maksu pārdevāt tīrumu? Un viņa sacīja: Jā, par
tādu!

<span id="an_5:9">5:9</span> Tad Pēteris teica viņai: Kāpēc jūs esat
vienojušies kārdināt Kunga garu? Lūk, to kājas ir pie durvīm, kas
apbedīja tavu vīru, un viņi aiznesīs arī tevi.

<span id="an_5:10">5:10</span> Tūliņ tā nokrita pie viņa kājām un
nomira. Un jaunekļi ienākuši atrada to mirušu, un viņi aiznesa to un
apraka pie viņas vīra.

<span id="an_5:11">5:11</span> Un lielas bailes pārņēma visu draudzi un
visus tos, kas to dzirdēja.

<span id="an_5:12">5:12</span> Bet caur apustuļu rokām notika tautā
daudz zīmju un brīnumu; un visi vienprātīgi bija kopā Salomona
priekštelpā.

<span id="an_5:13">5:13</span> Bet no pārējiem neviens neuzdrošinājās
tiem piebiedroties, bet tauta tos ļoti godināja.

<span id="an_5:14">5:14</span> Tad arvien vairāk auga to vīriešu un
sieviešu skaits, kas ticēja uz Kungu,

<span id="an_5:15">5:15</span> Tā kā tie iznesa slimos ielās un nolika
gultās un nestavās, lai, Pēterim garām ejot, kaut viņa ēna kādu no tiem
apēnotu un tie atbrīvotos no savām kaitēm.

<span id="an_5:16">5:16</span> Tad sapulcējās Jeruzalemē arī daudzi no
kaimiņu pilsētām; tie atnesa neveselos un ļauno garu apsēstos, un tie
visi tika izdziedināti.

<span id="an_5:17">5:17</span> Tad cēlās augstais priesteris un visi,
kas kopā ar viņu bija (tie piederēja pie saduceju sektas), kļuva dusmu
pilni

<span id="an_5:18">5:18</span> Un apcietināja apustuļus, un novietoja
tos publiskā cietumā.

<span id="an_5:19">5:19</span> Bet Kunga eņģelis naktī atvēra cietuma
durvis, izveda viņus ārā un sacīja:

<span id="an_5:20">5:20</span> Ejiet un, dievnamā nostājušies, runājiet
ļaudīm visus šīs dzīvības vārdus!

<span id="an_5:21">5:21</span> To dzirdējuši, viņi rīta agrumā iegāja
svētnīcā un mācīja. Tad ieradās augstais priesteris un tie, kas ar viņu
kopā bija, un sasauca augsto tiesu un visus Izraēļa bērnu vecākos un
nosūtīja uz cietumu atvest tos.

<span id="an_5:22">5:22</span> Bet kad kalpi atnāca un, cietumu
atvēruši, tos neatrada, viņi atgriezās un paziņoja,

<span id="an_5:23">5:23</span> Sacīdami: Mēs cietumu gan atradām visā
rūpībā aizslēgtu un sargus durvju priekšā stāvot, bet, atvēruši to, mēs
iekšā nevienu neatradām.

<span id="an_5:24">5:24</span> Bet svētnīcas priekšnieks un augstie
priesteri, dzirdēdami šos vārdus, bija neziņā par to, kas noticis.

<span id="an_5:25">5:25</span> Bet kāds atnācis paziņoja viņiem: Lūk,
vīri, ko jūs iemetāt cietumā, stāv dievnamā un māca ļaudis.

<span id="an_5:26">5:26</span> Tad svētnīcas priekšnieks ar kalpiem
aizgāja un atveda viņus, nepielietojot varu, jo baidījās no ļaudīm, ka
tie nenomētātu viņus akmeņiem.

<span id="an_5:27">5:27</span> Un tie, viņus atveduši, novietoja
augstajā tiesā. Tad augstais priesteris jautāja viņiem,

<span id="an_5:28">5:28</span> Sacīdams: Mēs jums stingri pavēlējām
nemācīt šinī vārdā. Un jūs, lūk, piepildāt Jeruzalemi ar savu mācību un
gribat šī Cilvēka asinis saukt pār mums.

<span id="an_5:29">5:29</span> Bet Pēteris un apustuļi atbildēja,
sacīdami: Dievam jāklausa vairāk nekā cilvēkiem.

<span id="an_5:30">5:30</span> Mūsu tēvu Dievs uzmodināja Jēzu, kuru
jūs, piesitot krustā, nonāvējāt.

<span id="an_5:31">5:31</span> Dievs ar savu labo roku Viņu
paaugstinājis par Valdnieku un Pestītāju, lai Izraēli vestu pie grēku
nožēlošanas un to piedošanas.

<span id="an_5:32">5:32</span> Mēs esam šo vārdu liecinieki un arī
Svētais Gars, ko Dievs devis visiem, kas Viņam paklausa.

<span id="an_5:33">5:33</span> To dzirdējuši, tie saniknojās un nodomāja
viņus nonāvēt.

<span id="an_5:34">5:34</span> Bet kāds farizejs, vārdā Gamaliēls, visā
tautā iecīnīts bauslības mācītājs, piecēlās augstajā tiesā un lika šos
cilvēkus uz īsu brīdi izvest ārā.

<span id="an_5:35">5:35</span> Un viņš tiem sacīja: Izraēliešu vīri,
padomājiet sevī, ko jūs gribat darīt ar šiem cilvēkiem!

<span id="an_5:36">5:36</span> Jo pirms kādām dienām sacēlās Toedass,
sacīdams, ka viņš kaut kas esot. Viņam piebiedrojās skaitā ap četri
simti vīru. Viņu nonāvēja; un visi, kas viņam ticēja, tika izklīdināti
un iznīcināti.

<span id="an_5:37">5:37</span> Pēc viņa pierakstīšanās laikā sadumpojās
galilejietis Jūdass un aizrāva sev līdz tautu; bet viņš pats gāja bojā,
un visi, kas viņam pievienojās, tika izklīdināti.

<span id="an_5:38">5:38</span> Tāpēc es jums tagad saku: atkāpieties no
šiem cilvēkiem un atstājiet tos, jo, ja šis ir cilvēku nodoms un darbs,
tad tas neiznāks.

<span id="an_5:39">5:39</span> Bet ja Dieva, tad jūs nevarēsiet to
iznīcināt. Pretējā gadījumā jūs izrādīsities Dieva pretinieki. Tie viņam
piekrita.

<span id="an_5:40">5:40</span> Un viņi, pasaukuši apustuļus, šaustīja
tos un, piekodinādami nekad vairs nerunāt Jēzus vārdā, atlaida tos.

<span id="an_5:41">5:41</span> Tad viņi priecādamies aizgāja no augstās
tiesas, jo bija atzīti par cienīgiem Jēzus vārda dēļ ciest negodu.

<span id="an_5:42">5:42</span> Bet viņi nemitējās svētnīcā un mājās ik
dienas mācīt un sludināt Jēzu Kristu.

<span id="an_6:1">6:1</span> Bet tanīs dienās, mācekļu skaitam pieaugot,
grieķu starpā cēlās kurnēšana pret ebrejiem, ka ikdienišķajā apkalpošanā
viņu atraitnes netiek ievērotas.

<span id="an_6:2">6:2</span> Tad tie divpadsmit, sasaukuši daudz
mācekļu, sacīja: Nepieklājas mums atstāt Dieva vārdu un kalpot galdam.

<span id="an_6:3">6:3</span> Tāpēc, brāļi, izraugiet no sava vidus
septiņus goda vīrus, Svētā Gara un gudrības pilnus, kurus tad mēs
iecelsim šinī darbā,

<span id="an_6:4">6:4</span> Bet mēs pastāvēsim lūgšanā un vārda
kalpošanā.

<span id="an_6:5">6:5</span> Un šī runa patika visai sanāksmei. Un viņi
izvēlēja Stefanu, vīru, kas bija ticības un Svētā Gara pilns, un Filipu,
un Prohoru, un Nikanoru, un Timonu, un Parmenu, un ienācēju Nikolaju no
Antiohijas.

<span id="an_6:6">6:6</span> Šos viņi stādīja apustuļiem priekšā; un
tie, Dievu pielūgdami, uzlika viņiem rokas.

<span id="an_6:7">6:7</span> Un Kunga vārds auga, un mācekļu skaits
Jeruzalemē stipri vairojās; arī liels pulks priesteru kļuva padevīgs
ticībai.

<span id="an_6:8">6:8</span> Bet Stefans, būdams žēlastības un spēka
pilns, darīja lielus brīnumus un zīmes tautā.

<span id="an_6:9">6:9</span> Tad cēlās daži no tā saucamās libertīņu un
kirēniešu, un aleksandriešu sinagogas un no tiem, kas bija no Kilikijas
un Āzijas, un strīdējās ar Stefanu;

<span id="an_6:10">6:10</span> Un viņi nespēja pretoties gudrībai un
garam, kas no viņa runāja.

<span id="an_6:11">6:11</span> Tad viņi sakūdīja vīrus, lai saka: Mēs
dzirdējām, ka viņš runā zaimu vārdus pret Mozu un Dievu.

<span id="an_6:12">6:12</span> Tad tie sakūdīja tautu un vecākos, un
rakstu mācītājus. Tie saskrējuši satvēra viņu un aizveda augstajā tiesā.

<span id="an_6:13">6:13</span> Un tie uzstādīja melīgu liecību, kas
sacīja: Šis cilvēks nemitējas runāt pret svēto vietu un bauslību.

<span id="an_6:14">6:14</span> Mēs dzirdējām viņu sakām, ka šis Jēzus no
Nācaretes izpostīs šo vietu un pārgrozīs paražas, ko mums devis Mozus.

<span id="an_6:15">6:15</span> Un visi, kas sēdēja augstajā tiesā,
uzlūkojuši viņu, redzēja tā seju it kā eņģeļa vaigu.

<span id="an_7:1">7:1</span> Tad augstais priesteris sacīja: Vai tas tā
ir?

<span id="an_7:2">7:2</span> Viņš teica: Brāļi un tēvi, klausieties!
Godības Dievs parādījās mūsu tēvam Ābrahamam, kad tas bija Mezopotāmijā,
pirms viņš pārcēlās dzīvot Hāranā.

<span id="an_7:3">7:3</span> Un sacīja viņam: Aizej no savas zemes un
saviem radiem un ej uz zemi, ko es tev rādīšu.

<span id="an_7:4">7:4</span> Tad viņš aizgāja no kaldejiešu zemes un
dzīvoja Hāranā. No turienes, kad tā tēvs nomira, Viņš to pārcēla šinī
zemē, kurā jūs tagad dzīvojat;

<span id="an_7:5">7:5</span> Un te Viņš tam nedeva mantojumā ne pēdas
platuma, bet apsolīja to dot īpašumā viņam un pēc viņa - tā pēcnācējiem,
kad viņam dēla vēl nebija.

<span id="an_7:6">7:6</span> Tad Dievs viņam sacīja: Tavi pēcnācēji būs
piedzīvotāji svešā zemē, un tos verdzinās un slikti ar tiem apiesies
četri simti gadu;

<span id="an_7:7">7:7</span> Un Kungs sacīja: Tautu, kurai tie vergos,
es tiesāšu; un pēc tam tie izies un kalpos man šinī vietā.

<span id="an_7:8">7:8</span> Un Viņš tam deva apgraizīšanas derību; un
viņš dzemdināja Īzāku un to apgraizīja astotajā dienā; un Īzāks - Jēkabu
un Jēkabs - divpadsmit ciltstēvus;

<span id="an_7:9">7:9</span> Un ciltstēvi skaudības dēļ pārdeva Jāzepu
uz Ēģipti, bet Dievs bija ar viņu.

<span id="an_7:10">7:10</span> Un Viņš to izglāba no visām tā bēdām, un
deva viņam žēlastību un gudrību faraona, Ēģiptes ķēniņa, priekšā, un tas
iecēla viņu par Ēģiptes un visa sava nama valdnieku.

<span id="an_7:11">7:11</span> Tad nāca bads un lielas ciešanas pār visu
Ēģipti un Kanaanu, un mūsu tēvi neatrada vairs pārtiku.

<span id="an_7:12">7:12</span> Kad Jēkabs dzirdēja, ka Ēģiptē ir labība,
viņš sūtīja mūsu tēvus pirmo reizi.

<span id="an_7:13">7:13</span> Bet otrreiz brāļi pazina Jāzepu, un
faraonam kļuva viņa cilts zināma.

<span id="an_7:14">7:14</span> Tad Jāzeps sūtīja un aicināja pie sevis
savu tēvu Jēkabu un visus savus radus, septiņdesmit piecas dvēseles.

<span id="an_7:15">7:15</span> Un Jēkabs pārgāja uz Ēģipti, un nomira
viņš un mūsu tēvi.

<span id="an_7:16">7:16</span> Un tos pārveda Sihemā un guldīja kapā, ko
Ābrahams, maksājot sudrabā, nopirka Sihema dēla Emmora bērniem.

<span id="an_7:17">7:17</span> Bet kad tuvojās apsolījuma laiks, ko
Dievs Ābrahamam bija solījis, tauta auga un vairojās Ēģiptē,

<span id="an_7:18">7:18</span> Iekams Ēģiptē necēlās cits ķēniņš, kas
Jāzepu nepazina.

<span id="an_7:19">7:19</span> Viņš pievīla mūsu tautu un apspieda mūsu
tēvus, lai tie pamestu savus bērnus, lai tie nedzīvotu.

<span id="an_7:20">7:20</span> Tanī laikā piedzima Mozus. Viņš bija
Dievam patīkams un tika trīs mēnešus audzināts sava tēva namā.

<span id="an_7:21">7:21</span> Bet kad tas bija izlikts, faraona meita
paņēma to un audzināja viņu sev par dēlu.

<span id="an_7:22">7:22</span> Un Mozu mācīja visās ēģiptiešu gudrībās,
un tas bija varens savos vārdos un darbos.

<span id="an_7:23">7:23</span> Kad viņš kļuva četrdesmit gadus vecs,
viņam ienāca prātā apmeklēt savus brāļus, Izraēļa bērnus.

<span id="an_7:24">7:24</span> Un viņš, ieraudzījis kādu netaisnīgi
ciešam, aizstāvēja to; un viņš to, kas netaisnīgi cieta, atrieba,
nosizdams ēģiptieti.

<span id="an_7:25">7:25</span> Viņš domāja, ka brāļi sapratīs, ka Dievs
tos izglābis ar viņa roku; bet tie to nesaprata.

<span id="an_7:26">7:26</span> Nākošajā dienā, kad tie ķildojās, viņš
ieradās pie tiem un uzaicināja tos samierināties, sacīdams: Vīri, jūs
esat brāļi, kāpēc jūs kaitējat viens otram?

<span id="an_7:27">7:27</span> Bet tas, kas savam tuvākajam darīja
pārestību, atgrūda viņu, sacīdams: Kas tevi iecēlis mums par priekšnieku
un tiesnesi?

<span id="an_7:28">7:28</span> Vai tu gribi nonāvēt tāpat, kā tu vakar
nonāvēji ēģiptieti?

<span id="an_7:29">7:29</span> Šo vārdu dēļ Mozus aizbēga un kļuva
ienācējs Madijana zemē, kur no viņa dzima divi dēli.

<span id="an_7:30">7:30</span> Kad četrdesmit gadu bija pagājis, Sinaja
kalna tuksnesī viņam parādījās eņģelis degošā ērkšķu krūma liesmā.

<span id="an_7:31">7:31</span> To redzēdams, Mozus brīnījās par šo
parādību. Un kad viņš piegāja to apskatīt, Kunga balss atskanēja uz
viņu, sacīdama:

<span id="an_7:32">7:32</span> Es esmu tavu tēvu Dievs, Ābrahama Dievs,
Īzāka Dievs un Jēkaba Dievs. Tad Mozus, baiļu pārņemts, neuzdrošinājās
vairs to uzlūkot.

<span id="an_7:33">7:33</span> Bet Kungs viņam sacīja: Noauj kurpes no
savām kājām, jo tā vieta, kur tu stāvi, ir svēta zeme!

<span id="an_7:34">7:34</span> Es redzēdams redzēju savas tautas
apspiešanu Ēģiptē un dzirdēju viņas vaimanas, un atnācu to atbrīvot; bet
tagad nāc, es tevi sūtīšu uz Ēģipti!

<span id="an_7:35">7:35</span> Šo Mozu, ko tie noliedza, sacīdami: Kas
tevi iecēlis mums par priekšnieku un tiesnesi? Šo Dievs sūtīja par
priekšnieku un atbrīvotāju ar eņģeļa roku, kas viņam parādījās ērkšķu
krūmā.

<span id="an_7:36">7:36</span> Viņš tos izveda, darīdams brīnumus un
zīmes Ēģiptes zemē, Sarkanajā jūrā un četrdesmit gadus tuksnesī.

<span id="an_7:37">7:37</span> Šis ir tas Mozus, kas sacīja Izraēļa
bērniem: Dievs cēla jums pravieti no jūsu brāļiem, tāpat kā mani. Viņu
klausiet!

<span id="an_7:38">7:38</span> Viņš ir tas, kas draudzes vidū tuksnesī
bija kopā ar eņģeli, kas runāja viņam Sinaja kalnā, un bija pie mūsu
tēviem, un saņēma dzīvības vārdus, lai tos nodotu mums.

<span id="an_7:39">7:39</span> Mūsu tēvi negribēja viņam paklausīt, bet
tie atmeta viņu un savās sirdīs atgriezās Ēģiptē,

<span id="an_7:40">7:40</span> Sacīdami Āronam: Darini mums dievus, kas
mūs vadītu, jo mēs nezinām, kas noticis ar šo Mozu, kas izveda mūs no
Ēģiptes zemes.

<span id="an_7:41">7:41</span> Un tanīs dienās viņi darināja teļu, nesa
elkam upuri un priecājās par savu roku darbu.

<span id="an_7:42">7:42</span> Bet Dievs novērsās un atdeva tos debess
karaspēka kalpībai, kā tas rakstīts pravieša grāmatā: Vai tu, Izraēļa
nams, šajos četrdesmit gados tuksnesī man upurēji dzīvniekus un upura
dāvanas? (Am.5,25)

<span id="an_7:43">7:43</span> Jūs pieņēmāt Moloha telti un sava dieva
Remfana zvaigzni, tēlus, ko darinājāt to pielūgšanai; un es jūs pārcelšu
viņpus Babilonas. (Am.5,25-27)

<span id="an_7:44">7:44</span> Derības telts bija ar mūsu tēviem
tuksnesī, kā to pavēlēja Dievs, sacīdams Mozum, lai viņš to uztaisa pēc
parauga, kādu tas redzēja.

<span id="an_7:45">7:45</span> Mūsu tēvi, to paņēmuši, ar Jēzu ienesa
pagānu daļā. Dievs tos izdzina mūsu tēvu vaiga priekšā līdz pat Dāvida
dienām.

<span id="an_7:46">7:46</span> Tas iemantoja žēlastību pie Dieva un
lūdza, lai viņš atrastu mājokli Jēkaba Dievam.

<span id="an_7:47">7:47</span> Tad Salomons uzcēla Viņam namu.

<span id="an_7:48">7:48</span> Bet Visaugstākais nemājo rokām darinātos,
kā to pravietis saka:

<span id="an_7:49">7:49</span> Debess ir mans sēdeklis, bet zeme manu
kāju paklājs. Kādu namu jūs man uzcelsiet, saka Kungs, vai kur ir mana
atdusas vieta?

<span id="an_7:50">7:50</span> Vai ne mana roka visu to darījusi?
(Is.66,1-2)

<span id="an_7:51">7:51</span> Jūs, stūrgalvji, ar neapgraizītajām
sirdīm un ausīm! Jūs vienmēr pretojaties Svētajam Garam: kā jūsu tēvi,
tā arī jūs.

<span id="an_7:52">7:52</span> Kuru no praviešiem jūsu tēvi nav
vajājuši? Viņi nonāvēja tos, kas iepriekš pasludināja Taisnīgā
atnākšanu. Viņa nodevēji un slepkavas jūs esat tagad kļuvuši;

<span id="an_7:53">7:53</span> Ar eņģeļu rīkojumu jūs esat bauslību
saņēmuši, bet nepildījāt.

<span id="an_7:54">7:54</span> To dzirdot, tie saskaitās savās sirdīs un
grieza zobus uz viņu.

<span id="an_7:55">7:55</span> Bet viņš, Svētā Gara pilns, uzlūkodams
debesis, redzēja Dieva godību un Jēzu stāvam pie Dieva labās rokas,

<span id="an_7:56">7:56</span> Un sacīja: Lūk, es redzu debesis atvērtas
un Cilvēka Dēlu stāvam pie Dieva labās rokas.

<span id="an_7:57">7:57</span> Bet tie, stiprā balsī kliegdami, aizbāza
savas ausis un vienprātīgi uzbruka viņam.

<span id="an_7:58">7:58</span> Un viņi akmeņiem nomētāja Stefanu, kas
sauca un sacīja: Kungs Jēzu, pieņem manu garu!

<span id="an_7:60">7:60</span> Un viņš, ceļos nometies, skaļā balsī
sauca, sacīdams: Kungs, nepieskaiti tiem šo grēku! To sacījis, viņš
aizmiga Kungā. Un Sauls piekrita viņa nonāvēšanai.

<span id="an_8:1">8:1</span> Bet tanī dienā notika liela Jeruzalemes
baznīcas vajāšana; un visi, izņemot apustuļus, tika izklīdināti Jūdejas
un Samarijas apvidos.

<span id="an_8:2">8:2</span> Tad dievbijīgie vīri apbedīja Stefanu un
ļoti viņu apraudāja.

<span id="an_8:3">8:3</span> Bet Sauls postīja Baznīcu, iedams namos,
tverot vīriešus un sievietes un nododot tos cietumā.

<span id="an_8:4">8:4</span> Bet izklīdinātie staigāja apkārt,
sludinādami Dieva vārdu.

<span id="an_8:5">8:5</span> Tad Filips nogāja Samarijas pilsētā un
sludināja tiem Kristu.

<span id="an_8:6">8:6</span> Bet ļaudis uzmanīgi un vienprātīgi
klausījās, ko Filips runāja, un redzēja zīmes, ko viņš darīja.

<span id="an_8:7">8:7</span> Jo no daudziem, kas bija ļauno garu
apsēsti, tie izgāja, stiprā balsī kliegdami; bet daudzi triekas skartie
un tizlie tika izdziedināti.

<span id="an_8:8">8:8</span> Un liels prieks bija tanī pilsētā.

<span id="an_8:9">8:9</span> Bet kāds vīrs, vārdā Sīmanis, kas agrāk
pilsētā bija burvis, krāpa Samarijas ļaudis, sacīdams, ka viņš esot kas
liels.

<span id="an_8:10">8:10</span> Viņu ievēroja visi: no maza līdz lielam,
sacīdami: Šis ir tā sauktais lielais Dieva spēks.

<span id="an_8:11">8:11</span> Bet viņi tāpēc to ievēroja, ka tas ilgu
laiku ar savām burvībām tos bija apmulsinājis.

<span id="an_8:12">8:12</span> Bet kad tie noticēja Filipam, kas
sludināja Dieva valstību, vīrieši un sievietes tika kristīti Jēzus
Kristus vārdā.

<span id="an_8:13">8:13</span> Tad arī pats Sīmanis kļuva ticīgs un,
pieņēmis kristību, piebiedrojās Filipam, bet viņš, redzēdams notiekam
zīmes un lielus brīnumus, apmulsis brīnījās.

<span id="an_8:14">8:14</span> Kad apustuļi, kas bija Jeruzalemē,
izdzirda, ka Samarija pieņēmusi Dieva vārdu, tie sūtīja pie viņiem
Pēteri un Jāni.

<span id="an_8:15">8:15</span> Tie atnākuši lūdza Dievu par viņiem, lai
tie saņemtu Svēto Garu.

<span id="an_8:16">8:16</span> Jo Tas vēl ne pār vienu no viņiem nebija
nācis, bet viņi bija kristīti tikai Kunga Jēzus vārdā.

<span id="an_8:17">8:17</span> Tad viņi uzlika tiem rokas, un tie saņēma
Svēto Garu.

<span id="an_8:18">8:18</span> Bet Sīmanis, redzēdams, ka caur apustuļu
roku uzlikšanu tiek dots Svētais Gars, piedāvāja tiem naudu,

<span id="an_8:19">8:19</span> Sacīdams: Dodiet arī man šo varu, lai
ikviens, kam es uzlikšu rokas, saņemtu Svēto Garu! Bet Pēteris sacīja
viņam:

<span id="an_8:20">8:20</span> Tava nauda lai iet ar tevi pazušanā, jo
tu domāji Dieva dāvanu par naudu iemantot!

<span id="an_8:21">8:21</span> Tev nav ne daļas, nedz mantojuma no šīs
mācības, jo tava sirds nav taisnīga Dieva priekšā.

<span id="an_8:22">8:22</span> Tāpēc atgriezies no šī sava ļaunuma un
lūdz Dievu! Varbūt šī tavas sirds iedoma tiks tev piedota.

<span id="an_8:23">8:23</span> Kā es redzu, tu esi žults rūgtuma pilns
un netaisnības saitēs.

<span id="an_8:24">8:24</span> Bet Sīmanis atbildēja, sacīdams: Lūdziet
jūs Kungu par mani, lai nekas no tā, ko jūs sacījāt, nenāk pār mani!

<span id="an_8:25">8:25</span> Tad viņi, Dieva vārdu apliecinājuši un
pavēstījuši, griezās atpakaļ uz Jeruzalemi un vēl daudziem Samarijas
apgabaliem sludināja evaņģēliju.

<span id="an_8:26">8:26</span> Tad Kunga eņģelis sacīja Filipam: Celies
un ej uz dienvidiem pa ceļu, kas ved no Jeruzalemes uz Gazu, kas ir
tuksnešains!

<span id="an_8:27">8:27</span> Viņš cēlās un aizgāja. Un, lūk, kāds vīrs
no Etiopijas, einuhs, Etiopijas ķēniņienes Kandakes pilnvarnieks, kas
pārvaldīja visas viņas mantnīcas, bija ieradies Jeruzalemē pielūgt
Dievu.

<span id="an_8:28">8:28</span> Un atceļā, sēdēdams savos ratos, viņš
lasīja pravieti Isaju.

<span id="an_8:29">8:29</span> Tad Gars sacīja Filipam: Ej un
piebiedrojies šiem ratiem!

<span id="an_8:30">8:30</span> Filips piesteidzies un izdzirdis viņu
lasām pravieti Isaju, sacīja: Vai tu domā, ka saproti, ko tu lasi?

<span id="an_8:31">8:31</span> Viņš sacīja: Kā lai es to varu, ja man
neviens nepaskaidro? Un viņš lūdza Filipu iekāpt un apsēsties pie viņa.

<span id="an_8:32">8:32</span> Bet Rakstu vieta, ko viņš lasīja, bija
šī: It kā avs, ko veda nokaušanai, un kā jērs kluss cirpēja priekšā, tā
Viņš neatvēra savu muti.

<span id="an_8:33">8:33</span> Viņa pazemošanai tiesa tika atcelta. Kas
izstāstīs Viņa cilti, jo Viņa dzīvība tiek paņemta no šīs zemes?
(Is.53,7-8)

<span id="an_8:34">8:34</span> Tad einuhs jautāja Filipam, sacīdams: Es
tevi lūdzu, par ko pravietis to saka? Par sevi vai par kādu citu?

<span id="an_8:35">8:35</span> Bet Filips, atdarījis savu muti, un
iesākdams ar šiem Rakstiem, sludināja viņam Jēzu.

<span id="an_8:36">8:36</span> Un viņi, ceļu turpinādami, nokļuva pie
kāda ūdens; un einuhs sacīja: Lūk, ūdens! Kas mani kavē kristīties?

<span id="an_8:37">8:37</span> Filips sacīja: Ja tu no visas sirds tici,
tad to var. Un viņš atbildēja, sacīdams: Es ticu, ka Jēzus Kristus ir
Dieva Dēls.

<span id="an_8:38">8:38</span> Un viņš pavēlēja apturēt ratus, un viņi
abi, Filips un einuhs, iekāpa ūdenī, un viņš to kristīja.

<span id="an_8:39">8:39</span> Kad viņi izkāpa no ūdens, tā Kunga Gars
aizrāva Filipu, un einuhs viņu vairs neredzēja, bet līksms turpināja
ceļu.

<span id="an_8:40">8:40</span> Bet Filips tika atrasts Azotā un,
evaņģēliju sludinādams, pārstaigāja visas pilsētas, kamēr nonāca
Cēzarejā.

<span id="an_9:1">9:1</span> Bet Sauls, vēl vienmēr dvesdams draudus un
nāvi pār Kunga mācekļiem, gāja pie augstā priestera

<span id="an_9:2">9:2</span> Un lūdza no viņa vēstules Damaskas
sinagogām, lai šīs mācības vīriešus un sievietes, kurus atradīs,
saistītus vestu uz Jeruzalemi.

<span id="an_9:3">9:3</span> Un notika, viņam ceļojot, ka viņš tuvojās
Damaskai; un piepeši gaisma no debesīm apspīdēja viņu.

<span id="an_9:4">9:4</span> Un viņš, zemē nokritis, dzirdēja balsi
sakām viņam: Saul, Saul, kāpēc tu mani vajā?

<span id="an_9:5">9:5</span> Viņš sacīja: Kas tu esi, Kungs? Un Viņš: Es
esmu Jēzus, ko tu vajā. Grūti tev pret dzenuli spert.

<span id="an_9:6">9:6</span> Un viņš trīcēdams izbrīnā sacīja: Kungs, ko
Tu gribi, lai es daru? Un Kungs sacīja viņam: Celies un ej pilsētā; un
tur tev pateiks, kas tev jādara.

<span id="an_9:7">9:7</span> Bet tie vīri, kas kopā ar viņu ceļoja,
stāvēja kā mēmi, jo balsi viņi gan dzirdēja, bet nevienu neredzēja.

<span id="an_9:8">9:8</span> Tad Sauls piecēlās no zemes un, acis
atvēris, nekā neredzēja. Aiz rokām vezdami, tie ieveda viņu Damaskā.

<span id="an_9:9">9:9</span> Un viņš tur bija trīs dienas nekā
neredzēdams, neēdis un nedzēris.

<span id="an_9:10">9:10</span> Bet Damaskā bija kāds māceklis, vārdā
Ananija; un Kungs parādībā viņu uzrunāja: Ananij! Un tas sacīja: Šeit es
esmu, Kungs.

<span id="an_9:11">9:11</span> Un Kungs sacīja viņam: Celies un ej uz tā
saukto Taisno ielu un uzmeklē Jūdas mājā tarsieti, vārdā Sauls, jo lūk,
viņš tur lūdz Dievu.

<span id="an_9:12">9:12</span> Un viņš redzēja vīrieti, vārdā Ananiju,
kas ienāca un uzlika viņam rokas, lai tas atdabūtu redzi.

<span id="an_9:13">9:13</span> Bet Ananija atbildēja: Kungs, es no
daudziem esmu dzirdējis par šo vīru, cik daudz ļauna viņš Taviem
svētajiem darījis Jeruzalemē;

<span id="an_9:14">9:14</span> Un te viņam ir augsto priesteru pilnvara
saistīt visus, kas piesauc Tavu vārdu.

<span id="an_9:15">9:15</span> Tad Kungs sacīja viņam: Ej, jo viņš man
ir izredzēts trauks, lai nestu manu vārdu pagāniem, ķēniņiem un Izraēļa
bērniem.

<span id="an_9:16">9:16</span> Jo es viņam rādīšu, cik daudz tam būs
jācieš mana vārda dēļ.

<span id="an_9:17">9:17</span> Un Ananija aizgāja un iegāja namā, un,
uzlicis rokas, sacīja: Brāli, Saul, Kungs Jēzus, kas tev parādījās ceļā,
pa kuru tu nāci, sūtīja mani, lai tu kļūtu redzīgs un Svētā Gara pilns.

<span id="an_9:18">9:18</span> Un tūdaļ no viņa acīm nokrita it kā
zvīņas; un viņš kļuva redzīgs. Viņš piecēlās un tika kristīts.

<span id="an_9:19">9:19</span> Un viņš, pieņēmis barību, atspirga. Tad
viņš dažas dienas palika pie mācekļiem, kas bija Damaskā.

<span id="an_9:20">9:20</span> Un tūdaļ viņš sinagogās sludināja par
Jēzu, ka Viņš ir Dieva Dēls.

<span id="an_9:21">9:21</span> Bet visi, kas to dzirdēja, brīnījās un
sacīja: Vai viņš nav tas, kas Jeruzalemē vajāja tos, kas piesauca šo
vārdu? Un vai tāpēc viņš nav nācis šurp, lai tos saistītus vestu pie
augstajiem priesteriem?

<span id="an_9:22">9:22</span> Bet Sauls atspirga arvien vairāk un
ienesa sajukumu jūdos, kas dzīvoja Damaskā, apstiprinādams, ka Šis ir
Kristus.

<span id="an_9:23">9:23</span> Kad pagāja vairākas dienas, jūdi kopīgi
nolēma nonāvēt viņu.

<span id="an_9:24">9:24</span> Bet Sauls uzzināja viņu viltību. Un tie
sargāja vārtus dienu un nakti, lai viņu nonāvētu.

<span id="an_9:25">9:25</span> Bet mācekļi, paņēmuši viņu, naktī nolaida
grozā pāri mūrim un izglāba to.

<span id="an_9:26">9:26</span> Nonācis Jeruzalemē, viņš mēģināja
pievienoties mācekļiem, bet visi baidījās viņa, jo neticēja, ka viņš ir
māceklis.

<span id="an_9:27">9:27</span> Tad Barnaba, paņēmis viņu, aizveda pie
apustuļiem un izstāstīja tiem, kā viņš ceļā redzēja Kungu, ka Viņš tam
runāja un kā viņš Damaskā uzticīgi sludinājis Jēzus vārdā.

<span id="an_9:28">9:28</span> Un viņš kopā ar tiem Jeruzalemē nāca un
gāja, vaļsirdīgi sludinādams Kunga vārdā.

<span id="an_9:29">9:29</span> Un viņš runāja ar pagāniem un pārrunāja
ar grieķiem, bet tie meklēja viņu nonāvēt.

<span id="an_9:30">9:30</span> Brāļi, to uzzinājuši, aizveda viņu uz
Cēzareju un aizsūtīja uz Tarsu.

<span id="an_9:31">9:31</span> Tad Baznīcai visā Jūdejā, Galilejā un
Samarijā bija miers, un tā auga, dzīvodama Kunga bijībā un pilna Svētā
Gara iepriecinājuma.

<span id="an_9:32">9:32</span> Tad notika, ka Pēteris, apmeklēdams
visus, nonāca pie svētajiem, kas dzīvoja Lidā.

<span id="an_9:33">9:33</span> Tur viņš atrada kādu cilvēku, vārdā
Aineju, kas astoņus gadus, triekas skarts, gulēja gultā.

<span id="an_9:34">9:34</span> Un Pēteris sacīja viņam: Ainej, Kungs
Jēzus Kristus tevi dziedina; celies un apklāj savu gultu! Un tūdaļ viņš
piecēlās.

<span id="an_9:35">9:35</span> Un viņu redzēja visi Lidas un Saronas
iedzīvotāji, kas atgriezās pie Kunga.

<span id="an_9:36">9:36</span> Bet Jopē bija kāda mācekle, vārdā Tabita,
kas tulkojumā nozīmē stirna. Viņa bija bagāta labiem darbiem un dāvāja
nabagiem dāvanas.

<span id="an_9:37">9:37</span> Tanīs dienās notika, ka viņa saslima un
nomira; un viņi to nomazgāja un nolika augštelpā.

<span id="an_9:38">9:38</span> Bet tā kā Lida bija tuvu Jopei, mācekļi,
izdzirduši, ka Pēteris atrodas tur, sūtīja divus vīrus pie viņa ar
lūgumu, lai tas nekavējas atnākt pie viņiem.

<span id="an_9:39">9:39</span> Tad Pēteris cēlās un aizgāja tiem līdz.
Un kad viņš bija atnācis, tie uzveda viņu augštelpā; un visas atraitnes
nostājās ap viņu, raudādamas un rādīdamas viņam svārkus un virsdrēbes,
ko "Stirna" bija tām darinājusi.

<span id="an_9:40">9:40</span> Kad visi bija izraidīti ārā, Pēteris,
nometies ceļos, pielūdza Dievu un, pagriezies pret mironi, sacīja:
Tabita, celies augšām! Un viņa atvēra savas acis un, Pēteri
ieraudzījusi, atsēdās.

<span id="an_9:41">9:41</span> Tad viņš, pasniedzis tai roku, to
piecēla. Un viņš, saaicinājis svētos un atraitnes, rādīja tiem to dzīvu.

<span id="an_9:42">9:42</span> Tas kļuva zināms visā Jopē, un daudzi
ticēja uz Kungu.

<span id="an_9:43">9:43</span> Un notika, ka viņš daudz dienas pavadīja
Jopē pie kāda ādmiņa Sīmaņa.

<span id="an_10:1">10:1</span> Bet Cēzarejā bija kāds vīrs, vārdā
Kornēlijs. Viņš bija simtnieks tā sauktajā itāliešu karaspēka daļā;

<span id="an_10:2">10:2</span> Viņš ar visu savu namu bija reliģiozs un
dievbijīgs; tas deva daudz dāvanu ļaudīm un vienmēr lūdza Dievu.

<span id="an_10:3">10:3</span> Ap devīto dienas stundu viņš parādībā
skaidri redzēja Dieva eņģeli, kas ienāca pie viņa un sacīja: Kornēlij!

<span id="an_10:4">10:4</span> Bet viņš, to uzlūkojis un baiļu pārņemts,
sacīja: Kas ir, Kungs? Bet tas viņam sacīja: Tavas lūgšanas un tavas
nabagu dāvanas pacēlušās Dieva priekšā, lai tevi pieminētu.

<span id="an_10:5">10:5</span> Un tagad sūti vīrus uz Jopi un liec
ataicināt zināmo Sīmani, kas tiek saukts Pēteris.

<span id="an_10:6">10:6</span> Viņš viesojas pie viena ādmiņa Sīmaņa, kā
māja atrodas pie jūras. Viņš tev pateiks, kas tev jādara.

<span id="an_10:7">10:7</span> Kad eņģelis, kas viņam to teica, aizgāja,
viņš pasauca savus divus kalpus un vienu dievbijīgu kareivi no tiem, kas
bija pie viņa;

<span id="an_10:8">10:8</span> Tiem viņš visu izstāstīja un aizsūtīja
tos uz Jopi.

<span id="an_10:9">10:9</span> Bet nākošajā dienā, kad tie vēl bija ceļā
un tuvojās pilsētai, Pēteris ap sesto stundu uzkāpa mājas augšā lūgt
Dievu.

<span id="an_10:10">10:10</span> Un viņš izsalka un gribēja ēst. Kamēr
tie sagatavoja, viņš tika garā aizrauts.

<span id="an_10:11">10:11</span> Un viņš redzēja atvērtas debesis un
kādu trauku nolaižamies, it kā lielu palagu aiz četriem stūriem no
debesīm nolaistu zemē;

<span id="an_10:12">10:12</span> Tanī bija visādi četrkājaiņi un zemes
rāpuļi, un debess putni.

<span id="an_10:13">10:13</span> Un balss vēstīja viņam: Pēteri, celies,
nokauj un ēd!

<span id="an_10:14">10:14</span> Bet Pēteris sacīja: Nē, Kungs, es nekad
neesmu ēdis neko nešķīstu un netīru.

<span id="an_10:15">10:15</span> Tad otrreiz balss uz viņu: Ko Dievs
šķīstījis, to nesauc par nešķīstu!

<span id="an_10:16">10:16</span> Tas notika trīs reizes; un trauks tūdaļ
tika uzņemts debesīs.

<span id="an_10:17">10:17</span> Un kamēr Pēteris sevī nodomāja, ko
nozīmē redzētā parādība, lūk, Kornēlija sūtītie vīri, meklēdami Sīmaņa
namu, stāvēja pie durvīm.

<span id="an_10:18">10:18</span> Un tie sauca, jautādami: Vai te
viesojas Sīmanis, kas tiek saukts Pēteris?

<span id="an_10:19">10:19</span> Bet kamēr Pēteris domāja par parādību,
Gars viņam sacīja: Lūk, trīs vīri tevi meklē.

<span id="an_10:20">10:20</span> Tāpēc celies, nokāp un nemaz
nešaubīdamies, ej viņiem līdz, jo es tos sūtīju!

<span id="an_10:21">10:21</span> Bet Pēteris, nokāpis pie vīriem,
sacīja: Lūk, es esmu tas, ko jūs meklējat. Kāda iemesla dēļ jūs atnācāt?

<span id="an_10:22">10:22</span> Tie sacīja: Simtnieks Kornēlijs,
taisnīgs un dievbijīgs vīrs, ko godina visa jūdu tauta, saņēma pamācību
no svētā eņģeļa, lai aicinātu tevi savā namā un uzklausītu tavus vārdus.

<span id="an_10:23">10:23</span> Tad viņš ieveda tos iekšā un uzņēma
mājvietā; bet nākošajā dienā viņš cēlies gāja tiem līdz; arī daži brāļi
no Jopes pavadīja viņu.

<span id="an_10:24">10:24</span> Otrā dienā viņš nonāca Cēzarejā. Bet
Kornēlijs, saaicinājis savus radus un tuvākos draugus, gaidīja viņus.

<span id="an_10:25">10:25</span> Un notika, ka, Pēterim ienākot,
Kornēlijs nāca viņam pretim un, nometies pie tā kājām, pagodināja viņu.

<span id="an_10:26">10:26</span> Bet Pēteris pacēla viņu, sacīdams:
Celies, arī es esmu cilvēks.

<span id="an_10:27">10:27</span> Un viņš, sarunādamies ar to, iegāja
iekšā un atrada daudz atnācēju.

<span id="an_10:28">10:28</span> Un viņš tiem sacīja: Jūs zināt, ka jūdu
cilvēkiem nav atļauts biedroties un satikties ar svešinieku; bet man
Dievs atklāja, ka nevienu cilvēku nevajag uzskatīt par nešķīstu vai
netīru.

<span id="an_10:29">10:29</span> Tāpēc uzaicināts es atnācu bez
šaubīšanās. Es jautāju, kādā iemesla dēļ jūs mani aicinājāt?

<span id="an_10:30">10:30</span> Tad Kornēlijs sacīja: Pirms četrām
dienām ap šo laiku, devītajā stundā, es lūdzu Dievu savā namā un, lūk,
nostājās manā priekšā vīrs spožās drēbēs un sacīja:

<span id="an_10:31">10:31</span> Kornēlij, tava lūgšana uzklausīta, un
Dievs tavas labdarības dāvanas atminējies sava vaiga priekšā.

<span id="an_10:32">10:32</span> Tāpēc sūti uz Jopi un liec ataicināt
Sīmani, kas tiek saukts Pēteris; viņš viesojas ādmiņa Sīmaņa namā pie
jūras.

<span id="an_10:33">10:33</span> Tad es tūdaļ sūtīju pie tevis, un labi
tu darīji atnākdams. Tagad mēs visi stāvam tavā priekšā, lai uzklausītu
visu, ko Kungs tev pavēlējis.

<span id="an_10:34">10:34</span> Bet Pēteris, atvēris savu muti, sacīja:
Patiesi, es atzīstu ka Dievs nešķiro personas (5.Moz.10,17; Īj.34,19;
Gudr.6,8; Rom.2,11; Gal.2,6; Ef.6,9; Kol.3,25; 1.Pēt.1,17)

<span id="an_10:35">10:35</span> Bet ikvienā tautā tas, kas Viņa bīstas
un taisnīgi dzīvo, ir Viņam patīkams.

<span id="an_10:36">10:36</span> Dievs sūtīja vārdu Izraēļa bērniem,
pasludinādams mieru caur Jēzu Kristu. (Viņš ir Kungs pār visiem.)

<span id="an_10:37">10:37</span> Jūs zināt, kādi notikumi norisinājās
visā Jūdejā, sākot ar Galileju, pēc kristības, ko sludināja Jānis.

<span id="an_10:38">10:38</span> Kā Dievs ar Svēto Garu un spēku
svaidīja Nācarieti Jēzu, kas staigāja, labu darīdams un dziedinādams
visus velna nomāktos, jo Dievs bija ar Viņu.

<span id="an_10:39">10:39</span> Mēs esam liecinieki visam tam, ko Viņš
darīja Jūdu zemē un Jeruzalemē. Viņu tie nonāvēja, piesitot krustā.

<span id="an_10:40">10:40</span> Dievs Viņu uzmodināja trešajā dienā un
atļāva Viņam parādīties.

<span id="an_10:41">10:41</span> Ne visai tautai, bet Dieva
izredzētajiem lieciniekiem, mums, kas kopā ar Viņu ēdām un dzērām pēc
augšāmcelšanās no miroņiem.

<span id="an_10:42">10:42</span> Viņš mums pavēlēja sludināt tautai un
apliecināt, ka Viņš ir Dieva ieceltais soģis pār dzīvajiem un
mirušajiem.

<span id="an_10:43">10:43</span> Par Viņu liecina visi pravieši, ka
visi, kas uz Viņu tic, Viņa vārdā saņem grēku piedošanu.

<span id="an_10:44">10:44</span> Kamēr Pēteris šos vārdus runāja, nāca
Svētais Gars pār visiem, kas vārdos klausījās.

<span id="an_10:45">10:45</span> Un apgraizītie ticīgie, kas atnāca kopā
ar Pēteri, bija pārsteigti, ka Svētā Gara žēlastība tika izlieta arī uz
pagāniem.

<span id="an_10:46">10:46</span> Jo tie dzirdēja viņus valodās runājam
un Dievu augsti teicam.

<span id="an_10:47">10:47</span> Tad Pēteris sacīja: Kas var liegt ūdeni
viņu kristīšanai, kas, tāpat kā mēs, saņēmuši Svēto Garu?

<span id="an_10:48">10:48</span> Un viņš pavēlēja tos kristīt Kunga
Jēzus vārdā. Tad tie lūdza viņu dažas dienas palikt pie tiem.

<span id="an_11:1">11:1</span> Bet apustuļi un brāļi, kas bija Jūdejā,
dzirdēja, ka arī pagāni pieņēmuši Dieva vārdu.

<span id="an_11:2">11:2</span> Kad Pēteris nonāca Jeruzalemē,
apgraizītie pārmeta viņam,

<span id="an_11:3">11:3</span> Sacīdami: Kāpēc tu gāji pie
neapgraizītajiem un ēdi kopā ar viņiem?

<span id="an_11:4">11:4</span> Tad Pēteris iesāka un attēloja viņiem pēc
kārtas, sacīdams:

<span id="an_11:5">11:5</span> Jopes pilsētā būdams, es lūdzu Dievu un,
garā aizrauts, redzēju parādību: kāds trauks nonāca it kā liels palags
aiz četriem stūriem no debesīm, nolaidās, un tas nonāca pie manis.

<span id="an_11:6">11:6</span> Tanī ieskatījies, es redzēju zemes
četrkājaiņus un zvērus, un rāpuļus, un debess putnus.

<span id="an_11:7">11:7</span> Bet es dzirdēju arī balsi man sakām:
Celies, Pēteri, nokauj un ēd!

<span id="an_11:8">11:8</span> Bet es sacīju: Nekad nē, Kungs, jo nekas
nešķīsts vai netīrs nekad nav nācis manā mutē.

<span id="an_11:9">11:9</span> Tad balss no debesīm otrreiz man
atbildēja: Ko Dievs šķīstījis, to nesauc par nešķīstu!

<span id="an_11:10">11:10</span> Tas notika trīskārt, un viss tika
paņemts atpakaļ debesīs.

<span id="an_11:11">11:11</span> Un, lūk, trīs vīri no Cēzarejas, kas
bija sūtīti pie manis, tūdaļ nostājās pie nama, kurā es biju.

<span id="an_11:12">11:12</span> Un Gars man sacīja, lai es, nemaz
nešaubīdamies, eju tiem līdz. Bet arī šie brāļi nāca kopā ar mani, un
mēs iegājām tā vīra namā.

<span id="an_11:13">11:13</span> Bet tas mums stāstīja, ka viņš savā
namā redzējis stāvam eņģeli un viņam sakām: Sūti uz Jopi un liec
ataicināt Sīmani, kas tiek saukts Pēteris,

<span id="an_11:14">11:14</span> Viņš tev pateiks vārdus, ar kuriem tu
un viss tavs nams tiks atpestīti.

<span id="an_11:15">11:15</span> Bet kad es sāku runāt, Svētais Gars
nāca pār viņiem tāpat kā sākumā pār mums.

<span id="an_11:16">11:16</span> Tad es atminējos Kunga vārdu, ko Viņš
sacījis: Jānis kristīja ar ūdeni, bet jūs tiksiet kristīti Svētajā Garā.
(Apd.1,5; Mt.3,11; Mk.1,8; Lk.3,16)

<span id="an_11:17">11:17</span> Ja tad Dievs to pašu žēlastību devis
viņiem, kā arī jums, kas esam ticējuši uz Kungu Jēzu Kristu, kas tad es
esmu, ka spētu pretoties Dievam?

<span id="an_11:18">11:18</span> To dzirdējuši, tie apklusa un godināja
Dievu, sacīdami: Tātad arī pagāniem Dievs devis atgriešanos no grēkiem
dzīvībā.

<span id="an_11:19">11:19</span> Bet tie, kas tika izklīdināti
vajāšanās, kuras notika Stefana dēļ, aizgāja līdz Feniķijai un Kiprai,
un Antiohijai, nesludinādami šo vārdu nevienam kā tikai jūdiem.

<span id="an_11:20">11:20</span> Bet daži no tiem bija vīri no Kipras un
Kirēnes, kas, nonākuši Antiohijā, runāja grieķiem, sludinādami Kungu
Jēzu.

<span id="an_11:21">11:21</span> Un Kunga roka bija ar viņiem; liels
skaits ticēja un atgriezās pie Kunga.

<span id="an_11:22">11:22</span> Tad šī vēsts nonāca Jeruzalemes
baznīcas ausīs, un viņi sūtīja Barnabu uz Antiohiju.

<span id="an_11:23">11:23</span> Viņš, atnācis un Dieva žēlastību
redzējis, priecājās un pamudināja visus turēties pie Kunga ar patiesu
sirdi.

<span id="an_11:24">11:24</span> Jo viņš bija labs cilvēks un Svētā.Gara
un ticības pilns. Un daudz ļaužu pievienojās Kungam.

<span id="an_11:25">11:25</span> Tad Barnaba aizgāja uz Tarsu uzmeklēt
Saulu. Un atradis to, atveda uz Antiohiju.

<span id="an_11:26">11:26</span> Un veselu gadu viņi tur darbojās
baznīcā un mācīja daudz ļaužu, un Antiohijas mācekļi pirmo reizi sāka
saukties par kristīgajiem.

<span id="an_11:27">11:27</span> Tanīs dienās no Jeruzalemes uz
Antiohiju atnāca pravieši.

<span id="an_11:28">11:28</span> Un viens no tiem, vārdā Agabs, cēlās un
Garā norādīja, ka liels bads nāks pār visu zemeslodi. Tas notika
Klaudija laikā.

<span id="an_11:29">11:29</span> Bet visi mācekļi apņēmās, kā kurš
varēdams, sūtīt pabalstu brāļiem, kas dzīvoja Jūdejā.

<span id="an_11:30">11:30</span> To viņi arī izdarīja. Caur Barnabas un
Saula rokām viņi sūtīja vecākajiem.

<span id="an_12:1">12:1</span> Tanī pat laikā ķēniņš Herods pielika
rokas, lai mocītu dažus no Baznīcas.

<span id="an_12:2">12:2</span> Viņš ar zobenu nonāvēja Jēkabu, Jāņa
brāli.

<span id="an_12:3">12:3</span> Bet viņš, redzēdams, ka tas patika
jūdiem, lika apcietināt arī Pēteri. Bija neraudzētās maizes dienas.

<span id="an_12:4">12:4</span> To saņēmis un cietumā ielicis, viņš
nodeva to sargāšanai četrkārtējai sardzei, ik pa četri kareivji,
gribēdams viņu pēc Lieldienām vest tautas priekšā.

<span id="an_12:5">12:5</span> Un Pēteris tika turēts cietumā, bet
Baznīca lūdza Dievu par viņu bez mitēšanās.

<span id="an_12:6">12:6</span> Bet tanī pat naktī, kad Herods gribēja
viņu aizvest, Pēteris divām važām sasiets, gulēja starp diviem
kareivjiem, un sargi pie durvīm sargāja cietumu.

<span id="an_12:7">12:7</span> Un, lūk, Kunga eņģelis piestājās, un
gaisma atspīdēja telpā. Viņš sita Pēterim sānos, uzmodināja to un
sacīja: Celies žigli! Un važas nokrita no viņa rokām.

<span id="an_12:8">12:8</span> Tad eņģelis viņam sacīja: Apjozies un
apaun savas kurpes! Un viņš tā izdarīja. Un viņš tam sacīja: Ietērpies
savā mētelī un seko man!

<span id="an_12:9">12:9</span> Un izgājis viņš tam sekoja un nezināja,
ka tas, ko eņģelis darīja, ir īstenība, bet domāja, ka viņš redz
parādību.

<span id="an_12:10">12:10</span> Bet viņi, pagājuši garām pirmajai un
otrajai sardzei, nonāca pie dzelzs vārtiem, kas veda pilsētā. Tie
atvērās paši no sevis. Un izgājuši viņi nogāja vienu ielu, un eņģelis
tūdaļ aizgāja no viņa.

<span id="an_12:11">12:11</span> Un Pēteris atjēdzies sacīja: Tagad es
tiešām zinu, ka Kungs sūtījis savu eņģeli un izglābis mani no Heroda
rokām un no visa, ko jūdu tauta gaidīja.

<span id="an_12:12">12:12</span> Un apskatījies viņš aizgāja Jāņa, tā
sauktā Marka, mātes Marijas namā. Tur daudzi bija sapulcējušies un lūdza
Dievu.

<span id="an_12:13">12:13</span> Kad Pēteris pieklauvēja pie sētas
vārtiem, tad kalpone, vārdā Rode, iznāca klausīties;

<span id="an_12:14">12:14</span> Un viņa, Pētera balsi pazinusi, priekā
neatvēra durvis, bet ieskrēja iekšā, lai paziņotu, ka Pēteris stāv aiz
durvīm.

<span id="an_12:15">12:15</span> Bet tie sacīja viņai: Tu esi neprātīga.
Bet viņa apgalvoja, ka tas tā ir. Tad viņi sacīja: Tas ir viņa eņģelis.

<span id="an_12:16">12:16</span> Pēteris tomēr turpināja klaudzināt. Kad
atvēra, tie viņu redzēja un brīnījās.

<span id="an_12:17">12:17</span> Pamājis viņiem ar roku, lai tie
klusētu, viņš pastāstīja, kā Kungs izvedis viņu no cietuma, un sacīja:
Paziņojiet to Jēkabam un brāļiem! Un viņš izgājis devās uz citu vietu.

<span id="an_12:18">12:18</span> Dienai iestājoties, kareivjos radās
liels uztraukums: kas gan noticis ar Pēteri.

<span id="an_12:19">12:19</span> Tad Herods meklēja viņu, bet neatrada;
un viņš, nopratinājis sargus, pavēlēja tos aizvest. Tad viņš parcēlās no
Jūdejas uz Cēzareju un uzturējās tur.

<span id="an_12:20">12:20</span> Bet viņš bija naidā ar tiriešiem un
sidoniešiem. Tie vienprātīgi nāca pie viņa un, pārliecinājuši ķēniņa
kambarkungu Blastu, lūdza mieru, jo to zemes pārtika no viņa.

<span id="an_12:21">12:21</span> Tad noteiktā dienā Herods, tērpies
ķēniņa tērpā, apsēdās tronī un uzrunāja viņus.

<span id="an_12:22">12:22</span> Bet tauta sauca: Tā ir Dieva balss, bet
ne cilvēka!

<span id="an_12:23">12:23</span> Kunga eņģelis viņu tūdaļ sita, jo viņš
nedeva Dievam godu; un viņš, tārpu saēsts, nomira.

<span id="an_12:24">12:24</span> Bet Kunga vārds auga un izplatījās.

<span id="an_12:25">12:25</span> Savu uzdevumu izpildījuši, Barnaba un
Sauls atgriezās no Jeruzalemes, ņemdami līdz Jāni, kas tika saukts
Marks.

<span id="an_13:1">13:1</span> Antiohijas baznīcā bija pravieši un
mācītāji, starp kuriem Barnaba un Sīmanis, saukts Melnais, un kirēnietis
Lūcijs, un Manaēns, kas bija uzaudzis kopā ar tetrarhu Herodu un Sauls.

<span id="an_13:2">13:2</span> Kad viņi kalpoja Kungam un gavēja,
Svētais Gars sacīja tiem: Nošķiriet man Saulu un Barnabu darbam, kādam
es tos esmu aicinājis!

<span id="an_13:3">13:3</span> Tad viņi gavēja un lūdza Dievu, un, tiem
rokas uzlikuši, atlaida tos.

<span id="an_13:4">13:4</span> Un tie, Svētā Gara sūtīti, aizgāja uz
Seleikiju, bet no turienes kuģī pārcēlās uz Kipru.

<span id="an_13:5">13:5</span> Un viņi, nonākuši Salamīnā, sludināja
Dieva vārdu jūdu sinagogās, un Jānis tiem bija palīgs.

<span id="an_13:6">13:6</span> Un tie, pārstaigājuši visu salu līdz
Pafai, atrada kādu jūdu vīru, vārdā Barjēzu, burvi, viltus pravieti.

<span id="an_13:7">13:7</span> Tas bija kopā ar prokonsulu Sergiju
Pāvilu, ļoti saprātīgu vīru. Šis, ataicinājis Barnabu un Saulu, vēlējās
dzirdēt Dieva vārdu.

<span id="an_13:8">13:8</span> Bet tiem pretojās burvis Elims (tā tulko
viņa vārdu), cenzdamies prokonsulu novērst no ticības.

<span id="an_13:9">13:9</span> Bet Sauls, kas ir arī Pāvils, Svētā Gara
pilns, uzlūkojis viņu,

<span id="an_13:10">13:10</span> Sacīja: Ak, tu, sātana bērns, visas
viltības un melu pilns, katras taisnības ienaidnieks, vai tu nemitēsies
sagrozīt Kunga taisnos ceļus?

<span id="an_13:11">13:11</span> Un, lūk, Kunga roka ir pret tevi; un tu
būsi akls un kādu laiku neredzesi sauli. Un tūdaļ krēsla un tumsa nāca
pār viņu, un viņš, apkārt staigādams, meklēja, kas viņam sniegtu roku.

<span id="an_13:12">13:12</span> Tad prokonsuls, redzēdams notikušo,
ticēja, brīnīdamies par Kunga mācību.

<span id="an_13:13">13:13</span> Aizbraukušu no Pafas, Pāvils un tie,
kas kopā ar viņu bija, nonāca Pamfilijas Pergā, bet Jānis šķīrās no
viņiem un atgriezās Jeruzalemē.

<span id="an_13:14">13:14</span> No Pergas, tālāk iedami, viņi nonāca
Pizidijas Antiohijā, un, iegājuši sabata dienā sinagogā, apsēdās.

<span id="an_13:15">13:15</span> Pēc bauslības un praviešu nolasīšanas
sinagogas priekšnieki sūtīja pie viņiem, sacīdami: Brāļi, ja jums ir
kādi pamācības vārdi ļaudīm, tad sakiet!

<span id="an_13:16">13:16</span> Tad Pāvils piecēlās, ar roku norādījis
klusēt, sacīja: Izraēliešu vīri un jūs, kas bīstaties Dievu,
klausieties!

<span id="an_13:17">13:17</span> Izraēļa tautas Dievs izredzēja mūsu
tēvus un paaugstināja tautu, kad viņi bija piedzīvotāji Ēģiptes zemē un,
paceltu roku, izveda viņus no tās,

<span id="an_13:18">13:18</span> Un četrdesmit gadu laikā Viņš pacieta
to izturēšanos tuksnesī.

<span id="an_13:19">13:19</span> Viņš iznīcināja septiņas tautas Kanaana
zemē un ar lozi piešķīra tiem viņu zemi

<span id="an_13:20">13:20</span> Apmēram pēc četri simti piecdesmit
gadiem; pēc tam Viņš deva soģus līdz pravietim Samuēlam.

<span id="an_13:21">13:21</span> Pēc tam viņi prasīja ķēniņu, un Dievs
deva tiem Saulu, Kīsa dēlu, Benjamina cilts vīru, četrdesmit gadu ilgi.

<span id="an_13:22">13:22</span> To atmetis, Viņš iecēla tiem ķēniņu
Dāvidu. Tam Viņš, liecību dodams, sacīja: Es atradu Dāvidu, Jeses dēlu,
vīru pēc savas sirds, kas darīs visu, ko vēlos. (1 Ķēn.13,14; Ps.88,21)

<span id="an_13:23">13:23</span> No viņa pēcnācējiem Dievs saskaņā ar
solījumu sūtīja Izraēlim Pestītāju Jēzu.

<span id="an_13:24">13:24</span> Pirms Viņa atnākšanas Jānis sludināja
visai Izraēļa tautai grēku nožēlošanas kristību.

<span id="an_13:25">13:25</span> Bet, kad Jānis bija pabeidzis savas
gaitas, viņš sacīja: Es neesmu tas, par ko jūs mani turat, bet, lūk, pēc
manis nāk Tas, kam neesmu cienīgs atraisīt kāju apavus.

<span id="an_13:26">13:26</span> Brāļi, Ābrahama cilts bērni, un jūs,
kas bīstaties Dievu, jums šis pestīšanas vārds ir sūtīts!

<span id="an_13:27">13:27</span> Jo Jeruzalemes iedzīvotāji un viņu
priekšnieki, Viņu neatzīdami un notiesādami, izpildīja praviešu vārdus,
kas katrā sabatā tiek lasīti.

<span id="an_13:28">13:28</span> Un tie, nekādu nāves vainu pie Viņa
neatraduši, prasīja Pilātam, lai Viņu nonāvētu.

<span id="an_13:29">13:29</span> Kad tie visu bija izpildījuši, kas par
Viņu rakstīts, noņēmuši Viņu no krusta, tie ielika Viņu kapā.

<span id="an_13:30">13:30</span> Bet trešajā dienā Dievs uzmodināja Viņu
no miroņiem, un Viņš daudzās dienās parādījās tiem,

<span id="an_13:31">13:31</span> Kas kopā ar Viņu no Galilejas atnāca
Jeruzalemē. Tie līdz šim ir Viņa liecinieki tautā.

<span id="an_13:32">13:32</span> Un mēs pasludinām jums to solījumu, kas
dots mūsu tēviem;

<span id="an_13:33">13:33</span> Jo Dievs, uzmodinādams Jēzu, izpildīja
to mūsu bērniem, kā tas otrā psalmā rakstīts: Tu esi mans dēls, šodien
es Tevi esmu dzemdinājis. (Ps.2,7)

<span id="an_13:34">13:34</span> Bet ka Viņš To no miroņiem uzmodinājis,
un Tas jau vairs iznīcībā neatgriezīsies, to Viņš tā pateicis: Es jums
došu Dāvida uzticamos svētumus. (Is.55,3)

<span id="an_13:35">13:35</span> Tāpat Viņš arī citur saka: Tu nedosi
savam Svētajam redzēt satrūdēšanu. (Ps.15,10)

<span id="an_13:36">13:36</span> Bet Dāvids, nokalpojis savā paaudzē
Dieva prātam, aizmiga, un viņš tika guldīts pie saviem tēviem un redzēja
satrūdēšanu. (3.Ķēn.2,10)

<span id="an_13:37">13:37</span> Bet Tas, ko Dievs uzmodināja no
miroņiem, neredzēja satrūdēšanu.

<span id="an_13:38">13:38</span> Tāpēc, brāļi, lai jums zināms, ka caur
Viņu tiek jums pasludināta grēku piedošana, un visās tanīs lietās, no kā
jūs Mozus bauslībā nevarējāt attaisnoties,

<span id="an_13:39">13:39</span> Ikviens, kas tic, caur Viņu tiek
attaisnots.

<span id="an_13:40">13:40</span> Tāpēc, pielūkojiet, ka pār jums nenāk
tas, ko pravieši sacījuši:

<span id="an_13:41">13:41</span> Skatieties, nievātāji, un brīnieties,
un iznīkstiet, jo es daru darbu jūsu dienās, darbu, kam jūs neticēsiet,
ja kāds jums par to stāstīs.

<span id="an_13:42">13:42</span> Viņiem izejot, tie lūdza, lai nākošajā
sabatā tiem runā šos vārdus.

<span id="an_13:43">13:43</span> Kad sinagoga bija atlaista, daudzi jūdi
un dievbijīgie prozelīti sekoja Pāvilam un Barnabam; viņi tiem runāja un
skubināja pastāvēt Dieva žēlastībā.

<span id="an_13:44">13:44</span> Nākošajā sabatā gandrīz visa pilsēta
sapulcējās klausīties Dieva vārdu.

<span id="an_13:45">13:45</span> Bet jūdi, redzēdami daudz ļaužu,
iedegās naidā un zaimodami runāja pretim tam, ko Pāvils sacīja.

<span id="an_13:46">13:46</span> Tad Pāvils un Barnaba vaļsirdīgi
pateica: Dieva vārdu vajadzēja vispirms jums sludināt, bet tā kā jūs to
atmetāt un sevi uzskatāt par mūžīgās dzīves necienīgiem, tad, lūk, mēs
griežamies pie pagāniem.

<span id="an_13:47">13:47</span> Jo tā Kungs mums pavēlējis: Es Tevi
nolikšu pagāniem par gaismu, lai Tu būtu pestīšana līdz pasaules galam.
(Is.49,6)

<span id="an_13:48">13:48</span> Pagāni, to dzirdēdami, priecājās un
godināja Kunga vārdu; un tie, kas mūžīgai dzīvei bija izredzēti, ticēja.

<span id="an_13:49">13:49</span> Un Kunga vārds izpaudās visā apgabalā.

<span id="an_13:50">13:50</span> Bet jūdi, sakūdījuši dievbijīgas un
cienītas sievietes un pilsētas ievērojamākos vīrus, sacēla vajāšanu pret
Pāvilu un Barnabu un izdzina viņus no savām robežām.

<span id="an_13:51">13:51</span> Un tie, nokratījuši uz viņiem putekļus
no savām kājām, aizgāja uz Ikoniju.

<span id="an_13:52">13:52</span> Bet mācekļi bija prieka un Svētā Gara
pilni.

<span id="an_14:1">14:1</span> Un notika, ka Ikonijā viņi kopā iegāja
jūdu sinagogā un tā runāja, ka liels daudzums jūdu un grieķu kļuva
ticīgi.

<span id="an_14:2">14:2</span> Bet neticīgie jūdu kūdīja un pamudināja
pagānu sirdis uz naidu pret brāļiem.

<span id="an_14:3">14:3</span> Viņi tur uzturējās diezgan ilgu laiku,
uzticīgi kalpodami Kungam, kas apliecināja savu žēlastības vārdu,
likdams zīmēm un brīnumiem notikt caur viņu rokām.

<span id="an_14:4">14:4</span> Tad sašķēlās pilsētas ļaudis, jo citi
bija ar jūdiem, bet citi ar apustuļiem.

<span id="an_14:5">14:5</span> Bet tad notika pagānu, jūdu un to
priekšnieku uzmākšanās, lai nodarītu tiem pārestību un nomētātu viņus
akmeņiem.

<span id="an_14:6">14:6</span> To nojauzdami, viņi aizbēga uz Likaonijas
pilsētām Listru un Derbi un visu tā apgabala apkārtni. Tur viņi
sludināja evaņģēliju.

<span id="an_14:7">14:7</span> Un Listrā sēdēja kāds vīrs slimām kājām,
būdams tizls no savas mātes miesām, kas vēl nekad nebija staigājis.

<span id="an_14:8">14:8</span> Viņš dzirdēja Pāvilu runājam, kas, to
uzlūkodams un redzēdams, ka tam ir ticība kļūt dziedinātam,

<span id="an_14:9">14:9</span> Skaļā balsī sacīja: Celies stāvus uz
savām kājām! Un viņš uzlēca un staigāja.

<span id="an_14:10">14:10</span> Bet ļaudis, redzēdami to, ko darīja
Pāvils, pacēla savas balsis un likaoniski sacīja: Dievi kļuvuši līdzīgi
cilvēkiem un nonākuši pie mums.

<span id="an_14:11">14:11</span> Un viņi nosauca Barnabu par Jupiteru,
bet Pāvilu par Merkuriju, jo viņš bija galvenais runātājs.

<span id="an_14:12">14:12</span> Bet Jupitera priesteris, kas atradās
ārpus pilsētas, atvedis vēršus un vainagus pie vārtiem, gribēja kopā ar
ļaudīm upurēt.

<span id="an_14:13">14:13</span> Kad apustuļi Barnaba un Pāvils to
dzirdēja, tie saplēsa savas drēbes un, izsteigušies pie ļaudīm, kliedza,

<span id="an_14:14">14:14</span> Sacīdami: Vīri, ko jūs darāt? Arī mēs
esam līdzīgi jums mirstīgi cilvēki, kas jums sludinām no šī tukšuma
atgriezties pie dzīvā Dieva, kas radījis debesis un zemi, un jūru, un
visu, kas tanīs ir.

<span id="an_14:15">14:15</span> Kas pagājušās paaudzēs visām tautām
atļāvis iet savus ceļus.

<span id="an_14:16">14:16</span> Viņš neatstāja sevi bez apliecinājuma,
darīdams labi no debesīm, dodams lietu un auglīgus laukus, pildīdams mūs
ar barību, bet mūsu sirdis ar prieku.

<span id="an_14:17">14:17</span> To runādami, viņi tikko nomierināja
ļaudis, lai tie viņiem neupurētu.

<span id="an_14:18">14:18</span> Tad atnāca daži jūdi no Antiohijas un
Ikonijas un, pierunājuši ļaudis, apmētāja Pāvilu akmeņiem. Domādami, ka
viņš miris, tie izvilka viņu ārpus pilsētas.

<span id="an_14:19">14:19</span> Kad mācekļi sapulcējās ap viņu, tas
uzcēlās un iegāja pilsētā, bet nākošajā dienā kopā ar Barnabu aizgāja uz
Derbi.

<span id="an_14:20">14:20</span> Pasludinājuši evaņģēliju šai pilsētai
un daudzus pamācījuši, tie atgriezās Listrā un Ikonijā, un Antiohijā,

<span id="an_14:21">14:21</span> Stiprinādami mācekļu dvēseles un
pamudinādami pastāvēt ticībā, jo caur daudz ciešanām pienākas mums ieiet
Dieva valstībā.

<span id="an_14:22">14:22</span> Un tie, iecēluši atsevišķām baznīcām
prezbiterus, Dievu pielūgdami un gavēdami, novēlēja tos Kungam, uz ko
viņi ticēja.

<span id="an_14:23">14:23</span> Un pārstaigājuši Pizidiju, viņi nonāca
Pamfīlijā.

<span id="an_14:24">14:24</span> Tad viņi sludināja Dieva vārdu Pergā un
aizgāja uz Ataliju.

<span id="an_14:25">14:25</span> No turienes viņi kuģī pārcēlās uz
Antiohiju, no kurienes tie bija nodoti Dieva žēlastības darbam, ko viņi
izpildīja.

<span id="an_14:26">14:26</span> Tur nonākuši un draudzi sapulcinājuši,
tie stāstīja, cik daudz Dievs ar tiem darījis un kā Viņš pagāniem
atvēris ticības durvis.

<span id="an_14:27">14:27</span> Pie mācekļiem viņi uzturējās labu
laiku.

<span id="an_15:1">15:1</span> Un daži, atnākuši no Jūdejas, mācīja
brāļus: Ja jūs neapgraiza pēc Mozus ieraduma, jūs nevarat tikt pestīti.

<span id="an_15:2">15:2</span> Pāvilam un Barnabam izcēlās ar viņiem ne
mazums strīdu; un viņi nolēma, lai Pāvils un Barnaba, un daži no
pārējiem aizietu šinī jautājumā uz Jeruzalemi pie apustuļiem un
prezbiteriem.

<span id="an_15:3">15:3</span> Tad viņi, draudzes pavadīti, gāja caur
Feniķiju un Samariju, stāstīdami par pagānu atgriešanos, un sagādāja
brāļiem lielu prieku.

<span id="an_15:4">15:4</span> Kad viņi nonāca Jeruzalemē, tos uzņēma
draudze un apustuļi, un vecākie, un viņi stāstīja, ko lielu Dievs ar
tiem darījis.

<span id="an_15:5">15:5</span> Tad daži no farizeju sektas, kas bija
ticīgi, cēlās, sacīdami: Vajag viņus apgraizīt un pavēlēt tiem pildīt
Mozus likumu.

<span id="an_15:6">15:6</span> Apustuļi un vecākie sapulcējās, lai
apspriestu šo jautājumu.

<span id="an_15:7">15:7</span> Bet kad izcēlās liels strīds, Pēteris
piecēlies sacīja viņiem: Brāļi, jūs zināt, ka Dievs kopš sendienām
izvēlējies starp mums, ka pagāni no manas mutes dzirdētu evaņģēlija
vārdu un ticētu.

<span id="an_15:8">15:8</span> Un Dievs, kas pazīst sirdis, apliecināja,
dodams tiem Svēto Garu, tāpat kā mums;

<span id="an_15:9">15:9</span> Ticībā šķīstīdams to sirdis, Viņš
nešķiroja mūs un viņus.

<span id="an_15:10">15:10</span> Bet ko jūs tagad Dievu kārdināt,
likdami mācekļu kaklā jūgu, ko ne mūsu tēvi, ne mēs nespējam nest?

<span id="an_15:11">15:11</span> Bet mēs ticam, ka caur Kunga Jēzus
Kristus žēlastību tiksim pestīti tāpat kā viņi.

<span id="an_15:12">15:12</span> Tad viss pulks klusēja un klausījās,
kad Barnaba un Pāvils stāstīja, cik lielas zīmes un brīnumus Dievs
darījis caur viņiem pagānu vidū.

<span id="an_15:13">15:13</span> Un kad viņi apklusa, Jēkabs atbildēja,
sacīdams: Vīri, brāļi, uzklausiet mani!

<span id="an_15:14">15:14</span> Sīmanis stāstīja, kā Dievs pirmo reizi
apžēlojies, lai no pagāniem veidotu tautu savam vārdam.

<span id="an_15:15">15:15</span> Un ar to saskan praviešu vārdi, kā
rakstīts:

<span id="an_15:16">15:16</span> Pēc tam es atgriezīšos un atkal uzcelšu
Dāvida sagruvušo telti, un to, kas tanī sagrauts, es atjaunošu un
uzcelšu.

<span id="an_15:17">15:17</span> Lai Kungu meklētu pārējie ļaudis un
visas tautas, pār kurām mans vārds piesaukts, saka Kungs, kas to dara.
(Am.9,11-12)

<span id="an_15:18">15:18</span> No mūžības Kungam zināms Viņa darbs.

<span id="an_15:19">15:19</span> Tāpēc es spriežu, ka nav apgrūtināmi
tie, kas no pagāniem atgriežas pie Dieva.

<span id="an_15:20">15:20</span> Bet jāraksta viņiem, lai tie sargās no
apgānīšanās ar elkiem un no netiklības, un no nožņaugtiem, un no asinīm.

<span id="an_15:21">15:21</span> Jo Mozum no senlaikiem visās pilsētās
ir savi sludinātāji sinagogās, kur katru sabatu viņi lasa.

<span id="an_15:22">15:22</span> Tad apustuļi un vecākie kopā ar draudzi
nolēma izvēlēt no sava vidus starp brāļiem cienījamus vīrus: Jūdu, kas
saucās Barsaba, un Sīlu, lai sūtītu tos kopā ar Pāvilu un Barnabu uz
Antiohiju.

<span id="an_15:23">15:23</span> Viņu rokām rakstīdami: Apustuļi un
vecākie brāļi sūta sveicienu tiem brāļiem no pagāniem, kas Antiohijā,
Sīrijā un Kilikijā.

<span id="an_15:24">15:24</span> Tā kā mēs dzirdējām, ka daži, kas
nākuši no mums, kam mēs neesam pavēlējuši, nogājuši uztrauca jūs
vārdiem, samulsinādami jūsu dvēseles,

<span id="an_15:25">15:25</span> Tad mēs, kopā sapulcējušies, nolēmām
izvēlēt vīrus un sūtīt pie jums tos kopā ar mums dārgajiem - Barnabu un
Pāvilu.

<span id="an_15:26">15:26</span> Cilvēkiem, kas savas dzīvības devuši
par mūsu Kunga Jēzus Kristus vārdu.

<span id="an_15:27">15:27</span> Mēs nosūtījām Jūdu un Saulu, kas jums
to pašu vārdiem pasacīs.

<span id="an_15:28">15:28</span> Jo Svētajam Garam un mums paticis
neuzlikt jums nekādu citu nastu, kā vien šo nepieciešamo:

<span id="an_15:29">15:29</span> Lai jūs sargātos no elku upuriem un
asinīm, un nožņaugtā, un netiklības. No tā sargādamies, jūs labi
darīsiet. Palieciet veseli!

<span id="an_15:30">15:30</span> Tad tie tika atlaisti, un viņi nonāca
Antiohijā. Draudzi sapulcinājuši, tie atdeva vēstuli.

<span id="an_15:31">15:31</span> Kad tie to izlasīja, viņi priecājās par
šo mierinājumu.

<span id="an_15:32">15:32</span> Bet Jūda un Sīla, paši pravieši būdami,
daudz vārdiem pamācīja un stiprināja brāļus.

<span id="an_15:33">15:33</span> Kad viņi kādu laiku tur bija palikuši,
brāļi tos atlaida mierā pie tiem, kas viņus bija sūtījuši.

<span id="an_15:34">15:34</span> Tomēr Sīla nolēma palikt tur, bet Jūda
aizgāja viens uz Jeruzalemi.

<span id="an_15:35">15:35</span> Pāvils un Barnaba uzturējās Antiohijā
un kopā ar daudz citiem mācīja un sludināja Kunga vārdu.

<span id="an_15:36">15:36</span> Pēc dažām dienām Pāvils sacīja
Barnabam: Atgriezīsimies un apmeklēsim brāļus visās pilsētās, kur
sludinājām Kunga vārdu, kā viņiem klājās.

<span id="an_15:37">15:37</span> Barnaba gribēja ņemt līdz arī Jāni, kas
saucās Marks.

<span id="an_15:38">15:38</span> Bet Pāvils lūdza viņu, ka nevajag ņemt,
jo tas Pamfilijā nošķīrās no viņiem un negāja līdzi darbā.

<span id="an_15:39">15:39</span> Tad radās nesaskaņas, tā ka viņi šķīrās
viens no otra: un Barnaba, paņēmis līdz Marku, pārcēlās uz Kipru.

<span id="an_15:40">15:40</span> Bet Pāvils, izvēlējies sev Sīlu, devās
ceļā, un brāļi to novēlēja Dieva žēlastībai.

<span id="an_15:41">15:41</span> Viņš pārstaigāja Sīriju un Kilikiju,
stiprinādams draudzes un pavēlēdams izpildīt visas apustuļu un vecāko
pavēles.

<span id="an_16:1">16:1</span> Tad viņš nonāca Derbē un Listrā. Lūk, un
tur bija kāds māceklis, vārdā Timotejs, ticīgas jūdu sievietes dēls, bet
tēvs bija pagāns.

<span id="an_16:2">16:2</span> Brāļi, kas bija Listrā un Ikonijā,
liecināja par viņu labu.

<span id="an_16:3">16:3</span> Pāvils vēlējās, lai tas viņam ietu līdz,
un, paņēmis, apgraizīja to jūdu dēļ, jo visi zināja, ka viņa tēvs ir
pagāns.

<span id="an_16:4">16:4</span> Pārstaigādami pilsētas, viņi nodeva
pildīšanai noteikumus, ko apustuļi un vecākie Jeruzalemē bija lēmuši.

<span id="an_16:5">16:5</span> Un tā draudzes tika stiprinātas ticībā un
ik dienas pavairojās skaitā.

<span id="an_16:6">16:6</span> Bet kad viņi gāja caur Frīģiju un
Galatijas apvidu, Svētais Gars aizliedza viņiem sludināt Dieva vārdu
Āzijā.

<span id="an_16:7">16:7</span> Nonākuši Mīzijā, viņi mēģināja iet uz
Bitīniju, bet Jēzus Gars viņiem to neļāva.

<span id="an_16:8">16:8</span> Tad viņi, pagājuši garām Mīzijai, nonāca
Troadā.

<span id="an_16:9">16:9</span> Un naktī Pāvils redzēja parādību: kāds
vīrietis, maķedonietis, stāvēja un lūdza viņu, sacīdams: Nāc uz
Maķedoniju un palīdzi mums!

<span id="an_16:10">16:10</span> Bet kad viņš parādību bija redzējis,
mēs tūdaļ taisījāmies iet uz Maķedoniju, būdami pārliecināti, ka Dievs
mūs sauc sludināt viņiem evaņģēliju.

<span id="an_16:11">16:11</span> No Troadas aizbraukuši, mēs tiešā ceļā
nonācām Samotrākē un nākošajā dienā Neapolē,

<span id="an_16:12">16:12</span> Un to turienes Filipos, kas ir pirmā
vienas Maķedonijas daļas pilsēta un kolonija. Šinī pilsētā mēs pavadījām
dažas dienas pārrunās.

<span id="an_16:13">16:13</span> Tad sabata dienā mēs izgājām ārpus
vārtiem pie upes, kur, šķiet, notika lūgšana; un apsēdušies mēs runājām
ar sievietēm, kas tur bija sapulcējušās.

<span id="an_16:14">16:14</span> Klausījās arī kāda sieviete, vārdā
Līdija, kas godināja Dievu un bija purpura pārdevēja Tiatiras pilsētā.
Kungs atvēra viņas sirdi, lai ievērotu to, ko runāja Pāvils.

<span id="an_16:15">16:15</span> Kad viņa un viņas nams bija kristīti,
tā mūs lūdza, sacīdama: Ja jūs domājat, ka es esmu Kungam uzticīga,
nāciet manā namā un palieciet! Un viņa mūs ļoti lūdza.

<span id="an_16:16">16:16</span> Bet notika, ka, mums uz lūgšanu ejot,
sastapa mūs kāda meitenei, kurai bija gaišreģes gars, un pareģodama tā
deva saviem kungiem lielu peļņu.

<span id="an_16:17">16:17</span> Viņa sekoja Pāvilam un mums un sauca,
sacīdama: Šie cilvēki ir Visaugstā Dieva kalpi, kas sludina jums
pestīšanas ceļu.

<span id="an_16:18">16:18</span> To viņa darīja daudzās dienās. Tad
Pāvils saskaities pagriezās apakaļ un sacīja garam: Jēzus Kristus vārdā
es tev pavēlu iziet no viņas. Un tas izgāja tanī pat stundā.

<span id="an_16:19">16:19</span> Bet tās kungi, redzēdami, ka zudusi
viņu peļņas cerība, satvēra Pāvilu un Sīlu un veda tos tirgus laukumā
pie priekšniekiem.

<span id="an_16:20">16:20</span> Un tie sacīja, nododami viņus pilsētas
pārvaldniekiem: Šie cilvēki, jūdi būdami, uztrauc mūsu pilsētu.

<span id="an_16:21">16:21</span> Un viņi sludina ieražas, ko mums,
romiešiem, nepieklājas ne pieņemt, ne pildīt.

<span id="an_16:22">16:22</span> Un arī tauta sacēlās pret viņiem, un
pilsētas pārvaldnieki, tiem drēbes noplēsuši, lika tos rīkstēm šaustīt.

<span id="an_16:23">16:23</span> Un kad tie viņiem daudz sitienu bija
devuši, tie iemeta viņus cietumā un pavēlēja sargiem, lai stingri tos
apsargā.

<span id="an_16:24">16:24</span> Tādu pavēli saņēmis, viņš tos
ieslodzīja iekšējā cietumā, bet kājas ieslēdza siekstā.

<span id="an_16:25">16:25</span> Bet pusnaktī Pāvils un Sīls lūdza un
godināja Dievu; un apcietinātie klausījās viņos.

<span id="an_16:26">16:26</span> Piepeši notika liela zemestrīce, tā ka
cietuma pamati sakustējās; un tūdaļ visas durvis atvērās, un visu važas
atraisījās.

<span id="an_16:27">16:27</span> Bet cietuma sargs, uzmodies un
redzēdams, ka cietuma durvis atvērtas, izvilka zobenu un gribēja sevi
nonāvēt, domādams, ka ieslodzītie aizbēguši.

<span id="an_16:28">16:28</span> Tad Pāvils sauca stiprā balsī,
sacīdams: Nedari sev nekā ļauna, jo mēs visi šeit esam.

<span id="an_16:29">16:29</span> Paprasījis ugunu, viņš iegāja iekšā un
trīcēdams krita Pāvilam un Sīlam pie kājām.

<span id="an_16:30">16:30</span> Un viņš, izvedis tos ārā, sacīja:
Kungi, kas man jādara, lai es kļūtu pestīts?

<span id="an_16:31">16:31</span> Bet viņi atbildēja: Tici uz Kungu Jēzu,
tad tu un tavs nams tiks pestīti.

<span id="an_16:32">16:32</span> Un tie runāja Kunga vārdu viņam un
visiem, kas bija viņa namā.

<span id="an_16:33">16:33</span> Un tanī pat nakts stundā viņš ņēma tos
un mazgāja viņu brūces; un tūdaļ viņš un viss tā nams tika kristīti.

<span id="an_16:34">16:34</span> Un viņš atveda tos savā mājā, sēdināja
pie galda un priecājās kopā ar visu savu namu, ticēdams Dievam.

<span id="an_16:35">16:35</span> Un kad uzausa diena, pilsētas
pārvaldnieki sūtīja tiesas kalpotājus, lai atbrīvo šos cilvēkus.

<span id="an_16:36">16:36</span> Tad cietuma sargs paziņoja Pāvilam šos
vārdus: Pilsētas pārvaldnieki sūtīja, lai jūs atbrīvotu. Tad tagad
izejiet un staigājiet mierā!

<span id="an_16:37">16:37</span> Bet Pāvils tiem sacīja: Tie mūs,
romiešus, nenotiesātus, publiski šaustīja un ieslodzīja cietumā, bet
tagad slepeni mūs izmet. Tā ne, bet lai nāk

<span id="an_16:38">16:38</span> Un paši mūs izved! Tad tiesas kalpotāji
paziņoja šos vārdus pilsētas pārvaldniekiem. Un tie nobijās, dzirdēdami,
ka viņi romieši.

<span id="an_16:39">16:39</span> Un tie atnāca, atvainojās viņu priekšā
un izveduši lūdza aiziet no pilsētas.

<span id="an_16:40">16:40</span> Tad viņi, izgājuši no cietuma, aizgāja
pie Līdijas un, apmeklējuši un iepriecinājuši brāļus, devās ceļā.

<span id="an_17:1">17:1</span> Izgājuši cauri Amfipolei un Apollonijai,
viņi nonāca Tesalonīkē, kur bija jūdu sinagoga.

<span id="an_17:2">17:2</span> Pēc savas ieražas Pāvils iegāja pie
viņiem un trīs sabatus skaidroja tiem Rakstus,

<span id="an_17:3">17:3</span> Atklādams un izskaidrodams tiem, ka
Kristum vajadzēja ciest un augšāmcelties no miroņiem; un ka tas ir Jēzus
Kristus, ko es jums sludinu.

<span id="an_17:4">17:4</span> Un daži no tiem ticēja un piebiedrojās
Pāvilam un Sīlam un arī liels daudzums dievbijīgo un pagānu, kā arī ne
mazums dižciltīgo sieviešu.

<span id="an_17:5">17:5</span> Tad jūdi, būdami skaudīgi, paņēma no pūļa
dažus ļaunus vīrus, sagāja barā, uztrauca pilsētu un, apstājuši Jazona
namu, meklēja viņus, lai vestu tautas priekšā.

<span id="an_17:6">17:6</span> Un tie, viņus neatraduši, vilka Jazonu un
dažus brāļus pie pilsētas priekšniekiem, kliegdami, ka tie, kas uztrauc
pilsētu, arī šurp atnākuši;

<span id="an_17:7">17:7</span> Tos uzņēmis Jazons, un tie visi rīkojas
pret ķeizara pavēlēm, sacīdami, ka ir cits ķēniņš - Jēzus.

<span id="an_17:8">17:8</span> Tā viņi kūdīja tautu un pilsētas
priekšniekus, kas to dzirdēja.

<span id="an_17:9">17:9</span> Bet viņi, saņēmuši no Jazona un pārējiem
galvojumu, tos atlaida.

<span id="an_17:10">17:10</span> Bet brāļi tādēļ naktī aizsūtīja Pāvilu
un Sīlu uz Beroju. Tur nonākuši, viņi iegāja jūdu sinagogā.

<span id="an_17:11">17:11</span> Šie bija cildenāki nekā tesalonīķieši.
Viņi visai labprātīgi uzņēma vārdu, pētīdami ik dienas Rakstus, vai tas
tā ir.

<span id="an_17:12">17:12</span> Un daudzi no viņiem, kā arī ne mazums
cienītu pagānu, kļuva ticīgi.

<span id="an_17:13">17:13</span> Kad Tesalonīkes jūdi uzzināja, ka
Pāvils Berojā sludina Dieva vārdu, tie nāca arī uz turieni, uzbudinādami
un uztraukdami ļaudis.

<span id="an_17:14">17:14</span> Tad brāļi tūdaļ sūtīja Pāvilu, lai viņš
iet līdz jūrai, bet Sīla un Timotejs palika tur.

<span id="an_17:15">17:15</span> Bet tie, kas pavadīja Pāvilu, aizveda
viņu līdz Atēnām un aizgāja, saņēmuši no viņa pavēli Sīlam un Timotejam,
lai tie drīz nāktu pie viņa.

<span id="an_17:16">17:16</span> Kamēr Pāvils Atēnās tos gaidīja, tā
gars viņā iedegās, redzēdams elkdievībai atdotu pilsētu.

<span id="an_17:17">17:17</span> Un viņš sarunājās ar jūdiem un Dieva
atzinējiem sinagogā, bet ik dienas tirgus laukumā ar tiem, kas bija
klāt.

<span id="an_17:18">17:18</span> Tad daži epikūriešu un stoiķu filozofi
strīdējās ar viņu; bet daži sacīja: Ko šis pļāpa grib teikt? Bet citi:
Šķiet, viņš ir jaunu dievu sludinātājs, jo viņš tiem sludināja Jēzu un
augšāmcelšanos.

<span id="an_17:19">17:19</span> Un tie, saņēmuši viņu, veda uz
areopagu, sacīdami: Mēs taču varam dabūt zināt, kas tā par jaunu mācību,
ko tu sludini?

<span id="an_17:20">17:20</span> Jo tu sniedz mūsu ausīm kaut ko jaunu.
Tāpēc mēs gribam zināt, kas tas ir.

<span id="an_17:21">17:21</span> Jo visiem atēniešiem un atnācējiem,
svešiniekiem, nekas cits nerūpēja, kā vienīgi kaut ko jaunu runāt vai
klausīties.

<span id="an_17:22">17:22</span> Tad Pāvils, stāvēdams areopaga vidū,
sacīja: Atēnieši, es redzu jūs visās lietās pārāk reliģiozus!

<span id="an_17:23">17:23</span> Jo es, apstaigādams un aplūkodams jūsu
dievekļus, atradu arī altāri, uz kura bija rakstīts: "Nepazīstamajam
Dievam". Ko jūs nepazīdami godinājat, to es jums sludinu.

<span id="an_17:24">17:24</span> Dievs, kas radījis pasauli un visu, kas
tanī ir, būdams debess un zemes Kungs, nemājo rokām celtos tempļos,

<span id="an_17:25">17:25</span> Un Viņu neapkalpo cilvēku rokas, it kā
Viņam kā vajadzētu; Viņš pats dod visiem dzīvību un elpu, un visu.

<span id="an_17:26">17:26</span> Viņš padarīja to, ka no viena visu
cilvēku cilts apdzīvotu visu zemes virsu, nosprauzdams noteiktus laikus
un robežas to dzīvošanai.

<span id="an_17:27">17:27</span> Lai tie meklētu Dievu vai tie varētu
Viņu nojaust un atrast, lai gan Viņš nav tālu no mums katra:

<span id="an_17:28">17:28</span> Jo Viņā mēs dzīvojam un kustamies, un
esam, kā arī daži jūsu dzejnieki sacījuši: Mēs arī esam Viņa cilts.

<span id="an_17:29">17:29</span> Tāpēc mums, kas esam Dieva cilts,
nevajag domāt, ka dievība līdzīga zeltam vai akmenim, vai cilvēka
mākslas skulptūrai un izdomājumam.

<span id="an_17:30">17:30</span> Bet Dievs, skatīdamies pār šiem
nezināšanas laikiem, tagad pasludina cilvēkiem, lai visi un visur
gandara par grēkiem,

<span id="an_17:31">17:31</span> Jo Viņš nolicis dienu, kurā taisnīgi
tiesās pasauli caur Vīru, ko Viņš izredzējis un visiem to ticamu
padarījis, uzmodinādams Viņu no miroņiem.

<span id="an_17:32">17:32</span> Dzirdēdami par mirušo augšāmcelšanos,
daži zobojās, bet daži sacīja: Par to mēs tevi klausīsimies citu reizi.

<span id="an_17:33">17:33</span> Tā Pāvils aizgāja no viņu vidus.

<span id="an_17:34">17:34</span> Bet daži vīrieši piebiedrojās viņam un
kļuva ticīgi, starp tiem Dionīzijs, areopaga loceklis, un sieviete,
vārdā Damara, un citi līdz ar viņiem.

<span id="an_18:1">18:1</span> Pēc tam viņš, aizgājis no Atēnām, nonāca
Korintā.

<span id="an_18:2">18:2</span> Un viņš atrada kādu jūdu, vārdā Akvilu,
kas cēlies no Pontas. Tas ar savu sievu Priskillu nupat kā bija atnācis
no Itālijas (jo Klaudijs bija pavēlējis visiem jūdiem atstāt Romu). Tiem
viņš piebiedrojās.

<span id="an_18:3">18:3</span> Un tā kā viņam bija tas pats amats, viņš
palika pie tiem un strādāja. (Viņiem bija telšu taisītāju amats.)

<span id="an_18:4">18:4</span> Un viņš katru sabatu mācīja sinagogā un,
runādams par Kunga Jēzus vārdu, pārliecināja jūdus un grieķus.

<span id="an_18:5">18:5</span> Bet kad Sīls un Timotejs atnāca no
Maķedonijas, Pāvils vēl centīgāk sludināja jūdiem, ka Jēzus ir Kristus.

<span id="an_18:6">18:6</span> Bet kad tie runāja pretim un zaimoja,
viņš, izkratījis savas drēbes, sacīja tiem: Jūsu asinis lai nāk pār jūsu
galvām. No šī brīža es iešu pie pagāniem.

<span id="an_18:7">18:7</span> Un viņš, no turienes aizgājis, nonāca
kāda dievbijīga vīra namā, kam vārds bija Tits Justs. Tā nams bija
savienots ar sinagogu.

<span id="an_18:8">18:8</span> Bet Krisps, sinagogas priekšnieks, un
viss viņa nams ticēja uz Kungu, un daudzi korintieši, dzirdēdami, kļuva
ticīgi un kristījās.

<span id="an_18:9">18:9</span> Tad naktī Kungs parādībā sacīja Pāvilam:
Nebīsties, bet runā un neklusē,

<span id="an_18:10">18:10</span> Jo es esmu ar tevi, un neviens tevi
neaiztiks, lai darītu tev ļaunu, jo man ir daudz ļaužu šinī pilsētā.

<span id="an_18:11">18:11</span> Tad viņš tur palika gadu un sešus
mēnešus, tiem mācīdams Dieva vārdu.

<span id="an_18:12">18:12</span> Bet kad Gallions bija prokonsuls Ahajā,
jūdi vienprātīgi sacēlās pret Pāvilu un veda viņu tiesā,

<span id="an_18:13">18:13</span> Sacīdami: Šis pierunā ļaudis kalpot
Dievam pret likumu.

<span id="an_18:14">18:14</span> Kad Pāvils sāka atvērt muti, Gallions
sacīja jūdiem: Jūdu vīri, ja tas būtu kāds netaisns vai ļauns noziegums,
es jūs, kā pienākas, uzklausītu,

<span id="an_18:15">18:15</span> Bet ja strīdi ir par mācību, vārdiem un
jūsu bauslību, tad lūkojiet paši; es negribu tanīs būt tiesnesis.

<span id="an_18:16">18:16</span> Un viņš tos noraidīja no tribunāla.

<span id="an_18:17">18:17</span> Tad visi, notvēruši sinagogas
priekšnieku Sostenu, sita to tribunāla priekšā, bet Gallions neraizējās
par viņiem.

<span id="an_18:18">18:18</span> Bet Pāvils uzturējās tur vēl daudz
dienas un, atvadījies no brāļiem, pārcēlās uz Sīriju, bet kopā ar viņu
Priskilla un Akvila, kas Kenhrejā apcirpa savu galvu, jo tāds bija viņa
solījums.

<span id="an_18:19">18:19</span> Viņš nonāca Efezā un atstāja tos tur,
bet pats, iegājis sinagogā, sarunājās ar jūdiem.

<span id="an_18:20">18:20</span> Tie lūdza viņu palikt ilgāku laiku, bet
viņš.nepiekrita,

<span id="an_18:21">18:21</span> Bet atvadīdamies viņš teica: Ja tāds
būs Dieva prāts, es atkal atgriezīšos pie jums. Tad viņš aizgāja no
Efezas.

<span id="an_18:22">18:22</span> Un viņš, nonācis Cēzarejā, aizgāja un
apsveica draudzi, un devās uz Antiohiju.

<span id="an_18:23">18:23</span> Un kādu laiku tur palicis, viņš
aizgāja; pārstaigādams pēc kārtas Galatijas apgabalu un Frīģiju, viņš
stiprināja visus mācekļus.

<span id="an_18:24">18:24</span> Bet Efezā nonāca kāds jūds, vārdā
Apolls, dzimis aleksandrietis, labs Rakstu pazinējs un daiļrunīgs.

<span id="an_18:25">18:25</span> Viņš bija mācīts Kunga ceļā un dedzīgs
garā, runāja un cītīgi mācīja to, kas attiecas uz Jēzu, pats pazīdams
tikai Jāņa kristību.

<span id="an_18:26">18:26</span> Viņš droši sāka sludināt sinagogā. To
dzirdējuši, Priskilla un Akvila paņēma viņu pie sevis un vēl rūpīgāk
paskaidroja viņam Kunga ceļu.

<span id="an_18:27">18:27</span> Kad viņš gribēja iet uz Ahaju, brāļi
viņu pamācīja un rakstīja mācekļiem, lai viņu uzņem. Tur nonācis, viņš
kļuva noderīgs tiem, kas ticēja;

<span id="an_18:28">18:28</span> Jo viņš atklāti un stipri atspēkoja
jūdus, pierādīdams ar Rakstiem, ka Jēzus ir Kristus.

<span id="an_19:1">19:1</span> Bet notika, kamēr Apolls bija Korintā, ka
Pāvils, pārstaigājis augstienes apgabalus, nonāca Efezā. Atradis dažus
mācekļus,

<span id="an_19:2">19:2</span> Viņš tiem sacīja: Vai jūs saņēmāt Svēto
Garu, kad kļuvāt ticīgi? Bet tie viņam sacīja: Mēs pat neesam
dzirdējuši, ka Svētais Gars ir.

<span id="an_19:3">19:3</span> Tad viņš tiem sacīja: Kā tad jūs esat
kristīti? Tie sacīja: Jāņa kristībā.

<span id="an_19:4">19:4</span> Bet Pāvils sacīja: Jānis kristīja tautu
grēku nožēlošanas kristībā, sacīdams, lai tie tic uz To, kas pēc viņa
nāks, t.i., uz Jēzu.

<span id="an_19:5">19:5</span> To dzirdējuši, viņi tika kristīti Kunga
Jēzus vārdā.

<span id="an_19:6">19:6</span> Un kad Pāvils uzlika tiem rokas, Svētais
Gars nāca uz viņiem, un tie runāja valodās un pravietoja.

<span id="an_19:7">19:7</span> Bet viņu bija pavisam ap divpadsmit vīru.

<span id="an_19:8">19:8</span> Tad viņš, iegājis sinagogā, droši
sludināja trīs mēnešus, mācīdams un pārliecinādams par Dieva valstību.

<span id="an_19:9">19:9</span> Bet kad daži palika cietsirdīgi un
neticēja, ļaužu priekšā zaimodami Kunga ceļu, viņš no tiem aizgāja,
nošķīra mācekļus un katru dienu tiem sludināja Tiranna skolā.

<span id="an_19:10">19:10</span> Tas turpinājās divus gadus, tā ka visi,
kas Āzijā dzīvoja, jūdi un pagāni dzirdēja Kunga vārdu.

<span id="an_19:11">19:11</span> Dievs ar Pāvila rokām darīja ne mazums
brīnumu,

<span id="an_19:12">19:12</span> Tā ka pat sviedrautus un priekšautus no
viņa miesas uzlika neveselajiem, un slimības tos atstāja, un ļaunie gari
izgāja no tiem.

<span id="an_19:13">19:13</span> Bet daži no jūdiem, kas bija garu
izdzinēji un klejoja apkārt, mēģināja piesaukt Jēzus vārdu pār tiem, kam
bija ļaunie gari, sacīdami: Es jūs zvērinu pie Jēzus, ko Pāvils sludina.

<span id="an_19:14">19:14</span> Bet tie, kas to darīja, bija dažī jūdi:
augstā priestera Skevas septiņi dēli.

<span id="an_19:15">19:15</span> Bet ļaunais gars tiem atbildēja,
sacīdams: Jēzu es pazīstu un Pāvilu es zinu, bet kas jūs esat?

<span id="an_19:16">19:16</span> Un cilvēks, kurā bija ļaunais gars,
uzbruka tiem, ņēma pār abiem virsroku un pieveica tos, tā ka tie kaili
un ievainoti aizbēga no tās mājas.

<span id="an_19:17">19:17</span> Tas kļuva zināms visiem jūdiem un
pagāniem, kas dzīvoja Efezā, un visus tos pārņēma bailes, un viņi
godināja Kunga Jēzus vārdu.

<span id="an_19:18">19:18</span> Un daudzi no ticīgajiem nāca, atzīdami
un izstāstīdami savus darbus.

<span id="an_19:19">19:19</span> Bet daudzi no tiem, kas nodarbojās ar
māņticību, sanesa grāmatas un visu priekšā sadedzināja. Noteicot to
vērtību, atrada, ka tā ir piecdesmit tūkstošu denāriju.

<span id="an_19:20">19:20</span> Tā Dieva vārds vareni auga un
nostiprinājās.

<span id="an_19:21">19:21</span> To pabeidzis, Pāvils garā apņēmās,
pārstaigājot Maķedoniju un Ahaju, iet uz Jeruzalemi, sacīdams: Kad es
būšu tur bijis, man būs jāredz arī Roma.

<span id="an_19:22">19:22</span> Tad viņš, aizsūtījis uz Maķedoniju
divus savus palīgus, Timoteju un Erastu, pats kādu laiku palika Āzijā.

<span id="an_19:23">19:23</span> Bet tanī laikā notika liels nemiers
Kunga ceļa dēļ.

<span id="an_19:24">19:24</span> Jo kāds sudrabkalis, vārdā Dēmetrijs,
kas darināja Diānas sudraba tempļus un sagādāja amatniekiem ne mazums
peļņas,

<span id="an_19:25">19:25</span> Sasaucis tos un citus, kas strādāja to
pašu amatu, sacīja: Vīri, jūs zināt, ka no šī darba mums ir ieguvums;

<span id="an_19:26">19:26</span> Un jūs redzat un dzirdat, ka šis Pāvils
ne vien Efezā, bet gandrīz visā Āzijā pārliecina un novērš daudz tautas,
sacīdams, ka tie nav dievi, kas rokām darināti.

<span id="an_19:27">19:27</span> Bet ne tikai šai mūsu nodarbei draud
briesmas kļūt atmestai, bet arī lielās Diānas templis tiks nievāts un
arī sāks iznīkt viņas godība, ko pielūdz visa Āzijā un pasaule.

<span id="an_19:28">19:28</span> To dzirdēdami un dusmu pārņemti, tie
kliedza, sacīdami: Liela ir efeziešu Diāna!

<span id="an_19:29">19:29</span> Un pilsētā cēlās nemiers. Tie
vienprātīgi traucās uz teātri, raudami līdz maķedoniešus - Gaiju un
Aristarhu, Pāvila ceļa biedrus.

<span id="an_19:30">19:30</span> Kad Pāvils gribēja iet pie tautas,
mācekļi to nepieļāva.

<span id="an_19:31">19:31</span> Bet arī daži no Āzijas dižciltīgajiem,
kas bija viņa draugi, sūtīja pie viņa un lūdza, lai viņš neiet uz
teātri.

<span id="an_19:32">19:32</span> Bet daži kliedza citu, jo sanāksme bija
izjukusi, un vairums nezināja, kāda iemesla dēļ viņi sanākuši.

<span id="an_19:33">19:33</span> Tad tie no pūļa izvilka Aleksandru, ko
jūdi bīdīja uz priekšu. Bet Aleksandrs, pieprasījis ar roku klusēšanu,
gribēja aizstāvēties tautas priekšā.

<span id="an_19:34">19:34</span> Uzzinājuši, ka viņš ir jūds, tie visi
vienā balsī apmēram divas stundas kliedza: Liela ir efeziešu Diāna!

<span id="an_19:35">19:35</span> Bet rakstvedis nomierināja pūli,
sacīdams: Efeziešu vīri, vai ir kāds cilvēks, kas nezinātu, ka efeziešu
pilsēta ir lielās Diānas, Jupitera meitas, godinātāja?

<span id="an_19:36">19:36</span> Tā kā tam neviens nevar pretim runāt,
jums jānomierinās, lai neko neapdomīgu nedarītu.

<span id="an_19:37">19:37</span> Jūs atvedāt šos cilvēkus, kas nav ne
tempļa aplaupītāji, ne jūsu dieves zaimotāji.

<span id="an_19:38">19:38</span> Ja Dēmetrijam un amatniekiem, kas kopā
ar viņu, ir kāda prasība pret citiem, tad notiek tiesu sanāksmes un ir
arī prokonsuli, lai sūdz viens otru.

<span id="an_19:39">19:39</span> Bet ja jums būtu vēl kāda cita prasība,
to var izlemt likumīgā sanāksmē.

<span id="an_19:40">19:40</span> Mums arī jābīstas, ka mūs neapsūdz par
šīs dienas sacelšanos, jo mēs nevaram uzrādīt, kas būtu pie dumpja
vainojams. Un viņš to teicis, atlaida sanāksmi.

<span id="an_20:1">20:1</span> Pēc tam, kad nemiers bija norimis,
Pāvils, saaicinājis mācekļus, pamācīja tos, atvadījās un devās ceļā, lai
ietu uz Maķedoniju.

<span id="an_20:2">20:2</span> Bet pārstaigājis šos apgabalus un daudz
vārdiem tos pamācījis, viņš nonāca Grieķijā.

<span id="an_20:3">20:3</span> Tur viņš, palicis trīs mēnešus, domāja
pārcelties uz Sīriju, bet, tā kā jūdi viņam uzglūnēja, viņš nolēma
atgriezties caur Maķedoniju.

<span id="an_20:4">20:4</span> Viņu pavadīja berojietis Zopatrs, Pirra
dēls, tesalonīķieši - Aristarhs un Sekunds, derbietis Gaijs, Timotejs un
no Āzijas - Tihiks un Trofims.

<span id="an_20:5">20:5</span> Tie izgāja iepriekš un gaidīja mūs
Troadā.

<span id="an_20:6">20:6</span> Mēs no Filipiem aizbraucām pēc
neraudzētās maizes dienas un piecās dienās nonācām pie viņiem Troadā,
kur palikām septiņas dienas.

<span id="an_20:7">20:7</span> Bet pirmajā nedēļas dienā, kad mēs
sanācām maizi lauzt, Pāvils, gribēdams nākošajā dienā doties tālāk,
runāja tiem; un viņa runa ieilga līdz pusnaktij.

<span id="an_20:8">20:8</span> Bet augšistabā, kur mēs sanācām, bija
daudz lampadu.

<span id="an_20:9">20:9</span> Kad Pāvils tik ilgi runāja, tad kāds
jauneklis, vārdā Eitihs, uz palodzes sēdēdams, iegrima dziļā miegā un,
miega pārvarēts, nokrita no trešā stāva lejā un tika pacelts jau
nedzīvs.

<span id="an_20:10">20:10</span> Tad Pāvils, nokāpis zemē pie viņa,
nometās pār viņu un, to apkampis, sacīja: Neuztraucieties, jo viņa
dvēsele vēl viņā.

<span id="an_20:11">20:11</span> Tad viņš, uzkāpis augšā, lauza maizi,
baudīja to un, runājis pietiekoši līdz gaismai, aizceļoja.

<span id="an_20:12">20:12</span> Bet zēnu tie aizveda dzīvu un ļoti
priecājās.

<span id="an_20:13">20:13</span> Tad mēs, iekāpuši kuģī, braucām uz Asu,
gribēdami tur uzņemt Pāvilu, jo tā viņš, pats iedams pa zemes ceļu, mums
pavēlēja.

<span id="an_20:14">20:14</span> Kad viņš Asā ar mums satikās, mēs viņu
uzņēmām un pārcēlāmies uz Mitilēni.

<span id="an_20:15">20:15</span> No turienes aizbraukuši, mēs nākošajā
dienā nokļuvām iepretim Hijai, un otrā dienā mēs piestājāmies Samosā,
bet nākošajā dienā nonācām Milētā;

<span id="an_20:16">20:16</span> Jo Pāvils nolēma braukt Efezai garām,
lai neuzkavētos Āzijā. Viņš steidzās, lai, ja tas iespējams,
Vasarsvētkus svinētu Jeruzalemē.

<span id="an_20:17">20:17</span> No Milētas viņš sūtīja uz Efezu un
ataicināja baznīcas vecākos.

<span id="an_20:18">20:18</span> Kad viņi atnāca un bija kopā ar to,
viņš tiem sacīja: Jūs zināt, ka no pirmās dienas, kopš esmu atnācis
Āzijā, es visu laiku biju pie jums,

<span id="an_20:19">20:19</span> Kalpodams Kungam visā pazemībā un
asarās, un pārbaudījumos, ko man sagādāja jūdu vajāšanas;

<span id="an_20:20">20:20</span> Arī neko noderīgu neesmu noklusējis,
bet esmu jums sludinājis un jūs mācījis atklātībā un mājās,

<span id="an_20:21">20:21</span> Apliecinādams jūdiem un pagāniem
atgriešanos pie Dieva un ticību uz mūsu Kungu Jēzu Kristu.

<span id="an_20:22">20:22</span> Un tagad, lūk, garā saistīts, es eju uz
Jeruzalemi, nezinādams, kas man tur notiks.

<span id="an_20:23">20:23</span> Tikai Svētais Gars man katrā pilsētā
liecina, sacīdams, ka važas un apspiešana mani gaida Jeruzalemē.

<span id="an_20:24">20:24</span> Bet no tā visa es nebīstos, un es
nevērtēju savu dzīvību dārgāku par sevi, lai tikai pabeigtu savas gaitas
un kalpošanu vārdam, ko esmu saņēmis no Kunga Jēzus, lai apliecinātu
Dieva žēlastības evaņģēliju.

<span id="an_20:25">20:25</span> Un, lūk, tagad es zinu, ka jūs visi,
kuru vidū esmu staigājis, sludinādams Dieva valstību, manu vaigu vairs
neredzēsiet.

<span id="an_20:26">20:26</span> Tāpēc es šinī dienā apstiprinu jums, ka
esmu tīrs no visu asinīm.

<span id="an_20:27">20:27</span> Jo es neesmu atturējies sludināt jums
visu Dieva prātu.

<span id="an_20:28">20:28</span> Uzmaniet paši sevi un visu ganāmo
pulku, kurā Svētais Gars jūs iecēlis par bīskapiem, lai ganītu Dieva
Baznīcu, ko Viņš ar savām asinīm ieguvis.

<span id="an_20:29">20:29</span> Es zinu, ka pēc manas aiziešanas pie
jums iebruks plēsīgi vilki, kas nesaudzēs ganāmo pulku.

<span id="an_20:30">20:30</span> No jums pašiem celsies vīri, runādami
aplamības, lai aizrautu mācekļus sev līdz.

<span id="an_20:31">20:31</span> Tāpēc esiet nomodā, pieminēdami, ka es
trīs gadus dienām un naktīm nemitējos ar asarām ikvienu no jums pamācīt!

<span id="an_20:32">20:32</span> Un tagad es jūs novēlu Dievam un Viņa
žēlastības vārdam, kas spēj celt un dot mantojumu ar visiem svētajiem.

<span id="an_20:33">20:33</span> Sudrabu un zeltu vai drēbes ne no viena
neesmu iekārojis.

<span id="an_20:34">20:34</span> Jūs paši zināt, ka šīs manas rokas
gādāja par to, kas bija vajadzīgs man un tiem, kas pie manis ir.

<span id="an_20:35">20:35</span> Es jums visu esmu rādījis, ka, tā
strādājot, jāuzņem vājie, atminēdamies Kunga Jēzus vārdu, ko Viņš
sacījis: Svētīgāk ir dot nekā ņemt.

<span id="an_20:36">20:36</span> Un viņš, to sacījis, ceļos nometies,
kopā ar viņiem visiem lūdza Dievu.

<span id="an_20:37">20:37</span> Bet visi gauži raudāja, metās Pāvilam
ap kaklu un skūpstīja viņu,

<span id="an_20:38">20:38</span> Visvairāk noskumdami par vārdiem, ko
viņš sacīja, ka tie vairs viņa vaigu neredzēs. Un tie pavadīja viņu līdz
kuģim.

<span id="an_21:1">21:1</span> Bet notika, ka mēs no viņiem šķīrāmies.
Taisnā ceļā braukdami, nonācām Kosā un nākošajā dienā Rodā, un no
turienes Patrā;

<span id="an_21:2">21:2</span> Un mēs, atraduši kuģi, kas brauc uz
Feniķiju, iekāpām un aizbraucām.

<span id="an_21:3">21:3</span> Bet kad ieraudzījām Kipru un atstājām to
pa kreisi, braucām uz Sīriju un nonācām Tirā, jo tur kuģim bija
jāizkrauj krava.

<span id="an_21:4">21:4</span> Atraduši mācekļus, mēs tur palikām
septiņas dienas. Tie, Gara pamudināti, sacīja Pāvilam, lai viņš neiet uz
Jeruzalemi.

<span id="an_21:5">21:5</span> Kad šīs dienas bija pagājušas, mēs kājām
devāmies ceļā. Visi kopā ar sievām un bērniem mūs pavadīja vēl ārpus
pilsētas; un mēs jūrmalā, ceļos nometušies, lūdzām Dievu.

<span id="an_21:6">21:6</span> Atvadījušies savā starpā, mēs iekāpām
kuģī, bet viņi aizgāja savās mājās.

<span id="an_21:7">21:7</span> No Tiras nonākuši Ptolemaidā, mēs
pabeidzām jūras braucienu un, apsveikuši brāļus, palikām pie viņiem
vienu dienu.

<span id="an_21:8">21:8</span> Bet nākošajā dienā mēs devāmies ceļā un
nonācām Cēzarejā. Iegājuši evaņģēlista Filipa, kas bija viens no
septiņiem, namā, mēs palikām pie viņa.

<span id="an_21:9">21:9</span> Viņam bija četras meitas, jaunavas, kuras
pravietoja.

<span id="an_21:10">21:10</span> Un kad mēs tur dažas dienas
uzkavējāmies, no Jūdejas atnāca kāds pravietis, vārdā Agabs.

<span id="an_21:11">21:11</span> Tas, ieradies pie mums, paņēma Pāvila
jostu un, saistījis sev kājas un rokas, sacīja: To saka Svētais Gars: tā
jūdi Jeruzalemē saistīs vīru, kam šī josta pieder, un nodos pagānu
rokās.

<span id="an_21:12">21:12</span> To dzirdēdami, mēs un tie, kas tanī
vietā bija, lūdzām, lai viņš neiet uz Jeruzalemi.

<span id="an_21:13">21:13</span> Tad Pāvils atbildēja un sacīja: Ko jūs
darāt, kāpēc raudat un skumdināt manu sirdi? Kunga Jēzus vārda dēļ es
esmu sagatavojies, lai mani Jeruzalemē ne tikai sasietu, bet arī mirt.

<span id="an_21:14">21:14</span> Nespēdami viņu pierunāt, mēs
nomierinājāmies, sacīdami: Lai notiek Kunga prāts!

<span id="an_21:15">21:15</span> Pēc šīm dienām mēs sagatavojāmies un
gājām uz Jeruzalemi.

<span id="an_21:16">21:16</span> Bet daži mācekļi no Cēzarejas nāca kopā
ar mums. Viņi atveda līdz kādu kiprieti Mnasonu, seno mācekli, pie kura
mums bija jāņem mājvieta.

<span id="an_21:17">21:17</span> Kad nonācām Jeruzalemē, brāļi mūs
labprāt uzņēma.

<span id="an_21:18">21:18</span> Nākošajā dienā Pāvils kopā ar mums
aizgāja pie Jēkaba, kur sapulcējās visi vecākie.

<span id="an_21:19">21:19</span> Tos apsveicis, viņš pēc kārtas
izstāstīja, ko Dievs ar viņa kalpošanu darījis pagāniem.

<span id="an_21:20">21:20</span> To dzirdējuši, tie godināja Dievu un
sacīja viņam: Brāli, tu redzi, cik tūkstoši jūdu ir, kas palikuši
ticīgi, un visi tie bauslības piekritēji.

<span id="an_21:21">21:21</span> Bet viņi dzirdēja par tevi, ka tu tos
jūdus, kas dzīvo starp pagāniem, mācot atkrist no Mozus, sacīdams, ka
tiem nevajagot apgraizīt savus bērnus un dzīvot pēc ieražām.

<span id="an_21:22">21:22</span> Ko darīt? Katrā ziņā tautai
jāsapulcējas, jo dzirdēs, ka tu atnācis.

<span id="an_21:23">21:23</span> Tāpēc dari to, ko mēs tev sakām. Mums
ir četri vīri, kas devuši solījumus.

<span id="an_21:24">21:24</span> Ņem tos pie sevis, šķīsties kopā ar
viņiem un samaksā par tiem, lai viņi apcērp galvas, tad visi zinās, ka
tas, ko par tevi dzirdējuši, ir netaisnība, bet ka arī tu pats dzīvo pēc
bauslības.

<span id="an_21:25">21:25</span> Bet par tiem, kas no pagāniem kļuvuši
ticīgi, mēs nolēmām un rakstījām, lai viņi sargās no tā, kas elkiem
upurēts, un asinīm, un nožņaugtā, un netiklības.

<span id="an_21:26">21:26</span> Tad Pāvils, paņēmis vīrus pie sevis,
nākošajā dienā kopā ar tiem šķīstījās, iegāja svētnīcā, pasludinādams
šķīstīšanās dienu izbeigšanos, tiklīdz par ikvienu no tiem būšot upurēts
upuris.

<span id="an_21:27">21:27</span> Bet kamēr pagāja septiņas dienas, tie
jūdi, kas bija no Āzijas, redzēdami viņu svētnīcā, sakūdīja visu tautu
un, sagrābuši viņu, kliedza:

<span id="an_21:28">21:28</span> Izraēliešu vīri, palīdziet! Šis ir tas
cilvēks, kas visur visus māca pret tautu, bauslību un šo vietu; turklāt
arī pagānus viņš ievedis svētnīcā un tā apgānījis šo svēto vietu;

<span id="an_21:29">21:29</span> Jo tie redzēja efezieti Trofimu pilsētā
kopā ar viņu un domāja, ka Pāvils to ievedis svētnīcā.

<span id="an_21:30">21:30</span> Tad visa pilsēta uztraucās, ļaudis
saskrēja un, satvēruši Pāvilu, vilka to no svētnīcas ārā; un tūdaļ
durvis aizslēdza.

<span id="an_21:31">21:31</span> Kad tie gribēja viņu nonāvēt, tika
paziņots sardzes priekšniekam, ka visā Jeruzalemē ir sacelšanās.

<span id="an_21:32">21:32</span> Paņēmis kareivjus un virsniekus, viņš
tūdaļ aizskrēja pie tiem. Tie, redzēdami priekšnieku un kareivjus,
mitējās sist Pāvilu.

<span id="an_21:33">21:33</span> Tad priekšnieks piegāja, satvēra viņu,
pavēlēja sasiet to divām važām un vaicāja, kas viņš tāds un ko viņš
darījis?

<span id="an_21:34">21:34</span> Bet pūlī daži kliedza šo, citi to.
Nevarēdams troksnī nekā noteikta uzzināt, viņš pavēlēja aizvest to uz
kareivju mītni.

<span id="an_21:35">21:35</span> Kad viņš nonāca līdz kāpnēm, notika, ka
kareivji viņu nesa ļaužu uzmākšanās dēļ;

<span id="an_21:36">21:36</span> Jo daudz ļaužu sekoja, kliegdami: Nost
ar viņu!

<span id="an_21:37">21:37</span> Pirms Pāvilu ieveda kareivju mītnē,
viņš sacīja priekšniekam: Vai man atļauts tev ko teikt? Tas sacīja: Vai
tu grieķiski proti?

<span id="an_21:38">21:38</span> Vai tu neesi tas ēģiptietis, kas pirms
dažām dienām sacēla dumpi un aizveda tuksnesī četrus tūkstošus sikariešu
vīru?

<span id="an_21:39">21:39</span> Un Pāvils sacīja viņam: Es esmu jūdu
cilvēks, tarsietis, ievērojamās Kilikijas pilsētas pilsonis; es tevi
lūdzu, atļauj man runāt tautai.

<span id="an_21:40">21:40</span> Kad viņš to atļava, Pāvils, uz kāpnēm
stāvēdams, māja ļaudīm ar roku un dziļam klusumam iestājoties, runāja
ebreju valodā, sacīdams:

<span id="an_22:1">22:1</span> Brāļi un tēvi, uzklausiet tagad
aizstāvēšanos, kādu es jums teikšu!

<span id="an_22:2">22:2</span> Kad tie dzirdēja, ka viņš tos uzrunā
ebreju valodā, tie kļuva vēl klusāki,

<span id="an_22:3">22:3</span> Un viņš sacīja: Es esmu jūds, dzimis
Tarsā, Kilikijā, bet uzaudzināts šinī pilsētā, izglītojies pie Gamaliēla
kājām saskaņā ar tēvu bauslības patiesībām, bauslības cīnītājs, kādi arī
jūs šodien visi esat;

<span id="an_22:4">22:4</span> Un šo mācību esmu vajājis līdz nāvei,
saistīdams un nododams cietumā vīriešus un sievietes,

<span id="an_22:5">22:5</span> Kā to man apliecina augstais priesteris
un visi vecākie, no kuriem, saņēmis vēstules, gāju pie brāļiem uz
Damasku, lai no turienes tos sasaistītus vestu uz Jeruzalemi un sodītu.

<span id="an_22:6">22:6</span> Bet notika, ka, man ejot un dienas vidū
tuvojoties Damaskai, piepeši mani apspīdēja spilgta gaisma no debesīm.

<span id="an_22:7">22:7</span> Un es nokritu zemē un dzirdēju balsi man
sakām: Saul, Saul, kāpēc tu mani vajā?

<span id="an_22:8">22:8</span> Bet es atbildēju: Kungs, kas tu esi? Un
Viņš sacīja man: Es esmu Jēzus Nācarietis, ko tu vajā.

<span id="an_22:9">22:9</span> Un tie, kas bija kopā ar mani, gaismu gan
redzēja, bet Viņa balsi, kas ar mani runāja, nedzirdēja.

<span id="an_22:10">22:10</span> Es sacīju: Kungs, kas man jādara? Bet
Kungs sacīja man: Celies, ej uz Damasku, un tur tev pateiks visu, kas
tev jādara.

<span id="an_22:11">22:11</span> Un tā kā es no tās gaismas spilgtuma
nevarēju vairs redzēt, pavadoņi veda mani aiz rokas, un tā es nonācu
Damaskā.

<span id="an_22:12">22:12</span> Tur Ananija, bauslības vīrs, par ko
liecina visi tur dzīvojošie jūdi,

<span id="an_22:13">22:13</span> Atnāca un, nostājies pie manis, sacīja
man: Brāli Saul, topi redzīgs! Un es tanī pat stundā uzlūkoju viņu,

<span id="an_22:14">22:14</span> Bet viņš sacīja: Mūsu tēvu Dievs tevi
izredzējis, lai tu atzītu Viņa prātu un redzētu Taisnīgo, un dzirdētu
balsi no Viņa mutes;

<span id="an_22:15">22:15</span> Jo tu visiem ļaudīm liecināsi par Viņu
to, ko redzēji un dzirdēji.

<span id="an_22:16">22:16</span> Un ko tagad vēl kavējies? Celies un
pieņem kristību, un, Viņa vārdu piesaucis, nomazgā savus grēkus!

<span id="an_22:17">22:17</span> Bet notika, kad atgriezos Jeruzalemē un
svētnīcā lūdzu Dievu, ka es tiku garā aizrauts;

<span id="an_22:18">22:18</span> Un es redzēju Viņu man sakām: Steidzies
un žigli izej no Jeruzalemes, jo viņi tavu liecību par mani nepieņems.

<span id="an_22:19">22:19</span> Un es sacīju: Kungs, viņi zina, ka es
tos, kas uz Tevi ticēja, metu cietumā un šaustīju sinagogās.

<span id="an_22:20">22:20</span> Un kad Tava liecinieka Stefana asinis
tika izlietas, es biju klāt un piekritu tam, un sargāju drēbes tiem, kas
viņu nonāvēja.

<span id="an_22:21">22:21</span> Un Viņš man sacīja: Ej, jo es tevi
sūtīšu tālumā starp pagāniem.

<span id="an_22:22">22:22</span> Uzklausījuši viņu līdz šiem vārdiem,
tie pacēla savas balsis, sacīdami: Nost tādu no šīs zemes, jo tāds
nedrīkst dzīvot!

<span id="an_22:23">22:23</span> Bet, kad tie kliedza un nometa savas
drēbes, un svieda putekļus gaisā,

<span id="an_22:24">22:24</span> Priekšnieks lika viņu ievest mītnē,
šaustīt rīkstēm un mocīt viņu, lai uzzinātu, kāda iemesla dēļ tie tā
kliedza uz viņu.

<span id="an_22:25">22:25</span> Un kad tie sasēja viņu siksnām, Pāvils
sacīja virsniekam, kas stāvēja viņam klāt: Vai jums atļauts šaustīt
nenotiesātu Romas pilsoni?

<span id="an_22:26">22:26</span> To dzirdējis, virsnieks aizgāja pie
priekšnieka un paziņoja viņam, sacīdams: Ko tu gribi darīt? Šis cilvēks
taču ir Romas pilsonis.

<span id="an_22:27">22:27</span> Tad priekšnieks, piegājis, jautāja
viņam: Saki man, vai tu esi romietis? Un viņš sacīja: Jā!

<span id="an_22:28">22:28</span> Tad priekšnieks atbildēja: Es šo
pilsonību ieguvu par augstu maksu. Un Pāvils sacīja: Bet es tāds jau
esmu dzimis.

<span id="an_22:29">22:29</span> Tad tūdaļ aizgāja no viņa tie, kas
taisījās viņu mocīt. Bet priekšnieks, uzzinājis, ka viņš ir Romas
pilsonis, izbijās, jo bija viņu saistījis.

<span id="an_22:30">22:30</span> Bet nākošajā dienā, gribēdams skaidrāk
zināt, kāpēc jūdi viņu apsūdz, viņš to atbrīvoja un, pavēlējis sanākt
priesteriem un visai augstajai tiesai, izveda Pāvilu un nostādīja viņu
starp tiem.

<span id="an_23:1">23:1</span> Bet Pāvils, uzlūkodams augsto tiesu,
sacīja: Vīri, brāļi, es pēc vislabākās sirdsapziņas esmu dzīvojis Dieva
priekšā līdz pat šai dienai.

<span id="an_23:2">23:2</span> Te augstais priesteris Ananija pavēlēja
tiem, kas ap to stāvēja, sist viņam pa muti.

<span id="an_23:3">23:3</span> Tad Pāvils sacīja viņam: Dievs tevi
sitīs, tu nobaltinātā siena! Tu sēdi, lai mani tiesātu pēc likuma, bet
pret likumu pavēli mani sist.

<span id="an_23:4">23:4</span> Un klātesošie sacīja: Tu zaimo augsto
Dieva priesteri?

<span id="an_23:5">23:5</span> Bet Pāvils sacīja: Es nezināju, ka viņš
ir augstais priesteris, jo ir rakstīts: Savas tautas priekšnieku tev
nebūs zaimot.

<span id="an_23:6">23:6</span> Bet Pāvils, zinādams, ka viena daļa ir
saduceji un otra - farizeji, sauca augstajā tiesā: Vīri, brāļi! Es esmu
farizejs un farizeju dēls; mani tiesā cerības dēļ un mirušo
augšāmcelšanās dēļ.

<span id="an_23:7">23:7</span> Kad viņš to pateica, izcēlās nesaskaņas
farizeju un saduceju starpā, un pūlis sašķēlas.

<span id="an_23:8">23:8</span> Jo saduceji saka, ka nav ne
augšāmcelšanās, ne eņģeļu, ne gara, bet farizeji visu to atzīst.

<span id="an_23:9">23:9</span> Tad izcēlās liela kliegšana. Daži no
farizejiem cēlās un strīdējās, sacīdami: Mēs nekā ļauna pie šī cilvēka
neatrodam. Kas tad, ja gars vai eņģelis viņam runājis?

<span id="an_23:10">23:10</span> Kad strīds kļuva lielāks, priekšnieks,
bīdamies, ka tie Pāvilu nesaplosa, pavēlēja kareivjiem iet un izraut
viņu no to vidus, un ievest kareivju mītnē.

<span id="an_23:11">23:11</span> Nākošajā naktī Kungs viņam piestājās un
sacīja: Esi pastāvīgs! Kā tu par mani liecināji Jeruzalemē, tā tev
jāliecina arī Romā.

<span id="an_23:12">23:12</span> Kad diena bija uzaususi, daži no jūdiem
sapulcējās un deva solījumu, sacīdami: Mēs neēdīsim un nedzersim, kamēr
Pāvilu nenonāvēsim.

<span id="an_23:13">23:13</span> Bet to, kas tā sazvērējušies, bija
vairāk nekā kā četrdesmit vīru.

<span id="an_23:14">23:14</span> Tie aizgāja pie augstajiem priesteriem
un vecākajiem un sacīja: Mēs devām solījumu nekā nebaudīt, iekams Pāvilu
nenonāvēsim.

<span id="an_23:15">23:15</span> Tagad jūs kopā ar augsto tiesu ziņojiet
priekšniekam, lai viņš to atved pie jums it kā viņa rūpīgākai
nopratināšanai, bet mēs būsim gatavi viņu nonāvēt, pirms viņš šeit
tuvosies.

<span id="an_23:16">23:16</span> Pāvila māsas dēls, dzirdēdams par šo
viltību, nāca, iegāja kareivju mītnē un paziņoja Pāvilam.

<span id="an_23:17">23:17</span> Tad Pāvils, pieaicinājis vienu no
virsniekiem pie sevis, sacīja: Aizved šo jaunekli pie priekšnieka, jo
viņam ir kaut kas tam ziņojams.

<span id="an_23:18">23:18</span> Tad tas paņēma to līdz, un aizvedis pie
priekšnieka, sacīja: Apcietinātais Pāvils lūdza man atvest šo jaunekli
pie tevis, jo viņam esot kaut kas tev sakāms.

<span id="an_23:19">23:19</span> Priekšnieks, paņēmis viņu pie rokas,
aizgāja ar to savrup un jautāja viņam: Kas tas ir, ko tu gribi man
ziņot?

<span id="an_23:20">23:20</span> Tad viņš sacīja: Jūdi norunājuši lūgt
tevi, lai tu rītdien vestu Pāvilu uz augsto tiesu it kā viņa rūpīgākai
nopratināšanai;

<span id="an_23:21">23:21</span> Bet tu netici tiem, jo no tiem vairāk
nekā četrdesmit vīru uzglūn viņam. Tie solījušies neēst un nedzert,
iekams viņu nenonāvēs, un tagad tie sagatavoti un gaida tavu piekrišanu.

<span id="an_23:22">23:22</span> Tad priekšnieks atlaida jaunekli,
pavēlēdams nevienam nesacīt, ka to viņam paziņojis.

<span id="an_23:23">23:23</span> Un viņš, pasaucis divus virsniekus,
sacīja tiem: Sagatavojiet trešajai nakts stundai divi simti kareivju,
kas lietu uz Cēzareju, un septiņdesmit jātniekus, un divi simti
šķēpnešus.

<span id="an_23:24">23:24</span> Un sakārtojiet jājamos lopus, lai
Pāvilu uzsēdinātu un novestu viņu veselu pie zemes pārvaldnieka Fēliksa.

<span id="an_23:25">23:25</span> (Jo viņš baidījās, ka jūdi kādreiz
nepaņem to ar varu un nenonāvē, un vēlāk viņam pašam nebūtu jācieš
zaimi, it kā viņš gribējis naudu pieņemt.)

<span id="an_23:26">23:26</span> Viņš rakstīja šāda satura vēstuli:
Klaudijs Lizijs sveicina viscienīgāko zemes pārvaldnieku Fēliksu.

<span id="an_23:27">23:27</span> Šo vīru jūdi bija saņēmuši un taisījās
nogalināt, bet es, uzzinājis, ka viņš ir romietis, piesteidzos ar
karaspēku un izglābu to;

<span id="an_23:28">23:28</span> Bet gribēdams zināt, kādu vainu tie
viņam pārmet, es to novedu viņu augstajā tiesā.

<span id="an_23:29">23:29</span> Es atradu, ka tie viņu apsūdz bauslības
jautājumos, bet ne noziegumā, kas pelnītu nāvi vai važas.

<span id="an_23:30">23:30</span> Kad man tika ziņots par slazdiem, ko
tie viņam sagatavojuši, es nosūtīju viņu pie tevis, paziņodams arī
sūdzētājiem, lai tie izsakās tavā priekšā. Paliec vesels!

<span id="an_23:31">23:31</span> Tad kareivji, izpildot pavēli, ņēma
Pāvilu un naktī aizveda uz Antipatrīdu.

<span id="an_23:32">23:32</span> Nākošajā dienā, atlaiduši jātniekus iet
ar viņu tālāk, paši atgriezās karaspēka mītnē.

<span id="an_23:33">23:33</span> Nonākuši Cēzarejā un atdevuši vēstuli
zemes pārvaldniekam, tie veda arī Pāvilu viņa priekšā.

<span id="an_23:34">23:34</span> To izlasījis, tas vaicāja, no kāda
apgabala viņš, un, uzzinājis, ka no Kilikijas,

<span id="an_23:35">23:35</span> Viņš teica: Es tevi uzklausīšu, kad
atnāks tavi apsūdzētāji; un viņš pavēlēja to apsargāt Heroda tiesas
pilī.

<span id="an_24:1">24:1</span> Pēc piecām dienām augstais priesteris
Ananija kopā ar dažiem vecākajiem un kādu runātāju Tertullu atnāca pie
zemes pārvaldnieka, lai vērstos pret Pāvilu.

<span id="an_24:2">24:2</span> Kad Pāvils bija atsaukts, Tertulls sāka
to apsūdzēt, sacīdams: Pateicoties tev un tavai aizgādībai, mēs dzīvojam
pilnīgā mierā un daudz kas ticis labots

<span id="an_24:3">24:3</span> Visteicamākais Fēliks! Un mēs vienmēr un
visur to visā pateicībā atzīstam.

<span id="an_24:4">24:4</span> Bet lai pārāk ilgi tevi neaizkavētu, es
lūdzu savā laipnībā īsumā uzklausīt mūs.

<span id="an_24:5">24:5</span> Mēs atradām, ka šis cilvēks ir mēris un
nemiera cēlājs starp visiem jūdiem visā pasaulē un Nācarieša sektas
vadītājs,

<span id="an_24:6">24:6</span> Kas mēģināja apgānīt arī svētnīcu. Mēs
viņu notvērām un gribējām tiesāt pēc mūsu likuma.

<span id="an_24:7">24:7</span> Bet priekšnieks Lizijs atnāca ar lielu
spēku un, izrāvis to no mūsu rokām,

<span id="an_24:8">24:8</span> Pavēlēja, lai apsūdzētāji nāk pie tevis.
Tu pats, viņu nopratinājis, varēsi uzzināt visu to, par ko mēs viņu
apsūdzam.

<span id="an_24:9">24:9</span> Arī jūdi tam piekrita un sacīja, ka tas
tā ir.

<span id="an_24:10">24:10</span> Tad Pāvils, kad zemes pārvaldnieks māja
viņam runāt, atbildēja: Zinādams, ka tu daudz gadus esi šīs tautas
tiesnesis, es drošu prātu aizstāvu sevi.

<span id="an_24:11">24:11</span> Tu vari pārliecināties, ka nav vairāk
kā divpadsmit dienu, kopš es aizgāju uz Jeruzalemi pielūgt Dievu;

<span id="an_24:12">24:12</span> Un viņi nav atraduši mani svētnīcā ar
kādu strīdamies, ne ļaudis kūdām uz sacelšanos ne sinagogās,

<span id="an_24:13">24:13</span> Ne pilsētā; tie nevar tev pierādīt arī
to, par ko tie mani apsūdz.

<span id="an_24:14">24:14</span> Bet atzīstos tanī, ka es pēc tās
mācības, ko viņi sauc par maldu mācību, kalpoju savam Tēvam un Dievam,
ticēdams visam, kas uzrakstīts bauslībā un praviešos.

<span id="an_24:15">24:15</span> Un man ir cerība uz Dievu un uz
taisnīgo un netaisnīgo augšāmcelšanos, kādu arī viņi paši gaida.

<span id="an_24:16">24:16</span> Tāpēc es arī cenšos vienmēr paturēt
tīru sirdsapziņu Dieva un cilvēku priekšā.

<span id="an_24:17">24:17</span> Bet pēc vairākiem gadiem es atnācu, lai
nodotu dāvanas savai tautai un upurētu, un dotu solījumus.

<span id="an_24:18">24:18</span> Un viņi mani atrada svētnīcā šķīstītu,
ne pūlī un ne drūzmā.

<span id="an_24:19">24:19</span> Tāpēc dažiem Āzijas jūdiem vajadzēja
būt šeit tavā priekšā un apsūdzēt, ja tiem kas būtu pret mani.

<span id="an_24:20">24:20</span> Vai šie paši lai saka, kādu netaisnību
tie manī atklājuši, kad es stāvēju augstās tiesas priekšā,

<span id="an_24:21">24:21</span> Vai vienīgi saucienu dēļ, ko es saucu,
viņu vidū stāvēdams: jūs šodien mani tiesājat mirušo augšāmcelšanās dēļ.

<span id="an_24:22">24:22</span> Tad Fēlikss, labi šo mācību pazīdams,
atlika šo lietu, sacīdams: Es jūs uzklausīšu, kad atnāks priekšnieks
Lizijs.

<span id="an_24:23">24:23</span> Un viņš pavēlēja virsniekam to
apsargāt, dot viņam mieru un neliegt nevienam no savējiem sniegt viņam
pakalpojumus.

<span id="an_24:24">24:24</span> Pēc dažām dienām atnāca Fēlikss kopā ar
Druzillu, savu sievu, kas bija jūdiete, un, ataicinājis Pāvilu,
klausījās viņu par ticību uz Jēzu Kristu.

<span id="an_24:25">24:25</span> Kad viņš runāja par taisnību un par
šķīstību, un nākamo tiesu, tad Fēlikss pārbijās un atbildēja: Tagad ej!
Attiecīgā brīdī es tevi atkal aicināšu.

<span id="an_24:26">24:26</span> Bet viņš turklāt arī cerēja, ka Pāvils
viņam dos naudu, tāpēc tas bieži aicināja viņu un runāja ar to.

<span id="an_24:27">24:27</span> Kad divi gadi bija pagājuši, Porcijs
Fēsts kļuva Fēliksa pēctecis. Fēlikss, gribēdams jūdiem parādīt
labvēlību, atstāja Pāvilu cietumā.

<span id="an_25:1">25:1</span> Nonācis šinī apgabalā, Fēsts pēc trim
dienām devās no Cēzarejas uz Jeruzalemi.

<span id="an_25:2">25:2</span> Augstie priesteri un ievērojamākie jūdi
apsūdzēja viņam Pāvilu un griezās pie viņa,

<span id="an_25:3">25:3</span> Izlūgdamies labvēlību pret to, lai viņš
pavēlētu vest to uz Jeruzalemi, jo tiem bija slepens nodoms ceļā viņu
nonāvēt.

<span id="an_25:4">25:4</span> Tad Fēsts atbildēja, ka Pāvils tiek
apsargāts Cēzarejā, bet viņš pats drīzumā došoties ceļā.

<span id="an_25:5">25:5</span> Viņš sacīja: Kas no jums var, lai nāk
līdz un, ja šis vīrs noziedzies, lai apsūdz viņu!

<span id="an_25:6">25:6</span> Palicis ar tiem ne vairāk kā astoņas vai
desmit dienas, viņš atgriezās Cēzarejā un otrā dienā, noturēdams tiesas
sēdi, lika atvest Pāvilu.

<span id="an_25:7">25:7</span> Kad viņš bija atvests, no Jeruzalemes
atnākušie jūdi nostājās ap viņu, celdami daudz un smagas apsūdzības,
kuras tie nevarēja pierādīt.

<span id="an_25:8">25:8</span> Pāvils aizstāvējās: Es neesmu grēkojis ne
pret jūdu likumu, ne pret svētnīcu, ne pret ķeizaru.

<span id="an_25:9">25:9</span> Tad Fēsts, gribēdams parādīt jūdiem
labvēlību, atbildēja Pāvilam, sacīdams: Vai tu gribi iet uz Jeruzalemi,
lai tur tevi tiesātu manā priekšā par šīm lietām?

<span id="an_25:10">25:10</span> Bet Pāvils sacīja: Es stāvu ķeizara
tiesas priekšā, tur pienākas mani tiesāt. Jūdiem neesmu ļaunu darījis,
kā tu to vēl labāk zini.

<span id="an_25:11">25:11</span> Ja es esmu darījis netaisnību vai kaut
ko tādu, par ko būtu nāvi pelnījis, tad es neatsakos mirt. Bet ja nekā
tāda nav, par ko viņi mani apsūdz, neviens nevar mani tiem nodot. Es
pārsūdzu ķeizaram.

<span id="an_25:12">25:12</span> Tad Fēsts, apspriedies ar augsto tiesu,
atbildēja: Tu parsūdzēji ķeizaram? Pie ķeizara tu iesi!

<span id="an_25:13">25:13</span> Kad dažas dienas bija pagājušas, ķēniņš
Agripa un Berenīke ieradās Cēzarejā apsveikt Fēstu.

<span id="an_25:14">25:14</span> Kad tie vairākas dienas tur uzturējās,
Fēsts izstāstīja ķēniņam par Pāvilu, sacīdams: Fēlikss atstājis cietumā
kādu vīru.

<span id="an_25:15">25:15</span> To augstie priesteri un jūdu vecākie
apsūdzēja man, kad biju Jeruzalemē, lūgdami, lai viņu notiesā.

<span id="an_25:16">25:16</span> Es tiem atbildēju, ka romiešiem nav
paraduma notiesāt kādu cilvēku, pirms apsūdzētajam nav stājušies pretim
sūdzētāji un tas nav dabūjis iespēju aizstāvēties un pierādīt savu
nevainību.

<span id="an_25:17">25:17</span> Kad tie bija sanākuši, es bez
vilcināšanās nākošajā dienā, tiesas krēslā sēdēdams, pavēlēju šo vīru
atvest.

<span id="an_25:18">25:18</span> Kad uzstājās apsūdzētāji, tie
neuzrādīja nevienu vainu, kurā es varētu saskatīt kādu ļaunumu.

<span id="an_25:19">25:19</span> Bet tie cēla apsūdzību pret to par viņu
pašu reliģiju un par kādu Jēzu, kas miris, bet Pāvils apgalvo, ka Viņš
dzīvo.

<span id="an_25:20">25:20</span> Šādus jautājumus nepārzinādams, es
sacīju, vai viņš negrib iet uz Jeruzalemi, lai tie viņu tur tiesātu.

<span id="an_25:21">25:21</span> Bet kad Pāvils pārsūdzēja, lai viņu
atstāj ķeizara spriedumam, es pavēlēju viņu apsargāt, kamēr to sūtīšu
pie ķeizara.

<span id="an_25:22">25:22</span> Tad Agripa sacīja Fēstam: Es pats arī
vēlētos dzirdēt šo cilvēku. Tas atbildēja: Rīt tu viņu dzirdēsi.

<span id="an_25:23">25:23</span> Nākošajā dienā, kad lielā greznumā
ieradās Agripa un Berenīke un kopā ar virsniekiem un pilsētas
dižciltīgajiem vīriem iegāja tiesas telpās, Fēsts pavēlēja atvest
Pāvilu.

<span id="an_25:24">25:24</span> Un Fēsts sacīja: Ķēniņ Agripa un visi
vīri, kas līdz ar mums šeit esat! Jūs redzat to, kura dēļ Jeruzalemē man
uzmācās viss jūdu vairums, lūgdami un kliegdami: Šis nedrīkst ilgāk
dzīvot.

<span id="an_25:25">25:25</span> Bet es pārliecinājos, ka viņš nav nekā
nodarījis, par ko būtu nāvi pelnījis. Kad viņš pats pārsūdzēja ķeizaram,
es nolēmu viņu sūtīt turp.

<span id="an_25:26">25:26</span> Bet man nav nekā noteikta, ko par viņu
kungam rakstīt. Tāpēc es viņu atvedu pie jums un sevišķi pie tevis,
ķēniņ Agripa, lai pēc nopratināšanas man būtu ko rakstīt.

<span id="an_25:27">25:27</span> Jo, man šķiet, būtu neprātīgi sūtīt
cietumnieku, neminot viņa vainas.

<span id="an_26:1">26:1</span> Agripa sacīja Pāvilam: Tev atļauts runāt
par sevi. Tad Pāvils izstiepa roku un iesāka aizstāvēšanos.

<span id="an_26:2">26:2</span> Es jūtos laimīgs, ķēniņ Agripa, ka es
šodien varu aizstāvēties tavā priekšā pret visu, par ko jūdi mani
apsūdz.

<span id="an_26:3">26:3</span> Jo vairāk tāpēc, ka tu zini visas jūdu
paražas un strīdus jautājumus; tāpēc es tevi lūdzu pacietīgi mani
uzkausīt.

<span id="an_26:4">26:4</span> Manu dzīvi no pat jaunības, kāda tā
bijusi no sākuma manas tautas vidū Jeruzalemē, zina visi jūdi.

<span id="an_26:5">26:5</span> Viņi pazīst mani no sākuma (ja tie
gribētu liecināt), ka es esmu dzīvojis pēc mūsu reliģijas visstingrākā
novirziena, būdams farizejs.

<span id="an_26:6">26:6</span> Un tagad es stāvu tiesas priekšā par
cerību uz apsolījumu, ko Dievs devis mūsu tēviem;

<span id="an_26:7">26:7</span> To mūsu divpadsmit ciltis, dienām un
naktīm kalpodamas, cer sasniegt. Šīs cerības dēļ, ķēniņ, jūdi mani
apsūdz.

<span id="an_26:8">26:8</span> Kāpēc jums šķiet neticami, ka Dievs
uzmodina mirušos?

<span id="an_26:9">26:9</span> Arī es domāju, ka man vajag Nācarieša
Jēzus vārdam daudz pretoties.

<span id="an_26:10">26:10</span> To es arī darīju Jeruzalemē. Saņēmis
pilnvaras no augstajiem priesteriem, es daudzus no svētajiem ieslēdzu
cietumos un viņu nonāvēšanai devu savu piekrišanu.

<span id="an_26:11">26:11</span> Visās sinagogās, daudzkārt tos
sodīdams, es piespiedu zaimot un, pārāk pret tiem trakodams, vajāju tos
pat svešās pilsētās.

<span id="an_26:12">26:12</span> Ar augsto priesteru pilnvaru un atļauju
iedams šinī nolūkā uz Damasku,

<span id="an_26:13">26:13</span> Ceļā dienas vidū, ķēniņ, es redzēju
gaismu no debesīm, kas bija spožāka par sauli, apspīdam mani un tos, kas
bija kopā ar mani.

<span id="an_26:14">26:14</span> Kad mēs visi nokritām zemē, es dzrdēju
balsi ebreju valodā man sakām: Saul, Saul, kāpēc tu mani vajā? Grūti tev
spert dzenulim pretim.

<span id="an_26:15">26:15</span> Tad es sacīju: Kungs, kas Tu esi? Kungs
teica: Es esmu Jēzus, ko tu vajā.

<span id="an_26:16">26:16</span> Bet celies un nostājies uz savām kājām,
jo es tāpēc tev parādījos, lai ieceltu tevi par kalpu un liecinieku tam,
ko es tev atklāšu,

<span id="an_26:17">26:17</span> Izraudzīdamies tevi no tautas un
pagāniem, pie kuriem es tevi tagad sūtu

<span id="an_26:18">26:18</span> Atvērt viņu acis, lai tie no tumsas
atgrieztos gaismā un no sātana varas pie Dieva, lai tie ticībā uz mani
saņemtu grēku piedošanu un mantojumu svēto pulkā.

<span id="an_26:19">26:19</span> Tāpēc, ķēniņ Agripa, es šai debesu
parādībai nebiju nepaklausīgs,

<span id="an_26:20">26:20</span> Bet es sludināju vispirms tiem, kas
Damaskā un Jeruzalemē, un visā jūdu zemē, kā arī pagāniem, lai nožēlo
grēkus un atgriežas pie Dieva, un dara darbus, kas ir grēku nožēlas
cienīgi.

<span id="an_26:21">26:21</span> Šī iemesla dēļ, kad biju svētnīcā, jūdi
mani sagrāba un mēģināja nonāvēt.

<span id="an_26:22">26:22</span> Bet Dieva palīdzības sargāts, es stāvu
līdz šai dienai kā liecinieks maziem un lieliem, neko citu nesacīdams,
kā vien to, ko pravieši un Mozus runājuši par to, kas notiks.

<span id="an_26:23">26:23</span> Ka Kristum jācieš, ka Viņš pirmais no
miroņiem augšāmcelsies, lai sludinātu gaismu savai tautai un pagāniem.

<span id="an_26:24">26:24</span> Kad viņš tā runāja un aizstāvējās,
Fēsts sacīja skaļā balsī: Neprātīgais Pāvil, daudzās mācības noved tevi
līdz ārprātam!

<span id="an_26:25">26:25</span> Tad Pāvils sacīja: Viscienīgākais Fēst,
es neesmu ārprātīgs, bet es runāju patiesus un pādomātus vārdus,

<span id="an_26:26">26:26</span> Jo to visu zina arī ķēniņš, uz kuru es
vaļsirdīgi runāju. Es domāju, ka nekas no tā viņam nav apslēpts, jo tas
nav noticis kādā nebūt kaktā.

<span id="an_26:27">26:27</span> Ķēniņ Agripa, vai tu tici pravoešiem?
Es zinu, ka tu tici.

<span id="an_26:28">26:28</span> Tad Agripa sacīja Pāvilam: Tu gandrīz
mani pārliecini kļūt par kristīgo.

<span id="an_26:29">26:29</span> Un Pāvils sacīja: Lai Dievs dod, ka ne
tikai gandrīz, bet pilnīgi nevien tu, bet arī visi, kas dzird, šodien
kļūtu tādi, kāds es esmu, tikai bez šīm važām.

<span id="an_26:30">26:30</span> Tad piecēlās ķēniņš un zemes
pārvaldnieks, un Berenīke, un tie, kas kopā ar viņiem sēdēja.

<span id="an_26:31">26:31</span> Aizgājuši tie sarunājās savā starpā,
sacīdami: Šis cilvēks neko tādu nav darījis, ar ko būtu pelnījis nāvi
vai važas.

<span id="an_26:32">26:32</span> Bet Agripa sacīja Fēstam: Šo cilvēku
varētu atbrīvot, ja viņš nebūtu pārsūdzējis ķeizaram.

<span id="an_27:1">27:1</span> Kad bija nolemts, ka Pāvilam jāpārceļas
uz Itāliju, viņu kopā ar citiem cietumniekiem nodeva ķeizara karaspēka
vienības simtniekam, vārdā Jūlijam.

<span id="an_27:2">27:2</span> Iekāpuši kādā Andrumetijas kuģī, mēs
aizbraucām, sākdami ceļojumu gar Āzijas piekrasti. Maķedonietis
Aristarhs no Tesalonīkes bija pie mums.

<span id="an_27:3">27:3</span> Nākošajā dienā mēs nonācām Sidonā. Jūlijs
apgājās ar Pāvilu cilvēcīgi un atļāva aiziet pie draugiem, lai tie viņu
apgādātu.

<span id="an_27:4">27:4</span> No turienes aizbraukuši, mēs braucām
lejpus Kiprai, jo bija pretvējš.

<span id="an_27:5">27:5</span> Pārbraukuši jūru gar Kilikiju un
Pamfīliju, mēs nonācām Listrā, kas atrodas Likijā.

<span id="an_27:6">27:6</span> Tur simtnieks, atradis kādu kuģi no
Aleksandrijas, kas brauca uz Itāliju, pārvietoja mūs tanī.

<span id="an_27:7">27:7</span> Daudzas dienas lēni braukdami, mēs tikko
nonācām iepretim Knidai, tāpēc ka vējš mums traucēja, un braucām gar
Krētu netālu no Salmones.

<span id="an_27:8">27:8</span> Ar grūtībām, garām braukdami, mēs nonācām
kādā vieta, ko sauc par Labo ostu. Tās tuvumā atradās Talasas pilsēta.

<span id="an_27:9">27:9</span> Bet bija pagājis ilgs laiks, un kuģošana
vairs nebija droša, jo arī gavēnis jau bija pagājis, un Pāvils brīdinājā
tos,

<span id="an_27:10">27:10</span> Sacīdams viņiem: Vīri, es redzu, ka
kuģošana sāk izvērsties briesmās un lielā postā ne tikai kravai un
kuģim, bet arī mūsu dzīvībām.

<span id="an_27:11">27:11</span> Bet virsnieks vairāk ticēja stūrmanim
un kuģa īpašniekam nekā tam, ko sacīja Pāvils.

<span id="an_27:12">27:12</span> Tā kā osta nebija piemērota
pārziemošanai, daudzi nāca pie atziņas aizbraukt no turienes un, ja
iespējams, nokļūt Foinīkā, lai tur pārziemotu. Tā ir Krētas osta, kas
atvērta pret dienvidvakariem un ziemeļvakariem.

<span id="an_27:13">27:13</span> Dienvidu vējam pūšot, viņi domāja
sasniegt savu nodomu, un pacēluši enkurus, brauca gar Krētu.

<span id="an_27:14">27:14</span> Bet neilgi pēc tam sacēlās pret to
viesuļvētra, ko sauc par ziemeļrīteni.

<span id="an_27:15">27:15</span> Kuģis tika aizrauts, un tas nespēja
pretoties vējam. Nododot kuģi vētras varā, mēs tikām aiznesti.

<span id="an_27:16">27:16</span> Mēs braucām gar kādu salu, kas saucās
Kauda, un mēs tikko spējām valdīt laivu.

<span id="an_27:17">27:17</span> To izvilkuši, viņi pielietoja glābšanas
līdzekļus un apsēja kuģi. Bīdamies nokļūt Sirtē, viņi nolaida buras un
ļāvās nest.

<span id="an_27:18">27:18</span> Kad mūs vētra ļoti svaidīja, otrā dienā
viņi nometa daļu kravas.

<span id="an_27:19">27:19</span> Bet trešajā dienā viņi savām rokām
izmeta kuģa rīkus.

<span id="an_27:20">27:20</span> Kad vairākas dienas nebija redzama ne
saule, ne zvaigznes un trakoja liela vētra, mums zuda katra cerība
izglābties.

<span id="an_27:21">27:21</span> Tā kā viņi ilgi nebija ēduši, Pāvils
nostājās viņu vidū un sacīja: Vīri, jums vajadzēja mani paklausīt un
neatstāt Krētu. Tad jūs izsargātos no šīm grūtībām un zaudējumiem.

<span id="an_27:22">27:22</span> Tagad es jums atgādinu: nezaudējiet
drosmi, jo neviens no jums bojā neies, tikai kuģis.

<span id="an_27:23">27:23</span> Jo šinī naktī man piestājās Dieva
eņģelis, kam es piederu un kam kalpoju,

<span id="an_27:24">27:24</span> Sacīdams: Nebīsties, Pāvil, tev
jāstājas ķeizara priekšā un, lūk, Dievs tev dāvājis visus, kas kopā ar
tevi brauc.

<span id="an_27:25">27:25</span> Tāpēc, vīri, nezaudējiet drosmi, jo es
ticu Dievam, ka tā notiks, kā man tika sacīts.

<span id="an_27:26">27:26</span> Bet mums jānokļūst kādā salā.

<span id="an_27:27">27:27</span> Bet pēc tam iestājās četrpadsmitā
nakts, un mēs ap pusnakti braucām pa Adrijas jūru. Tad jūrnieki nojauta,
ka tuvojamies zemei.

<span id="an_27:28">27:28</span> Nolaiduši lodi, tie atrada divdesmit
asis, bet nedaudz tālāk tie izmērīja piecpadsmit.

<span id="an_27:29">27:29</span> Baidīdamies uzskriet klintīm, tie kuģa
pakaļgalā izmeta četrus enkurus un gaidīja dienu austam.

<span id="an_27:30">27:30</span> Bet jūrnieki, nolaižot laivu jūrā,
mēģināja aizbēgt no kuģa, izlikdamies, it kā viņi gribētu priekšgalā
nolaist enkurus.

<span id="an_27:31">27:31</span> Tad Pāvils sacīja virsniekiem un
kareivjiem: Ja šie kuģī nepaliek, jūs nevarat tikt izglābti.

<span id="an_27:32">27:32</span> Tad kareivji pārcirta laivas virves un
ļāva tai nokrist.

<span id="an_27:33">27:33</span> Gaismai austot, Pāvils lūdza visus
pieņemt barību, sacīdams: Šodien ir četrpadsmitā diena, kamēr jūs, nekā
neēduši, gaidāt un neko neesat baudījušī.

<span id="an_27:34">27:34</span> Tāpēc es jūs lūdzu pieņemt barību jūsu
veselības dēļ, jo nevienam no jums ne mats no galvas nezudīs.

<span id="an_27:35">27:35</span> To pateicis, viņš paņēma maizi, visu
priekšā pateicās Dievam un, to pārlauzis, sāka ēst.

<span id="an_27:36">27:36</span> Tad visi kļuva drošāki un sāka ēst.

<span id="an_27:37">27:37</span> Pavisam kuģī mēs bijām divsimt
septiņdesmit sešas dvēseles.

<span id="an_27:38">27:38</span> Paēduši līdz sātam, viņi izmeta kviešus
jūrā, lai atvieglotu kuģi.

<span id="an_27:39">27:39</span> Kad iestājās diena, viņi zemi nepazina,
bet saskatīja kādu līci ar lēzenu krastu. Tanī viņi domāja, ja tas
iespējams, izmest kuģi.

<span id="an_27:40">27:40</span> Atbrīvojuši enkurus, viņi ļāvās jūrai.
Tad tie, atraisījuši stūres un pacēluši priekšējās buras pa vējam,
stūrēja uz krastu.

<span id="an_27:41">27:41</span> Mēs nokļuvām joslā starp jūras ietekām,
un viņi tur uzvadīja kuģi. Tā priekšgals palika nekustīgs, bet pakaļgalu
jūras viļņi sadauzīja.

<span id="an_27:42">27:42</span> Tad kareivjiem radās nodoms
apcietinātos nonāvēt, lai kāds neaizpeldētu un neizbēgtu.

<span id="an_27:43">27:43</span> Bet virsnieks, gribēdams glābt Pāvilu,
neļāva tam notikt. Viņš pavēlēja tiem, kas prata peldēt, pirmajiem
mesties ārā un, zemi sasniedzot, glābties.

<span id="an_27:44">27:44</span> Pārējos viņi novietoja: citus uz
dēļiem, citus uz kuģa atliekām. Un tā notika, ka visi ļaudis nokļuva uz
sauzemes.

<span id="an_28:1">28:1</span> Izglābušies mēs uzzinājām, ka salu sauc
par Melitu. Svešinieki parādīja mums ne mazums laipnības.

<span id="an_28:2">28:2</span> Sakūruši uguni, viņi mūs atspirdzināja,
jo bija iestājies lietus un aukstums.

<span id="an_28:3">28:3</span> Kad Pāvils salasīja kādu gubu žagaru un
tos pielika ugunskuram; tad karstuma dēļ izlīda odze un apvijās ap viņa
roku.

<span id="an_28:4">28:4</span> Tad iedzimtie, redzēdami rāpuli
karājamies pie viņa rokas, sarunājās savā starpā: Tiešām, šis cilvēks ir
slepkava; no jūras viņš izglābās, bet atriebība neļauj viņam dzīvot.

<span id="an_28:5">28:5</span> Bet viņš rāpuli nokratīja ugunī, necietis
nekā ļauna. (Mk.16,18)

<span id="an_28:6">28:6</span> Tie domāja, ka viņš uztūks, piepeši
pakritīs un nomirs. Bet pēc ilgas gaidīšanas, redzēdami, ka viņam nekas
ļauns nenotiek, tie pārdomāja un sacīja: Viņš ir dievs. (Apd.14,10-11)

<span id="an_28:7">28:7</span> Šinī apvidū salas priekšniekam, vārdā
Publijam, bija īpašumi. Viņš mūs uzņēma un trīs dienas laipni deva
pajumti.

<span id="an_28:8">28:8</span> Bet notika, ka Publija tēvs gulēja slims
ar drudzi un asins sērgu. Pāvils iegāja pie viņa, pielūdza Dievu un,
uzlicis tam rokas, izdziedināja to.

<span id="an_28:9">28:9</span> Kad tas bija noticis, visi, kas salā
slimoja, nāca un tika izdziedināti.

<span id="an_28:10">28:10</span> Viņi mums izrādīja lielu godu un, mums
aizbraucot, deva līdz visu nepieciešamo.

<span id="an_28:11">28:11</span> Pēc trim mēnešiem mēs aizbraucām
Aleksandrijas kuģī, kas pārziemoja salā un kam bija Kastora zīme.

<span id="an_28:12">28:12</span> Nonākuši Sirakūzās, mēs tur palikām
trīs dienas.

<span id="an_28:13">28:13</span> No turienes, gar piekrasti braucot, mēs
nonācām Rēgijā; un kad pēc vienas dienas sacēlās dienvidu vējš, mēs otrā
dienā nonācām Puteolos.

<span id="an_28:14">28:14</span> Tur mēs atradām brāļus un viņi lūdza
mūs palikt pie tiem septiņas dienas. Tā mēs nonācām Romā.

<span id="an_28:15">28:15</span> Turienes brāļi, to izdzirduši, steidzās
mums pretim līdz pat Apija forumam un Trīs tavernām. Pāvils, tos
ieraudzījis, pateicās Dievam, un viņam radās drosme.

<span id="an_28:16">28:16</span> Kad nonācām Romā, Pāvilam tika atļauts
palikt savrup ar kareivi, kas viņu apsargāja.

<span id="an_28:17">28:17</span> Bet pēc trim dienām, viņš saaicināja
ievērojamākos jūdus. Kad tie sanāca, viņš tiem sacīja: Vīri, brāļi, es
neko neesmu darījis ne pret tautu, ne tēvu ieražām. Tomēr Jeruzalemē
mani sastīja un nodeva romiešu rokās.

<span id="an_28:18">28:18</span> Tie, mani nopratinājuši, gribēja
atbrīvot, jo man nebija nevienas ar nāvi sodāmas vainas.

<span id="an_28:19">28:19</span> Tā kā jūdi pretojās, es biju spiests
pārsūdzēt ķeizaram, bet ne tāpēc, lai apsūdzētu savu tautu.

<span id="an_28:20">28:20</span> Šī iemesla dēļ es jūs ielūdzu, lai jūs
redzētu un ar jums runātu, jo šinīs važās esmu ieslēgts Izraēļa cerības
dēļ,

<span id="an_28:21">28:21</span> Bet tie viņam sacīja: Mēs neesam ne
vēstules no Jūdejas saņēmuši par tevi, ne arī kāds no brāļiem ieradies
ko vēstīt vai ko ļaunu par tevi runāt.

<span id="an_28:22">28:22</span> Tomēr mēs vēlamies no tevis dzirdēt, ko
tu domā, jo mums par šo sektu zināms, ka tai visur pretojas.

<span id="an_28:23">28:23</span> Tad daudzi, noteikuši viņam dienu,
ieradās viņa mājoklī. Viņš tiem no agra rīta līdz vakaram izskaidroja,
apliecinādams Dieva valstību un pārliecinādams par Jēzu, sākot ar Mozus
bauslību un praviešiem.

<span id="an_28:24">28:24</span> Un citi ticēja tam, kas tika runāts,
bet citi neticēja.

<span id="an_28:25">28:25</span> Viņu starpā nebija vienprātības. Viņi
aizgāja, kad Pāvils sacīja šo vienu vārdu: Svētais Gars pareizi runājis
mūsu tēviem caur pravieti Isaju,

<span id="an_28:26">28:26</span> Sacīdams: Ej pie šīs tautas un saki
viņiem: ausīm jūs dzirdēsiet un nesapratīsiet, skatīdamies jūs
skatīsieties un neredzēsiet.

<span id="an_28:27">28:27</span> Jo šīs tautas sirds ir nocietināta, un
ar ausīm tiem grūti dzirdēt, un savas acis tie aizvēruši, lai ar acīm
tie neredzētu un ar ausīm nedzirdētu, un sirdī nesaprastu, un
neatgrieztos, un es tos neizdziedinātu. (Is.6,9-10; Mt.13,14-15)

<span id="an_28:28">28:28</span> Tad lai jums tas zināms, ka Dievs
pagāniem sūtījis pestīšanu un tie to dzirdēs.

<span id="an_28:29">28:29</span> Kad viņš to pateica, jūdi, savā starpā
stipri strīdēdamies, aizgāja no viņa.

<span id="an_28:30">28:30</span> Bet viņš palika savā īrētajā dzīvoklī
veselus divus gadus un pieņēma visus, kas pie viņa nāca.

<span id="an_28:31">28:31</span> Neviena netraucēts, viņš sludināja
Dieva valstību un visā paļāvībā mācīja par Kungu Jēzu Kristu.

------------------------------------------------------------------------

[Next: Romans](rom)
