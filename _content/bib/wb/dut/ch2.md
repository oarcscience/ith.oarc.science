[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](ch1)  [Next](ezr) 

------------------------------------------------------------------------

### Dutch Bible: 2 Chronicles

<span id="an_1:1">1:1</span> En Salomo, de zoon van David, werd
versterkt in zijn koninkrijk, want de HEERE, zijn God, was met hem, en
maakte hem ten hoogste groot.

<span id="an_1:2">1:2</span> En Salomo sprak tot het ganse Israel, tot
de oversten der duizenden en der honderden, en tot de richteren, en tot
alle vorsten in gans Israel, de hoofden der vaderen;

<span id="an_1:3">1:3</span> En zij gingen henen, Salomo en de ganse
gemeente met hem, naar de hoogte, die te Gibeon was; want daar was de
tent der samenkomst Gods, die Mozes, de knecht des HEEREN, in de
woestijn gemaakt had.

<span id="an_1:4">1:4</span> (Maar de ark Gods had David van
Kirjath-Jearim opgebracht, ter plaatse, die David voor haar bereid had;
want hij had voor haar een tent te Jeruzalem gespannen.)

<span id="an_1:5">1:5</span> Ook was het koperen altaar, dat Bezaleel,
de zoon van Uri, den zoon van Hur, gemaakt had, aldaar voor den
tabernakel des HEEREN; Salomo nu en de gemeente bezochten hetzelve.

<span id="an_1:6">1:6</span> En Salomo offerde daar, voor het aangezicht
des HEEREN, op het koperen altaar, dat aan de tent der samenkomst was;
en hij offerde daarop duizend brandofferen.

<span id="an_1:7">1:7</span> In dienzelfden nacht verscheen God aan
Salomo; en Hij zeide tot hem: Begeer, wat Ik u geven zal.

<span id="an_1:8">1:8</span> En Salomo zeide tot God: Gij hebt aan mijn
vader David grote weldadigheid gedaan; en Gij hebt mij koning gemaakt in
zijn plaats;

<span id="an_1:9">1:9</span> Nu, HEERE God, laat Uw woord waar worden,
gedaan aan mijn vader David; want Gij hebt mij koning gemaakt over een
volk, menigvuldig als het stof der aarde;

<span id="an_1:10">1:10</span> Geef mij nu wijsheid en wetenschap, dat
ik voor het aangezicht van dit volk uitga en inga; want wie zou dit Uw
groot volk kunnen richten?

<span id="an_1:11">1:11</span> Toen zeide God tot Salomo: Daarom, dat
dit in uw hart geweest is, en gij niet begeerd hebt rijkdom, goederen,
noch eer, noch de ziel uwer haters, noch ook vele dagen begeerd hebt;
maar wijsheid en wetenschap voor u begeerd hebt, opdat gij Mijn volk
mocht richten, waarover Ik u koning gemaakt heb;

<span id="an_1:12">1:12</span> De wijsheid, en de wetenschap is u
gegeven; daartoe zal Ik u rijkdom, en goederen, en eer geven, dergelijke
geen koningen, die voor u geweest zijn, gehad hebben, en na u zal
dergelijke niet zijn.

<span id="an_1:13">1:13</span> Alzo kwam Salomo te Jeruzalem, van de
hoogte, die te Gibeon is, van voor de tent der samenkomst; en hij
regeerde over Israel.

<span id="an_1:14">1:14</span> En Salomo vergaderde wagenen en ruiteren,
zodat hij duizend en vierhonderd wagenen, en twaalf duizend ruiteren
had; en hij legde ze in de wagensteden, en bij den koning te Jeruzalem.

<span id="an_1:15">1:15</span> En de koning maakte het zilver en het
goud in Jeruzalem te zijn als stenen, en de cederen maakte hij te zijn
als wilde vijgebomen, die in de laagten zijn, in menigte.

<span id="an_1:16">1:16</span> En het uitbrengen der paarden was hetgeen
Salomo uit Egypte had; en aangaande het linnengaren, de kooplieden des
konings namen het linnengaren voor den prijs.

<span id="an_1:17">1:17</span> En zij brachten op, en voerden een wagen
uit van Egypte voor zeshonderd sikkelen zilvers, en een paard voor
eenhonderd en vijftig; en alzo voerden zij die door hun hand uit, voor
alle koningen der Hethieten, en voor de koningen van Syrie.

<span id="an_2:1">2:1</span> Salomo nu dacht voor den Naam des HEEREN
een huis te bouwen, en een huis voor zijn koninkrijk.

<span id="an_2:2">2:2</span> En Salomo telde zeventig duizend
lastdragende mannen, en tachtig duizend mannen, die houwen zouden in het
gebergte; mitsgaders drie duizend en zeshonderd opzieners over dezelve.

<span id="an_2:3">2:3</span> En Salomo zond tot Huram, den koning van
Tyrus, zeggende: Gelijk als gij met mijn vader David gedaan hebt, en
hebt hem cederen gezonden, om voor hem een huis te bouwen, om daarin te
wonen, zo doe ook met mij.

<span id="an_2:4">2:4</span> Zie, ik zal een huis voor den Naam des
HEEREN, mijns Gods, bouwen, om Hem te heiligen, om reukwerk der
welriekende specerijen voor Zijn aangezicht aan te steken, en voor de
toerichting des gedurigen broods, en voor de brandofferen des morgens en
des avonds, op de sabbatten, en op de nieuwe maanden, en op de gezette
hoogtijden des HEEREN, onzes Gods; hetwelk voor eeuwig is in Israel.

<span id="an_2:5">2:5</span> En het huis, dat ik zal bouwen, zal groot
zijn; want onze God is groter dan alle goden.

<span id="an_2:6">2:6</span> Doch wie zou de kracht hebben, om voor Hem
een huis te bouwen, dewijl de hemelen, ja, de hemel der hemelen, Hem
niet bevatten zouden? En wie ben ik, dat ik voor Hem een huis zou
bouwen, ten ware om reukwerk voor Zijn aangezicht aan te steken?

<span id="an_2:7">2:7</span> Zo zend mij nu een wijzen man, om te werken
in goud, en in zilver, en in koper, en in ijzer, en in purper, en
karmozijn, en hemelsblauw, en die weet graveerselen te graveren, met de
wijzen, die bij mij zijn in Juda en in Jeruzalem, die mijn vader David
beschikt heeft.

<span id="an_2:8">2:8</span> Zend mij ook cederen, dennen, en
algummimhout uit Libanon; want ik weet, dat uw knechten het hout van
Libanon weten te houwen; en zie, mijn knechten zullen met uw knechten
zijn.

<span id="an_2:9">2:9</span> En dat om mij hout in menigte te bereiden;
want het huis, dat ik zal bouwen, zal groot en wonderlijk zijn.

<span id="an_2:10">2:10</span> En zie, ik zal uw knechten, den houwers,
die het hout houwen, twintig duizend kor uitgeslagen tarwe, en twintig
duizend kor gerst geven; daartoe twintig duizend bath wijn, en twintig
duizend bath olie.

<span id="an_2:11">2:11</span> Huram nu, de koning van Tyrus, antwoordde
door schrift, en zond tot Salomo: Daarom dat de HEERE Zijn volk lief
heeft, heeft Hij u over hen tot koning gesteld.

<span id="an_2:12">2:12</span> Verder zeide Huram: Geloofd zij de HEERE,
de God Israels, Die den hemel en de aarde gemaakt heeft, dat Hij den
koning David een wijzen zoon, kloek in voorzichtigheid en verstand,
gegeven heeft, die een huis voor den HEERE, en een huis voor zijn
koninkrijk bouwe!

<span id="an_2:13">2:13</span> Zo zend ik nu een wijzen man, kloek van
verstand, Huram Abi;

<span id="an_2:14">2:14</span> Den zoon ener vrouw uit de dochteren van
Dan, en wiens vader een man geweest is van Tyrus, die weet te werken in
goud, en in zilver, in koper, in ijzer, in stenen, en in hout, in
purper, in hemelsblauw, en in fijn linnen, en in karmozijn, en om alle
graveersels te graveren, en om te bedenken allen vernuftigen vond, die
hem zal voorgesteld worden, met uw wijzen, en de wijzen van mijn heer,
uw vader David.

<span id="an_2:15">2:15</span> Zo zende nu mijn heer zijn knechten de
tarwe en de gerst, de olie en den wijn, die hij gezegd heeft.

<span id="an_2:16">2:16</span> En wij zullen hout houwen uit den
Libanon, naar al uw nooddruft, en zullen het tot u met vlotten, over de
zee, naar Jafo brengen; en gij zult het laten ophalen naar Jeruzalem.

<span id="an_2:17">2:17</span> En Salomo telde al de vreemde mannen, die
in het land van Israel waren, achtervolgens de telling, met dewelke zijn
vader David die geteld had; en er werden gevonden honderd drie en
vijftig duizend en zeshonderd.

<span id="an_2:18">2:18</span> En hij maakte uit dezelve zeventig
duizend lastdragers, en tachtig duizend houwers in het gebergte,
mitsgaders drie duizend en zeshonderd opzieners, om het volk te doen
arbeiden.

<span id="an_3:1">3:1</span> En Salomo begon het huis des HEEREN te
bouwen te Jeruzalem, op den berg Moria, die zijn vader David gewezen
was, in de plaats, die David toebereid had, op den dorsvloer van Ornan,
den Jebusiet.

<span id="an_3:2">3:2</span> Hij begon nu te bouwen in de tweede maand,
op den tweeden dag, in het vierde jaar van zijn koninkrijk.

<span id="an_3:3">3:3</span> En deze zijn de grondleggingen van Salomo,
om het huis Gods te bouwen: de lengte in ellen, naar de eerste mate, was
zestig ellen, en de breedte twintig ellen.

<span id="an_3:4">3:4</span> En het voorhuis, hetwelk vooraan was, was
in de lengte, naar de breedte van het huis, twintig ellen, en de hoogte
honderd en twintig; hetwelk hij van binnen overtrok met louter goud.

<span id="an_3:5">3:5</span> Het grote huis nu overdekte hij met
dennenhout; daarna overtoog hij dat met goed goud; en hij maakte daarop
palmen en ketenwerk.

<span id="an_3:6">3:6</span> Hij overtoog ook het huis met kostelijke
stenen tot versiering; het goud nu was goud van Parvaim.

<span id="an_3:7">3:7</span> Daartoe overdekte hij aan het huis de
balken, de posten en de wanden daarvan, en de deuren daarvan met goud;
en hij graveerde cherubs aan de wanden.

<span id="an_3:8">3:8</span> Verder maakte hij het huis van het heilige
der heiligen, welks lengte, naar de breedte van het huis, was twintig
ellen, en de breedte daarvan twintig ellen; en hij overtoog dat met goed
goud, tot zeshonderd talenten.

<span id="an_3:9">3:9</span> En het gewicht der nagelen was tot vijftig
sikkelen gouds; en hij overtoog de opperzalen met goud.

<span id="an_3:10">3:10</span> Ook maakte hij, in het huis van het
heilige der heiligen, twee cherubim van uittrekkend werk, en hij
overtoog die met goud.

<span id="an_3:11">3:11</span> Aangaande de vleugelen der cherubim, hun
lengte was twintig ellen; des enen vleugel was van vijf ellen, rakende
aan den wand van het huis, en de andere vleugel van vijf ellen, rakende
aan de vleugel des anderen cherubs.

<span id="an_3:12">3:12</span> Insgelijks was de vleugel des anderen
cherubs van vijf ellen, rakende aan den wand van het huis; en de andere
vleugel was van vijf ellen, klevende aan den vleugel des anderen
cherubs.

<span id="an_3:13">3:13</span> De vleugelen dezer cherubim spreidden
zich uit twintig ellen; en zij stonden op hun voeten, en hun
aangezichten waren huiswaarts.

<span id="an_3:14">3:14</span> Hij maakte ook den voorhang van
hemelsblauw, en purper, en karmozijn, en fijn linnen; en hij maakte
cherubs daarop.

<span id="an_3:15">3:15</span> Nog maakte hij voor het huis twee
pilaren, van vijf en dertig ellen in lengte; en het kapiteel, dat op
derzelver hoofd was, was van vijf ellen.

<span id="an_3:16">3:16</span> Ook maakte hij ketenen, als in de
aanspraakplaats, en hij zette ze op de hoofden der pilaren; daartoe
maakte hij honderd granaatappelen, en zette ze tussen de ketenen.

<span id="an_3:17">3:17</span> En hij richtte de pilaren op voor aan den
tempel, een ter rechterhand, en een ter linkerhand; en hij noemde den
naam van den rechter Jachin, en den naam van den linker Boaz.

<span id="an_4:1">4:1</span> Hij maakte ook een koperen altaar, van
twintig ellen in zijn lengte, en twintig ellen in zijn breedte, en tien
ellen in zijn hoogte.

<span id="an_4:2">4:2</span> Daartoe maakte hij de gegoten zee; van tien
ellen was zij, van haar enen rand tot haar anderen rand, rondom rond, en
van vijf ellen in haar hoogte, en een meetsnoer van dertig ellen omving
ze rondom.

<span id="an_4:3">4:3</span> Onder dezelve nu was de gelijkenis van
runderen, rondom henen, die omsingelende, tien in een el, omringende de
zee rondom; twee rijen dezer runderen waren in haar gieting gegoten.

<span id="an_4:4">4:4</span> Zij stond op twaalf runderen, drie ziende
naar het noorden, en drie ziende naar het westen, en drie ziende naar
het zuiden, en drie ziende naar het oosten; en de zee was boven op
dezelve; en al hun achterdelen waren inwaarts.

<span id="an_4:5">4:5</span> Haar dikte nu was een hand breed, en haar
rand als het werk van den rand eens bekers of ener leliebloem,
bevattende vele bathen; zij hield drie duizend.

<span id="an_4:6">4:6</span> En hij maakte tien wasvaten, en stelde vijf
ter rechter hand en vijf ter linkerhand, om daarin te wassen; wat ten
brandoffer behoort, staken zij daarin; maar de zee was, opdat de
priesters zich daarin zouden wassen.

<span id="an_4:7">4:7</span> Hij maakte ook tien gouden kandelaren, naar
hun wijze, en hij stelde ze in den tempel, vijf aan de rechterhand, en
vijf aan de linkerhand.

<span id="an_4:8">4:8</span> Ook maakte hij tien tafelen, en hij zette
ze in den tempel, vijf aan de rechterhand, en vijf aan de linkerhand; en
hij maakte honderd gouden sprengbekkens.

<span id="an_4:9">4:9</span> Verder maakte hij het voorhof der
priesteren, en het grote voorhof, mitsgaders de deuren voor het voorhof,
en overtoog hun deuren met koper.

<span id="an_4:10">4:10</span> De zee nu zette hij aan de rechterzijde,
naar het oosten, tegenover het zuiden.

<span id="an_4:11">4:11</span> Daartoe maakte Huram de potten, en de
schoffelen, en de sprengbekkens; alzo voleindde Huram het werk te maken,
dat hij voor de koning Salomo aan het huis Gods maakte.

<span id="an_4:12">4:12</span> De twee pilaren, en de bollen, en de twee
kapitelen, op het hoofd der pilaren; en de twee netten, om de twee
bollen der kapitelen te bedekken, die op der pilaren hoofd waren;

<span id="an_4:13">4:13</span> En de vierhonderd granaatappelen tot de
twee netten: twee rijen van granaatappelen tot elk net, om de twee
bollen der kapitelen te bedekken, die boven op de pilaren waren.

<span id="an_4:14">4:14</span> Hij maakte ook de stellingen; en wasvaten
maakte hij op de stellingen;

<span id="an_4:15">4:15</span> Een zee, en de twaalf runderen daaronder.

<span id="an_4:16">4:16</span> Insgelijks de potten, en de schoffelen,
en de krauwelen, en al hun vaten maakte Huram Abiu voor de koning
Salomo, voor het huis des HEEREN, van gepolijst koper.

<span id="an_4:17">4:17</span> In de vlakte van de Jordaan goot ze de
koning, in dichte aarde, tussen Sukkoth, en tussen Zeredatha.

<span id="an_4:18">4:18</span> En Salomo maakte al deze vaten, in grote
menigte; want het gewicht des kopers werd niet onderzocht.

<span id="an_4:19">4:19</span> Ook maakte Salomo alle vaten, die voor
het huis Gods waren, en het gouden altaar, en de tafelen, waarop de
toonbroden zijn;

<span id="an_4:20">4:20</span> En de kandelaren met hun lampen, van
gesloten goud, om die naar de wijze aan te steken, voor de
aanspraakplaats;

<span id="an_4:21">4:21</span> En de bloemen, en de lampen, en de
snuiters, van goud; het was het volmaaktste goud;

<span id="an_4:22">4:22</span> Mitsgaders de gaffelen, en de
sprengbekkens, en de rookschalen, en de wierookvaten, van gesloten goud;
aangaande den ingang van het huis, zijn binnenste deuren, van het
heilige der heiligen, en de deuren van het huis des tempels waren van
goud.

<span id="an_5:1">5:1</span> Alzo werd al het werk volbracht, dat Salomo
aan het huis des HEEREN maakte. Daarna bracht Salomo de geheiligde
dingen van zijn vader David; en het zilver, en het goud, en al de vaten
legde hij onder de schatten van het huis Gods.

<span id="an_5:2">5:2</span> Toen vergaderde Salomo de oudsten van
Israel, en al de hoofden der stammen, de oversten der vaderen onder de
kinderen Israels, te Jeruzalem, om de ark des verbonds des HEEREN op te
brengen uit de stad Davids, dewelke is Sion.

<span id="an_5:3">5:3</span> En alle mannen van Israel verzamelden zich
tot de koning op het feest, hetwelk was in de zevende maand.

<span id="an_5:4">5:4</span> En al de oudsten van Israel kwamen, en de
Levieten namen de ark op.

<span id="an_5:5">5:5</span> En zij brachten de ark, en de tent der
samenkomst opwaarts, mitsgaders al de heilige vaten, die in de tent
waren; deze brachten de priesters en Levieten opwaarts.

<span id="an_5:6">5:6</span> De koning Salomo nu, en de ganse
vergadering van Israel, die bij hem vergaderd waren voor de ark,
offerden schapen en runderen, die vanwege de menigte niet konden geteld
noch gerekend worden.

<span id="an_5:7">5:7</span> Alzo brachten de priesters de ark des
verbonds des HEEREN tot haar plaats, tot de aanspraakplaats van het
huis, tot het heilige der heiligen, tot onder de vleugelen der cherubim.

<span id="an_5:8">5:8</span> Want de cherubim spreidden de beide
vleugelen over de plaats der ark; en de cherubim overdekten de ark en
haar handbomen van boven.

<span id="an_5:9">5:9</span> Daarna schoven zij de handbomen verder uit,
dat de hoofden der handbomen gezien werden uit de ark, voor aan de
aanspraakplaats, maar buiten niet gezien werden; en zij was daar tot op
dezen dag.

<span id="an_5:10">5:10</span> Er was niets in de ark, dan alleen de
twee tafelen, die Mozes bij Horeb daarin gedaan had als de HEERE een
verbond maakte met de kinderen Israels, toen zij uit Egypte uitgetogen
waren.

<span id="an_5:11">5:11</span> En het geschiedde, als de priesters uit
het heilige uitgingen; (want al de priesters, die gevonden werden,
hadden zich geheiligd, zonder de verdelingen te houden;

<span id="an_5:12">5:12</span> En de Levieten, die zangers waren van hen
allen, van Asaf, van Heman, van Jeduthun, en van hun zonen, en van hun
broederen, in fijn linnen gekleed, met cimbalen, en met luiten, en
harpen, stonden tegen het oosten des altaars, en met hen tot honderd en
twintig priesteren toe, trompettende met trompetten.)

<span id="an_5:13">5:13</span> Het geschiedde dan, als zij eenpariglijk
trompetten en zongen, om een eenparige stem te laten horen, prijzende en
lovende den HEERE; en als zij de stem verhieven met trompetten, en met
cimbalen, en andere muzikale instrumenten, en als zij den HEERE prezen,
dat Hij goed is, dat Zijn weldadigheid is tot in eeuwigheid; dat het
huis met een wolk vervuld werd, namelijk het huis des HEEREN.

<span id="an_5:14">5:14</span> En de priesters konden, vanwege die wolk,
niet staan, om te dienen; want de heerlijkheid des HEEREN had het huis
Gods vervuld.

<span id="an_6:1">6:1</span> Toen zeide Salomo: De HEERE heeft gezegd,
dat Hij in de donkerheid zou wonen.

<span id="an_6:2">6:2</span> En ik heb U een huis ter woonstede gebouwd,
en een vaste plaats tot Uw eeuwige woning.

<span id="an_6:3">6:3</span> Daarna wendde de koning zijn aangezicht om,
en zegende de ganse gemeente van Israel; en de ganse gemeente van Israel
stond.

<span id="an_6:4">6:4</span> En hij zeide: Geloofd zij de HEERE, de God
van Israel, Die met Zijn mond tot mijn vader David gesproken heeft, en
heeft het met Zijn handen vervuld, zeggende:

<span id="an_6:5">6:5</span> Van dien dag af, dat Ik Mijn volk uit
Egypteland uitgevoerd heb, heb Ik geen stad verkoren uit alle stammen
van Israel, om een huis te bouwen, dat Mijn Naam daar zou wezen; en geen
man verkoren om een voorganger te zijn over Mijn volk Israel.

<span id="an_6:6">6:6</span> Maar Ik heb Jeruzalem verkoren, dat Mijn
Naam daar zou wezen; en Ik heb David verkoren, dat hij over Mijn volk
Israel wezen zou.

<span id="an_6:7">6:7</span> Het was ook in het hart van mijn vader
David, een huis te bouwen den Naam des HEEREN, des Gods van Israel.

<span id="an_6:8">6:8</span> Maar de HEERE zeide tot mijn vader David:
Dewijl dat in uw hart geweest is, Mijn Naam een huis te bouwen, gij hebt
welgedaan, dat het in uw hart geweest is.

<span id="an_6:9">6:9</span> Evenwel, gij zult dat huis niet bouwen,
maar uw zoon, die uit uw lenden voortkomen zal, die zal Mijn Naam dat
huis bouwen.

<span id="an_6:10">6:10</span> Zo heeft de HEERE Zijn woord bevestigd,
dat Hij gesproken had; want ik ben opgestaan in de plaats van mijn vader
David, en ik zit op den troon van Israel, gelijk als de HEERE gesproken
heeft; en ik heb een huis gebouwd den Naam des HEEREN, des Gods van
Israel.

<span id="an_6:11">6:11</span> En ik heb daar de ark gesteld, waarin het
verbond des HEEREN is, hetwelk Hij maakte met de kinderen Israels.

<span id="an_6:12">6:12</span> En hij stond voor het altaar des HEEREN,
tegenover de ganse gemeente van Israel; en hij breidde zijn handen uit;

<span id="an_6:13">6:13</span> (Want Salomo had een koperen gestoelte
gemaakt, en had het gesteld in het midden des voorhofs; zijnde vijf
ellen in zijn lengte en vijf ellen in zijn breedte, en drie ellen in
zijn hoogte; en hij stond daarop, en knielde op zijn knieen voor de
ganse gemeente van Israel, en breidde zijn handen uit naar den hemel.)

<span id="an_6:14">6:14</span> En hij zeide: HEERE, God van Israel, er
is geen God gelijk Gij, in den hemel noch op de aarde, houdende het
verbond en de weldadigheid aan Uw knechten, die voor Uw aangezicht met
hun ganse hart wandelen;

<span id="an_6:15">6:15</span> Die Uw knecht, mijn vader David, gehouden
hebt, wat Gij tot hem gesproken hadt; want met Uw mond hebt Gij
gesproken, en met Uw hand vervuld, gelijk het te dezen dage is.

<span id="an_6:16">6:16</span> En nu, HEERE, God van Israel, houd Uw
knecht, mijn vader David, wat Gij tot hem gesproken hebt, zeggende: Geen
man zal u van voor Mijn aangezicht afgesneden worden, die zitte op den
troon van Israel; alleenlijk zo uw zonen hun weg bewaren, om te wandelen
in Mijn wet, gelijk als gij gewandeld hebt voor Mijn aangezicht.

<span id="an_6:17">6:17</span> Nu dan, o HEERE, God van Israel! Laat Uw
woord waar worden, hetwelk Gij gesproken hebt tot Uw knecht, tot David.

<span id="an_6:18">6:18</span> Maar waarlijk, zou God bij de mensen op
de aarde wonen? Ziet de hemelen, ja, de hemel der hemelen, zouden U niet
begrijpen, hoeveel te min dit huis, dat ik gebouwd heb?

<span id="an_6:19">6:19</span> Wend U dan nog tot het gebed Uws knechts,
en tot zijn smeking, o HEERE, mijn God, om te horen naar het geroep en
naar het gebed, dat Uw knecht voor Uw aangezicht bidt.

<span id="an_6:20">6:20</span> Dat Uw ogen open zijn, dag en nacht, over
dit huis, over de plaats, van dewelke Gij gezegd hebt, Uw Naam daar te
zullen zetten; om te horen naar het gebed, hetwelk Uw knecht bidden zal
in deze plaats.

<span id="an_6:21">6:21</span> Hoor dan naar de smekingen van Uw knecht,
en van Uw volk Israel, die in deze plaats zullen bidden; en hoor Gij uit
de plaats Uwer woning, uit den hemel, ja, hoor, en vergeef.

<span id="an_6:22">6:22</span> Wanneer iemand tegen zijn naaste zal
gezondigd hebben, en die hem een eed des vloeks opgelegd zal hebben, om
zichzelven te vervloeken, en de eed des vloeks voor Uw altaar in dit
huis komen zal;

<span id="an_6:23">6:23</span> Hoor Gij dan uit den hemel, en doe, en
richt Uw knechten, vergeldende den goddeloze, gevende zijn weg op zijn
hoofd, en rechtvaardigende den rechtvaardige, gevende hem naar zijn
gerechtigheid.

<span id="an_6:24">6:24</span> Wanneer ook Uw volk Israel voor het
aangezicht des vijands zal geslagen worden, omdat zij tegen U gezondigd
zullen hebben, en zich bekeren, en Uw Naam belijden, en voor Uw
aangezicht in dit huis bidden en smeken zullen,

<span id="an_6:25">6:25</span> Hoor Gij dan uit den hemel, en vergeef de
zonden van Uw volk Israel, en breng hen weder in het land, dat Gij hun
en hun vaderen gegeven hebt.

<span id="an_6:26">6:26</span> Als de hemel zal gesloten zijn, dat er
geen regen is, omdat zij tegen U gezondigd zullen hebben; en zij in deze
plaats bidden, en Uw Naam belijden, en van hun zonden zich bekeren
zullen, als Gij hen geplaagd zult hebben;

<span id="an_6:27">6:27</span> Hoor Gij dan in den hemel, en vergeef de
zonden Uwer knechten en van Uw volk Israel, als Gij hun zult geleerd
hebben den goeden weg, in denwelken zij wandelen zullen; en geef regen
op Uw land, dat Gij Uw volk tot een erfenis gegeven hebt.

<span id="an_6:28">6:28</span> Als er honger in het land wezen zal, als
er pest wezen zal, als er brandkoren of honigdauw, sprinkhanen en kevers
wezen zullen, als iemand van zijn vijanden in het land zijner poorten
hem belegeren zal, of enige plage, of enige krankheid wezen zal;

<span id="an_6:29">6:29</span> Alle gebed, alle smeking, die van enig
mens, of van al Uw volk Israel geschieden zal, als zij erkennen, een
ieder zijn plage en zijn smarte, en een ieder zijn handen in dit huis
uitbreiden zal;

<span id="an_6:30">6:30</span> Hoor Gij dan uit den hemel, de vaste
plaats Uwer woning, en vergeef, en geef een iegelijk naar al zijn wegen,
gelijk Gij zijn hart kent; want Gij alleen kent het hart van de kinderen
der mensen.

<span id="an_6:31">6:31</span> Opdat zij U vrezen, om te wandelen in Uw
wegen, al de dagen, die zij leven zullen op het land, dat Gij onzen
vaderen gegeven hebt.

<span id="an_6:32">6:32</span> Zelfs ook aangaande den vreemde, die van
Uw volk Israel niet zijn zal, maar uit verren lande, om Uws groten
Naams, en Uwer sterke hand, en Uws uitgestrekten arms wil, komen zal;
als zij komen, en bidden zullen in dit huis;

<span id="an_6:33">6:33</span> Hoor Gij dan uit den hemel, uit de vaste
plaats Uwer woning, en doe naar alles, waarom die vreemde tot U roepen
zal; opdat alle volken der aarde Uw Naam kennen, zo om U te vrezen,
gelijk Uw volk Israel, als om te weten, dat Uw Naam genoemd wordt over
dit huis, hetwelk ik gebouwd heb.

<span id="an_6:34">6:34</span> Wanneer Uw volk in den krijg tegen zijn
vijanden uittrekken zal door den weg, dien Gij hen heenzenden zult, en
zullen tot U bidden naar den weg dezer stad, die Gij verkoren hebt, en
naar dit huis, hetwelk ik Uw Naam gebouwd heb;

<span id="an_6:35">6:35</span> Hoor dan uit den hemel hun gebed en hun
smeking, en voer hun recht uit.

<span id="an_6:36">6:36</span> Wanneer zij gezondigd zullen hebben tegen
U (want geen mens is er, die niet zondigt), en Gij tegen hen vertoornd
zult zijn, en hen leveren zult voor het aangezicht des vijands, dat
degenen, die hen gevangen hebben, hen gevankelijk wegvoeren in een land,
dat verre of nabij is;

<span id="an_6:37">6:37</span> En zij in het land, waar zij gevankelijk
weggevoerd zijn, weder aan hun hart brengen zullen, dat zij zich
bekeren, en tot U smeken in het land hunner gevangenis, zeggende: Wij
hebben gezondigd, verkeerdelijk gedaan, en goddelooslijk gehandeld;

<span id="an_6:38">6:38</span> En zij zich tot U bekeren, met hun ganse
hart en met hun ganse ziel, in het land hunner gevangenis, waar zij hen
gevankelijk weggevoerd hebben, en bidden zullen naar den weg huns lands,
dat Gij hun vaderen gegeven hebt, en naar deze stad, die Gij verkoren
hebt, en naar dit huis, dat ik Uw Naam gebouwd heb;

<span id="an_6:39">6:39</span> Hoor dan uit den hemel, uit de vaste
plaats Uwer woning, hun gebed en hun smekingen, en voer hun recht uit,
en vergeef Uw volk, wat zij tegen U gezondigd zullen hebben.

<span id="an_6:40">6:40</span> Nu, mijn God, laat toch Uw ogen open en
Uw oren opmerkende zijn tot het gebed dezer plaats.

<span id="an_6:41">6:41</span> En nu, HEERE God, maak U op tot Uw rust,
Gij en de ark Uwer kracht; laat Uw priesters, HEERE God, met heil
bekleed worden, en laat Uw gunstgenoten over het goede blijde zijn.

<span id="an_6:42">6:42</span> O HEERE God! wend het aangezicht Uws
gezalfden niet af; gedenk der weldadigheden van David, Uw knecht.

<span id="an_7:1">7:1</span> Als nu Salomo voleind had te bidden, zo
daalde het vuur van den hemel, en verteerde het brandoffer en de
slachtofferen; en de heerlijkheid des HEEREN vervulde het huis.

<span id="an_7:2">7:2</span> En de priesters konden niet ingaan in het
huis des HEEREN; want de heerlijkheid des HEEREN had het huis des HEEREN
vervuld.

<span id="an_7:3">7:3</span> En als al de kinderen Israels dat vuur
zagen afdalen, en de heerlijkheid des HEEREN over het huis, zo bukten
zij met hun aangezichten ter aarde op den vloer, en aanbaden en loofden
den HEERE, dat Hij goedig is, dat Zijn weldadigheid is tot in
eeuwigheid.

<span id="an_7:4">7:4</span> De koning nu en al het volk offerden
slachtofferen voor het aangezicht des HEEREN.

<span id="an_7:5">7:5</span> En de koning Salomo offerde slachtofferen
van runderen, twee en twintig duizend, en van schapen, honderd en
twintig duizend. Alzo hebben de koning en het ganse volk het huis Gods
ingewijd.

<span id="an_7:6">7:6</span> Ook stonden de priesters in hun wachten, en
de Levieten met de muzikale instrumenten des HEEREN, die de koning David
gemaakt had, om den HEERE te loven, dat Zijn weldadigheid is in
eeuwigheid, als David door hun dienst Hem prees; en de priesters
trompetten tegen hen over, en gans Israel stond.

<span id="an_7:7">7:7</span> En Salomo heiligde het middelste des
voorhofs, hetwelk voor het huis des HEEREN was, dewijl hij daar de
brandofferen en het vette der dankofferen bereid had; want het koperen
altaar, dat Salomo gemaakt had, kon het brandoffer, en het spijsoffer,
en het vette niet vatten.

<span id="an_7:8">7:8</span> Salomo hield ook ter zelfder tijd het feest
zeven dagen, en gans Israel met hem, een zeer grote gemeente, van den
ingang af van Hamath, tot de rivier van Egypte.

<span id="an_7:9">7:9</span> En ten achtsten dage hielden zij een
verbodsdag; want zij hielden de inwijding des altaars zeven dagen, en
het feest zeven dagen.

<span id="an_7:10">7:10</span> Doch op den drie en twintigsten dag der
zevende maand liet hij het volk gaan tot hun hutten, blijde en
goedsmoeds over het goede, dat de HEERE aan David en Salomo, en Zijn
volk Israel gedaan had.

<span id="an_7:11">7:11</span> Alzo volbracht Salomo het huis des
HEEREN, en het huis des konings; en al wat in Salomo's hart gekomen was,
om in het huis des HEEREN en in zijn huis te maken, richtte hij
voorspoedig uit.

<span id="an_7:12">7:12</span> En de HEERE verscheen Salomo des nachts,
en Hij zeide tot hem: Ik heb uw gebed verhoord, en heb Mij deze plaats
verkoren tot een offerhuis.

<span id="an_7:13">7:13</span> Zo Ik den hemel toesluite, dat er geen
regen zij, of zo Ik den sprinkhaan gebiede, het land te verteren, of zo
Ik pest onder Mijn volk zende;

<span id="an_7:14">7:14</span> En Mijn volk, over dewelken Mijn Naam
genoemd wordt, zich verootmoedigt en bidt, en zij Mijn aangezicht
zoeken, en zich bekeren van hun boze wegen; zo zal Ik uit den hemel
horen, en hun zonden vergeven, en hun land genezen.

<span id="an_7:15">7:15</span> Nu zullen Mijn ogen open zijn, en Mijn
oren opmerkende op het gebed dezer plaats.

<span id="an_7:16">7:16</span> Want Ik heb nu dit huis verkoren en
geheiligd, opdat Mijn Naam daar zij tot in eeuwigheid en Mijn ogen en
Mijn hart zullen daar te allen dage zijn.

<span id="an_7:17">7:17</span> En u aangaande, zo gij voor Mijn
aangezicht wandelen zult, gelijk als uw vader David gewandeld heeft, en
doen naar alles, wat Ik u geboden heb, en Mijn inzettingen en Mijn
rechten houden zult;

<span id="an_7:18">7:18</span> Zo zal Ik den troon uws koninkrijks
bevestigen, gelijk als Ik een verbond met uw vader David gemaakt heb,
zeggende: Geen man zal u afgesneden worden, die in Israel heerse.

<span id="an_7:19">7:19</span> Maar zo gijlieden u afkeren zult, en Mijn
inzettingen en Mijn geboden, die Ik voor uw aangezicht gegeven heb,
verlaten, en heengaan, en andere goden dienen, en u voor die nederbuigen
zult;

<span id="an_7:20">7:20</span> Zo zal Ik hen uitrukken uit Mijn land,
dat Ik hun gegeven heb, en dit huis, dat Ik Mijn Naam geheiligd heb, zal
Ik van Mijn aangezicht wegwerpen, en zal het tot een spreekwoord en
spotrede onder alle volken maken.

<span id="an_7:21">7:21</span> En dit huis, dat verheven zal geweest
zijn, daarover zal zich een ieder, die voorbijgaat, ontzetten, dat hij
zal zeggen: Waarom heeft de HEERE aan dit land en aan dit huis alzo
gedaan?

<span id="an_7:22">7:22</span> En men zal zeggen: Omdat zij den HEERE,
hunner vaderen God, verlaten hebben, Die hen uit Egypteland uitgevoerd
had, en hebben zich aan andere goden gehouden, en zich voor dezelve
nedergebogen, en hen gediend; daarom heeft Hij al dat kwaad over hen
gebracht.

<span id="an_8:1">8:1</span> Het geschiedde nu ten einde van twintig
jaren, in dewelke Salomo het huis des HEEREN en zijn huis gebouwd had,

<span id="an_8:2">8:2</span> Dat Salomo de steden, welke Huram hem
gegeven had, bouwde, en de kinderen Israels aldaar deed wonen.

<span id="an_8:3">8:3</span> Daarna toog Salomo naar Hamath-Zoba, en hij
overweldigde het.

<span id="an_8:4">8:4</span> Hij bouwde ook Thadmor in de woestijn, en
al de schatsteden, die hij bouwde in Hamath.

<span id="an_8:5">8:5</span> Ook bouwde hij het hoge Beth-horon en het
neder Beth-horon, vaste steden met muren, deuren en grendelen;

<span id="an_8:6">8:6</span> Mitsgaders Baalath, en al de schatsteden,
die Salomo had, en alle wagensteden, en de steden der ruiteren, en wat
de begeerte van Salomo begeerd had te bouwen, in Jeruzalem, en in den
Libanon, en in het ganse land zijner heerschappij.

<span id="an_8:7">8:7</span> Aangaande al het volk, dat overgebleven was
van de Hethieten, en de Amorieten, en de Ferezieten, en de Hevieten, en
de Jebusieten, die niet uit Israel waren;

<span id="an_8:8">8:8</span> Uit hun kinderen, die na hen in het land
overgebleven waren, welke de kinderen Israels niet verdaan hadden, die
bracht Salomo op uitschot tot op dezen dag.

<span id="an_8:9">8:9</span> Doch uit de kinderen Israels, die Salomo
niet maakte tot slaven in zijn werk; (want zij waren krijgslieden, en
oversten zijner hoofdlieden, en oversten zijner wagenen en zijner
ruiteren);

<span id="an_8:10">8:10</span> Uit dezen dan waren oversten der
bestelden, die de koning Salomo had, tweehonderd en vijftig, die over
het volk heerschappij hadden.

<span id="an_8:11">8:11</span> Salomo nu deed de dochter van Farao
opkomen uit de stad Davids, tot het huis, dat hij voor haar gebouwd had;
want hij zeide: Mijn vrouw zal in het huis van David, den koning van
Israel, niet wonen, omdat de plaatsen heilig zijn, tot dewelke de ark
des HEEREN gekomen is.

<span id="an_8:12">8:12</span> Toen offerde Salomo den HEERE
brandofferen op het altaar des HEEREN, hetwelk hij voor het voorhuis
gebouwd had;

<span id="an_8:13">8:13</span> Zelfs naar den eis van elken dag,
offerende, naar het gebod van Mozes, op de sabbatten, en op de nieuwe
maanden, en op de gezette hoogtijden, drie malen in het jaar; op het
feest van de ongezuurde broden, en op het feest der weken, en op het
feest der loofhutten.

<span id="an_8:14">8:14</span> Hij stelde ook, naar de wijze zijns
vaders Davids, de verdelingen der priesteren over hun dienst, en der
Levieten over hun wachten, om God te prijzen, en voor de priesteren te
dienen, naar den eis van elken dag; en de poortiers in hun verdelingen,
aan elke poort; want alzo was het gebod van David, den man Gods.

<span id="an_8:15">8:15</span> En men week niet van des konings gebod
aan de priesteren en de Levieten, aangaande alle zaken, en aangaande de
schatten.

<span id="an_8:16">8:16</span> Alzo werd al het werk van Salomo bereid
tot den dag der grondlegging van het huis des HEEREN, en tot het
volbrengen van hetzelve, dat het huis des HEEREN volmaakt werd.

<span id="an_8:17">8:17</span> Toen toog Salomo naar Ezeon-Geber, en
naar Eloth, aan den oever der zee, in het land Edom.

<span id="an_8:18">8:18</span> En Huram zond hem, door de hand zijner
knechten, schepen, mitsgaders knechten, kenners van de zee; en zij
gingen met Salomo's knechten naar Ofir, en zij haalden van daar
vierhonderd en vijftig talenten gouds, dewelke zij brachten tot den
koning Salomo.

<span id="an_9:1">9:1</span> En toen de koningin van Scheba het gerucht
van Salomo hoorde, kwam zij, om Salomo met raadselen te verzoeken, te
Jeruzalem, met een zeer zwaar heir, en kemelen, dragende specerijen en
goud in menigte, en kostelijk gesteente; en zij kwam tot Salomo, en
sprak met hem al wat in haar hart was.

<span id="an_9:2">9:2</span> En Salomo verklaarde haar al haar woorden;
en geen ding was er verborgen voor Salomo, dat hij haar niet verklaarde.

<span id="an_9:3">9:3</span> Als nu de koningin van Scheba zag de
wijsheid van Salomo, en het huis, dat hij gebouwd had,

<span id="an_9:4">9:4</span> En de spijze zijner tafel, en het zitten
zijner knechten, en het staan zijner dienaren, en hun kledingen, en zijn
schenkers, en hun kledingen, en zijn opgang, waardoor hij opging in het
huis des HEEREN, zo was in haar geen geest meer.

<span id="an_9:5">9:5</span> En zij zeide tot den koning: Het is een
waarachtig woord geweest, dat ik in mijn land gehoord heb, van uw zaken
en van uw wijsheid.

<span id="an_9:6">9:6</span> En ik heb hun woorden niet geloofd, totdat
ik gekomen ben, en mijn ogen dat gezien hebben; en zie, de helft van de
grootheid uwer wijsheid is mij niet aangezegd; gij hebt overtroffen het
gerucht, dat ik gehoord heb.

<span id="an_9:7">9:7</span> Welgelukzalig zijn uw mannen, en
welgelukzalig deze uw knechten, die geduriglijk voor uw aangezicht
staan, en uw wijsheid horen.

<span id="an_9:8">9:8</span> Geloofd zij de HEERE, uw God, Die behagen
in u gehad heeft, om u op Zijn troon, den HEERE, uw God, tot een koning
te zetten; overmits uw God Israel bemint, om hetzelve tot in eeuwigheid
op te richten, zo heeft Hij u tot een koning over hen gesteld, om recht
en gerechtigheid te doen.

<span id="an_9:9">9:9</span> En zij gaf de koning honderd en twintig
talenten gouds, en specerijen in grote menigte, en kostelijk gesteente;
en er was gelijk deze specerij, die de koningin van Scheba den koning
Salomo gaf, geen geweest.

<span id="an_9:10">9:10</span> Verder ook Hurams knechten, en Salomo's
knechten, die goud brachten uit Ofir, brachten algummimhout en
edelgesteente.

<span id="an_9:11">9:11</span> En de koning maakte van dat algummimhout
hoge gangen tot het huis des HEEREN en tot het huis des konings,
mitsgaders harpen en luiten voor de zangers; desgelijks ook was te voren
in het land van Juda niet geweest.

<span id="an_9:12">9:12</span> En de koning Salomo gaf de koningin van
Scheba al haar behagen, wat zij begeerde, behalve hetgeen zij tot den
koning gebracht had; zo keerde zij, en toog naar haar land, zij en haar
knechten.

<span id="an_9:13">9:13</span> Het gewicht nu van het goud, dat voor
Salomo op een jaar inkwam, was zeshonderd zes en zestig talenten gouds;

<span id="an_9:14">9:14</span> Behalve dat zij van de kramers en de
kooplieden inbrachten; ook brachten alle koningen van Arabie, en de
vorsten deszelven lands, goud en zilver aan Salomo.

<span id="an_9:15">9:15</span> Daartoe maakte de koning Salomo
tweehonderd rondassen van geslagen goud; zeshonderd sikkelen van
geslagen goud liet hij opwegen tot elke rondas.

<span id="an_9:16">9:16</span> Insgelijks driehonderd schilden van
geslagen goud; driehonderd sikkelen gouds liet hij opwegen tot elk
schild; en de koning legde ze in het huis des wouds van den Libanon.

<span id="an_9:17">9:17</span> Nog maakte de koning een groten
elpenbenen troon, en hij overtoog denzelven met louter goud.

<span id="an_9:18">9:18</span> En de troon had zes trappen en een
voetbank van goud, aan den troon vast zijnde, en leuningen aan beide
zijden, tot de zitplaats toe; en twee leeuwen stonden bij de leuningen.

<span id="an_9:19">9:19</span> En twaalf leeuwen stonden daar aan beide
zijden, op de zes trappen; desgelijks is in geen koninkrijk gemaakt
geweest.

<span id="an_9:20">9:20</span> Ook waren alle drinkvaten van den koning
Salomo van goud, en alle vaten van het huis des wouds van den Libanon
waren van gesloten goud; het zilver was in de dagen van Salomo niet voor
iets geacht.

<span id="an_9:21">9:21</span> Want des konings schepen voeren naar
Tharsis, met de knechten van Huram; eens in drie jaren kwamen de schepen
van Tharsis in, brengende goud, en zilver, elpenbeen, en apen, en
pauwen.

<span id="an_9:22">9:22</span> Alzo werd de koning Salomo groter dan
alle koningen der aarde in rijkdom en wijsheid.

<span id="an_9:23">9:23</span> En alle koningen der aarde zochten
Salomo's aangezicht, om zijn wijsheid te horen, die God in zijn hart
gegeven had.

<span id="an_9:24">9:24</span> En zij brachten een ieder zijn geschenk,
zilveren vaten, en gouden vaten, en klederen, harnas, en specerijen,
paarden, en muilezelen, van elk van jaar tot jaar.

<span id="an_9:25">9:25</span> Ook had Salomo vier duizend
paardenstallen, en wagenen, en twaalf duizend ruiteren; en hij legde ze
in de wagensteden, en bij den koning te Jeruzalem.

<span id="an_9:26">9:26</span> En hij heerste over alle koningen, van de
rivier tot aan het land der Filistijnen, en tot aan de landpale van
Egypte.

<span id="an_9:27">9:27</span> Ook maakte de koning het zilver in
Jeruzalem te zijn als stenen, en de cederen maakte hij te zijn als de
wilde vijgebomen, die in de laagte zijn, in menigte.

<span id="an_9:28">9:28</span> En zij brachten voor Salomo paarden uit
Egypte, en uit al die landen.

<span id="an_9:29">9:29</span> Het overige nu der geschiedenissen van
Salomo, der eerste en der laatste, zijn die niet geschreven in de
woorden van Nathan, den profeet, en in de profetie van Ahia, den
Siloniet, en in de gezichten van Jedi, den ziener, aangaande Jerobeam,
den zoon van Nebat?

<span id="an_9:30">9:30</span> En Salomo regeerde te Jeruzalem over gans
Israel, veertig jaren.

<span id="an_9:31">9:31</span> En Salomo ontsliep met zijn vaderen, en
zij begroeven hem in de stad zijns vaders Davids; en zijn zoon Rehabeam
werd koning in zijn plaats.

<span id="an_10:1">10:1</span> En Rehabeam toog naar Sichem; want het
ganse Israel was te Sichem gekomen, om hem koning te maken.

<span id="an_10:2">10:2</span> Het geschiedde nu, als Jerobeam, de zoon
van Nebat, dat hoorde (dezelve nu was in Egypte, alwaar hij van het
aangezicht van den koning Salomo gevloden was), dat Jerobeam uit Egypte
weerkeerde;

<span id="an_10:3">10:3</span> Want zij zonden henen, en lieten hem
roepen; zo kwam Jerobeam met het ganse Israel, en zij spraken tot
Rehabeam, zeggende:

<span id="an_10:4">10:4</span> Uw vader heeft ons juk hard gemaakt, nu
dan, maak gij uws vaders harden dienst, en zijn zwaar juk, dat hij ons
opgelegd heeft, lichter, en wij zullen u dienen.

<span id="an_10:5">10:5</span> En hij zeide tot hen: Komt over drie
dagen weder tot mij. En het volk ging heen.

<span id="an_10:6">10:6</span> En de koning Rehabeam hield raad met de
oudsten, die gestaan hadden voor het aangezicht van zijn vader Salomo,
als hij leefde, zeggende: Hoe raadt gijlieden, dat men dit volk
antwoorden zal?

<span id="an_10:7">10:7</span> En zij spraken tot hem, zeggende: Indien
gij dit volk goedertieren en jegens hen goedwillig wezen zult, en tot
hen goede woorden spreken, zo zullen zij te allen dage uw knechten zijn.

<span id="an_10:8">10:8</span> Maar hij verliet den raad der oudsten,
dien zij hem geraden hadden; en hij hield raad met de jongelingen, die
met hem opgewassen waren, die voor zijn aangezicht stonden.

<span id="an_10:9">10:9</span> En hij zeide tot hen: Wat raadt
gijlieden, dat wij dit volk antwoorden zullen, die tot mij gesproken
hebben, zeggende: Maak het juk, dat uw vader ons opgelegd heeft,
lichter?

<span id="an_10:10">10:10</span> En de jongelingen die met hem
opgewassen waren, spraken tot hem, zeggende: Alzo zult gij zeggen tot
dat volk, die tot u gesproken heeft, zeggende: Uw vader heeft ons juk
zwaar gemaakt, maar maak gij het over ons lichter; alzo zult gij tot hen
spreken: Mijn kleinste vinger zal dikker zijn dan mijns vaders lenden.

<span id="an_10:11">10:11</span> Indien nu mijn vader een zwaar juk op u
heeft doen laden, zo zal ik boven uw juk nog daartoe doen; mijn vader
heeft u met geselen gekastijd, maar ik zal u met schorpioenen kastijden.

<span id="an_10:12">10:12</span> Zo kwam Jerobeam en al het volk tot
Rehabeam, op den derden dag, gelijk als de koning gesproken had,
zeggende: Komt weder tot mij op den derden dag.

<span id="an_10:13">10:13</span> En de koning antwoordde hun hardelijk;
want de koning Rehabeam verliet den raad der oudsten.

<span id="an_10:14">10:14</span> En hij sprak tot hen naar den raad der
jongelingen, zeggende: Mijn vader heeft uw juk zwaar gemaakt, maar ik
zal nog daarboven toedoen; mijn vader heeft u met geselen gekastijd,
maar ik zal u met schorpioenen kastijden.

<span id="an_10:15">10:15</span> Alzo hoorde de koning naar het volk
niet; want deze omwending was van God, opdat de HEERE Zijn woord
bevestigde, hetwelk Hij door den dienst van Ahia, den Siloniet,
gesproken had tot Jerobeam, den zoon van Nebat.

<span id="an_10:16">10:16</span> Toen het ganse volk Israel zag, dat de
koning naar hen niet hoorde, zo antwoordde het volk den koning,
zeggende: Wat deel hebben wij aan David? Ja, geen erve hebben wij aan
den zoon van Isai; een ieder naar uw tenten, o Israel! Voorzie nu uw
huis, o David! Zo ging het ganse Israel naar zijn tenten.

<span id="an_10:17">10:17</span> Doch aangaande de kinderen van Israel,
die in de steden van Juda woonden, over die regeerde Rehabeam ook.

<span id="an_10:18">10:18</span> Toen zond de koning Rehabeam Hadoram,
die over de schatting was; en de kinderen Israels stenigden hem met
stenen, dat hij stierf; maar de koning Rehabeam verkloekte zich, om op
een wagen te klimmen, dat hij naar Jeruzalem vluchtte.

<span id="an_10:19">10:19</span> Alzo vielen de Israelieten van het huis
van David af, tot op dezen dag.

<span id="an_11:1">11:1</span> Toen nu Rehabeam te Jeruzalem gekomen
was, vergaderde hij het huis van Juda en Benjamin, eenhonderd en tachtig
duizend, uitgelezenen, geoefend ten oorlog, om tegen Israel te strijden,
opdat hij het koninkrijk weder aan Rehabeam bracht.

<span id="an_11:2">11:2</span> Doch het woord des HEEREN geschiedde tot
Semaja, den man Gods, zeggende:

<span id="an_11:3">11:3</span> Zeg tot Rehabeam, den zoon van Salomo,
den koning van Juda, en tot het ganse Israel in Juda en Benjamin,
zeggende:

<span id="an_11:4">11:4</span> Zo zegt de HEERE: Gij zult niet
optrekken, noch strijden tegen uw broederen; een ieder kere weder tot
zijn huis, want deze zaak is van Mij geschied. En zij hoorden de woorden
des HEEREN, en zij keerden weder van tegen Jerobeam te trekken.

<span id="an_11:5">11:5</span> Rehabeam nu woonde te Jeruzalem; en hij
bouwde steden tot vastigheden in Juda.

<span id="an_11:6">11:6</span> Hij bouwde nu Bethlehem, en Etham, en
Thekoa,

<span id="an_11:7">11:7</span> En Beth-Zur, en Socho, en Adullam,

<span id="an_11:8">11:8</span> En Gath, en Maresa, en Zif,

<span id="an_11:9">11:9</span> En Adoraim, en Lachis, en Azeka,

<span id="an_11:10">11:10</span> En Zora, en Ajalon, en Hebron; dewelke
in Juda en in Benjamin de vaste steden waren.

<span id="an_11:11">11:11</span> En hij sterkte deze vastigheden, en
legde oversten daarin, en schatten van spijs, en olie, en wijn;

<span id="an_11:12">11:12</span> En in elke stad rondassen en spiesen,
en sterkte ze gans zeer; zo was Juda, en Benjamin zijne.

<span id="an_11:13">11:13</span> Daartoe de priesteren en de Levieten,
die in het ganse Israel waren, stelden zich bij hem uit al hun
landpalen.

<span id="an_11:14">11:14</span> Want de Levieten verlieten hun
voorsteden en hun bezitting, en kwamen in Juda en in Jeruzalem; want
Jerobeam en zijn zonen hadden hen verstoten, van het priesterdom des
HEEREN te mogen bedienen.

<span id="an_11:15">11:15</span> En hij had zich priesteren gesteld voor
de hoogte, en voor de duivelen, en voor de kalveren, die hij gemaakt
had.

<span id="an_11:16">11:16</span> Na die kwamen ook uit alle stammen van
Israel te Jeruzalem, die hun hart begaven, om den HEERE, den God
Israels, te zoeken, dat zij den HEERE, den God hunner vaderen, offerande
deden.

<span id="an_11:17">11:17</span> Alzo sterkten zij het koninkrijk van
Juda, en bekrachtigden Rehabeam, den zoon van Salomo, drie jaren; want
drie jaren wandelden zij in den weg van David, en Salomo.

<span id="an_11:18">11:18</span> En Rehabeam nam zich, benevens
Mahalath, de dochter van Jerimoth, den zoon van David, ter vrouwe
Abihail, de dochter van Eliab, den zoon van Isai,

<span id="an_11:19">11:19</span> Dewelke hem zonen baarde, Jeus, en
Semaria, en Zaham.

<span id="an_11:20">11:20</span> En na haar nam hij Maacha, de dochter
van Absalom; deze baarde hem Abia, en Attai, en Ziza, en Selomith.

<span id="an_11:21">11:21</span> En Rehabeam had Maacha, Absaloms
dochter, liever dan al zijn vrouwen en zijn bijwijven; want hij had
achttien vrouwen genomen, en zestig bijwijven; en hij gewon acht en
twintig zonen en zestig dochteren.

<span id="an_11:22">11:22</span> En Rehabeam stelde Abia, den zoon van
Maacha, tot een hoofd, om een overste te zijn onder zijn broederen; want
het was om hem koning te maken.

<span id="an_11:23">11:23</span> En hij handelde verstandelijk, dat hij
van al zijn zonen, door alle landen van Juda en Benjamin, in alle vaste
steden verspreidde, denwelken hij spijze gaf in overvloed; en hij
begeerde de veelheid van vrouwen.

<span id="an_12:1">12:1</span> Het geschiedde nu, als Rehabeam het
koninkrijk bevestigd had, en hij sterk geworden was, dat hij de wet des
HEEREN verliet, en gans Israel met hem.

<span id="an_12:2">12:2</span> Daarom geschiedde het, in het vijfde jaar
van den koning Rehabeam, dat Sisak, de koning van Egypte, tegen
Jeruzalem optoog (want zij hadden overtreden tegen den HEERE),

<span id="an_12:3">12:3</span> Met duizend en tweehonderd wagenen, en
met zestig duizend ruiteren; en des volks was geen getal, dat met hem
kwam uit Egypte, Libiers, Suchieten en Moren;

<span id="an_12:4">12:4</span> En hij nam de vaste steden in, die Juda
had, en hij kwam tot Jeruzalem toe.

<span id="an_12:5">12:5</span> Toen kwam Semaja, de profeet, tot
Rehabeam en de oversten van Juda, die te Jeruzalem verzameld waren, uit
oorzaak van Sisak, en hij zeide tot hen: Alzo zegt de HEERE: Gij hebt
Mij verlaten, daarom heb Ik u ook verlaten in de hand van Sisak.

<span id="an_12:6">12:6</span> Toen verootmoedigden zich de oversten van
Israel en de koning, en zij zeiden: De HEERE is rechtvaardig.

<span id="an_12:7">12:7</span> Als nu de HEERE zag, dat zij zich
verootmoedigden, geschiedde het woord des HEEREN tot Semaja, zeggende:
Zij hebben zich verootmoedigd, Ik zal hen niet verderven; maar Ik zal
hun in kort ontkoming geven, dat Mijn grimmigheid over Jeruzalem door de
hand van Sisak niet zal uitgegoten worden.

<span id="an_12:8">12:8</span> Doch zij zullen hem tot knechten zijn,
opdat zij onderkennen Mijn dienst, en den dienst van de koninkrijken der
landen.

<span id="an_12:9">12:9</span> Zo toog Sisak, de koning van Egypte, op
tegen Jeruzalem; en hij nam de schatten van het huis des HEEREN en de
schatten van het huis des konings weg; hij nam alles weg; hij nam ook al
de gouden schilden weg, die Salomo gemaakt had.

<span id="an_12:10">12:10</span> En de koning Rehabeam maakte, in plaats
van die, koperen schilden; en hij beval die onder de hand van de
oversten der trawanten, die de deur van het huis des konings bewaarden.

<span id="an_12:11">12:11</span> En het geschiedde, zo wanneer de koning
in het huis des HEEREN ging, dat de trawanten kwamen, en die droegen, en
die wederbrachten in der trawanten wachtkamer.

<span id="an_12:12">12:12</span> En als hij zich verootmoedigde, keerde
de toorn des HEEREN van hem af, opdat Hij hem niet ten uiterste toe
verdierf; ook waren in Juda nog goede dingen.

<span id="an_12:13">12:13</span> Zo versterkte zich de koning Rehabeam
in Jeruzalem, en regeerde; want Rehabeam was een en veertig jaren oud,
als hij koning werd, en hij regeerde zeventien jaren in Jeruzalem, de
stad, die de HEERE uit alle stammen van Israel verkoren had, om Zijn
Naam daar te zetten; en de naam zijner moeder was Naama, een
Ammonietische.

<span id="an_12:14">12:14</span> En hij deed dat kwaad was, dewijl hij
zijn hart niet richtte, om den HEERE te zoeken.

<span id="an_12:15">12:15</span> De geschiedenissen nu van Rehabeam, de
eerste en de laatste, zijn die niet geschreven in de woorden van Semaja,
den profeet, en Iddo, den ziener, verhalende de geslachtsregisteren;
daartoe de krijgen van Rehabeam en Jerobeam in al hun dagen?

<span id="an_12:16">12:16</span> En Rehabeam ontsliep met zijn vaderen,
en werd begraven in de stad Davids; en zijn zoon Abia werd koning in
zijn plaats.

<span id="an_13:1">13:1</span> In het achttiende jaar van den koning
Jerobeam, zo werd Abia koning over Juda.

<span id="an_13:2">13:2</span> Hij regeerde drie jaren te Jeruzalem; en
de naam zijner moeder was Michaja, de dochter van Uriel, van Gibea; en
er was krijg tussen Abia en tussen Jerobeam.

<span id="an_13:3">13:3</span> En Abia bond den strijd aan met een heir
van strijdbare helden, vierhonderd duizend uitgelezen mannen; en
Jerobeam stelde tegen hem de slagorde, met achthonderd duizend
uitgelezen mannen, kloeke helden.

<span id="an_13:4">13:4</span> En Abia maakte zich op van boven den berg
Zemaraim, dewelke is in het gebergte van Efraim; en hij zeide: Hoort mij
toe, Jerobeam, en gans Israel!

<span id="an_13:5">13:5</span> Staat het u niet toe te weten, dat de
HEERE, de God Israels, het koninkrijk over Israel aan David gegeven
heeft, tot in eeuwigheid, hem en zijn zonen, met een zoutverbond?

<span id="an_13:6">13:6</span> Evenwel is Jerobeam, de zoon van Nebat,
de knecht van Salomo, den zoon van David, opgestaan, en heeft
gerebelleerd tegen zijn heer.

<span id="an_13:7">13:7</span> Daartoe hebben zich ijdele mannen,
kinderen Belials, tot hem vergaderd, en hebben zich sterk gemaakt tegen
Rehabeam, den zoon van Salomo, als Rehabeam jong was en teder van hart,
dat hij zich tegen hen niet kon versterken.

<span id="an_13:8">13:8</span> En nu, gij denkt u te versterken tegen
het koninkrijk des HEEREN, hetwelk in de hand is der zonen van David;
gij zijt wel een grote menigte, maar gij hebt gouden kalveren bij u, die
u Jerobeam tot goden gemaakt heeft.

<span id="an_13:9">13:9</span> Hebt gij niet de priesteren des HEEREN,
de zonen van Aaron, en de Levieten uitgedreven, en hebt u priesteren
gemaakt, gelijk de volken der landen? Een iegelijk, die komt om zijn
hand te vullen met een jong rund en zeven rammen, die wordt priester
dergenen, die geen goden zijn.

<span id="an_13:10">13:10</span> Maar ons aangaande, de HEERE is onze
God, en wij hebben Hem niet verlaten; en de priesters, die den HEERE
dienen, zijn de zonen van Aaron, en de Levieten zijn in het werk.

<span id="an_13:11">13:11</span> En zij steken aan voor den HEERE
brandofferen, op elken morgen en op elken avond, ook reukwerk van
welriekende specerijen, nevens de toerichting des broods op de reine
tafel, en den gouden kandelaar en zijn lampen, om die op elken avond te
doen branden; want wij nemen waar de wacht des HEEREN, onzes Gods; maar
gij hebt Hem verlaten.

<span id="an_13:12">13:12</span> Daarom ziet, God is met ons aan de
spitse, en Zijn priesteren met de trompetten des geklanks, om tegen u
alarmgeklank te maken; o kinderen Israels, strijdt niet tegen den HEERE,
den God uwer vaderen, want gij zult geen voorspoed hebben.

<span id="an_13:13">13:13</span> Maar Jerobeam deed een achterlage
omwenden, om van achter hen te komen; zo waren zij voor het aangezicht
van Juda, en de achterlage was achter hen.

<span id="an_13:14">13:14</span> Toen nu Juda omzag, ziet, zo hadden zij
den strijd voor en achter; en zij riepen tot den HEERE, en de priesters
trompetten met de trompetten.

<span id="an_13:15">13:15</span> En de mannen van Juda maakten een
alarmgeschrei; en het geschiedde, als de mannen van Juda een
alarmgeschrei maakten, dat God Jerobeam en het ganse Israel sloeg voor
Abia en Juda.

<span id="an_13:16">13:16</span> En de kinderen Israels vloden voor het
aangezicht van Juda; en God gaf hen in hun hand.

<span id="an_13:17">13:17</span> Abia dan, en zijn volk, sloeg hen met
een groten slag; want uit Israel vielen verslagen vijfhonderd duizend
uitgelezen mannen.

<span id="an_13:18">13:18</span> Alzo werden de kinderen Israels
vernederd te dier tijd; maar de kinderen van Juda werden machtig, dewijl
zij op den HEERE, hunner vaderen God, gesteund hadden.

<span id="an_13:19">13:19</span> En Abia jaagde Jerobeam achterna, en
nam van hem de steden, Beth-El met haar onderhorige plaatsen, en Jesana
met haar onderhorige plaatsen, en Efron met haar onderhorige plaatsen.

<span id="an_13:20">13:20</span> En Jerobeam behield geen kracht meer in
de dagen van Abia; maar de HEERE sloeg hem, dat hij stierf.

<span id="an_13:21">13:21</span> Zo versterkte zich Abia; en hij nam
zich veertien vrouwen, en gewon twee en twintig zonen en zestien
dochteren.

<span id="an_13:22">13:22</span> Het overige nu der geschiedenissen van
Abia, zo zijn wegen als zijn woorden, zijn beschreven in de historie van
den profeet Iddo.

<span id="an_14:1">14:1</span> Zo ontsliep Abia met zijn vaderen, en zij
begroeven hem in de stad Davids, en zijn zoon Asa werd koning in zijn
plaats. In zijn dagen was het land tien jaren stil.

<span id="an_14:2">14:2</span> En Asa deed dat goed en dat recht was in
de ogen des HEEREN, zijns Gods.

<span id="an_14:3">14:3</span> Want hij nam de altaren der vreemden, en
de hoogten weg, en brak de opgerichte beelden, en hieuw de bossen af.

<span id="an_14:4">14:4</span> En hij zeide tot Juda, dat zij den HEERE,
den God hunner vaderen, zoeken, en dat zij de wet en het gebod doen
zouden.

<span id="an_14:5">14:5</span> Hij nam ook weg uit alle steden van Juda
de hoogten en de zonnebeelden; en het koninkrijk was voor hem stil.

<span id="an_14:6">14:6</span> Daartoe bouwde hij vaste steden in Juda;
want het land was stil, en er was geen oorlog in die jaren tegen hem,
dewijl de HEERE hem rust gaf.

<span id="an_14:7">14:7</span> Want hij zeide tot Juda: Laat ons deze
steden bouwen, en muren daarom trekken, en torens, deuren en grendelen,
terwijl het land nog is voor ons aangezicht; want wij hebben den HEERE,
onzen God, gezocht, wij hebben Hem gezocht, en Hij heeft ons rondom
henen rust gegeven. Zo bouwden zij en hadden voorspoed.

<span id="an_14:8">14:8</span> Asa nu had een heir van driehonderd
duizend uit Juda, rondas en spies dragende, en tweehonderd en tachtig
duizend uit Benjamin, het schild dragende en den boog spannende; al
dezen waren kloeke helden.

<span id="an_14:9">14:9</span> En Zerah, de Moor, kwam tegen hen uit,
met een heir van duizend maal duizend, en driehonderd wagenen; en hij
kwam tot Maresa toe.

<span id="an_14:10">14:10</span> Toen toog Asa tegen hem uit; en zij
stelden de slagorde in het dal Zefatha bij Maresa.

<span id="an_14:11">14:11</span> En Asa riep tot den HEERE, zijn God, en
zeide: HEERE, het is niets bij U, te helpen hetzij den machtige, hetzij
den krachteloze; help ons, o HEERE, onze God! Want wij steunen op U, en
in Uw Naam zijn wij gekomen tegen deze menigte; o HEERE! Gij zijt onze
God; laat den sterfelijken mens tegen U niets vermogen.

<span id="an_14:12">14:12</span> En de HEERE plaagde de Moren voor Asa
en voor Juda; en de Moren vloden.

<span id="an_14:13">14:13</span> Asa nu en het volk, dat met hem was,
jaagden hen na tot Gerar toe; en zo velen vielen er van de Moren, dat er
voor hen geen hervatting was; want zij waren verbroken voor den HEERE en
voor Zijn leger; en zij droegen zeer veel roofs daarvan.

<span id="an_14:14">14:14</span> En zij sloegen alle steden rondom
Gerar; want de verschrikking des HEEREN was over hen; en zij beroofden
al de steden, omdat veel roofs in dezelve was.

<span id="an_14:15">14:15</span> En zij sloegen ook de tenten van het
vee, en voerden weg schapen in menigte, en kemelen; en kwamen weder te
Jeruzalem.

<span id="an_15:1">15:1</span> Toen kwam de Geest Gods op Azaria, den
zoon van Oded.

<span id="an_15:2">15:2</span> En hij ging uit, Asa tegen, en hij zeide
tot hem: Hoort mij, Asa, en gans Juda, en Benjamin! De HEERE is met
ulieden, terwijl gij met Hem zijt; en zo gij Hem zoekt, Hij zal van u
gevonden worden; maar zo gij Hem verlaat, Hij zal u verlaten.

<span id="an_15:3">15:3</span> Israel nu is vele dagen geweest zonder
den waren God, en zonder een lerenden priester, en zonder de wet.

<span id="an_15:4">15:4</span> Maar als zij zich in hun nood bekeerden
tot den HEERE, den God Israels, en Hem zochten, zo werd Hij van hen
gevonden.

<span id="an_15:5">15:5</span> En in die tijden was er geen vrede voor
dengene, die uitging, en dengene, die inkwam; maar vele beroerten waren
over al de inwoners van die landen;

<span id="an_15:6">15:6</span> Dat volk tegen volk, en stad tegen stad
in stukken gestoten werden; want God had hen met allen angst verschrikt.

<span id="an_15:7">15:7</span> Daarom weest gij sterk, en laat uw handen
niet verslappen; want er is loon naar uw werk.

<span id="an_15:8">15:8</span> Als nu Asa deze woorden hoorde, en de
profetie van den profeet Oded, sterkte hij zich, en hij deed weg de
verfoeiselen uit het ganse land van Juda en Benjamin, en uit de steden,
die hij van het gebergte van Efraim genomen had, en vernieuwde het
altaar des HEEREN, dat voor het voorhuis des HEEREN was.

<span id="an_15:9">15:9</span> En hij vergaderde het ganse Juda en
Benjamin, en de vreemdelingen met hen uit Efraim, en Manasse, en uit
Simeon; want uit Israel vielen zij tot hem in menigte, als zij zagen,
dat de HEERE, zijn God, met hem was.

<span id="an_15:10">15:10</span> En zij vergaderden zich te Jeruzalem,
in de derde maand, in het vijftiende jaar van het koninkrijk van Asa.

<span id="an_15:11">15:11</span> En zij offerden den HEERE ten zelfden
dage van den roof, dien zij gebracht hadden, zevenhonderd runderen en
zeven duizend schapen.

<span id="an_15:12">15:12</span> En zij traden in een verbond, dat zij
den HEERE, den God hunner vaderen, zoeken zouden met hun ganse hart en
met hun ganse ziel.

<span id="an_15:13">15:13</span> En al wie den HEERE, den God Israels,
niet zou zoeken, zou gedood worden, van den kleine tot den grote, en van
den man tot de vrouw toe.

<span id="an_15:14">15:14</span> En zij zwoeren den HEERE met luider
stem en met gejuich, desgelijks met trompetten en met bazuinen.

<span id="an_15:15">15:15</span> En gans Juda was verblijd over dezen
eed; want zij hadden met hun ganse hart gezworen, en met hun gansen wil
Hem gezocht; en Hij werd van hen gevonden, en de HEERE gaf hun rust
rondom henen.

<span id="an_15:16">15:16</span> Aangaande ook Maacha, de moeder van den
koning Asa, hij zette haar af, dat zij geen koningin ware, omdat zij een
afgrijselijken afgod in een bos gemaakt had; ook roeide Asa haar
afgrijselijken afgod uit, en verbrijzelde en verbrandde hem aan de beek
Kidron.

<span id="an_15:17">15:17</span> De hoogten werden wel niet weggenomen
uit Israel, het hart van Asa nochtans was volkomen al zijn dagen.

<span id="an_15:18">15:18</span> En hij bracht in het huis Gods de
geheiligde dingen zijns vaders, en zijn geheiligde dingen, zilver en
goud, en vaten.

<span id="an_15:19">15:19</span> En er was geen oorlog tot in het vijf
en dertigste jaar van het koninkrijk van Asa.

<span id="an_16:1">16:1</span> In het zes en dertigste jaar van het
koninkrijk van Asa, toog Baesa, de koning van Israel, op tegen Juda, en
bouwde Rama, opdat hij niemand toeliet uit te gaan en in te komen tot
Asa, den koning van Juda.

<span id="an_16:2">16:2</span> Toen bracht Asa het zilver en het goud
voort, uit de schatten van het huis des HEEREN en van het huis des
konings, en zond tot Benhadad, den koning van Syrie, die te Damaskus
woonde, zeggende:

<span id="an_16:3">16:3</span> Er is een verbond tussen mij en tussen u,
en tussen mijn vader en tussen uw vader; zie, ik zend u zilver en goud,
ga heen, maak uw verbond te niet met Baesa, den koning van Israel, dat
hij van tegen mij aftrekke.

<span id="an_16:4">16:4</span> En Benhadad hoorde naar den koning Asa,
en zond de oversten der heiren, die hij had, tegen de steden van Israel,
en zij sloegen Ijon, en Dan, en Abel-Maim, en alle schatsteden van
Nafthali.

<span id="an_16:5">16:5</span> En het geschiedde, als Baesa zulks
hoorde, dat hij afliet van Rama te bouwen, en zijn werk staakte.

<span id="an_16:6">16:6</span> Toen nam de koning Asa gans Juda, en zij
droegen weg de stenen van Rama, en het hout daarvan, waarmede Baesa
gebouwd had; en hij bouwde daarmede Geba en Mizpa.

<span id="an_16:7">16:7</span> En in denzelfden tijd kwam de ziener
Hanani tot Asa, den koning van Juda, en hij zeide tot hem: Omdat gij
gesteund hebt op den koning van Syrie, en niet gesteund hebt op den
HEERE, uw God, daarom is het heir des konings van Syrie uit uw hand
ontkomen.

<span id="an_16:8">16:8</span> Waren niet de Moren en de Libiers een
groot heir met zeer veel wagenen en ruiteren? Toen gij nochtans op den
HEERE steundet, heeft Hij hen in uw hand gegeven.

<span id="an_16:9">16:9</span> Want den HEERE aangaande, Zijn ogen
doorlopen de ganse aarde, om Zich sterk te bewijzen aan degenen, welker
hart volkomen is tot Hem; gij hebt hierin zottelijk gedaan; want van nu
af zullen oorlogen tegen u zijn.

<span id="an_16:10">16:10</span> Doch Asa werd toornig tegen den ziener,
en leidde hem in het gevangenhuis; want hij was hierover tegen hem
ontsteld; daartoe onderdrukte Asa enigen uit het volk ter zelfder tijd.

<span id="an_16:11">16:11</span> En ziet, de geschiedenissen van Asa, de
eerste met de laatste, ziet, zij zijn beschreven in het boek der
koningen van Juda en Israel.

<span id="an_16:12">16:12</span> Asa nu werd, in het negen en dertigste
jaar van zijn koninkrijk, krank aan zijn voeten; tot op het hoogste toe
was zijn krankheid; daartoe ook zocht hij den HEERE niet in zijn
krankheid, maar de medicijnmeesters.

<span id="an_16:13">16:13</span> Alzo ontsliep Asa met zijn vaderen; en
hij stierf in het een en veertigste jaar zijner regering.

<span id="an_16:14">16:14</span> En zij begroeven hem in zijn graf, dat
hij voor zich gegraven had in de stad Davids, en legden hem op het bed,
hetwelk hij gevuld had met specerijen, en dat van verscheidene soorten,
naar apothekerskunst toebereid; en zij brandden over hem een ganse grote
branding.

<span id="an_17:1">17:1</span> En zijn zoon Josafat werd koning in zijn
plaats, en hij sterkte zich tegen Israel.

<span id="an_17:2">17:2</span> En hij legde krijgsvolk in alle vaste
steden van Juda, en legde bezettingen in het land van Juda, en in de
steden van Efraim, die zijn vader Asa ingenomen had.

<span id="an_17:3">17:3</span> En de HEERE was met Josafat; want hij
wandelde in de vorige wegen zijns vaders Davids, en zocht de Baals niet.

<span id="an_17:4">17:4</span> Maar hij zocht den God zijns vaders, en
wandelde in Zijn geboden, en niet naar het doen van Israel.

<span id="an_17:5">17:5</span> En de HEERE bevestigde het koninkrijk in
zijn hand, en gans Juda gaf Josafat geschenken; en hij had rijkdom en
eer in menigte.

<span id="an_17:6">17:6</span> En zijn hart verhief zich in de wegen des
HEEREN; en hij nam verder de hoogten en de bossen uit Juda weg.

<span id="an_17:7">17:7</span> In het derde jaar nu zijner regering zond
hij tot zijn vorsten, tot Ben-chail, en tot Obadja, en tot Zecharja, en
tot Nathaneel, en tot Michaja, opdat men zou leren in de steden van
Juda.

<span id="an_17:8">17:8</span> En met hen de Levieten, Semaja en
Nethanja, en Zebadja, en Asael, en Semiramoth, en Jonathan, en Adonia,
en Tobia, en Tob-Adonia de Levieten, en met hen de priesters Elisama en
Joram.

<span id="an_17:9">17:9</span> En zij leerden in Juda, en het wetboek
des HEEREN was bij hen; en zij gingen rondom in alle steden van Juda, en
leerden onder het volk.

<span id="an_17:10">17:10</span> En een verschrikking des HEEREN werd
over alle koninkrijken der landen, die rondom Juda waren, dat zij niet
krijgden tegen Josafat.

<span id="an_17:11">17:11</span> En van de Filistijnen brachten zij
Josafat geschenken met het opgelegde geld; ook brachten hem de Arabieren
klein vee, zeven duizend en zevenhonderd rammen, en zeven duizend en
zevenhonderd bokken.

<span id="an_17:12">17:12</span> Alzo nam Josafat toe, en werd ten
hoogste groot; daartoe bouwde hij in Juda burchten en schatsteden.

<span id="an_17:13">17:13</span> En hij had veel werks in de steden van
Juda, en krijgslieden, kloeke helden in Jeruzalem.

<span id="an_17:14">17:14</span> Dit nu is hun telling, naar de huizen
hunner vaderen. In Juda waren oversten der duizenden: Adna de overste,
en met hem waren driehonderd duizend kloeke helden.

<span id="an_17:15">17:15</span> Naast hem nu was de overste Johanan; en
met hem waren tweehonderd tachtig duizend;

<span id="an_17:16">17:16</span> En naast hem was Amasia, de zoon van
Zichri, die zich vrijwillig den HEERE overgegeven had; en met hem waren
tweehonderd duizend kloeke helden.

<span id="an_17:17">17:17</span> En uit Benjamin was Eljada, een kloek
held; en met hem tweehonderd duizend, die met boog en schild gewapend
waren.

<span id="an_17:18">17:18</span> En naast hem was Jozabad; en met hem
waren honderd en tachtig duizend, ten krijge toegerust.

<span id="an_17:19">17:19</span> Dezen waren in den dienst des konings;
behalve degenen, die de koning in de vaste steden door gans Juda gezet
had.

<span id="an_18:1">18:1</span> Josafat nu had rijkdom en eer in
overvloed; en hij verzwagerde zich aan Achab.

<span id="an_18:2">18:2</span> En ten einde van enige jaren toog hij af
tot Achab naar Samaria; en Achab slachtte schapen en runderen voor hem
in menigte, en voor het volk, dat met hem was; en hij porde hem aan, om
op te trekken naar Ramoth in Gilead.

<span id="an_18:3">18:3</span> Want Achab, de koning van Israel, zeide
tot Josafat, den koning van Juda: Zult gij met mij gaan naar Ramoth in
Gilead? En hij zeide tot hem: Zo zal ik zijn, gelijk gij zijt, en gelijk
uw volk is, zal mijn volk zijn, en wij zullen met u zijn in dezen krijg.

<span id="an_18:4">18:4</span> Verder zeide Josafat tot den koning van
Israel: Vraag toch als heden naar het woord des HEEREN.

<span id="an_18:5">18:5</span> Toen vergaderde de koning van Israel de
profeten, vierhonderd mannen, en hij zeide tot hen: Zullen wij tegen
Ramoth in Gilead ten strijde trekken, of zal ik het nalaten? En zij
zeiden: Trek op, want God zal hen in de hand des konings geven.

<span id="an_18:6">18:6</span> Maar Josafat zeide: Is hier niet nog een
profeet des HEEREN, dat wij van hem vragen mochten?

<span id="an_18:7">18:7</span> Toen zeide de koning van Israel tot
Josafat: Er is nog een man, om door hem den HEERE te vragen; maar ik
haat hem, want hij profeteert over mij niets goeds, maar altijd kwaad;
deze is Micha, de zoon van Jimla. En Josafat zeide: de koning zegge niet
alzo.

<span id="an_18:8">18:8</span> Toen riep de koning van Israel een
kamerling, en hij zeide: Haal haastelijk Micha, den zoon van Jimla.

<span id="an_18:9">18:9</span> De koning van Israel nu en Josafat, de
koning van Juda, zaten elk op zijn troon, bekleed met hun klederen, en
zij zaten op het plein, aan de deur der poort van Samaria; en al de
profeten profeteerden in hun tegenwoordigheid.

<span id="an_18:10">18:10</span> En Zedekia, de zoon van Kenaana, had
zich ijzeren hoornen gemaakt, en hij zeide: Zo zegt de HEERE: Met deze
zult gij de Syriers stoten, totdat gij hen gans verdaan zult hebben.

<span id="an_18:11">18:11</span> En al de profeten profeteerden alzo,
zeggende: Trek op naar Ramoth in Gilead, en gij zult voorspoedig zijn,
want de HEERE zal hen in de hand des konings geven.

<span id="an_18:12">18:12</span> De bode nu, die heengegaan was, om
Micha te roepen, sprak tot hem, zeggende: Zie, de woorden der profeten
zijn, uit een mond, goed tot den koning; dat nu toch uw woord zij,
gelijk als van een uit hen, en spreek het goede.

<span id="an_18:13">18:13</span> Doch Micha zeide: Zo waarachtig als de
HEERE leeft, hetgeen mijn God zeggen zal, dat zal ik spreken!

<span id="an_18:14">18:14</span> Als hij tot den koning gekomen was, zo
zeide de koning tot hem: Micha, zullen wij naar Ramoth in Gilead ten
strijde trekken, of zal ik het nalaten? En hij zeide: Trekt op, en
gijlieden zult voorspoedig zijn, want zij zullen in uw hand gegeven
worden.

<span id="an_18:15">18:15</span> En de koning zeide tot hem: Tot hoevele
reizen zal ik u bezweren, opdat gij tot mij niet spreekt, dan de
waarheid, in den Naam des HEEREN?

<span id="an_18:16">18:16</span> En hij zeide: Ik zag het ganse Israel
verstrooid op de bergen, gelijk schapen, die geen herder hebben; en de
HEERE zeide: Dezen hebben geen heer; een iegelijk kere weder naar zijn
huis in vrede.

<span id="an_18:17">18:17</span> Toen zeide de koning van Israel tot
Josafat: Heb ik tot u niet gezegd: Hij zal over mij niets goeds, maar
kwaad profeteren?

<span id="an_18:18">18:18</span> Verder zeide hij: Daarom hoort het
woord des HEEREN: Ik zag den HEERE, zittende op Zijn troon, en al het
hemelse heir, staande aan Zijn rechter hand en Zijn linkerhand.

<span id="an_18:19">18:19</span> En de HEERE zeide: Wie zal Achab, den
koning van Israel, overreden, dat hij optrekke, en valle te Ramoth in
Gilead? Daarna zeide Hij: Deze zegt aldus, en die zegt alzo.

<span id="an_18:20">18:20</span> Toen kwam een geest voort, en stond
voor het aangezicht des HEEREN, en zeide: Ik zal hem overreden. En de
HEERE zeide tot hem: Waarmede?

<span id="an_18:21">18:21</span> En Hij zeide: Ik zal uitgaan, en een
leugengeest zijn in den mond van al zijn profeten. En Hij zeide: Gij
zult overreden, en zult ook vermogen; ga uit, en doe alzo.

<span id="an_18:22">18:22</span> Nu dan, zie, de HEERE heeft een
leugengeest in den mond van deze uw profeten gegeven, en de HEERE heeft
kwaad over u gesproken.

<span id="an_18:23">18:23</span> Toen trad Zedekia, de zoon van Kenaana,
toe, en sloeg Micha op het kinnebakken, en hij zeide: Door wat weg is de
Geest des HEEREN van mij doorgegaan, om u aan te spreken?

<span id="an_18:24">18:24</span> En Micha zeide: Zie, gij zult het zien
aan dienzelfden dag, als gij zult gaan van kamer in kamer, om u te
versteken.

<span id="an_18:25">18:25</span> De koning van Israel nu zeide: Neemt
Micha, en brengt hem weder tot Amon, den overste der stad, en tot Joas,
den zoon des konings;

<span id="an_18:26">18:26</span> En gijlieden zult zeggen: Zo zegt de
koning: Zet dezen in het gevangenhuis, en spijst hem met brood der
bedruktheid, en met water der bedruktheid, totdat ik met vrede wederkom.

<span id="an_18:27">18:27</span> En Micha zeide: Indien gij enigszins
met vrede wederkomt, zo heeft de HEERE door mij niet gesproken. Verder
zeide hij: Hoort, gij volken altegaar!

<span id="an_18:28">18:28</span> Alzo toog de koning van Israel, en
Josafat, de koning van Juda, op naar Ramoth in Gilead.

<span id="an_18:29">18:29</span> En de koning van Israel zeide tot
Josafat: Als ik mij versteld heb, zal ik in den strijd komen; maar gij,
trek uw klederen aan. Alzo verstelde zich de koning van Israel, en zij
kwamen in den strijd.

<span id="an_18:30">18:30</span> De koning nu van Syrie had geboden aan
de oversten der wagens, die hij had, zeggende: Gijlieden zult niet
strijden tegen kleinen noch groten, maar tegen den koning van Israel
alleen.

<span id="an_18:31">18:31</span> Het geschiedde dan, als de oversten der
wagenen Josafat zagen, dat zij zeiden: Die is de koning van Israel; en
zij togen rondom hem, om te strijden; maar Josafat riep, en de HEERE
hielp hem, en God wendde hen van hem af.

<span id="an_18:32">18:32</span> Want het geschiedde, als de oversten
der wagenen zagen, dat het de koning van Israel niet was, dat zij van
achter hem afkeerden.

<span id="an_18:33">18:33</span> Toen spande een man den boog in zijn
eenvoudigheid, en schoot den koning van Israel tussen de gespen en
tussen het pantsier. Toen zeide hij tot den voerman: Keer uw hand en
voer mij uit het leger, want ik ben verwond.

<span id="an_18:34">18:34</span> En de strijd nam op dien dag toe, en de
koning van Israel deed zich met den wagen staande houden tegenover de
Syriers, tot den avond toe; en hij stierf ter tijd, als de zon
onderging.

<span id="an_19:1">19:1</span> En Josafat, de koning van Juda, keerde
met vrede weder naar zijn huis te Jeruzalem.

<span id="an_19:2">19:2</span> En Jehu, de zoon van Hanani, de ziener,
ging uit, hem tegen, en zeide tot den koning Josafat: Zoudt gij den
goddeloze helpen, en die den HEERE haten, liefhebben? Nu is daarom over
u van het aangezicht des HEEREN grote toornigheid.

<span id="an_19:3">19:3</span> Evenwel goede dingen zijn bij u gevonden;
want gij hebt de bossen uit het land weggedaan, en uw hart gericht om
God te zoeken.

<span id="an_19:4">19:4</span> Josafat nu woonde in Jeruzalem; en hij
toog wederom uit door het volk, van Ber-seba af tot het gebergte van
Efraim toe, en deed hen wederkeren tot den HEERE, hunner vaderen God.

<span id="an_19:5">19:5</span> En hij stelde richters in het land, in
alle vaste steden van Juda, van stad tot stad.

<span id="an_19:6">19:6</span> En hij zeide tot de richters: Ziet wat
gij doet, want gij houdt het gericht niet den mens, maar den HEERE; en
Hij is bij u in de zaak van het gericht.

<span id="an_19:7">19:7</span> Nu dan, de verschrikking des HEEREN zij
op ulieden; neemt waar, en doet het; want bij den HEERE, onzen God, is
geen onrecht, noch aanneming van personen, noch ontvanging van
geschenken.

<span id="an_19:8">19:8</span> Daartoe stelde Josafat ook te Jeruzalem
enige van de Levieten, en van de priesteren, en van de hoofden der
vaderen van Israel, over het gericht des HEEREN, en over
rechtsgeschillen, als zij weder te Jeruzalem gekomen waren.

<span id="an_19:9">19:9</span> En hij gebood hun, zeggende: Doet alzo in
de vreze des HEEREN, met getrouwheid en met een volkomen hart.

<span id="an_19:10">19:10</span> En in alle geschil, hetwelk van uw
broederen, die in hun steden wonen, tot u zal komen, tussen bloed en
bloed, tussen wet en gebod, en inzettingen en rechten, zo vermaant hen,
dat zij niet schuldig worden aan den HEERE, en een grote toornigheid
over u en over uw broederen zij; doet alzo, en gij zult niet schuldig
worden.

<span id="an_19:11">19:11</span> En ziet, Amarja, den hoofdpriester, is
over u in alle zaak des HEEREN; en Zebadja, de zoon van Ismael, de vorst
van het huis van Juda, in alle zaak des konings; ook zijn de ambtlieden,
de Levieten, voor uw aangezicht; weest sterk en doet het, en de HEERE
zal met den goede zijn.

<span id="an_20:1">20:1</span> Het geschiedde nu na dezen, dat de
kinderen Moabs, en de kinderen Ammons, en het hen anderen benevens de
Ammonieten, kwamen tegen Josafat ten strijde.

<span id="an_20:2">20:2</span> Toen kwamen er, die Josafat boodschapten,
zeggende: Daar komt een grote menigte tegen u van gene zijde der zee,
uit Syrie, en zie, zij zijn te Hazezon-Thamar, hetwelk is Engedi.

<span id="an_20:3">20:3</span> Josafat nu vreesde, en stelde zijn
aangezicht, om den HEERE te zoeken; en hij riep een vasten uit in gans
Juda.

<span id="an_20:4">20:4</span> En Juda werd vergaderd, om van den HEERE
hulp te zoeken; ook kwamen zij uit alle steden van Juda, om den HEERE te
zoeken.

<span id="an_20:5">20:5</span> En Josafat stond in de gemeente van Juda
en Jeruzalem, in het huis des HEEREN, voor het nieuwe voorhof.

<span id="an_20:6">20:6</span> En hij zeide: O, HEERE, God onzer
vaderen, zijt Gij niet de God in den hemel? Ja, Gij zijt de Heerser over
alle koninkrijken der heidenen; en in Uw hand is kracht en sterkte,
zodat niemand zich tegen U stellen kan.

<span id="an_20:7">20:7</span> Hebt Gij niet, onze God, de inwoners
dezes lands van voor het aangezicht van Uw volk Israel verdreven, en dat
aan het zaad van Abraham, Uw liefhebber, tot in eeuwigheid gegeven?

<span id="an_20:8">20:8</span> Zij nu hebben daarin gewoond, en zij
hebben U daarin een heiligdom gebouwd voor Uw Naam, zeggende:

<span id="an_20:9">20:9</span> Indien over ons enig kwaad komt, het
zwaard des oordeels, of pestilentie, of honger, wij zullen voor dit
huis, en voor Uw aangezicht staan, dewijl Uw Naam in dit huis is; en wij
zullen uit onze benauwdheid tot U roepen, en Gij zult verhoren en
verlossen.

<span id="an_20:10">20:10</span> En nu, zie de kinderen Ammons, en Moab,
en die van het gebergte Seir, door dewelken Gij Israel niet toeliet te
trekken, als zij uit Egypteland togen, maar zij weken van hen, en
verdelgden hen niet;

<span id="an_20:11">20:11</span> Zie dan, zij vergelden het ons, komende
om ons uit Uw erve, die Gij ons te erven gegeven hebt, te verdrijven.

<span id="an_20:12">20:12</span> O, onze God, zult Gij geen recht tegen
hen oefenen? want in ons is geen kracht tegen deze grote menigte, die
tegen ons komt, en wij weten niet, wat wij doen zullen; maar onze ogen
zijn op U.

<span id="an_20:13">20:13</span> En gans Juda stond voor het aangezicht
des HEEREN, ook hun kinderkens, hun vrouwen en hun zonen.

<span id="an_20:14">20:14</span> Toen kwam de Geest des HEEREN in het
midden der gemeente, op Jahaziel, den zoon van Zecharja, den zoon van
Benaja, den zoon van Jehiel, den zoon van Matthanja, den Leviet, uit de
zonen van Asaf;

<span id="an_20:15">20:15</span> En hij zeide: Merkt op, geheel Juda, en
gij, inwoners van Jeruzalem, en gij, koning Josafat! Alzo zegt de HEERE
tot ulieden: Vreest gijlieden niet, en wordt niet ontzet vanwege deze
grote menigte; want de strijd is niet uwe, maar Gods.

<span id="an_20:16">20:16</span> Trekt morgen tot hen af; ziet, zij
komen op bij den opgang van Ziz; en gij zult hen vinden in het einde des
dals, voor aan de woestijn van Jeruel.

<span id="an_20:17">20:17</span> Gij zult in dezen strijd niet te
strijden hebben; stelt uzelven, staat en ziet het heil des HEEREN met u,
o Juda en Jeruzalem! Vreest niet, en ontzet u niet, gaat morgen uit, hun
tegen, want de HEERE zal met u wezen.

<span id="an_20:18">20:18</span> Toen neigde zich Josafat met het
aangezicht ter aarde; en gans Juda en de inwoners van Jeruzalem vielen
neder voor het aangezicht des HEEREN, aanbiddende den HEERE.

<span id="an_20:19">20:19</span> En de Levieten uit de kinderen der
Kahathieten, en uit de kinderen der Korahieten, stonden op, om den
HEERE, den God Israels, met luider stem ten hoogste te prijzen.

<span id="an_20:20">20:20</span> En zij maakten zich des morgens vroeg
op, en togen uit naar de woestijn van Thekoa; en als zij uittogen, stond
Josafat en zeide: Hoort mij, o Juda, en gij, inwoners van Jeruzalem!
Gelooft in den HEERE, uw God, zo zult gij bevestigd worden; gelooft aan
Zijn profeten, en gij zult voorspoedig zijn.

<span id="an_20:21">20:21</span> Hij nu beraadslaagde zich met het volk,
en hij stelde den HEERE zangers, die de heilige Majesteit prijzen
zouden, voor de toegerusten uitgaande en zeggende: Looft den HEERE, want
Zijn goedertierenheid is tot in eeuwigheid!

<span id="an_20:22">20:22</span> Ter tijd nu, als aanhieven met een
vreugdegeroep en lofzang, stelde de HEERE achterlagen tegen de kinderen
Ammons, Moab, en die van het gebergte Seir, die tegen Juda gekomen
waren; en zij werden geslagen.

<span id="an_20:23">20:23</span> Want de kinderen Ammons en Moab stonden
op tegen de inwoners van het gebergte Seir, om te verbannen en te
verdelgen; en als zij met de inwoners van Seir een einde gemaakt hadden,
hielpen zij de een den ander ten verderve.

<span id="an_20:24">20:24</span> Als nu Juda tot den wachttoren in de
woestijn gekomen was, wendden zij zich naar de menigte; en ziet, het
waren dode lichamen, liggende op de aarde, en niemand was ontkomen.

<span id="an_20:25">20:25</span> Josafat nu en zijn volk kwamen, om hun
buit te roven, en zij vonden bij hen in menigte, zowel have en dode
lichamen, als kostelijk gereedschap, en namen voor zich weg, totdat zij
niet meer dragen konden; en zij roofden den buit drie dagen, want dies
was veel.

<span id="an_20:26">20:26</span> En op den vierden dag vergaderden zij
zich in het dal van Beracha, want daar loofden zij den HEERE; daarom
noemden zij den naam dierzelver plaats het dal van Beracha, tot op dezen
dag.

<span id="an_20:27">20:27</span> Daarna keerden alle mannen van Juda en
Jeruzalem weder, en Josafat in de voorspitse van hen, om wederom met
blijdschap tot Jeruzalem te komen; want de HEERE had hen verblijd over
hun vijanden.

<span id="an_20:28">20:28</span> En zij kwamen te Jeruzalem, met luiten,
en met harpen, en met trompetten, tot het huis des HEEREN.

<span id="an_20:29">20:29</span> En er werd een verschrikking Gods over
alle koninkrijken dier landen, als zij hoorden, dat de HEERE tegen de
vijanden van Israel gestreden had.

<span id="an_20:30">20:30</span> Alzo was het koninkrijk van Josafat
stil; en zijn God gaf hem rust rondom henen.

<span id="an_20:31">20:31</span> Zo regeerde Josafat over Juda; hij was
vijf en dertig jaren oud, als hij koning werd, en hij regeerde vijf en
twintig jaren te Jeruzalem; en de naam zijner moeder was Azuba, een
dochter van Silhi.

<span id="an_20:32">20:32</span> En hij wandelde in den weg van zijn
vader Asa, en hij week daarvan niet af, doende dat recht was in de ogen
des HEEREN.

<span id="an_20:33">20:33</span> Evenwel werden de hoogten niet
weggenomen; want het volk had nog zijn hart niet geschikt tot den God
zijner vaderen.

<span id="an_20:34">20:34</span> Het overige nu der geschiedenissen van
Josafat, de eerste en de laatste, ziet, die zijn geschreven in de
geschiedenissen van Jehu, den zoon van Hanani, die men hem optekenen
deed in het boek der koningen van Israel.

<span id="an_20:35">20:35</span> Doch na dezen vergezelschapte zich
Josafat, de koning van Juda, met Ahazia, den koning van Israel; die
handelde goddelooslijk in zijn doen.

<span id="an_20:36">20:36</span> En hij vergezelschapte zich met hem, om
schepen te maken, om naar Tharsis te gaan; en zij maakten de schepen te
Ezeon-Geber.

<span id="an_20:37">20:37</span> Maar Eliezer, de zoon van Dodava, van
Maresa, profeteerde tegen Josafat, zeggende: Omdat gij u met Ahazia
vergezelschapt hebt, heeft de HEERE uw werken verscheurd. Alzo werden de
schepen verbroken, dat zij niet konden naar Tharsis gaan.

<span id="an_21:1">21:1</span> Daarna ontsliep Josafat met zijn vaderen,
en werd begraven bij zijn vaderen in de stad Davids; en zijn zoon Joram
werd koning in zijn plaats.

<span id="an_21:2">21:2</span> En hij had broederen, Josafats zonen,
Azarja, en Jehiel, en Zecharja, en Azarjahu, en Michael, en Sefatja;
deze allen waren zonen van Josafat, den koning van Israel.

<span id="an_21:3">21:3</span> En hun vader had hun vele gaven gegeven
van zilver, en van goud, en van kostelijkheden, met vaste steden in
Juda; maar het koninkrijk gaf hij Joram, omdat hij de eerstgeborene was.

<span id="an_21:4">21:4</span> Als Joram tot het koninkrijk zijns vaders
opgekomen was, en zich versterkt had, zo doodde hij al zijn broederen
met het zwaard, mitsgaders ook enige van de vorsten van Israel.

<span id="an_21:5">21:5</span> Twee en dertig jaar was Joram oud, toen
hij koning werd, en hij regeerde acht jaren te Jeruzalem.

<span id="an_21:6">21:6</span> En hij wandelde in de weg der koningen
van Israel, gelijk als het huis van Achab deed; want hij had de dochter
van Achab tot een vrouw; en hij deed dat kwaad was in de ogen des
HEEREN.

<span id="an_21:7">21:7</span> Doch de HEERE wilde het huis Davids niet
verderven, om des verbonds wil, dat Hij met David gemaakt had; en gelijk
als Hij gezegd had, hem en zijn zonen te allen dage een lamp te zullen
geven.

<span id="an_21:8">21:8</span> In zijn dagen vielen de Edomieten af van
onder het gebied van Juda, en zij maakten over zich een koning.

<span id="an_21:9">21:9</span> Daarom toog Joram voort met zijn
oversten, en al de wagenen met hem; en hij maakte zich des nachts op, en
sloeg de Edomieten, die rondom hem waren, en de oversten der wagenen.

<span id="an_21:10">21:10</span> Evenwel vielen de Edomieten af van
onder het gebied van Juda, tot op dezen dag; toen ter zelfder tijd viel
Libna af, van onder zijn gebied, want hij had den HEERE, den God zijner
vaderen, verlaten.

<span id="an_21:11">21:11</span> Ook maakte hij hoogten op de bergen van
Juda; en hij deed de inwoners van Jeruzalem hoereren, ja, hij dreef Juda
daartoe.

<span id="an_21:12">21:12</span> Zo kwam een schrift tot hem van den
profeet Elia, zeggende: Alzo zegt de HEERE, de God van uw vader David:
Omdat gij in de wegen van uw vader Josafat, en in de wegen van Asa, den
koning van Juda, niet gewandeld hebt;

<span id="an_21:13">21:13</span> Maar hebt gewandeld in den weg der
koningen van Israel, en hebt Juda en de inwoners van Jeruzalem doen
hoereren, achtervolgens het hoereren van het huis van Achab; en ook uw
broederen, van uws vaders huis, gedood hebt, die beter waren dan gij;

<span id="an_21:14">21:14</span> Zie, de HEERE zal u plagen met een
grote plage aan uw volk, en aan uw kinderen, en aan uw vrouwen, en aan
al uw have.

<span id="an_21:15">21:15</span> Gij zult ook in grote krankheden zijn,
door de krankheid uwer ingewanden, totdat uw ingewanden uitgaan vanwege
de krankheid, jaar op jaar.

<span id="an_21:16">21:16</span> Zo verwekte de HEERE tegen Joram den
geest der Filistijnen en der Arabieren, die aan de zijde der Moren zijn.

<span id="an_21:17">21:17</span> Die togen op in Juda, en braken daarin,
en voerden alle have weg, die in het huis des konings gevonden werd,
zelfs ook zijn kinderen, en zijn vrouwen; zodat hem geen zoon
overgelaten werd, dan Joahaz, de kleinste zijner zonen.

<span id="an_21:18">21:18</span> En na dit alles plaagde hem de HEERE in
zijn ingewand met een krankheid, daar geen genezen aan was.

<span id="an_21:19">21:19</span> Dit geschiedde van jaar tot jaar,
zodat, wanneer de tijd van het einde der twee jaren uitging, zijn
ingewanden met de krankheid uitgingen, dat hij stierf van boze
krankheden; en zijn volk maakte hem gene branding, als de branding
zijner vaderen.

<span id="an_21:20">21:20</span> Hij was twee en dertig jaren oud, als
hij koning werd, en regeerde acht jaren te Jeruzalem; en hij ging henen
zonder begeerd te zijn; en zij begroeven hem in de stad Davids, maar
niet in de graven der koningen.

<span id="an_22:1">22:1</span> En de inwoners van Jeruzalem maakten
Ahazia, zijn kleinsten zoon, koning in zijn plaats; want een bende, die
met de Arabieren in het leger gekomen was, had al de eersten gedood.
Ahazia dan, de zoon van Joram, de koning van Juda, regeerde.

<span id="an_22:2">22:2</span> Twee en veertig jaar was Ahazia oud, toen
hij koning werd, en hij regeerde een jaar te Jeruzalem; en de naam
zijner moeder was Athalia, een dochter van Omri.

<span id="an_22:3">22:3</span> Hij wandelde ook in de wegen van het huis
van Achab; want zijn moeder was zijn raadgeefster, om goddelooslijk te
handelen.

<span id="an_22:4">22:4</span> En hij deed dat kwaad was in de ogen des
HEEREN, gelijk het huis van Achab; want zij waren zijn raadgevers, na
den dood zijns vaders, hem ten verderve.

<span id="an_22:5">22:5</span> Hij wandelde ook in hun raad, en toog
henen met Joram, den zoon van Achab, den koning van Israel, tot den
strijd tegen Hazael, den koning van Syrie, bij Ramoth in Gilead; en de
Syriers sloegen Joram.

<span id="an_22:6">22:6</span> En hij keerde weder om zich te laten
genezen te Jizreel; want hij had wonden, die men hem bij Rama geslagen
had, als hij streed tegen Hazael, den koning van Syrie; en Azarja, de
zoon van Joram, den koning van Juda, kwam af, om Joram, den zoon van
Achab, te Jizreel te bezien, want hij was krank.

<span id="an_22:7">22:7</span> De vertreding nu van Ahazia was van God,
dat hij tot Joram kwam; want als hij gekomen was, toog hij met Joram uit
tot Jehu, den zoon van Nimsi, denwelken de HEERE gezalfd had, om het
huis van Achab uit te roeien.

<span id="an_22:8">22:8</span> Zo geschiedde het, als Jehu het oordeel
uitvoerde tegen het huis van Achab, dat hij de vorsten van Juda en de
zonen der broederen van Ahazia, die Ahazia dienden, vond, en die doodde.

<span id="an_22:9">22:9</span> Daarna zocht hij Ahazia, en zij kregen
hem (want hij was verstoken in Samaria), en zij brachten hem tot Jehu,
en zij doodden hem, en begroeven hem; want zij zeiden: Hij is de zoon
van Josafat, die den HEERE met zijn ganse hart gezocht heeft. Zo had het
huis van Ahazia niemand, die kracht behield tot het koninkrijk.

<span id="an_22:10">22:10</span> Toen Athalia, de moeder van Ahazia,
zag, dat haar zoon dood was, zo maakte zij zich op, en bracht al het
koninklijke zaad van het huis van Juda om.

<span id="an_22:11">22:11</span> Maar Jozabath, de dochter des konings,
nam Joas, den zoon van Ahazia, en stal hem uit het midden van des
konings zonen, die gedood werden, en zette hem en zijn voedster in een
slaapkamer; zo verborg hem Jozabath, de dochter van den koning Joram, de
huisvrouw van den priester Jojada (want zij was de zuster van Ahazia),
voor Athalia, dat zij hem niet doodde.

<span id="an_22:12">22:12</span> En hij was bij hen verstoken in het
huis Gods zes jaren; en Athalia regeerde over het land.

<span id="an_23:1">23:1</span> Doch in het zevende jaar versterkte zich
Jojada, en nam de oversten der honderden, Azarja, den zoon van Jeroham
en Ismael, den zoon van Johanan, en Azarja, den zoon van Obed, en
Maaseja, den zoon van Adaja en Elisafat, den zoon van Zichri, met zich
in een verbond.

<span id="an_23:2">23:2</span> Die togen om in Juda, en vergaderden de
Levieten uit alle steden van Juda, en de hoofden der vaderen van Israel,
en zij kwamen naar Jeruzalem.

<span id="an_23:3">23:3</span> En die ganse gemeente maakte een verbond
in het huis Gods, met den koning; en hij zeide tot hen: Ziet, de zoon
des konings zal koning zijn, gelijk als de HEERE van de zonen van David
gesproken heeft.

<span id="an_23:4">23:4</span> Dit is de zaak, die gij doen zult: een
derde deel van u, die op den sabbat ingaan, van de priesteren en van de
Levieten, zullen tot poortiers der dorpelen zijn;

<span id="an_23:5">23:5</span> En een derde deel zal zijn aan het huis
des konings; en een derde deel aan de Fondamentpoort; en al het volk zal
in de voorhoven zijn van het huis des HEEREN.

<span id="an_23:6">23:6</span> Maar dat niemand kome in het huis des
HEEREN, dan de priesteren en de Levieten, die dienen; die zullen ingaan,
want zij zijn heilig; maar al het volk zal de wacht des HEEREN
waarnemen.

<span id="an_23:7">23:7</span> De Levieten nu zullen de koning rondom
omsingelen, een ieder met zijn wapenen in zijn hand; en die tot het huis
inkomt, zal gedood worden; doch weest gijlieden bij den koning, als hij
inkomt en uitgaat.

<span id="an_23:8">23:8</span> En de Levieten en gans Juda deden naar
alles, wat de priester Jojada geboden had; en zij namen een ieder zijn
mannen, die op den sabbat inkwamen, met degenen, die op den sabbat
uitgingen; want de priester Jojada had aan de verdelingen geen verlof
gegeven.

<span id="an_23:9">23:9</span> Verder gaf de priester Jojada aan de
oversten der honderden de spiesen, en de rondassen, en de schilden, die
van den koning David geweest waren, die in het huis Gods waren.

<span id="an_23:10">23:10</span> En hij stelde al het volk, en een ieder
met zijn geweer in zijn hand, van de rechterzijde van het huis tot de
linkerzijde van het huis, naar het altaar, en naar het huis, bij den
koning rondom.

<span id="an_23:11">23:11</span> Toen brachten zij des Konings zoon
voor, en zetten hem de kroon op, en gaven hem de getuigenis, en zij
maakten hem koning; en Jojada en zijn zonen zalfden hem, en zeiden: De
koning leve!

<span id="an_23:12">23:12</span> Toen nu Athalia hoorde de stem des
volks, dat toeliep en den koning roemde, kwam zij tot het volk in het
huis des HEEREN.

<span id="an_23:13">23:13</span> En zij zag toe; en ziet, de koning
stond bij zijn pilaar, aan de ingang; en de oversten en de trompetten
waren bij den koning; en al het volk des lands was blijde, en blies met
de trompetten; en de zangers waren er met muzikale instrumenten, en
gaven te kennen, dat men lofzingen zou; toen verscheurde Athalia haar
klederen, en zij riep: Verraad, verraad!

<span id="an_23:14">23:14</span> Maar de priester Jojada bracht de
oversten der honderden, die over het heir gesteld waren, uit, en zeide
tot hen: Brengt ze uit tot buiten de ordeningen, en die haar volgt, zal
met het zwaard gedood worden; want de priester had gezegd: Gij zult ze
in het huis des HEEREN niet doden.

<span id="an_23:15">23:15</span> En zij legden de handen aan haar, en
zij ging naar den ingang van de Paardenpoort, naar het huis des konings;
en zij doodden ze daar.

<span id="an_23:16">23:16</span> En Jojada maakte een verbond tussen
zich, en tussen al het volk, en tussen den koning, dat zij den HEERE tot
een volk zouden zijn.

<span id="an_23:17">23:17</span> Daarna ging al het volk in het huis van
Baal, en braken dat af; en zijn altaren en zijn beelden verbraken zij,
en Matthan, den priester van Baal, sloegen zij dood voor de altaren.

<span id="an_23:18">23:18</span> Jojada nu bestelde de ambten in het
huis des HEEREN, onder de hand der Levietische priesteren, die David in
het huis des HEEREN afgedeeld had, om de brandofferen des HEEREN te
offeren, gelijk in de wet van Mozes geschreven is, met blijdschap en met
gezang, naar de instelling van David.

<span id="an_23:19">23:19</span> En hij stelde de poortiers aan de
poorten van het huis des HEEREN, opdat niemand, in enig ding onrein
zijnde, inkwame.

<span id="an_23:20">23:20</span> En hij nam de oversten der honderden,
en de machtigen, en die heerschappij hadden onder het volk, en al het
volk des lands, en bracht den koning van het huis des HEEREN af, en zij
kwamen door het midden der hoge poort in het huis des konings; en zij
zetten den koning op den troon des koninkrijks.

<span id="an_23:21">23:21</span> En al het volk des lands was blijde, en
de stad werd stil, nadat zij Athalia met het zwaard gedood hadden.

<span id="an_24:1">24:1</span> Joas was zeven jaren oud, toen hij koning
werd, en hij regeerde veertig jaren te Jeruzalem; en de naam zijner
moeder was Zibja, van Ber-seba.

<span id="an_24:2">24:2</span> En Joas deed dat recht was in de ogen des
HEEREN, al de dagen van den priester Jojada.

<span id="an_24:3">24:3</span> En Jojada nam voor hem twee vrouwen; en
hij gewon zonen en dochteren.

<span id="an_24:4">24:4</span> Het geschiedde nu na dezen, dat het in
het hart van Joas was, het huis des HEEREN te vernieuwen.

<span id="an_24:5">24:5</span> Zo vergaderde hij de priesteren en de
Levieten, en zeide tot hen: Trekt uit tot de steden van Juda, en
vergadert geld van het ganse Israel, om het huis uws Gods te beteren van
jaar tot jaar; en gijlieden, haast tot deze zaak; maar de Levieten
haastten niet.

<span id="an_24:6">24:6</span> En de koning riep Jojada, het hoofd, en
zeide tot hem: Waarom hebt gij geen onderzoek gedaan bij de Levieten,
dat zij uit Juda en uit Jeruzalem inbrengen zouden de schatting van
Mozes, den knecht des HEEREN, en van de gemeente van Israel, voor de
tent der getuigenis?

<span id="an_24:7">24:7</span> Want als Athalia goddelooslijk handelde,
hadden haar zonen het huis Gods opengebroken, ja, zelfs alle geheiligde
dingen van het huis des HEEREN besteed aan de Baals.

<span id="an_24:8">24:8</span> En de koning gebood, en zij maakten een
kist, en stelden die buiten aan de poort van het huis des HEEREN.

<span id="an_24:9">24:9</span> En men deed uitroeping in Juda en in
Jeruzalem, dat men den HEERE inbrengen zou de schatting van Mozes, den
knecht Gods, over Israel in de woestijn.

<span id="an_24:10">24:10</span> Toen verblijdden zich alle oversten en
al het volk, en zij brachten in, en wierpen in de kist, totdat men
voleind had.

<span id="an_24:11">24:11</span> Het geschiedde nu ter tijd, als hij de
kist, naar des konings bevel, door de hand der Levieten, inbracht, en
als zij zagen, dat er veel gelds was, dat de schrijver des konings kwam,
en de bestelde van de hoofdpriester, en de kist ledig maakten, en die
opnamen, en die wederbrachten aan haar plaats; alzo deden zij van dag
tot dag, en verzamelden geld in menigte;

<span id="an_24:12">24:12</span> Hetwelk de koning en Jojada gaven aan
dengenen, die het werk van den dienst van het huis des HEEREN
verzorgden; en zij huurden houwers en timmerlieden, om het huis des
HEEREN te vernieuwen, mitsgaders ook werkmeesters in ijzer en koper, om
het huis des HEEREN te beteren.

<span id="an_24:13">24:13</span> Zo deden de verzorgers van het werk,
dat de betering des werks door hun hand toenam; en zij herstelden het
huis Gods in zijn gestaltenis, en maakten het vast.

<span id="an_24:14">24:14</span> Als zij nu voleind hadden, brachten zij
voor den koning en Jojada het overige des gelds, waarvan hij vaten
maakte voor het huis des HEEREN, vaten om te dienen en te offeren, en
rookschalen, en gouden en zilveren vaten; en zij offerden geduriglijk
brandofferen in het huis des HEEREN al de dagen van Jojada.

<span id="an_24:15">24:15</span> En Jojada werd oud en zat van dagen, en
stierf; hij was honderd en dertig jaren oud, toen hij stierf.

<span id="an_24:16">24:16</span> En zij begroeven hem in de stad Davids,
bij de koningen; want hij had goed gedaan in Israel, beide aan God en
zijn huize.

<span id="an_24:17">24:17</span> Maar na den dood van Jojada kwamen de
vorsten van Juda, en bogen zich neder voor den koning; toen hoorde de
koning naar hen.

<span id="an_24:18">24:18</span> Zo verlieten zij het huis des HEEREN,
des Gods hunner vaderen, en dienden de bossen en de afgoden; toen was
een grote toornigheid over Juda en Jeruzalem, om deze hun schuld.

<span id="an_24:19">24:19</span> Doch Hij zond profeten onder hen, om
hen tot den HEERE te doen wederkeren; die betuigden tegen hen, maar zij
neigden de oren niet.

<span id="an_24:20">24:20</span> En de Geest Gods toog Zacharia aan, den
zoon van Jojada, den priester, die boven het volk stond, en hij zeide
tot hen: Zo zegt God: Waarom overtreedt gij de geboden des HEEREN?
Daarom zult gij niet voorspoedig zijn; dewijl gij den HEERE verlaten
hebt, zo zal Hij u verlaten.

<span id="an_24:21">24:21</span> En zij maakten een verbintenis tegen
hem, en stenigden hem met stenen door het gebod des konings, in het
voorhof van het huis des HEEREN.

<span id="an_24:22">24:22</span> Zo gedacht de koning Joas niet der
weldadigheid, die zijn vader Jojada aan hem gedaan had, maar doodde zijn
zoon; dewelke, als hij stierf, zeide: De HEERE zal het zien en zoeken!

<span id="an_24:23">24:23</span> Daarom geschiedde het met den omgang
des jaars, dat de heirkracht van Syrie tegen hem optoog, en zij kwamen
tot Juda en Jeruzalem, en verdierven uit het volk al de vorsten des
volks; en zij zonden al hun roof tot den koning van Damaskus.

<span id="an_24:24">24:24</span> Hoewel de heirkracht van Syrie met
weinig mannen kwam, evenwel gaf de HEERE in hun hand een heirkracht van
grote menigte, dewijl zij den HEERE, den God hunner vaderen, verlaten
hadden; alzo voerden zij de oordelen uit tegen Joas.

<span id="an_24:25">24:25</span> En toen zij van hem getogen waren (want
zij lieten hem in grote krankheden), maakten zijn knechten, om het bloed
der zonen van den priester Jojada, een verbintenis tegen hem, en zij
sloegen hem dood op zijn bed, dat hij stierf; en zij begroeven hem in de
stad Davids, maar zij begroeven hem niet in de graven der koningen.

<span id="an_24:26">24:26</span> Dezen nu zijn, die een verbintenis
tegen hem maakten: Zabad, de zoon van Simeath, de Ammonietische, en
Jozabad, de zoon van Simrith, de Moabietische.

<span id="an_24:27">24:27</span> Aangaande nu zijn zonen, en de
grootheid van den last, hem opgelegd, en het gebouw van het huis Gods,
ziet, zij zijn geschreven in de historie van het boek der koningen; en
zijn zoon Amazia werd koning in zijn plaats.

<span id="an_25:1">25:1</span> Amazia, vijf en twintig jaren oud zijnde,
werd koning, en regeerde negen en twintig jaren te Jeruzalem; en de naam
zijner moeder was Joaddan, van Jeruzalem.

<span id="an_25:2">25:2</span> En hij deed dat recht was in de ogen des
HEEREN, doch niet met een volkomen hart.

<span id="an_25:3">25:3</span> Het geschiedde nu, als het koninkrijk aan
hem gesterkt was, dat hij zijn knechten, die den koning, zijn vader,
geslagen hadden, doodde.

<span id="an_25:4">25:4</span> Doch hun kinderen doodde hij niet, maar
hij deed, gelijk in de wet, in het boek van Mozes, geschreven is, waar
de HEERE geboden heeft, zeggende: De vaders zullen niet sterven om de
kinderen, en de kinderen zullen niet sterven om de vaders; maar een
ieder zal om zijn zonde sterven.

<span id="an_25:5">25:5</span> En Amazia vergaderde Juda, en stelde hen,
naar de huizen der vaderen, tot oversten van duizenden en tot oversten
van honderden, door gans Juda en Benjamin; en hij monsterde hen, van
twintig jaren oud en daarboven, en vond hen driehonderd duizend
uitgelezenen, uittrekkende ten heire, handelende spies en rondas.

<span id="an_25:6">25:6</span> Daartoe huurde hij uit Israel honderd
duizend kloeke helden, voor honderd talenten zilvers.

<span id="an_25:7">25:7</span> Maar er kwam een man Gods tot hem,
zeggende: O, koning! laat het heir van Israel met u niet gaan; want de
HEERE is niet met Israel, met alle kinderen van Efraim.

<span id="an_25:8">25:8</span> Maar zo gij gaat, doe het, wees sterk ten
strijde; God zal u doen vallen voor den vijand; want in God is kracht,
om te helpen en om te doen vallen.

<span id="an_25:9">25:9</span> En Amazia zeide tot den man Gods: Maar
wat zal men doen met de honderd talenten, die ik aan de benden van
Israel gegeven heb? En de man Gods zeide: De HEERE heeft meer dan dit,
om u te geven.

<span id="an_25:10">25:10</span> Toen scheidde Amazia die af, te weten
de benden, die uit Efraim tot hem gekomen waren, dat zij naar hun plaats
gingen; daarom ontstak hun toorn zeer tegen Juda, en zij keerden weder
tot hun plaats in hittigheid des toorns.

<span id="an_25:11">25:11</span> Amazia nu sterkte zich, en leidde zijn
volk uit, en toog in het Zoutdal, en sloeg van de kinderen van Seir tien
duizend.

<span id="an_25:12">25:12</span> Daartoe vingen de kinderen van Juda
tien duizend levend, en brachten ze op de hoogte der steenrots, en
stieten hen van de spits der steenrots af, dat zij allen barstten.

<span id="an_25:13">25:13</span> Maar de mannen der benden, die Amazia
had doen wederkeren, dat zij met hem in den strijd niet zouden trekken,
die deden een inval in de steden van Juda, van Samaria af tot Beth-horon
toe, en sloegen van hen drie duizend, en roofden veel roofs.

<span id="an_25:14">25:14</span> Het geschiedde nu, nadat Amazia van het
slaan der Edomieten gekomen was, en dat hij de goden der kinderen van
Seir medegebracht had, dat hij die zich tot goden stelde, en zich voor
dezelve neder boog en dien rookte.

<span id="an_25:15">25:15</span> Toen ontstak de toorn des HEEREN tegen
Amazia; en Hij zond tot hem een profeet, die zeide tot hem: Waarom hebt
gij de goden van dat volk gezocht, die hun volk niet gered hebben uit uw
hand?

<span id="an_25:16">25:16</span> En het geschiedde, als hij tot hem
sprak, dat hij hem zeide: Heeft men u tot des konings raadgever gesteld?
Houd gij op; waarom zouden zij u slaan? Toen hield de profeet op, en
zeide: Ik merk, dat God besloten heeft u te verderven, dewijl gij dit
gedaan, en naar mijn raad niet gehoord hebt.

<span id="an_25:17">25:17</span> En Amazia, de koning van Juda, werd te
rade, dat hij zond tot Joas, den zoon van Joahaz, den zoon van Jehu, den
koning van Israel, om te zeggen: Kom, laat ons elkanders aangezicht
zien.

<span id="an_25:18">25:18</span> Maar Joas, de koning van Israel, zond
tot Amazia, den koning van Juda, om te zeggen: De distel, die op den
Libanon is, zond tot den ceder, die op den Libanon is, om te zeggen:
Geef uw dochter mijn zoon ter vrouw; maar het gedierte des velds, dat op
den Libanon is, ging voorbij, en vertrad de distel.

<span id="an_25:19">25:19</span> Gij zegt: Zie, gij hebt de Edomieten
geslagen; daarom heeft uw hart u verheven, om te roemen; nu, blijf in uw
huis; waarom zoudt gij u in het kwaad mengen, dat gij vallen zoudt; gij
en Juda met u?

<span id="an_25:20">25:20</span> Doch Amazia hoorde niet, want het was
van God, opdat Hij hen in hun hand gave, overmits zij de goden der
Edomieten gezocht hadden.

<span id="an_25:21">25:21</span> Zo toog Joas, de koning van Israel, op,
en hij en Amazia, de koning van Juda, zagen elkanders aangezichten te
Beth-Semes, dat in Juda is.

<span id="an_25:22">25:22</span> En Juda werd geslagen voor het
aangezicht van Israel; en zij vloden een iegelijk in zijn tenten.

<span id="an_25:23">25:23</span> En Joas, de koning van Israel, greep
Amazia, den koning van Juda, den zoon van Joas, den zoon van Joahaz, te
Beth-Semes; en hij bracht hem te Jeruzalem, en hij brak aan den muur van
Jeruzalem, van de poort van Efraim tot aan de Hoekpoort, vierhonderd
ellen.

<span id="an_25:24">25:24</span> Daartoe nam hij al het goud, en het
zilver, en al de vaten, die in het huis Gods gevonden werden, bij
Obed-Edom, en de schatten van het huis des konings, mitsgaders
gijzelaars, en hij keerde weder naar Samaria.

<span id="an_25:25">25:25</span> Amazia nu, de zoon van Joas, de koning
van Juda, leefde na den dood van Joas, den zoon van Joahaz, den koning
van Israel, vijftien jaren.

<span id="an_25:26">25:26</span> Het overige nu der geschiedenissen van
Amazia, de eerste en de laatste, ziet, zijn die niet geschreven in het
boek der koningen van Juda en Israel?

<span id="an_25:27">25:27</span> Van den tijd nu af, dat Amazia
afgeweken was van achter den HEERE, zo maakten zij in Jeruzalem een
verbintenis tegen hem; doch hij vluchtte naar Lachis. Toen zonden zij
hem na tot Lachis, en doodden hem aldaar.

<span id="an_25:28">25:28</span> En zij brachten hem op paarden, en
begroeven hem bij zijn vaderen in de stad van Juda.

<span id="an_26:1">26:1</span> Toen nam het ganse volk van Juda Uzzia
(die nu zestien jaren oud was), en maakte hem koning in de plaats van
zijn vader Amazia.

<span id="an_26:2">26:2</span> Dezelve bouwde Eloth, en bracht ze weder
aan Juda, nadat de koning met zijn vaderen ontslapen was.

<span id="an_26:3">26:3</span> Zestien jaren was Uzzia oud, toen hij
koning werd, en hij regeerde twee en vijftig jaren te Jeruzalem; en de
naam zijner moeder was Jecholia, van Jeruzalem.

<span id="an_26:4">26:4</span> En hij deed dat recht was in de ogen des
HEEREN, naar alles, wat zijn vader Amazia gedaan had.

<span id="an_26:5">26:5</span> Want hij begaf zich om God te zoeken, in
de dagen van Zacharia, die verstandig was in de gezichten Gods; in de
dagen nu, dat hij den HEERE zocht, maakte hem God voorspoedig.

<span id="an_26:6">26:6</span> Want hij toog uit, en krijgde tegen de
Filistijnen, en brak den muur van Gath, en den muur van Jabne, en den
muur van Asdod; daartoe bouwde hij steden in Asdod, en onder de
Filistijnen.

<span id="an_26:7">26:7</span> En God hielp hem tegen de Filistijnen, en
tegen de Arabieren, die te Gur-Baal woonden, en tegen de Meunieten.

<span id="an_26:8">26:8</span> En de Ammonieten gaven Uzzia geschenken;
en zijn naam ging tot den ingang van Egypte, want hij sterkte zich ten
hoogste.

<span id="an_26:9">26:9</span> Daartoe bouwde Uzzia torens te Jeruzalem,
aan de Hoekpoort en aan de Dalpoort, en aan de hoeken; en hij sterkte
ze.

<span id="an_26:10">26:10</span> Hij bouwde ook torens in de woestijn,
en hieuw vele putten uit, overmits hij veel vee had, beide in de laagten
en in de effene velden; akkerlieden en wijngaardeniers op de bergen en
op de vruchtbare velden; want hij was een liefhebber van den land bouw.

<span id="an_26:11">26:11</span> Verder had Uzzia een heirkracht van
geoefenden ten oorlog, uittrekkende ten heire bij benden, naar het getal
hunner monstering, daar de hand van Jeiel, den schrijver, en Mahaseja,
den ambtman; onder de hand van Hananja, een van de vorsten des konings.

<span id="an_26:12">26:12</span> Het gehele getal van de hoofden der
vaderen, der strijdbare helden, was twee duizend en zeshonderd.

<span id="an_26:13">26:13</span> En onder hun hand was een krijgsheir
van driehonderd zeven duizend en vijfhonderd, die met strijdbare kracht
zich ten oorlog oefenden, om den koning tegen den vijand te helpen.

<span id="an_26:14">26:14</span> En Uzzia bereidde voor hen, voor het
ganse heir, schilden, en spiesen, en helmen, en pantsieren, en bogen,
zelfs tot de slingerstenen toe.

<span id="an_26:15">26:15</span> Hij maakte ook te Jeruzalem kunstige
werken, bedenking van kunstige werkmeesters, dat zij op de torens en op
de hoeken zijn zouden, om met pijlen en met grote stenen, te schieten;
zo ging zijn naam tot verre toe uit, want hij werd wonderlijk geholpen,
totdat hij sterk was.

<span id="an_26:16">26:16</span> Maar als hij sterk geworden was,
verhief zich zijn hart tot verdervens toe, en hij overtrad tegen den
HEERE, zijn God; want hij ging in den tempel des HEEREN, om te roken op
het reukaltaar.

<span id="an_26:17">26:17</span> Doch Azaria, de priester, ging hem na,
en met hem des HEEREN priesters, tachtig kloeke mannen.

<span id="an_26:18">26:18</span> En zij wederstonden den koning Uzzia,
en zeiden tot hem: Het komt u niet toe, Uzzia, den HEERE te roken, maar
den priesteren, Aarons zonen, die geheiligd zijn, om te roken; ga uit
het heiligdom, want gij hebt overtreden, en het zal u niet tot eer zijn
van den HEERE God.

<span id="an_26:19">26:19</span> Toen werd Uzzia toornig, en het
reukwerk was in zijn hand, om te roken; als hij nu toornig werd tegen de
priesteren, rees de melaatsheid op aan zijn voorhoofd, voor het
aangezicht der priesteren in het huis des HEEREN, van boven het
reukaltaar.

<span id="an_26:20">26:20</span> Alstoen zag de hoofdpriester Azaria op
hem, en al de priesteren en ziet, hij was melaats aan zijn voorhoofd, en
zij stieten hem met der haast van daar, ja hij zelf werd ook gedreven
uit te gaan, omdat de HEERE hem geplaagd had.

<span id="an_26:21">26:21</span> Alzo was de koning Uzzia melaats tot
aan den dag zijns doods; en melaats zijnde, woonde hij in een
afgezonderd huis, want hij was van het huis des HEEREN afgesneden;
Jotham nu, zijn zoon, was over het huis des konings, richtende het volk
des lands.

<span id="an_26:22">26:22</span> Het overige nu der geschiedenissen van
Uzzia, de eerste en de laatste, heeft de profeet Jesaja, de zoon van
Amos, beschreven.

<span id="an_26:23">26:23</span> En Uzzia ontsliep met zijn vaderen, en
zij begroeven hem bij zijn vaderen, in het veld van de begrafenis, die
van de koningen was; want zij zeiden: hij is melaats; en zijn zoon
Jotham werd koning in zijn plaats.

<span id="an_27:1">27:1</span> Jotham was vijf en twintig jaren oud,
toen hij koning werd, en hij regeerde zestien jaren te Jeruzalem; en de
naam zijner moeder was Jerusa, een dochter van Zadok.

<span id="an_27:2">27:2</span> En hij deed dat recht was in de ogen des
HEEREN, naar alles, wat zijn vader Uzzia gedaan had, behalve dat hij in
den tempel des HEEREN niet ging; en het volk verdierf zich nog.

<span id="an_27:3">27:3</span> Dezelve bouwde de hoge poorten aan het
huis des HEEREN; hij bouwde ook veel aan den muur van Ofel.

<span id="an_27:4">27:4</span> Daartoe bouwde hij steden op het gebergte
van Juda; en in de wouden bouwde hij burchten en torens.

<span id="an_27:5">27:5</span> Hij krijgde ook tegen den koning der
kinderen Ammons, en had de overhand over hen, zodat de kinderen Ammons
in datzelfde jaar hem gaven honderd talenten zilvers, en tien duizend
kor tarwe, en tien duizend gerst; dit brachten hem de kinderen Ammons
wederom, ook in het tweede en in het derde jaar.

<span id="an_27:6">27:6</span> Alzo versterkte zich Jotham; want hij
richtte zijn wegen voor het aangezicht des HEEREN, zijns Gods.

<span id="an_27:7">27:7</span> Het overige nu der geschiedenissen van
Jotham, en al zijn krijgen, en zijn wegen, ziet, zij zijn geschreven in
het boek der koningen van Israel en Juda.

<span id="an_27:8">27:8</span> Hij was vijf en twintig jaren oud, toen
hij koning werd; en hij regeerde zestien jaren te Jeruzalem.

<span id="an_27:9">27:9</span> En Jotham ontsliep met zijn vaderen, en
zij begroeven hem in de stad Davids; en zijn zoon Achaz werd koning in
zijn plaats.

<span id="an_28:1">28:1</span> Achaz was twintig jaren oud, toen hij
koning werd, en regeerde zestien jaren te Jeruzalem; en hij deed niet
dat recht was in de ogen des HEEREN, gelijk zijn vader David;

<span id="an_28:2">28:2</span> Maar hij wandelde in de wegen der
koningen van Israel; daartoe maakte hij ook gegotene beelden voor de
Baals.

<span id="an_28:3">28:3</span> Dezelve rookte ook in het dal des zoons
van Hinnom; en hij brandde zijn zonen in het vuur, naar de gruwelen der
heidenen, die de HEERE voor het aangezicht der kinderen Israels uit de
bezitting verdreven had.

<span id="an_28:4">28:4</span> Ook offerde hij en rookte op de hoogten
en op de heuvelen, mitsgaders onder alle groen geboomte.

<span id="an_28:5">28:5</span> Daarom gaf hem de HEERE, zijn God, in de
hand des konings van Syrie, dat zij hem sloegen, en van hem gevankelijk
wegvoerden een grote menigte van gevangenen, die zij te Damaskus
brachten. En hij werd ook gegeven in de hand des konings van Israel, die
hem sloeg met een groten slag.

<span id="an_28:6">28:6</span> Want Pekah, de zoon van Remalia, sloeg in
Juda honderd en twintig duizend dood op een dag, allen strijdbare
mannen, omdat zij den HEERE, den God hunner vaderen, verlaten hadden.

<span id="an_28:7">28:7</span> En Zichri, een geweldig man van Efraim,
sloeg Maaseja, den zoon des konings, dood, en Azirkam, den huisoverste,
mitsgaders Elkana, den tweede na den koning.

<span id="an_28:8">28:8</span> En de kinderen Israels voerden van hun
broederen gevankelijk weg tweehonderd duizend, vrouwen, zonen en
dochteren, en plunderden ook veel roofs van hen; en zij brachten den
roof te Samaria.

<span id="an_28:9">28:9</span> Aldaar nu was een profeet des HEEREN,
wiens naam was Oded; die ging uit, het heir tegen, dat naar Samaria
kwam, en zeide tot hen: Ziet, door de grimmigheid des HEEREN, des Gods
uwer vaderen, over Juda, heeft Hij hen in uw hand gegeven, en gij hebt
hen doodgeslagen in toornigheid, die tot aan den hemel raakt.

<span id="an_28:10">28:10</span> Daartoe denkt gij nu de kinderen van
Juda en Jeruzalem u tot slaven en slavinnen te onderwerpen; zijt gij het
niet alleenlijk? Bij ulieden zijn schulden tegen den HEERE, uw God.

<span id="an_28:11">28:11</span> Nu dan, hoort mij, en brengt de
gevangenen weder, die gij van uw broederen gevankelijk weggevoerd hebt;
want de hitte van des HEEREN toorn is over u.

<span id="an_28:12">28:12</span> Toen maakten zich mannen op van de
hoofden der kinderen van Efraim, Azaria, de zoon van Johanan, Berechja,
de zoon van Mesillemoth en Jehizkia, de zoon van Sallum, en Amasa, de
zoon van Hadlai, tegen degenen, die uit het heir kwamen.

<span id="an_28:13">28:13</span> En zij zeiden tot hen: Gij zult deze
gevangenen hier niet inbrengen, tot een schuld over ons tegen den HEERE;
denkt gijlieden toe te doen tot onze zonden en tot onze schulden, hoewel
wij vele schulden hebben, en de hitte des toorns over Israel is?

<span id="an_28:14">28:14</span> Toen lieten de toegerusten de
gevangenen en de roof voor het aangezicht der oversten en der ganse
gemeente.

<span id="an_28:15">28:15</span> De mannen nu, die met namen uitgedrukt
zijn, maakten zich op, en grepen de gevangenen, en kleedden van den roof
al hun naakten; en zij kleedden hen, en schoeiden hen, en spijsden hen,
en drenkten hen, en zalfden hen, en voerden ze op ezelen, allen die zwak
waren, en brachten hen te Jericho, de Palmstad, bij hun broederen;
daarna keerden zij weder naar Samaria.

<span id="an_28:16">28:16</span> Ter zelfder tijd zond de koning Achaz
tot de koningen van Assyrie, dat zij hem helpen zouden.

<span id="an_28:17">28:17</span> Daarenboven waren ook de Edomieten
gekomen, en hadden Juda geslagen en gevangenen gevankelijk weggevoerd.

<span id="an_28:18">28:18</span> Daartoe waren de Filistijnen in de
steden der laagte en het zuiden van Juda ingevallen, en hadden ingenomen
Beth-Semes, en Ajalon, en Gederoth, en Socho en haar onderhorige
plaatsen, en Timna en haar onderhorige plaatsen, en Gimzo en haar
onderhorige plaatsen; en zij woonden aldaar.

<span id="an_28:19">28:19</span> Want de HEERE vernederde Juda, om der
wille van Achaz, den koning Israels; want hij had Juda afgetrokken, dat
het gans zeer overtrad tegen den HEERE.

<span id="an_28:20">28:20</span> En Tiglath-Pilneser, de koning van
Assyrie, kwam tot hem; doch hij benauwde hem, en sterkte hem niet.

<span id="an_28:21">28:21</span> Want Achaz nam een deel van het huis
des HEEREN, en van het huis des konings en der vorsten, hetwelk hij den
koning van Assyrie gaf; maar hij hielp hem niet.

<span id="an_28:22">28:22</span> Ja, ter tijd, als men hem benauwde, zo
maakte hij des overtredens tegen den HEERE nog meer; dit was de koning
Achaz.

<span id="an_28:23">28:23</span> Want hij offerde den goden van
Damaskus, die hem geslagen hadden, en zeide: Omdat de goden der koningen
van Syrie hen helpen, zal ik hun offeren, opdat zij mij ook helpen; maar
zij waren hem tot zijn val, mitsgaders aan gans Israel.

<span id="an_28:24">28:24</span> En Achaz verzamelde de vaten van het
huis Gods, en hieuw de vaten van het huis Gods in stukken, en sloot de
deuren van het huis des HEEREN toe; daartoe maakte hij zich altaren in
alle hoeken van Jeruzalem.

<span id="an_28:25">28:25</span> Ook maakte hij in elke stad van Juda
hoogten, om anderen goden te roken; alzo verwekte hij den HEERE, zijner
vaderen God, tot toorn.

<span id="an_28:26">28:26</span> Het overige nu der geschiedenissen, en
al zijn wegen, de eerste en de laatste, ziet, zij zijn geschreven in het
boek der koningen van Juda en Israel.

<span id="an_28:27">28:27</span> En Achaz ontsliep met zijn vaderen, en
zij begroeven hem in de stad te Jeruzalem; maar zij brachten hem niet in
de graven der koningen van Israel; en zijn zoon Jehizkia werd koning in
zijn plaats.

<span id="an_29:1">29:1</span> Jehizkia werd koning, vijf en twintig
jaren oud zijnde, en regeerde negen en twintig jaren te Jeruzalem; en de
naam zijner moeder was Abia, een dochter van Zacharia.

<span id="an_29:2">29:2</span> En hij deed dat recht was in de ogen des
HEEREN, naar alles, wat zijn vader David gedaan had.

<span id="an_29:3">29:3</span> Dezelve deed in het eerste jaar zijner
regering, in de eerste maand, de deuren van het huis des HEEREN open, en
beterde ze.

<span id="an_29:4">29:4</span> En hij bracht de priesteren en de
Levieten in, en hij verzamelde ze in de Ooststraat.

<span id="an_29:5">29:5</span> En hij zeide tot hen: Hoort mij, o
Levieten; heiligt nu uzelven, en heiligt het huis des HEEREN, des Gods
uwer vaderen, en brengt de onreinigheid uit van het heiligdom.

<span id="an_29:6">29:6</span> Want onze vaders hebben overtreden, en
gedaan dat kwaad was in de ogen des HEEREN, onzes Gods, en hebben Hem
verlaten, en zij hebben hun aangezichten van den tabernakel des HEEREN
omgewend, en hebben den nek toegekeerd.

<span id="an_29:7">29:7</span> Ook hebben zij de deuren van het voorhuis
toegesloten, en de lampen uitgeblust en het reukwerk niet gerookt; en
het brandoffer hebben zij in het heiligdom aan de God Israels niet
geofferd.

<span id="an_29:8">29:8</span> Daarom is een grote toorn des HEEREN over
Juda en Jeruzalem geweest; en Hij heeft hen overgegeven ter beroering,
ter verwoesting en ter aanfluiting, gelijk als gij ziet met uw ogen.

<span id="an_29:9">29:9</span> Want ziet, onze vaders zijn door het
zwaard gevallen; daartoe onze zonen, en onze dochteren, en onze vrouwen
zijn daarom in gevangenis geweest.

<span id="an_29:10">29:10</span> Nu is het in mijn hart een verbond te
maken met den HEERE, den God Israels, opdat de hitte Zijns toorns van
ons afkere.

<span id="an_29:11">29:11</span> Mijn zonen, weest nu niet traag; want
de HEERE heeft u verkoren, dat gij voor Zijn aangezicht staan zoudt, om
Hem te dienen; en opdat gij Hem dienaars en wierokers zoudt wezen.

<span id="an_29:12">29:12</span> Toen maakten zich de Levieten op,
Mahath, de zoon van Amasai, en Joel, de zoon van Azarja, van de kinderen
der Kahathieten; en van de kinderen van Merari, Kis, de zoon van Abdi,
en Azarja, de zoon van Jehaleel; en van de Gersonieten, Joah, de zoon
van Zimma, en Eden, de zoon van Joah;

<span id="an_29:13">29:13</span> En van de kinderen van Elizafan, Simri
en Jeiel; en van de kinderen van Asaf, Zecharja en Mattanja;

<span id="an_29:14">29:14</span> En van de kinderen van Heman, Jehiel en
Simei; en van de kinderen van Jeduthun, Semaja en Uzziel.

<span id="an_29:15">29:15</span> En zij verzamelden hun broederen, en
heiligden zich, en kwamen, naar het gebod des konings, door de woorden
des HEEREN, om het huis des HEEREN te reinigen.

<span id="an_29:16">29:16</span> Maar de priesteren gingen binnen in het
huis des HEEREN, om dat te reinigen, en zij brachten uit in het voorhof
van het huis des HEEREN al de onreinigheid, die zij in den tempel des
HEEREN vonden; en de Levieten namen ze op, om naar buiten uit te
brengen, in de beek Kidron.

<span id="an_29:17">29:17</span> Zij begonnen nu te heiligen op den
eersten der eerste maand, en op den achtsten dag der maand kwamen zij in
het voorhuis des HEEREN, en heiligden het huis des HEEREN in acht dagen;
en op den zestienden dag der eerste maand maakten zij een einde.

<span id="an_29:18">29:18</span> Daarna kwamen zij binnen tot den koning
Hizkia, en zeiden: Wij hebben het gehele huis des HEEREN gereinigd,
mitsgaders het brandofferaltaar met al zijn gereedschap, en de tafel der
toerichting met al haar gereedschap.

<span id="an_29:19">29:19</span> Alle gereedschap ook, dat de koning
Achaz, onder zijn koninkrijk, door zijn overtreding weggeworpen had,
hebben wij bereid en geheiligd; en zie, zij zijn voor het altaar des
HEEREN.

<span id="an_29:20">29:20</span> Toen maakte zich de koning Jehizkia
vroeg op, en verzamelde de oversten der stad, en hij ging op in het huis
des HEEREN.

<span id="an_29:21">29:21</span> En zij brachten zeven varren, en zeven
rammen, en zeven lammeren, en zeven geitenbokken ten zondoffer voor het
koninkrijk, en voor het heiligdom, en voor Juda; en hij zeide tot de
zonen van Aaron, de priesteren, dat zij die op het altaar des HEEREN
zouden offeren.

<span id="an_29:22">29:22</span> Zo slachtten zij de runderen, en de
priesters ontvingen het bloed, en sprengden het op het altaar; zij
slachtten ook de rammen, en sprengden het bloed op het altaar;
insgelijks slachtten zij de lammeren, en sprengden het bloed op het
altaar.

<span id="an_29:23">29:23</span> Daarna brachten zij de bokken bij, ten
zondoffer, voor het aangezicht des konings en der gemeente, en zij
legden hun handen op dezelve.

<span id="an_29:24">29:24</span> En de priesteren slachtten ze, en
ontzondigden met derzelver bloed op het altaar, om verzoening te doen
voor het ganse Israel; want de koning had dat brandoffer en dat
zondoffer voor gans Israel bevolen.

<span id="an_29:25">29:25</span> En hij stelde de Levieten in het huis
des HEEREN, met cimbalen, met luiten en harpen, naar het gebod van
David, en van Gad, den ziener des konings, en van Nathan, den profeet;
want dit gebod was van de hand des HEEREN, door de hand Zijner profeten.

<span id="an_29:26">29:26</span> De Levieten nu stonden met de
instrumenten van David, en de priesters met de trompetten.

<span id="an_29:27">29:27</span> En Hizkia beval, dat men het brandoffer
op het altaar zou offeren; ten tijde nu, als dat brandoffer begon, begon
het gezang des HEEREN met de trompetten en met de instrumenten van
David, den koning van Israel.

<span id="an_29:28">29:28</span> De ganse gemeente nu boog zich neder,
als men het gezang zong, en met trompetten trompette; dit alles totdat
het brandoffer voleind was.

<span id="an_29:29">29:29</span> Als men nu geeindigd had te offeren,
bukten de koning en allen, die bij hem gevonden waren, en bogen zich
neder.

<span id="an_29:30">29:30</span> Daarna zeide de koning Jehizkia, en de
oversten, tot de Levieten, dat zij den HEERE loven zouden, met de
woorden van David en van Asaf, den ziener; en zij loofden tot blijdschap
toe; en neigden hun hoofden, en bogen zich neder.

<span id="an_29:31">29:31</span> En Jehizkia antwoordde en zeide: Nu
hebt gij uw handen den HEERE gevuld, treedt toe, en brengt slachtofferen
en lofofferen tot het huis des HEEREN; en de gemeente bracht
slachtofferen en lofofferen en alle vrijwilligen van harte brandofferen.

<span id="an_29:32">29:32</span> En het getal der brandofferen, die de
gemeente bracht, was zeventig runderen, honderd rammen, tweehonderd
lammeren; deze alle den HEERE ten brandoffer.

<span id="an_29:33">29:33</span> Nog waren der geheiligde dingen
zeshonderd runderen en drie duizend schapen.

<span id="an_29:34">29:34</span> Doch van de priesteren waren er te
weinig, en zij konden al den brandofferen de huid niet aftrekken; daarom
hielpen hen hun broederen, de Levieten, totdat het werk geeindigd was,
en totdat de andere priesters zich geheiligd hadden; want de Levieten
waren rechter van hart, om zich te heiligen, dan de priesteren.

<span id="an_29:35">29:35</span> En ook waren de brandofferen in
menigte, met het vet der dankofferen, en met de drankofferen, voor de
brandofferen; alzo werd de dienst van het huis des HEEREN besteld.

<span id="an_29:36">29:36</span> Jehizkia nu en al het volk verblijdden
zich over hetgeen God het volk voorbereid had; want deze zaak geschiedde
haastelijk.

<span id="an_30:1">30:1</span> Daarna zond Jehizkia tot het ganse Israel
en Juda, en schreef ook brieven tot Efraim en Manasse, dat zij zouden
komen tot het huis des HEEREN te Jeruzalem, om den HEERE, den God
Israels, pascha te houden.

<span id="an_30:2">30:2</span> Want de koning had raad gehouden met zijn
oversten en de ganse gemeente te Jeruzalem, om het pascha te houden, in
de tweede maand.

<span id="an_30:3">30:3</span> Want zij hadden het niet kunnen houden te
dierzelfder tijd, omdat de priesteren zich niet genoeg geheiligd hadden,
en het volk zich niet verzameld had te Jeruzalem.

<span id="an_30:4">30:4</span> En deze zaak was recht in de ogen des
konings, en in de ogen der ganse gemeente.

<span id="an_30:5">30:5</span> Zo stelden zij zulks, dat men een stem
door gans Israel, van Ber-seba tot Dan, zou laten doorgaan, opdat zij
zouden komen om het pascha den HEERE, den God Israels, te houden in
Jeruzalem; want zij hadden het in lang niet gehouden, gelijk het
geschreven was.

<span id="an_30:6">30:6</span> De lopers dan gingen henen met de brieven
van de hand des konings en zijner vorsten, door gans Israel en Juda, en
naar het gebod des konings, zeggende: Gij, kinderen Israels, bekeert u
tot den HEERE, den God van Abraham, Izak en Israel, zo zal Hij Zich
keren tot de ontkomenen, die ulieden overgebleven zijn uit de hand der
koningen van Assyrie.

<span id="an_30:7">30:7</span> En zijt niet als uw vaders en als uw
broeders, die tegen den HEERE, den God hunner vaderen, overtreden
hebben; waarom Hij hen tot verwoesting overgegeven heeft, gelijk als gij
ziet.

<span id="an_30:8">30:8</span> Verhardt nu ulieder nek niet, gelijk uw
vaderen; geeft den HEERE de hand, en komt tot Zijn heiligdom, hetwelk
Hij geheiligd heeft tot in eeuwigheid, en dient den HEERE, uw God; zo
zal de hitte Zijns toorns van u afkeren.

<span id="an_30:9">30:9</span> Want als gij u bekeert tot den HEERE,
zullen uw broederen en uw kinderen barmhartigheid vinden voor het
aangezicht dergenen, die hen gevangen hebben, zodat zij in dit land
zullen wederkomen; want de HEERE, uw God, is genadig en barmhartig, en
zal het aangezicht van u niet afwenden, zo gij u tot Hem bekeert.

<span id="an_30:10">30:10</span> Zo gingen de lopers door, van stad tot
stad, door het land van Efraim en Manasse, tot Zebulon toe; doch zij
belachten hen, en bespotten hen.

<span id="an_30:11">30:11</span> Evenwel verootmoedigden zich sommigen
van Aser, en Manasse, en van Zebulon, en kwamen te Jeruzalem.

<span id="an_30:12">30:12</span> Ook was de hand Gods in Juda, hun
enerlei hart gevende, dat zij het gebod des konings en der vorsten
deden, naar het woord des HEEREN.

<span id="an_30:13">30:13</span> En te Jeruzalem verzamelde zich veel
volks, om het feest der ongezuurde broden te houden, in de tweede maand,
een zeer grote gemeente.

<span id="an_30:14">30:14</span> En zij maakten zich op, en namen de
altaren weg, die te Jeruzalem waren; daartoe namen zij alle rooktuig
weg, hetwelk zij in de beek Kidron wierpen.

<span id="an_30:15">30:15</span> Toen slachtten zij het pascha, op den
veertienden der tweede maand; en de priesters en de Levieten waren
beschaamd geworden, en hadden zich geheiligd, en hadden brandofferen
gebracht in het huis des HEEREN.

<span id="an_30:16">30:16</span> En zij stonden in hun stand, naar hun
wijze, naar de wet van Mozes, den man Gods; de priesters sprengden het
bloed, dat nemende uit de hand der Levieten.

<span id="an_30:17">30:17</span> Want een menigte was in die gemeente,
die zich niet geheiligd hadden; daarom waren de Levieten over de
slachting der paaslammeren, voor iedereen, die niet rein was, om die den
HEERE te heiligen.

<span id="an_30:18">30:18</span> Want een menigte des volks, velen van
Efraim en Manasse, Issaschar en Zebulon, hadden zich niet gereinigd,
maar aten het pascha, niet gelijk geschreven is. Doch Jehizkia bad voor
hen, zeggende: De HEERE, die goed is, make verzoening voor dien.

<span id="an_30:19">30:19</span> Die zijn ganse hart gericht heeft, om
God den HEERE, den God zijner vaderen, te zoeken, hoewel niet naar de
reinigheid des heiligdoms.

<span id="an_30:20">30:20</span> En de HEERE verhoorde Jehizkia, en
heelde het volk.

<span id="an_30:21">30:21</span> Zo hielden de kinderen Israels, die te
Jeruzalem gevonden werden, het feest der ongezuurde broden, zeven dagen,
met grote blijdschap. De Levieten nu en de priesteren prezen den HEERE,
dag op dag, met sterk luidende instrumenten des HEEREN.

<span id="an_30:22">30:22</span> En Jehizkia sprak naar het hart van
alle Levieten, die verstand hadden in de goede kennis des HEEREN; en zij
aten de offeranden des gezetten hoogtijds zeven dagen, offerende
dankofferen, en lovende den HEERE, den God hunner vaderen.

<span id="an_30:23">30:23</span> Als nu de ganse gemeente raad gehouden
had, om andere zeven dagen te houden, hielden zij nog zeven dagen met
blijdschap.

<span id="an_30:24">30:24</span> Want Jehizkia, de koning van Juda, gaf
de gemeente duizend varren en zeven duizend schapen; en de vorsten gaven
de gemeente duizend varren en tien duizend schapen; de priesteren nu
hadden zich in menigte geheiligd.

<span id="an_30:25">30:25</span> En de ganse gemeente van Juda
verblijdde zich, mitsgaders de priesteren en de Levieten, en de gehele
gemeente dergenen, die uit Israel gekomen waren; ook de vreemdelingen,
die uit het land van Israel gekomen waren, en die in Juda woonden.

<span id="an_30:26">30:26</span> Zo was er grote blijdschap te
Jeruzalem; want van de dagen van Salomo, den zoon van David, den koning
van Israel, was desgelijks in Jeruzalem niet geweest.

<span id="an_30:27">30:27</span> Toen stonden de Levietische priesteren
op, en zegenden het volk; en hun stem werd gehoord; want hun gebed kwam
tot Zijn heilige woning in den hemel.

<span id="an_31:1">31:1</span> Als zij nu voleind hadden, togen alle
Israelieten, die er gevonden werden, uit, tot de steden van Juda, en
braken de opgerichte beelden, en hieuwen de bossen af, en wierpen de
hoogten en de altaren af, uit gans Juda en Benjamin, ook in Efraim en
Manasse, totdat zij alles te niet gemaakt hadden; daarna keerden al de
kinderen Israels weder, een ieder tot zijn bezitting in hun steden.

<span id="an_31:2">31:2</span> En Hizkia bestelde de verdelingen der
priesteren en der Levieten, naar hun verdelingen, een ieder naar zijn
dienst, de priesteren en de Levieten tot het brandoffer en tot de
dankofferen, om te dienen, en om te loven, en om te prijzen in de poort
van de legers des HEEREN;

<span id="an_31:3">31:3</span> Ook het deel des konings van zijn have
tot de brandofferen, tot de brandofferen des morgens en des avonds, en
de brandofferen der sabbatten, en der nieuwe maanden, en der gezette
hoogtijden; gelijk geschreven is in de wet des HEEREN.

<span id="an_31:4">31:4</span> En hij zeide tot het volk, tot de
inwoners van Jeruzalem, dat zij het deel der priesteren en Levieten
geven zouden, opdat zij versterkt mochten worden in de wet des HEEREN.

<span id="an_31:5">31:5</span> Toen nu dat woord uitbrak, brachten de
kinderen Israels vele eerstelingen van koren, most, en olie, en honig,
en van al de inkomsten des velds; ook brachten zij de tienden van alles
in met menigte.

<span id="an_31:6">31:6</span> En de kinderen van Israel en Juda, die in
de steden van Juda woonden, brachten ook tienden der runderen en der
schapen, en tienden der heilige dingen, die den HEERE, hun God,
geheiligd waren, en maakten vele hopen.

<span id="an_31:7">31:7</span> In de derde maand begonnen zij den grond
van die hopen te leggen, en in de zevende maand voleindden zij.

<span id="an_31:8">31:8</span> Toen nu Jehizkia en de vorsten kwamen en
die hopen zagen, zegenden zij den HEERE en Zijn volk Israel.

<span id="an_31:9">31:9</span> En Jehizkia ondervraagde de priesteren en
de Levieten aangaande die hopen.

<span id="an_31:10">31:10</span> En Azaria, de hoofdpriester, van het
huis van Zadok, sprak tot hem en zeide: Van dat men deze heffing
begonnen heeft tot het huis des HEEREN te brengen, is er te eten geweest
en verzadigd te worden, ja, over te houden tot overvloed toe; want de
HEERE heeft Zijn volk gezegend, zodat deze veelheid overgebleven is.

<span id="an_31:11">31:11</span> Toen zeide Jehizkia, dat men kameren
aan het huis des HEEREN bereiden zou; en zij bereidden ze.

<span id="an_31:12">31:12</span> Daarin brachten zij die heffing, en de
tienden, en de geheiligde dingen, in getrouwigheid; en daarover was
Chonanja, de Leviet, overste, en Simei, zijn broeder, de tweede.

<span id="an_31:13">31:13</span> Maar Jehiel, en Azazja, en Nahath, en
Asahel, en Jerimoth, en Jozabad, en Eliel, en Jismachja, en Mahath, en
Benaja, waren opzieners, onder de hand van Chonanja en Simei, zijn
broeder; door het bevel van den koning Jehizkia en van Azaria, den
overste van het huis Gods.

<span id="an_31:14">31:14</span> En Kore, de zoon van Jimna, de Leviet,
de poortier tegen het oosten, was over de vrijwillige gaven Gods, om het
hefoffer des HEEREN en het allerheiligste uit te delen.

<span id="an_31:15">31:15</span> En aan zijn hand waren Eden, en
Minjamin, en Jesua, en Semaja, Amarja en Sechanja, in de steden der
priesteren, met getrouwigheid, om aan hun broederen in de verdelingen,
zowel aan de kleinen als de groten, uit te delen:

<span id="an_31:16">31:16</span> (Benevens die gesteld waren in het
geslachtsregister der manspersonen, drie jaren oud en daarboven) allen,
die in het huis des HEEREN gingen, tot het dagelijkse werk op elken dag,
voor hun dienst, in hun wachten, naar hun verdelingen.

<span id="an_31:17">31:17</span> En met die gesteld waren in het
geslachtsregister der priesteren naar het huis hunner vaderen, ook de
Levieten van twintig jaren oud en daarboven, in hun wachten, naar hun
verdelingen;

<span id="an_31:18">31:18</span> Ook tot de geslachtsrekening met al hun
kinderkens, hun vrouwen, en hun zonen, en hun dochteren, door de ganse
gemeente; want zij hadden zich in hun ambt in heiligheid geheiligd.

<span id="an_31:19">31:19</span> Ook waren onder de kinderen van Aaron,
de priesteren, op de velden der voorsteden hunner steden, in elke stad,
mannen, die met namen uitgedrukt waren, om aan alle manspersonen onder
de priesteren en aan allen, die in het geslachtsregister onder de
Levieten gesteld waren, delen te geven.

<span id="an_31:20">31:20</span> En alzo deed Jehizkia in geheel Juda;
en hij deed dat goed, en recht, en waarachtig was, voor het aangezicht
des HEEREN, zijns Gods.

<span id="an_31:21">31:21</span> En in alle werk, dat hij begon in den
dienst van het huis Gods, en in de wet en in het gebod, om zijn God te
zoeken, deed hij met zijn ganse hart, en had voorspoed.

<span id="an_32:1">32:1</span> Na deze geschiedenissen en derzelver
bevestiging, kwam Sanherib, de koning van Assyrie, en toog in Juda, en
legerde zich tegen de vaste steden, en dacht ze tot zich af te scheuren.

<span id="an_32:2">32:2</span> Jehizkia nu ziende, dat Sanherib kwam, en
zijn aangezicht was tot den krijg tegen Jeruzalem;

<span id="an_32:3">32:3</span> Zo hield hij raad met zijn vorsten en
zijn helden, om de fonteinwateren te stoppen, die buiten de stad waren;
en zij hielpen hem.

<span id="an_32:4">32:4</span> Want veel volks werd vergaderd, dat al de
fonteinen stopte, mitsgaders de beek, die door het midden des lands
henenvloeide, zeggende: Waarom zouden de koningen van Assyrie komen, en
veel waters vinden?

<span id="an_32:5">32:5</span> Zo versterkte hij zich, en bouwde den
gehelen muur op, die gebroken was, dien hij optrok tot aan de torens,
met een anderen muur daarbuiten, en hij versterkte Millo in de stad
Davids; en hij maakte geweer en schilden in menigte.

<span id="an_32:6">32:6</span> En hij stelde krijgsoversten over het
volk, en hij vergaderde hen tot zich in de straat der stadspoort, en
sprak naar hun hart, zeggende:

<span id="an_32:7">32:7</span> Zijt sterk, en hebt een goeden moed,
vreest niet, en ontzet u niet, voor het aangezicht des konings van
Assyrie, noch voor het aangezicht der ganse menigte, die met hem is;
want met ons is er meer, dan met hem.

<span id="an_32:8">32:8</span> Met hem is een vreselijke arm, maar met
ons is de HEERE, onze God, om ons te helpen, en om onze krijgen te
krijgen. En het volk steunde op de woorden van Jehizkia, den koning van
Juda.

<span id="an_32:9">32:9</span> Na dezen zond Sanherib, de koning van
Assyrie, zijn knechten naar Jeruzalem,, doch hij zelf was voor Lachis,
en al zijn heerschappij met hem) tot Jehizkia, den koning van Juda, en
tot het ganse Juda, dat te Jeruzalem was, zeggende:

<span id="an_32:10">32:10</span> Zo zegt Sanherib, de koning van
Assyrie: Waarom vertrouwt gij, dat gij te Jeruzalem blijft in de
vesting?

<span id="an_32:11">32:11</span> Ruit u Jehizkia niet op, dat hij u
overgeve, om door honger en door dorst te sterven, zeggende: De HEERE,
onze God, zal ons uit de hand des konings van Assyrie redden?

<span id="an_32:12">32:12</span> Heeft niet dezelfde Jehizkia Zijn
hoogten en Zijn altaren weggenomen, en tot Juda en tot Jeruzalem
gesproken, zeggende: Voor het enige altaar zult gij u nederbuigen, en
daarop roken?

<span id="an_32:13">32:13</span> Weet gij niet, wat ik gedaan heb, en
mijn vaderen aan alle volken der landen? Hebben de goden van de natien
dier landen hun land enigszins kunnen redden uit mijn hand?

<span id="an_32:14">32:14</span> Wie is er onder alle goden derzelver
natien, dewelke mijn vaders verbannen hebben, die zijn volk heeft kunnen
redden uit mijn hand, dat uw God u uit mijn hand zou kunnen redden?

<span id="an_32:15">32:15</span> Nu dan, dat Jehizkia ulieden niet
bedriege, en dat hij u op zulk een wijze niet opruie, en gelooft hem
niet; want geen god van enige natie en koninkrijk heeft zijn volk uit
mijn hand en mijner vaderen hand kunnen redden; hoeveel te min zal uw
God u uit mijn hand kunnen redden?

<span id="an_32:16">32:16</span> Daartoe spraken zijn knechten nog meer
tegen God, den HEERE, en tegen Zijn knecht Jehizkia.

<span id="an_32:17">32:17</span> Ook schreef hij brieven, om den HEERE,
den God Israels, te honen en om tegen Hem te spreken, zeggende: Gelijk
de goden van de natien der landen, die hun volk uit mijn hand niet gered
hebben, alzo zal de God van Jehizkia Zijn volk uit mijn hand niet
redden.

<span id="an_32:18">32:18</span> En zij riepen met luider stem, in het
Joods, tegen het volk van Jeruzalem, dat op den muur was, om die
bevreesd te maken en die te beroeren, opdat zij de stad mochten innemen.

<span id="an_32:19">32:19</span> En zij spraken van den God van
Jeruzalem, als van de goden der volkeren der aarde, een werk van
mensenhanden.

<span id="an_32:20">32:20</span> Maar de koning Jehizkia en de profeet
Jesaja, de zoon van Amoz, baden daartegen, en zij riepen naar den hemel.

<span id="an_32:21">32:21</span> En de HEERE zond een engel, die alle
strijdbare helden, en vorsten, en oversten in het leger des konings van
Assyrie verdelgde. Zo is hij met schaamte des aangezichts in zijn land
wedergekeerd; en als hij in het huis zijns gods ingegaan was, zo velden
hem daar met het zwaard, die uit zijn lijf voortgekomen waren.

<span id="an_32:22">32:22</span> Alzo verloste de HEERE Jehizkia en de
inwoners van Jeruzalem, uit de hand van Sanherib, den koning van
Assyrie, en uit de hand van allen; en Hij geleidde hen rondom heen.

<span id="an_32:23">32:23</span> En velen brachten geschenken tot den
HEERE te Jeruzalem, en kostelijkheden tot Jehizkia, den koning van Juda,
zodat hij daarna voor de ogen van alle heidenen verheven werd.

<span id="an_32:24">32:24</span> In die dagen werd Jehizkia krank tot
stervens toe, en hij bad tot den HEERE, Die sprak tot hem, en Hij gaf
hem een wonderteken.

<span id="an_32:25">32:25</span> Maar Jehizkia deed gene vergelding,
naar de weldaad aan hem geschied, dewijl zijn hart verheven werd; daarom
werd over hem, en over Juda en Jeruzalem, een grote toornigheid.

<span id="an_32:26">32:26</span> Doch Jehizkia verootmoedigde zich om de
verheffing zijns harten, hij en de inwoners van Jeruzalem, zodat de
grote toornigheid des HEEREN over hen niet kwam in de dagen van
Jehizkia.

<span id="an_32:27">32:27</span> Jehizkia nu had zeer veel rijkdom en
eer; en hij maakte zich schatkameren voor zilver en voor goud, en voor
kostelijk gesteente, en voor specerijen, en voor schilden, en voor alle
begeerlijk gereedschap;

<span id="an_32:28">32:28</span> Ook schathuizen voor de inkomsten van
koren, en most, en olie; en stallen voor allerlei beesten, en kooien
voor de kudden.

<span id="an_32:29">32:29</span> Daartoe had hij zich steden gemaakt,
mitsgaders bezitting van schapen en runderen in menigte; want God gaf
hem zeer grote have.

<span id="an_32:30">32:30</span> Doch Jehizkia stopte ook den
opperuitgang der wateren van Gihon, en leidde ze recht af beneden naar
het westen der stad Davids; want Jehizkia had voorspoed in al zijn werk.

<span id="an_32:31">32:31</span> Maar het is alzo, als de gezanten der
vorsten van Babel, die tot hem gezonden hadden, om te vragen naar dat
wonderteken, dat in het land geschied was, bij hem waren, verliet hem
God, om hem te verzoeken, om te weten al wat in zijn hart was.

<span id="an_32:32">32:32</span> Het overige nu der geschiedenissen van
Jehizkia, en zijn goeddadigheden, ziet, die zijn geschreven in het
gezicht van den profeet Jesaja, den zoon van Amoz, en in het boek der
koningen van Juda en Israel.

<span id="an_32:33">32:33</span> En Jehizkia ontsliep met zijn vaderen,
en zij begroeven hem in het hoogste van de graven der zonen van David;
daartoe deden gans Juda en de inwoners van Jeruzalem hem eer aan in zijn
dood; en zijn zoon Manasse werd koning in zijn plaats.

<span id="an_33:1">33:1</span> Manasse was twaalf jaren oud, als hij
koning werd, en regeerde vijf en vijftig jaren te Jeruzalem.

<span id="an_33:2">33:2</span> En hij deed dat kwaad was in de ogen des
HEEREN, naar de gruwelen der heidenen, die de HEERE voor het aangezicht
der kinderen Israels uit de bezitting verdreven had.

<span id="an_33:3">33:3</span> Want hij bouwde de hoogten weder op, die
zijn vader Jehizkia afgebroken had, en richtte den Baals altaren op, en
maakte bossen, en boog zich neder voor al het heir des hemels, en diende
ze;

<span id="an_33:4">33:4</span> En bouwde altaren in het huis des HEEREN,
van hetwelk de HEERE gezegd had: Te Jeruzalem zal Mijn Naam zijn tot in
eeuwigheid.

<span id="an_33:5">33:5</span> Daartoe bouwde hij altaren voor al het
heir des hemels, in beide de voorhoven van het huis des HEEREN.

<span id="an_33:6">33:6</span> En hij deed zijn zonen door het vuur
gaan, in het dal des zoons van Hinnom, en pleegde guichelarij, en gaf op
vogelgeschrei acht, en toverde, en hij stelde waarzeggers en
duivelskunstenaren; en hij deed zeer veel kwaads in de ogen des HEEREN,
om Hem tot toorn te verwekken.

<span id="an_33:7">33:7</span> Hij stelde ook de gelijkenis van een
gesneden beeld, die hij gemaakt had, in het huis Gods, van hetwelk God
gezegd had tot David en tot zijn zoon Salomo: In dit huis, en te
Jeruzalem, dat Ik uit alle stammen van Israel verkoren heb, zal Ik Mijn
Naam zetten tot in eeuwigheid.

<span id="an_33:8">33:8</span> En Ik zal den voet van Israel niet meer
doen wijken van het land, dat Ik uw vaderen besteld heb; alleenlijk zo
zij waarnemen te doen, al hetgeen Ik hun geboden heb, naar de ganse wet,
en inzettingen, en rechten, door de hand van Mozes.

<span id="an_33:9">33:9</span> Zo deed Manasse Juda en de inwoners te
Jeruzalem dwalen, dat zij erger deden dan de heidenen, die de HEERE voor
het aangezicht der kinderen Israels verdelgd had.

<span id="an_33:10">33:10</span> De HEERE sprak wel tot Manasse en tot
zijn volk; maar zij merkten daar niet op.

<span id="an_33:11">33:11</span> Daarom bracht de HEERE over hen de
krijgsoversten, die de koning van Assyrie had, dewelke Manasse gevangen
namen onder de doornen; en zij bonden hem met twee koperen ketenen, en
voerden hem naar Babel.

<span id="an_33:12">33:12</span> En als hij hem benauwde, bad hij het
aangezicht des HEEREN, zijns Gods, ernstelijk aan, en vernederde zich
zeer voor het aangezicht van den God zijner vaderen,

<span id="an_33:13">33:13</span> En bad Hem; en Hij liet Zich van hem
verbidden, en hoorde zijn smeking, en Hij bracht hem weder te Jeruzalem,
in zijn koninkrijk. Toen erkende Manasse, dat de HEERE God is.

<span id="an_33:14">33:14</span> En na dezen bouwde hij den buitenmuur
aan de stad Davids, aan de westzijde van Gihon in het dal, en tot den
ingang van de Vispoort, en omsingelde Ofel, en verhief dien zeer; hij
legde ook krijgsoversten in alle vaste steden in Juda.

<span id="an_33:15">33:15</span> En hij nam de vreemde goden en die
gelijkenis uit het huis des HEEREN weg, mitsgaders al de altaren, die
hij gebouwd had op den berg van het huis des HEEREN, en te Jeruzalem; en
hij wierp ze buiten de stad.

<span id="an_33:16">33:16</span> En hij richtte het altaar des HEEREN
toe, en offerde daarop dankofferen en lofofferen, en zeide tot Juda, dat
zij den HEERE, den God Israels, dienen zouden.

<span id="an_33:17">33:17</span> Maar het volk offerde nog op de
hoogten, hoewel aan den HEERE, hun God.

<span id="an_33:18">33:18</span> Het overige nu der geschiedenissen van
Manasse, en zijn gebed tot zijn God, ook de woorden der zieners, die tot
hem gesproken hebben in den Naam van den HEERE, den God Israels, ziet,
die zijn in de geschiedenissen der koningen van Israel;

<span id="an_33:19">33:19</span> En zijn gebed, en hoe God Zich van hem
heeft laten verbidden, ook al zijn zonde, en zijn overtreding, en de
plaatsen, waarop hij hoogten gebouwd, en bossen en gesneden beelden
gesteld heeft, eer hij vernederd werd, ziet, dat is beschreven in de
woorden der zieners.

<span id="an_33:20">33:20</span> En Manasse ontsliep met zijn vaderen,
en zij begroeven hem in zijn huis; en zijn zoon Amon werd koning in zijn
plaats.

<span id="an_33:21">33:21</span> Amon was twee en twintig jaren oud, als
hij koning werd, en regeerde twee jaren te Jeruzalem.

<span id="an_33:22">33:22</span> En hij deed dat kwaad was in de ogen
des HEEREN, gelijk als zijn vader Manasse gedaan had; want Amon offerde
al den gesneden beelden, die zijn vader Manasse gemaakt had, en diende
ze.

<span id="an_33:23">33:23</span> Maar hij vernederde zich niet voor het
aangezicht des HEEREN, gelijk Manasse, zijn vader, zich vernederd had;
maar deze Amon vermenigvuldigde de schuld.

<span id="an_33:24">33:24</span> En zijn knechten maakten een
verbintenis tegen hem, en doodden hem in zijn huis.

<span id="an_33:25">33:25</span> Maar het volk des lands sloeg hen
allen, die de verbintenis tegen den koning Amon gemaakt hadden; en het
volk des lands maakte zijn zoon Josia koning in zijn plaats.

<span id="an_34:1">34:1</span> Josia was acht jaren oud, toen hij koning
werd, en regeerde een en dertig jaren te Jeruzalem.

<span id="an_34:2">34:2</span> En hij deed dat recht was in de ogen des
HEEREN, en wandelde in de wegen van zijn vader David, en week niet af
ter rechter hand, noch ter linkerhand.

<span id="an_34:3">34:3</span> Want in het achtste jaar zijner regering,
toen hij nog een jongeling was, begon hij den God zijns vaders Davids te
zoeken; en in het twaalfde jaar begon hij Juda en Jeruzalem van de
hoogten en de bossen, en de gesneden en de gegoten beelden te reinigen.

<span id="an_34:4">34:4</span> En men brak voor zijn aangezicht af de
altaren der Baals; en de zonnebeelden, die omhoog boven dezelve waren,
hieuw hij af; de bossen ook, en de gesneden en gegoten beelden verbrak,
en vergruisde, en strooide hij op de graven dergenen, die hun geofferd
hadden.

<span id="an_34:5">34:5</span> En de beenderen der priesteren verbrandde
hij op hun altaren; en hij reinigde Juda en Jeruzalem.

<span id="an_34:6">34:6</span> Daartoe in de steden van Manasse, en
Efraim, en Simeon, ja, tot Nafthali toe, in haar woeste plaatsen rondom,

<span id="an_34:7">34:7</span> Brak hij ook de altaren af en de bossen,
en de gesneden beelden stampte hij, die vergruizende, en al de
zonnebeelden hieuw hij af in het ganse land van Israel; daarna keerde
hij weder naar Jeruzalem.

<span id="an_34:8">34:8</span> In het achttiende jaar nu zijner regering
als hij het land en het huis gereinigd had, zond hij Safan, den zoon van
Azalia, en Maaseja, den overste der stad, en Joha, den zoon van Joahaz,
den kanselier, om het huis des HEEREN, zijns Gods, te verbeteren.

<span id="an_34:9">34:9</span> En zij kwamen tot Hilkia, den
hogepriester, en zij gaven het geld, dat ten huize Gods gebracht was,
hetwelk de Levieten, die den dorpel bewaarden, vergaderd hadden uit de
hand van Manasse en Efraim, en uit het ganse overblijfsel van Israel, en
uit gans Juda en Benjamin, en te Jeruzalem wedergekomen waren;

<span id="an_34:10">34:10</span> Zij nu gaven het in de hand der
verzorgers van het werk, die besteld waren over het huis des HEEREN, en
deze gaven dat dengenen, die het werk deden, die arbeidden aan het huis
des HEEREN, om het huis te vermaken en te verbeteren.

<span id="an_34:11">34:11</span> Want zij gaven het den werkmeesters en
de bouwlieden, om gehouwen stenen te kopen, en hout tot de
samenvoegingen, en om de huizen te zolderen, die de koningen van Juda
verdorven hadden.

<span id="an_34:12">34:12</span> En die mannen handelden trouwelijk in
dit werk; en de bestelden over dezelve waren Jahath en Obadja, Levieten
van de kinderen van Merari, mitsgaders Zacharia en Mesullam, van de
kinderen der Kohathieten, om het werk voort te drijven; en die Levieten
waren allen verstandig op instrumenten van muziek.

<span id="an_34:13">34:13</span> Zij waren ook over de lastdragers, en
de voortdrijvers van allen, die in enig werk arbeidden; want uit de
Levieten waren schrijvers, en ambtlieden, en poortiers.

<span id="an_34:14">34:14</span> En als zij het geld uitnamen, dat in
het huis des HEEREN gebracht was, vond de priester Hilkia het wetboek
des HEEREN, gegeven door de hand van Mozes.

<span id="an_34:15">34:15</span> En Hilkia antwoordde en zeide tot
Safan, de schrijver: Ik heb het wetboek gevonden in het huis des HEEREN.
En Hilkia gaf Safan dat boek.

<span id="an_34:16">34:16</span> En Safan droeg dat boek tot den koning;
daarbenevens bracht hij nog den koning bescheid weder, zeggende: Al wat
in de hand uwer knechten gegeven is, dat doen zij;

<span id="an_34:17">34:17</span> En zij hebben het geld samengestort,
dat in het huis des HEEREN gevonden is, en hebben het gegeven in de hand
der bestelden, en in de hand dergenen, die het werk maakten.

<span id="an_34:18">34:18</span> Voorts gaf Safan, de schrijver, den
koning te kennen, zeggende: Hilkia, de priester, heeft mij een boek
gegeven. En Safan las daarin voor het aangezicht des konings.

<span id="an_34:19">34:19</span> Het geschiedde nu, als de koning de
woorden der wet hoorde, dat hij zijn klederen scheurde.

<span id="an_34:20">34:20</span> En de koning gebood Hilkia, en Ahikam,
den zoon van Safan, en Abdon, den zoon van Micha, en Safan, den
schrijver, en Asaja, den knecht des konings, zeggende:

<span id="an_34:21">34:21</span> Gaat heen, vraagt den HEERE voor mij,
en voor het overgeblevene in Israel en in Juda, over de woorden dezes
boeks, dat gevonden is; want de grimmigheid des HEEREN is groot, die
over ons uitgegoten is, omdat onze vaders niet hebben gehouden het woord
des HEEREN, om te doen naar al hetgeen in dat boek geschreven is.

<span id="an_34:22">34:22</span> Toen ging Hilkia henen, en die des
konings waren, tot de profetes Hulda, de huisvrouw van Sallum, den zoon
van Tokhath, den zoon van Hasra, den klederbewaarder. Zij nu woonde te
Jeruzalem in het tweede deel; en zij spraken zulks tot haar.

<span id="an_34:23">34:23</span> En zij zeide tot hen: Zo zegt de HEERE,
de God Israels: Zegt den man, die ulieden tot mij gezonden heeft:

<span id="an_34:24">34:24</span> Zo zegt de HEERE: Zie, Ik zal kwaad
over deze plaats en over haar inwoners brengen; al de vloeken, die
geschreven zijn in het boek, dat men voor het aangezicht des konings van
Juda gelezen heeft.

<span id="an_34:25">34:25</span> Daarom dat zij Mij verlaten, en anderen
goden gerookt hebben, opdat zij Mij tot toorn verwekten met alle werken
hunner handen; zo zal Mijn grimmigheid uitgegoten worden tegen deze
plaats, en niet uitgeblust worden.

<span id="an_34:26">34:26</span> Maar tot den koning van Juda, die
ulieden gezonden heeft, om den HEERE te vragen, tot hem zult gij alzo
zeggen: Zo zegt de HEERE, de God Israels: Aangaande de woorden, die gij
hebt gehoord;

<span id="an_34:27">34:27</span> Omdat uw hart week geworden is, en gij
u voor het aangezicht Gods vernederd hebt, als gij Zijn woorden hoordet
tegen deze plaats en tegen haar inwoners, en hebt u vernederd voor Mijn
aangezicht, en uw klederen gescheurd, en geweend voor Mijn aangezicht,
zo heb Ik u ook verhoord, spreekt de HEERE.

<span id="an_34:28">34:28</span> Zie, Ik zal u verzamelen tot uw
vaderen, en gij zult met vrede in uw graf verzameld worden, en uw ogen
zullen al dat kwaad niet zien, dat Ik over deze plaats en over haar
inwoners brengen zal. En zij brachten den koning dit antwoord weder.

<span id="an_34:29">34:29</span> Toen zond de koning henen, en
verzamelde alle oudsten van Juda en Jeruzalem.

<span id="an_34:30">34:30</span> En de koning ging op in het huis des
HEEREN, en al de mannen van Juda en de inwoners van Jeruzalem,
mitsgaders de priesters en de Levieten, en al het volk, van den grote
tot den kleine toe; en men las voor hun oren al de woorden van het boek
des verbonds, dat in het huis des HEEREN gevonden was.

<span id="an_34:31">34:31</span> En de koning stond in zijn standplaats,
en maakte een verbond voor des HEEREN aangezicht, om den HEERE na te
wandelen, en om Zijn geboden, en Zijn getuigenissen, en Zijn
inzettingen, met zijn ganse hart en met zijn ganse ziel, te onderhouden,
doende de woorden des verbonds, die in datzelve boek geschreven zijn.

<span id="an_34:32">34:32</span> En hij deed allen, die te Jeruzalem en
in Benjamin gevonden werden, staan; en de inwoners van Jeruzalem deden
naar het verbond van God, den God hunner vaderen.

<span id="an_34:33">34:33</span> Josia dan deed alle gruwelen weg uit
alle landen, die der kinderen Israels waren, en maakte allen, die in
Israel gevonden werden, te dienen; te dienen den HEERE, hun God; al zijn
dagen weken zij niet af van den HEERE, den God hunner vaderen, na te
volgen.

<span id="an_35:1">35:1</span> Daarna hield Josia het pascha den HEERE
te Jeruzalem; en zij slachtten het pascha op den veertienden der eerste
maand.

<span id="an_35:2">35:2</span> En hij stelde de priesteren op hun
wachten; en hij sterkte hen tot den dienst van het huis des HEEREN.

<span id="an_35:3">35:3</span> En hij zeide tot de Levieten, die gans
Israel onderwezen, die den HEERE heilig waren: Zet de heilige ark in het
huis, hetwelk Salomo, de zoon van David, de koning van Israel, gebouwd
heeft; gij hebt geen last op de schouderen; dient nu den HEERE, uw God,
en Zijn volk Israel;

<span id="an_35:4">35:4</span> En bereidt u naar de huizen uwer vaderen,
naar uw verdelingen, naar het voorschrift van David, den koning van
Israel, en naar de beschrijving van zijn zoon Salomo;

<span id="an_35:5">35:5</span> En staat in het heiligdom, naar de
onderscheiding der vaderlijke huizen, voor uw broederen, het volk, en
naar de afdeling van de vaderlijke huizen der Levieten;

<span id="an_35:6">35:6</span> En slacht het pascha, en heiligt u, en
bereidt dat voor uw broederen, doende naar het woord des HEEREN, door de
hand van Mozes.

<span id="an_35:7">35:7</span> En Josia gaf voor het volk, van klein
vee, lammeren en jonge geitenbokken, die alle tot paasofferen, naar al
hetgeen er gevonden werd, in getal dertig duizend; maar van runderen
drie duizend; dit was van des konings have.

<span id="an_35:8">35:8</span> Ook gaven zijn vorsten tot een vrijwillig
offer voor het volk, voor de priesteren, en voor de Levieten; Hilkia, en
Zacharia, en Jehiel, de oversten van het huis Gods, gaven den priesteren
tot paasofferen, twee duizend en zeshonderd klein vee, en driehonderd
runderen.

<span id="an_35:9">35:9</span> Daartoe Chonanja, en Semaja, en
Nethaneel, zijn broeders, mitsgaders Hasabja, en Jeiel, en Jozabad, de
oversten der Levieten, gaven den Levieten tot paasofferen, vijf duizend
klein vee en vijfhonderd runderen.

<span id="an_35:10">35:10</span> Alzo werd de dienst toebereid; en de
priesteren stonden in hun standplaats, en de Levieten in hun
verdelingen, naar het gebod des konings.

<span id="an_35:11">35:11</span> Daarna slachtte men het pascha, en de
priesters sprengden het bloed uit hun handen, en de Levieten trokken de
huiden af.

<span id="an_35:12">35:12</span> En zij namen het brandoffer daar af,
opdat zij die naar de verdelingen der vaderlijke huizen, aan het volk
geven mochten, om den HEERE te offeren, gelijk geschreven is in het boek
van Mozes; en alzo met de runderen.

<span id="an_35:13">35:13</span> En zij kookten het pascha bij het vuur,
naar het recht; maar de andere heilige dingen kookten zij in potten, en
in ketels, en in pannen; en zij deelden het haastelijk onder al het
volk.

<span id="an_35:14">35:14</span> Daarna bereidden zij ook voor
zichzelven en voor de priesteren; want de priesters, de zonen van Aaron,
waren tot aan den nacht in het offeren der brandofferen en des vets;
daarom bereidden de Levieten voor zichzelven, en voor de priesteren, de
zonen van Aaron.

<span id="an_35:15">35:15</span> En de zangers, de zonen van Asaf, waren
in hun standplaats, naar het gebod van David, en Asaf, en Heman, en
Jeduthun, den ziener des konings, mitsgaders de poortiers aan elke
poort; zij behoefden niet te wijken van hun dienst, overmits hun
broeders, de Levieten, voor hen bereidden.

<span id="an_35:16">35:16</span> Alzo werd de ganse dienst des HEEREN op
denzelfden dag beschikt, om pascha te houden, en brandofferen op het
altaar des HEEREN te offeren, naar het gebod van den koning Josia.

<span id="an_35:17">35:17</span> En de kinderen Israels, die er gevonden
werden, hielden het pascha ter zelfder tijd, en het feest der ongezuurde
broden, zeven dagen.

<span id="an_35:18">35:18</span> Daar was ook geen pascha als dat in
Israel gehouden, van de dagen van Samuel, den profeet, af; en geen
koningen van Israel hadden zulk een pascha gehouden, gelijk dat Josia
hield met de priesters en de Levieten, en gans Juda en Israel, dat er
gevonden werd, en de inwoners van Jeruzalem.

<span id="an_35:19">35:19</span> In het achttiende jaar van het
koninkrijk van Josia, werd dit pascha gehouden.

<span id="an_35:20">35:20</span> Na dit alles, toen Josia het huis
toebereid had, toog Necho, de koning van Egypte, op, om te krijgen tegen
Karchemis, aan den Frath; en Josia toog uit hem tegemoet.

<span id="an_35:21">35:21</span> Toen zond hij boden tot hem, zeggende:
Wat heb ik met u te doen, gij, koning van Juda? Wat u aangaat, ik ben
heden tegen u niet, maar tegen een huis, dat oorlog voert tegen mij; en
God heeft gezegd, dat ik mij haasten zou; houd u af van God, Die met mij
is, opdat Hij u niet verderve.

<span id="an_35:22">35:22</span> Doch Josia keerde zijn aangezicht niet
van hem; maar hij verstelde zich, om tegen hem te strijden, en hoorde
niet naar de woorden van Necho uit den mond van God; maar hij kwam om te
strijden in het dal Megiddo.

<span id="an_35:23">35:23</span> En de schutters schoten den koning
Josia. Toen zeide de koning tot zijn knechten: Voert mij weg, want ik
ben zeer gewond.

<span id="an_35:24">35:24</span> En zijn knechten namen hem weg van den
wagen, en voerden hem op den tweeden wagen, dien hij had, en brachten
hem te Jeruzalem; en hij stierf, en werd begraven in de graven zijner
vaderen; en gans Juda en Jeruzalem bedreven rouw over Josia.

<span id="an_35:25">35:25</span> En Jeremia maakte een klaaglied over
Josia; desgelijks alle zangers en zangeressen spraken in hun
klaagliederen van Josia, tot op dezen dag; want zij gaven ze tot een
inzetting in Israel; en ziet, zij zijn geschreven in de klaagliederen.

<span id="an_35:26">35:26</span> Het overige nu der geschiedenissen van
Josia, en zijn goeddadigheden, naar dat geschreven is in de wet des
HEEREN;

<span id="an_35:27">35:27</span> Zijn geschiedenissen dan, de eerste en
de laatste, ziet, die zijn geschreven in het boek der koningen van
Israel en van Juda.

<span id="an_36:1">36:1</span> Toen nam het volk des lands Joahaz, den
zoon van Josia, en zij maakten hem koning, in zijns vaders plaats, te
Jeruzalem.

<span id="an_36:2">36:2</span> Drie en twintig jaren was Joahaz oud, als
hij koning werd, en hij regeerde drie maanden te Jeruzalem.

<span id="an_36:3">36:3</span> Want de koning van Egypte zette hem af te
Jeruzalem; en hij legde het land een boete op van honderd talenten
zilvers en een talent gouds.

<span id="an_36:4">36:4</span> En de koning van Egypte maakte zijn
broeder Eljakim koning over Juda en Jeruzalem, en veranderde zijn naam
in Jojakim; maar zijn broeder Joahaz nam Necho, en bracht hem in Egypte.

<span id="an_36:5">36:5</span> Vijf en twintig jaren was Jojakim oud,
als hij koning werd, en regeerde elf jaren te Jeruzalem; en hij deed dat
kwaad was in de ogen des HEEREN, zijns Gods.

<span id="an_36:6">36:6</span> Nebukadnezar, de koning van Babel, toog
tegen hem op, en bond hem met twee koperen ketenen, om hem te voeren
naar Babel.

<span id="an_36:7">36:7</span> Nebukadnezar bracht ook van de vaten van
het huis des HEEREN naar Babel, en stelde ze in zijn tempel te Babel.

<span id="an_36:8">36:8</span> Het overige nu van de geschiedenissen van
Jojakim, en zijn gruwelen, die hij deed, en wat aan hem gevonden werd,
ziet, dat is geschreven in het boek der koningen van Israel en Juda; en
Jojachin, zijn zoon, werd koning in zijn plaats.

<span id="an_36:9">36:9</span> Acht jaren was Jojachin oud, als hij
koning werd, en regeerde drie maanden en tien dagen te Jeruzalem, en
deed dat kwaad was in de ogen des HEEREN.

<span id="an_36:10">36:10</span> En met de wederkomst des jaars zond de
koning Nebukadnezar henen, en liet hem naar Babel halen, met de
kostelijke vaten van het huis des HEEREN; en hij maakte zijn broeder
Zedekia koning over Juda en Jeruzalem.

<span id="an_36:11">36:11</span> Een en twintig jaren was Zedekia oud,
als hij koning werd, en regeerde elf jaren te Jeruzalem.

<span id="an_36:12">36:12</span> En hij deed dat kwaad was in de ogen
des HEEREN, zijns Gods; hij verootmoedigde zich niet voor het aangezicht
van den profeet Jeremia, sprekende uit den mond des HEEREN.

<span id="an_36:13">36:13</span> Daartoe werd hij ook afvallig tegen den
koning Nebukadnezar, die hem beedigd had bij God; en verhardde zijn nek,
en verstokte zijn hart, dat hij zich niet bekeerde tot den HEERE, den
God Israels.

<span id="an_36:14">36:14</span> Ook maakten alle oversten der
priesteren, en het volk, der overtredingen zeer veel, naar alle gruwelen
der heidenen; en zij verontreinigden het huis des HEEREN, dat Hij
geheiligd had te Jeruzalem.

<span id="an_36:15">36:15</span> En de HEERE, de God hunner vaderen,
zond tot hen, door de hand Zijner boden, vroeg op zijnde, om die te
zenden; want Hij verschoonde Zijn volk en Zijn woning.

<span id="an_36:16">36:16</span> Maar zij spotten met de boden Gods, en
verachtten Zijn woorden; zij verleidden zichzelven tegen Zijn profeten;
totdat de grimmigheid des HEEREN tegen Zijn volk opging, dat er geen
helen aan was.

<span id="an_36:17">36:17</span> Want Hij deed tegen hen opkomen den
koning der Chaldeen, die hun jongelingen met het zwaard in het huis huns
heiligdoms doodde, en hij verschoonde de jongelingen niet, noch de
maagden, de oudsten noch de stokouden; Hij gaf hen allen in zijn hand.

<span id="an_36:18">36:18</span> En alle vaten van het huis Gods, de
grote en de kleine, en de schatten van het huis des HEEREN, en de
schatten des konings en zijner vorsten, dit alles voerde hij naar Babel.

<span id="an_36:19">36:19</span> En zij verbrandden het huis Gods, en
zij braken den muur van Jeruzalem af, en al de paleizen daarvan
verbrandden zij met vuur, verdervende ook alle kostelijke vaten
derzelve.

<span id="an_36:20">36:20</span> En wie overgebleven was van het zwaard,
voerde hij weg naar Babel, en zij werden hem en zijn zonen tot knechten,
tot het regeren des koninkrijks van Perzie;

<span id="an_36:21">36:21</span> Opdat het woord des HEEREN vervuld
wierd, door den mond van Jeremia, totdat het land aan zijn sabbatten een
welgevallen had; het rustte al de dagen der verwoesting, totdat de
zeventig jaren vervuld waren.

<span id="an_36:22">36:22</span> Maar in het eerste jaar van Kores,
koning van Perzie, opdat volbracht wierd het woord des HEEREN, door den
mond van Jeremia, verwekte de HEERE den geest van Kores, koning van
Perzie, dat hij een stem liet doorgaan door zijn ganse koninkrijk, zelfs
ook in geschrift, zeggende:

<span id="an_36:23">36:23</span> Zo zegt Kores, koning van Perzie: De
HEERE, de God des hemels, heeft mij alle koninkrijken der aarde gegeven;
en Hij heeft mij bevolen Hem een huis te bouwen te Jeruzalem, hetwelk in
Juda is; wie is onder ulieden van al Zijn volk? De HEERE, zijn God, zij
met hem, en hij trekke op.

------------------------------------------------------------------------

[Next: Ezra](ezr)
