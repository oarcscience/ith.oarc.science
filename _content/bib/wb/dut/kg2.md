[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](kg1)  [Next](ch1) 

------------------------------------------------------------------------

### Dutch Bible: 2 Kings

<span id="an_1:1">1:1</span> En Moab viel van Israel af, na Achabs dood.

<span id="an_1:2">1:2</span> En Ahazia viel door een tralie in zijn
opperzaal, die te Samaria was, en werd krank. En hij zond boden, en
zeide tot hen: Gaat heen, vraagt Baal-Zebub, den god van Ekron, of ik
van deze krankheid genezen zal.

<span id="an_1:3">1:3</span> Maar de Engel des HEEREN sprak tot Elia,
den Thisbiet: Maak u op, ga op, den boden des konings van Samaria
tegemoet, en spreek tot hen: Is het, omdat er geen God in Israel is, dat
gijlieden heengaat, om Baal-Zebub, den god van Ekron, te vragen?

<span id="an_1:4">1:4</span> Daarom nu zegt de HEERE alzo: Gij zult niet
afkomen van dat bed, waarop gij geklommen zijt, maar gij zult den dood
sterven. En Elia ging weg.

<span id="an_1:5">1:5</span> Zo kwamen de boden weder tot hem; en hij
zeide tot hen: Wat is dit, dat gij wederkomt?

<span id="an_1:6">1:6</span> En zij zeiden tot hem: Een man kwam op, ons
tegemoet, en zeide tot ons: Gaat heen, keert weder tot den koning die u
gezonden heeft, en spreekt tot hem: Zo zegt de HEERE: Is het, omdat er
geen God in Israel is, dat gij zendt, om Baal-Zebub, den god van Ekron,
te vragen? Daarom zult gij van dat bed, waarop gij geklommen zijt, niet
afkomen, maar gij zult den dood sterven.

<span id="an_1:7">1:7</span> En hij sprak tot hen: Hoedanig was de
gestalte des mans, die u tegemoet opgekomen is, en deze woorden tot u
gesproken heeft?

<span id="an_1:8">1:8</span> En zij zeiden tot hem: Hij was een man met
een harig kleed, en met een lederen gordel gegord om zijn lenden. Toen
zeide hij: Het is Elia, de Thisbiet.

<span id="an_1:9">1:9</span> En hij zond tot hem een hoofdman van
vijftig met zijn vijftigen. En als hij tot hem opkwam (want ziet, hij
zat op de hoogte eens bergs), zo sprak hij tot hem: Gij man Gods! de
koning zegt: Kom af.

<span id="an_1:10">1:10</span> Maar Elia antwoordde en sprak tot den
hoofdman van vijftigen: Indien ik dan een man Gods ben, zo dale vuur van
den hemel, en vertere u en uw vijftigen. Toen daalde vuur van den hemel,
en verteerde hem en zijn vijftigen.

<span id="an_1:11">1:11</span> En hij zond wederom tot hem een anderen
hoofdman van vijftig met zijn vijftigen. Deze antwoordde en sprak tot
hem: Gij, man Gods! zo zegt de koning: Kom haastelijk af.

<span id="an_1:12">1:12</span> En Elia antwoordde en sprak tot hem: Ben
ik een man Gods, zo dale vuur van den hemel, en vertere u en uw
vijftigen. Toen daalde vuur Gods van den hemel en verteerde hem en zijn
vijftigen.

<span id="an_1:13">1:13</span> En wederom zond hij een hoofdman van de
derde vijftigen met zijn vijftigen. Zo ging de derde hoofdman van
vijftigen op, en kwam en boog zich op zijn knieen, voor Elia, en smeekte
hem, en sprak tot hem: Gij, man Gods, laat toch mijn ziel en de ziel van
uw knechten, van deze vijftigen, dierbaar zijn in uw ogen!

<span id="an_1:14">1:14</span> Zie, het vuur is van den hemel gedaald,
en heeft die twee eerste hoofdmannen van vijftigen met hun vijftigen
verteerd; maar nu, laat mijn ziel dierbaar zijn in uw ogen!

<span id="an_1:15">1:15</span> Toen sprak de Engel des HEEREN tot Elia:
Ga af met hem; vrees niet voor zijn aangezicht. En hij stond op, en ging
met hem af tot den koning.

<span id="an_1:16">1:16</span> En hij sprak tot hem: Zo zegt de HEERE:
Daarom, dat gij boden gezonden hebt, om Baal-Zebub, den god van Ekron,
te vragen (is het, omdat er geen God in Israel is, om Zijn woord te
vragen?); daarom, van dat bed, waarop gij geklommen zijt, zult gij niet
afkomen, maar gij zult den dood sterven.

<span id="an_1:17">1:17</span> Alzo stierf hij, naar het woord des
HEEREN, dat Elia gesproken had; en Joram werd koning in zijn plaats, in
het tweede jaar van Joram, den zoon van Josafat, den koning van Juda;
want hij had geen zoon.

<span id="an_1:18">1:18</span> Het overige nu der zaken van Ahazia, die
hij gedaan heeft, is dat niet geschreven in het boek der kronieken der
koningen van Israel?

<span id="an_2:1">2:1</span> Het geschiedde nu, als de HEERE Elia met
een onweder ten hemel opnemen zou, dat Elia met Elisa ging van Gilgal.

<span id="an_2:2">2:2</span> En Elia zeide tot Elisa: Blijf toch hier,
want de HEERE heeft mij naar Beth-El gezonden. Maar Elisa zeide: Zo
waarachtig als de HEERE leeft en uw ziel leeft ik zal u niet verlaten!
Alzo gingen zij af naar Beth-El.

<span id="an_2:3">2:3</span> Toen gingen de zonen der profeten, die te
Beth-El waren, tot Elisa uit, en zeiden tot hem: Weet gij, dat de HEERE
heden uw heer van uw hoofd wegnemen zal? En hij zeide: Ik weet het ook
wel, zwijgt gij stil.

<span id="an_2:4">2:4</span> En Elia zeide tot hem: Elisa, blijf toch
hier, want de HEERE heeft mij naar Jericho gezonden. Maar hij zeide: Zo
waarachtig als de HEERE leeft en uw ziel leeft, ik zal u niet verlaten!
Alzo kwamen zij te Jericho.

<span id="an_2:5">2:5</span> Toen traden de zonen der profeten, die te
Jericho waren, naar Elisa toe, en zeiden tot hem: Weet gij, dat de HEERE
heden uw heer van uw hoofd wegnemen zal? En hij zeide: Ik weet het ook
wel, zwijgt gij stil.

<span id="an_2:6">2:6</span> En Elia zeide tot hem: Blijf toch hier,
want de HEERE heeft mij naar de Jordaan gezonden. Maar hij zeide: Zo
waarachtig als de HEERE leeft en uw ziel leeft, ik zal u niet verlaten!
En zij beiden gingen henen.

<span id="an_2:7">2:7</span> En vijftig mannen van de zonen der profeten
gingen henen, en stonden tegenover van verre; en die beiden stonden aan
de Jordaan.

<span id="an_2:8">2:8</span> Toen nam Elia zijn mantel, en wond hem
samen, en sloeg het water, en het werd herwaarts en derwaarts verdeeld;
en zij beiden gingen er door op het droge.

<span id="an_2:9">2:9</span> Het geschiedde nu, als zij overgekomen
waren, dat Elia zeide tot Elisa: Begeer wat ik u doen zal, eer ik van
bij u weggenomen worde. En Elisa zeide: Dat toch twee delen van uw geest
op mij zijn!

<span id="an_2:10">2:10</span> En hij zeide: Gij hebt een harde zaak
begeerd; indien gij mij zult zien, als ik van bij u weggenomen worde,
het zal u alzo geschieden; doch zo niet, het zal niet geschieden.

<span id="an_2:11">2:11</span> En het gebeurde, als zij voortgingen,
gaande en sprekende, ziet, zo was er een vurige wagen met vurige
paarden, die tussen hen beiden scheiding maakten. Alzo voer Elia met een
onweder ten hemel.

<span id="an_2:12">2:12</span> En Elisa zag het, en hij riep: Mijn
vader, mijn vader, wagen Israels en zijn ruiteren! En hij zag hem niet
meer; en hij vatte zijn klederen en scheurde ze in twee stukken.

<span id="an_2:13">2:13</span> Hij hief ook Elia's mantel op, die van
hem afgevallen was, en keerde weder, en stond aan den oever van de
Jordaan.

<span id="an_2:14">2:14</span> En hij nam den mantel van Elia, die van
hem afgevallen was, en sloeg het water, en zeide: Waar is de HEERE, de
God van Elia? Ja, Dezelve? En hij sloeg het water, en het werd herwaarts
en derwaarts verdeeld, en Elisa ging er door.

<span id="an_2:15">2:15</span> Als nu de kinderen der profeten, die
tegenover te Jericho waren, hem zagen, zo zeiden zij: De geest van Elia
rust op Elisa; en zij kwamen hem tegemoet, en bogen zich voor hem neder
ter aarde.

<span id="an_2:16">2:16</span> En zij zeiden tot hem: Zie nu, er zijn
bij uw knechten vijftig dappere mannen; laat hen toch heengaan, en uw
heer zoeken, of niet misschien de Geest des HEEREN hem opgenomen, en op
een der bergen, of in een der dalen hem geworpen heeft. Doch hij zeide:
Zendt niet.

<span id="an_2:17">2:17</span> Maar zij hielden bij hem aan tot schamens
toe; en hij zeide: Zendt. En zij zonden vijftig mannen, die drie dagen
zochten, doch hem niet vonden.

<span id="an_2:18">2:18</span> Toen kwamen zij weder tot hem, daar hij
te Jericho gebleven was; en hij zeide tot hen: Heb ik tot ulieden niet
gezegd: Gaat niet?

<span id="an_2:19">2:19</span> En de mannen der stad zeiden tot Elisa:
Zie toch, de woning dezer stad is goed, gelijk als mijn heer ziet; maar
het water is kwaad, en het land onvruchtbaar.

<span id="an_2:20">2:20</span> En hij zeide: Brengt mij een nieuwe
schaal, en legt er zout in. En zij brachten ze tot hem.

<span id="an_2:21">2:21</span> Toen ging hij uit tot de waterwel, en
wierp het zout daarin, en zeide: Zo zegt de HEERE: Ik heb dit water
gezond gemaakt, er zal geen dood noch onvruchtbaarheid meer van worden.

<span id="an_2:22">2:22</span> Alzo werd dat water gezond, tot op dezen
dag, naar het woord van Elisa, dat hij gesproken had.

<span id="an_2:23">2:23</span> En hij ging van daar op naar Beth-El. Als
hij nu den weg opging, zo kwamen kleine jongens uit de stad; die
bespotten hem, en zeiden tot hem: Kaalkop, ga op, kaalkop, ga op!

<span id="an_2:24">2:24</span> En hij keerde zich achterom, en hij zag
ze, en vloekte hen, in den Naam des HEEREN. Toen kwamen twee beren uit
het woud, en verscheurden van dezelve twee en veertig kinderen.

<span id="an_2:25">2:25</span> En hij ging van daar naar den berg
Karmel; en van daar keerde hij weder naar Samaria.

<span id="an_3:1">3:1</span> Joram nu, de zoon van Achab, werd koning
over Israel te Samaria, in het achttiende jaar van Josafat, den koning
van Juda, en hij regeerde twaalf jaren.

<span id="an_3:2">3:2</span> En hij deed dat kwaad was in de ogen des
HEEREN, doch niet gelijk zijn vader en gelijk zijn moeder; want hij deed
dag opgerichte beeld van Baal weg, hetwelk zijn vader gemaakt had.

<span id="an_3:3">3:3</span> Evenwel hing hij de zonden van Jerobeam,
den zoon van Nebat, aan, die Israel deed zondigen; hij week daarvan niet
af.

<span id="an_3:4">3:4</span> Mesa nu, de koning der Moabieten, was een
veehandelaar, en bracht op aan den koning van Israel honderd duizend
lammeren, en honderd duizend rammen met de wol.

<span id="an_3:5">3:5</span> Maar het geschiedde, als Achab gestorven
was, dat de koning der Moabieten van den koning van Israel afviel.

<span id="an_3:6">3:6</span> Zo toog de koning Joram ter zelfder tijd
uit Samaria, en monsterde gans Israel.

<span id="an_3:7">3:7</span> En hij ging heen, en zond tot Josafat, den
koning van Juda, zeggende: De koning der Moabieten is van mij
afgevallen, zult gij met mij trekken in den oorlog tegen de Moabieten?
En hij zeide: Ik zal opkomen; zo zal ik zijn, gelijk gij zijt, zo mijn
volk als uw volk, zo mijn paarden als uw paarden.

<span id="an_3:8">3:8</span> En hij zeide: Door welken weg zullen wij
optrekken? Hij dan zeide: Door den weg der woestijn van Edom.

<span id="an_3:9">3:9</span> Alzo toog de koning van Israel heen, en de
koning van Juda, en de koning van Edom; en als zij zeven dagreizen
omgetogen waren, zo had het leger en het vee, dat hen navolgde, geen
water.

<span id="an_3:10">3:10</span> Toen zeide de koning van Israel: Ach, dat
de HEERE deze drie koningen geroepen heeft, om die in der Moabieten hand
te geven!

<span id="an_3:11">3:11</span> En Josafat zeide: Is hier geen profeet
des HEEREN, dat wij door hem den HEERE mochten vragen? Toen antwoordde
een van de knechten des konings van Israel, en zeide: Hier is Elisa, de
zoon van Safat, die water op Elia's handen goot.

<span id="an_3:12">3:12</span> En Josafat zeide: Des HEEREN woord is bij
hem. Zo togen tot hem af de koning van Israel, en Josafat, en de koning
van Edom.

<span id="an_3:13">3:13</span> Maar Elisa zeide tot den koning van
Israel: Wat heb ik met u te doen? Ga heen tot de profeten uws vaders, en
tot de profeten uwer moeder. Doch de koning van Israel zeide tot hem:
Neen, want de HEERE heeft deze drie koningen geroepen, om die in der
Moabieten hand te geven.

<span id="an_3:14">3:14</span> En Elisa zeide: Zo waarachtig als de
HEERE der heirscharen leeft, voor Wiens aangezicht ik sta, zo ik niet
het aangezicht van Josafat, den koning van Juda, opnam, ik zou u niet
aanschouwen, noch u aanzien!

<span id="an_3:15">3:15</span> Nu dan, brengt mij een speelman. En het
geschiedde, als de speelman op de snaren speelde, dat de hand des HEEREN
op hem kwam.

<span id="an_3:16">3:16</span> En hij zeide: Zo zegt de HEERE: Maakt in
dit dal vele grachten.

<span id="an_3:17">3:17</span> Want zo zegt de HEERE: Gijlieden zult
geen wind zien, en gij zult geen regen zien; nochtans zal dit dal met
water vervuld worden, zodat gij zult drinken, gij en uw vee, en uw
beesten.

<span id="an_3:18">3:18</span> Daartoe is dat slecht in de ogen des
HEEREN, Hij zal ook de Moabieten in ulieder hand geven.

<span id="an_3:19">3:19</span> En gij zult alle vaste steden, en alle
uitgelezene steden slaan, en zult alle goede bomen vellen, en zult alle
waterfonteinen stoppen; en alle goede stukken lands zult gij met stenen
verderven.

<span id="an_3:20">3:20</span> En het geschiedde des morgens, als men
het spijsoffer offert, dat er, ziet, water door den weg van Edom kwam,
en het land met water vervuld werd.

<span id="an_3:21">3:21</span> Toen nu al de Moabieten hoorden, dat
koningen opgetogen waren, om tegen hen te strijden, zo werden zij samen
geroepen, van al degenen af, die den gordel aangordden en daarboven, en
zij stonden aan de landpale.

<span id="an_3:22">3:22</span> En toen zij zich des morgens vroeg
opmaakten, en de zon over dat water oprees, zagen de Moabieten dat water
tegenover rood, gelijk bloed.

<span id="an_3:23">3:23</span> En zij zeiden: Dit is bloed; de koningen
hebben voorzeker zich met het zwaard verdorven, en hebben de een de
ander verslagen; nu dan aan den buit, gij Moabieten!

<span id="an_3:24">3:24</span> Maar als zij aan het leger van Israel
kwamen, maakten zich de Israelieten op, en sloegen de Moabieten; en zij
vloden van hun aangezicht; ja, zij kwamen in het land, slaande ook de
Moabieten.

<span id="an_3:25">3:25</span> De steden nu braken zij af, en een
iegelijk wierp zijn steen op alle goede stukken lands, en zij vulden ze,
en stopten alle waterfonteinen, en velden alle goede bomen, totdat zij
in Kir-hareseth alleen de stenen daarvan lieten overblijven; en de
slingeraars omsingelden en sloegen hen.

<span id="an_3:26">3:26</span> Doch als de koning der Moabieten zag, dat
hem de strijd te sterk was, nam hij tot zich zevenhonderd mannen, die
het zwaard uittogen, om door te breken tegen den koning van Edom; maar
zij konden niet.

<span id="an_3:27">3:27</span> Toen nam hij zijn eerstgeboren zoon, die
in zijn plaats koning zou worden, en offerde hem ten brandoffer op den
muur. Daaruit werd een zeer grote toorn in Israel; daarom trokken zij
van hem af, en keerden weder in hun land.

<span id="an_4:1">4:1</span> Een vrouw nu uit de vrouwen van de zonen
der profeten riep tot Elisa, zeggende: Uw knecht, mijn man, is
gestorven, en gij weet, dat uw knecht den HEERE was vrezende; nu is de
schuldheer gekomen, om mijn beide kinderen voor zich tot knechten te
nemen.

<span id="an_4:2">4:2</span> En Elisa zeide tot haar: Wat zal ik u doen?
Geef mij te kennen, wat gij in het huis hebt. En zij zeide: Uw
dienstmaagd heeft niet met al in het huis, dan een kruik met olie.

<span id="an_4:3">4:3</span> Toen zeide hij: Ga, eis voor u vaten van
buiten, van al uw naburen ledige vaten; maak er niet weinig te hebben.

<span id="an_4:4">4:4</span> Kom dan in, en sluit de deur voor u en voor
uw zonen toe; daarna giet in al die vaten, en zet weg, dat vol is.

<span id="an_4:5">4:5</span> Zo ging zij van hem, en sloot de deur voor
zich en voor haar zonen toe; die brachten haar de vaten toe, en zij goot
in.

<span id="an_4:6">4:6</span> En het geschiedde, als die vaten vol waren,
dat zij tot haar zoon zeide: Breng mij nog een vat aan; maar hij zeide
tot haar: Er is geen vat meer. En de olie stond stil.

<span id="an_4:7">4:7</span> Toen kwam zij, en gaf het den man Gods te
kennen; en hij zeide: Ga heen, verkoop de olie, en betaal uw schuldheer;
gij dan met uw zonen, leef bij het overige.

<span id="an_4:8">4:8</span> Het geschiedde ook op een dag, als Elisa
naar Sunem doortrok, dat aldaar een grote vrouw was, dewelke hem
aanhield om brood te eten. Voorts geschiedde het, zo dikwijls hij
doortrok, week hij daarin, om brood te eten.

<span id="an_4:9">4:9</span> En zij zeide tot haar man: Zie nu, ik heb
gemerkt, dat deze man Gods heilig is, die bij ons altoos doortrekt.

<span id="an_4:10">4:10</span> Laat ons toch een kleine opperkamer van
een wand maken, en laat ons daar voor hem zetten een bed, en tafel, en
stoel, en kandelaar; zo zal het geschieden, wanneer hij tot ons komt,
dat hij daar inwijke.

<span id="an_4:11">4:11</span> En het geschiedde op een dag, dat hij
daar kwam; en hij week in die opperkamer, en legde zich daar neder.

<span id="an_4:12">4:12</span> Toen zeide hij tot zijn jongen Gehazi:
Roep deze Sunamietische. En als hij ze geroepen had, stond zij voor zijn
aangezicht.

<span id="an_4:13">4:13</span> (Want hij had hem gezegd: Zeg nu tot
haar: Zie, gij zijt zorgvuldig voor ons geweest, met al deze
zorgvuldigheid; wat is er voor u te doen? Is er iets om voor u te
spreken tot den koning, of tot den krijgsoverste? En zij had gezegd: Ik
woon in het midden mijns volks.

<span id="an_4:14">4:14</span> Toen had hij gezegd: Wat is er dan voor
haar te doen? En Gehazi had gezegd: Zij heeft toch geen zoon, en haar
man is oud.

<span id="an_4:15">4:15</span> Daarom had hij gezegd: Roep haar. En als
hij ze geroepen had, stond zij in de deur.)

<span id="an_4:16">4:16</span> En hij zeide: Op dezen gezetten tijd,
omtrent dezen tijd des levens zult gij een zoon omhelzen. En zij zeide:
Neen, mijn heer, gij, man Gods, lieg tegen uw dienstmaagd niet.

<span id="an_4:17">4:17</span> En de vrouw werd zwanger, en baarde een
zoon op dien gezette tijd, omtrent den tijd des levens, dien Elisa tot
haar gesproken had.

<span id="an_4:18">4:18</span> Toen nu het kind groot werd, geschiedde
het op een dag, dat het uitging tot zijn vader, tot de maaiers.

<span id="an_4:19">4:19</span> En het zeide tot zijn vader: Mijn hoofd,
mijn hoofd! Hij dan zeide tot een jongen: Draag hem tot zijn moeder.

<span id="an_4:20">4:20</span> En hij droeg hem, en bracht hem tot zijn
moeder. En hij zat op haar knieen tot aan den middag toe; toen stierf
hij.

<span id="an_4:21">4:21</span> En zij ging op, en legde hem op het bed
van den man Gods; daarna sloot zij voor hem toe, en ging uit.

<span id="an_4:22">4:22</span> En zij riep om haar man, en zeide: Zend
mij toch een van de jongens, en een van de ezelinnen, dat ik tot den man
Gods lope, en wederkomen.

<span id="an_4:23">4:23</span> En hij zeide: Waarom gaat gij heden tot
hem? Het is geen nieuwe maan, noch sabbat. En zij zeide: Het zal wel
zijn.

<span id="an_4:24">4:24</span> Toen zadelde zij de ezelin, en zeide tot
haar jongen: Drijf, en ga voort; houd mij niet op voort te rijden,
tenzij dan dat ik het u zegge.

<span id="an_4:25">4:25</span> Alzo toog zij heen, en kwam tot den man
Gods, tot den berg Karmel. En het geschiedde, als de man Gods haar van
tegenover zag, dat hij tot Gehazi, zijn jongen zeide: Zie, daar is de
Sunamietische.

<span id="an_4:26">4:26</span> Nu loop toch haar tegemoet, en zeg tot
haar: Is het wel met u? Is het wel met uw man? Is het wel met uw kind?
En zij zeide: Het is wel.

<span id="an_4:27">4:27</span> Toen zij nu tot den man Gods op den berg
kwam, vatte zij zijn voeten. Maar Gehazi trad toe, om haar af te stoten.
Doch de man Gods zeide: Laat ze geworden; want haar ziel is in haar
bitterlijk bedroefd, en de HEERE heeft het voor mij verborgen, en mij
niet verkondigd.

<span id="an_4:28">4:28</span> En zij zeide: Heb ik een zoon van mijn
heer begeerd? Zeide ik niet: Bedrieg mij niet?

<span id="an_4:29">4:29</span> En hij zeide tot Gehazi: Gord uw lenden,
en neem mijn staf in uw hand, en ga henen; zo gij iemand vindt, groet
hem niet; en zo u iemand groet, antwoord hem niet; en leg mijn staf op
het aangezicht van den jongen.

<span id="an_4:30">4:30</span> Doch de moeder van den jongen zeide: Zo
waarachtig als de HEERE leeft en uw ziel leeft, ik zal u niet verlaten!
Hij stond dan op, en volgde haar na.

<span id="an_4:31">4:31</span> Gehazi nu was voor hun aangezicht
doorgegaan; en hij legde den staf op het aangezicht van den jongen; doch
er was geen stem, noch opmerking. Zo keerde hij weder hem tegemoet, en
bracht hem boodschap, zeggende: De jongen is niet ontwaakt.

<span id="an_4:32">4:32</span> En toen Elisa in het huis kwam, ziet, zo
was de jongen dood, zijnde gelegd op zijn bed.

<span id="an_4:33">4:33</span> Zo ging hij in, en sloot de deur voor hen
beiden toe, en bad tot den HEERE.

<span id="an_4:34">4:34</span> En hij klom op, en legde zich neder op
het kind, en leggende zijn mond op deszelfs mond, en zijn ogen op zijn
ogen, en zijn handen op zijn handen, breidde zich over hem uit. En het
vlees des kinds werd warm.

<span id="an_4:35">4:35</span> Daarna kwam hij weder, en wandelde in het
huis eens herwaarts, en eens derwaarts, en klom weder op, en breidde
zich over hem uit; en de jongen niesde tot zevenmaal toe; daarna deed de
jongen zijn ogen open.

<span id="an_4:36">4:36</span> En hij riep Gehazi, en zeide: Roep deze
Sunamietische. En hij riep ze, en zij kwam tot hem; en hij zeide: Neem
uw zoon op.

<span id="an_4:37">4:37</span> Zo kwam zij, en viel voor zijn voeten, en
boog zich ter aarde, en zij nam haar zoon op, en ging uit.

<span id="an_4:38">4:38</span> Als nu Elisa weder te Gilgal kwam, zo was
er honger in dat land, en de zonen der profeten zaten voor zijn
aangezicht; en hij zeide tot zijn jongen: Zet den groten pot aan, en
zied moes voor de zonen der profeten.

<span id="an_4:39">4:39</span> Toen ging er een uit in het veld, om
moeskruiden te lezen, en hij vond een wilden wijnstok, en las daarvan,
zijn kleed vol wilde kolokwinten, en kwam, en sneed ze in den moespot;
want zij kenden ze niet.

<span id="an_4:40">4:40</span> Daarna schepten zij voor de mannen op om
te eten; en het geschiedde, als zij aten van dat moes, dat zij riepen en
zeiden: Man Gods, de dood is in den pot! En zij konden het niet eten.

<span id="an_4:41">4:41</span> Maar hij zeide: Brengt dan meel; en hij
wierp het in den pot; en hij zeide: Schep voor het volk op, dat zij
eten. Toen was er niets kwaads in den pot.

<span id="an_4:42">4:42</span> En er kwam een man van Baal-Salisa, en
bracht den man Gods broden der eerstelingen, twintig gerstebroden, en
groene aren in haar hulzen; en hij zeide: Geef aan het volk, dat zij
eten.

<span id="an_4:43">4:43</span> Doch zijn dienaar zeide: Wat zou ik dat
aan honderd mannen voorzetten? En hij zeide: Geef aan het volk, dat zij
eten; want alzo zegt de HEERE: Men zal eten en overhouden.

<span id="an_4:44">4:44</span> Zo zette hij het hun voor, en zij aten,
en zij hielden over, naar het woord des HEEREN.

<span id="an_5:1">5:1</span> Naaman nu, de krijgsoverste van den koning
van Syrie, was een groot man voor het aangezicht zijns heren, en van
hoog aanzien; want door hem had de HEERE den Syriers verlossing gegeven;
zo was deze man een strijdbaar held, doch melaats.

<span id="an_5:2">5:2</span> En er waren benden uit Syrie getogen, en
hadden een kleine jonge dochter uit het land van Israel gevankelijk
gebracht, die in den dienst der huisvrouw van Naaman was.

<span id="an_5:3">5:3</span> Deze zeide tot haar vrouw: Och, of mijn
heer ware voor het aangezicht van den profeet, die te Samaria is, dan
zou hij hem van zijn melaatsheid ontledigen.

<span id="an_5:4">5:4</span> Toen ging hij in en gaf het zijn heer te
kennen, zeggende: Zo en zo heeft de jonge dochter gesproken, die uit het
land van Israel is.

<span id="an_5:5">5:5</span> Toen zeide de koning van Syrie: Ga heen,
kom, en ik zal een brief aan den koning van Israel zenden. En hij ging
heen, en nam in zijn hand tien talenten zilvers, en zes duizend sikkelen
gouds, en tien wisselklederen.

<span id="an_5:6">5:6</span> En hij bracht den brief tot den koning van
Israel, zeggende: Zo wanneer nu deze brief tot u zal gekomen zijn, zie,
ik heb mijn knecht Naaman tot u gezonden, dat gij hem ontledigt van zijn
melaatsheid.

<span id="an_5:7">5:7</span> En het geschiedde, als de koning van Israel
den brief gelezen had, dat hij zijn klederen scheurde, en zeide: Ben ik
dan God, om te doden en levend te maken, dat deze tot mij zendt, om een
man van zijn melaatsheid te ontledigen? Want voorwaar, merkt toch, en
ziet, dat hij oorzaak tegen mij zoekt.

<span id="an_5:8">5:8</span> Maar het geschiedde, als Elisa, de man
Gods, gehoord had, dat de koning van Israel zijn klederen gescheurd had,
dat hij tot den koning zond, om te zeggen: Waarom hebt gij uw klederen
gescheurd? Laat hem nu tot mij komen, zo zal hij weten, dat er een
profeet in Israel is.

<span id="an_5:9">5:9</span> Alzo kwam Naaman met zijn paarden en met
zijn wagen, en stond voor de deur van het huis van Elisa.

<span id="an_5:10">5:10</span> Toen zond Elisa tot hem een bode,
zeggende: Ga heen en was u zevenmaal in de Jordaan, en uw vlees zal u
wederkomen, en gij zult rein zijn.

<span id="an_5:11">5:11</span> Maar Naaman werd zeer toornig, en toog
weg, en zeide: Zie, ik zeide bij mijzelven: Hij zal zekerlijk uitkomen,
en staan, en den Naam des HEEREN, Zijns Gods, aanroepen, en zijn hand
over de plaats strijken, en den melaatse ontledigen.

<span id="an_5:12">5:12</span> Zijn niet Abana en Farpar, de rivieren
van Damaskus, beter dan alle wateren van Israel; zou ik mij in die niet
kunnen wassen en rein worden? Zo wendde hij zich, en toog weg met
grimmigheid.

<span id="an_5:13">5:13</span> Toen traden zijn knechten toe, en spraken
tot hem, en zeiden: Mijn vader, zo die profeet tot u een grote zaak
gesproken had, zoudt gij ze niet gedaan hebben? Hoeveel te meer,
naardien hij tot u gezegd heeft: Was u, en gij zult rein zijn?

<span id="an_5:14">5:14</span> Zo klom hij af, en doopte zich in de
Jordaan zevenmaal, naar het woord van den man Gods; en zijn vlees kwam
weder, gelijk het vlees van een kleinen jongen; en hij werd rein.

<span id="an_5:15">5:15</span> Toen keerde hij weder tot den man Gods,
hij en zijn ganse heir, en kwam, en stond voor zijn aangezicht en zeide:
Zie, nu weet ik, dat er geen God is op de ganse aarde, dan in Israel! Nu
dan, neem toch een zegen van uw knecht.

<span id="an_5:16">5:16</span> Maar hij zeide: Zo waarachtig als de
HEERE leeft, voor Wiens aangezicht ik sta, indien ik het neme! En hij
hield bij hem aan, opdat hij het nam, doch hij weigerde het.

<span id="an_5:17">5:17</span> En Naaman zeide: Zo niet; laat toch uw
knecht gegeven worden een last aarde van een juk muildieren; want uw
knecht zal niet meer brandoffer of slachtoffer aan andere goden doen,
maar den HEERE.

<span id="an_5:18">5:18</span> In deze zaak vergeve de HEERE uw knecht:
wanneer mijn heer in het huis van Rimmon zal gaan, om zich daar neder te
buigen, en hij op mijn hand leunen zal en ik mij in het huis van Rimmon
nederbuigen zal; als ik mij alzo nederbuigen zal in het huis van Rimmon,
de HEERE vergeve toch uw knecht in deze zaak.

<span id="an_5:19">5:19</span> En hij zeide tot hem: Ga in vrede. En hij
ging van hem een kleine streek lands.

<span id="an_5:20">5:20</span> Gehazi nu, de jongen van Elisa, den man
Gods, zeide: Zie, mijn heer heeft Naaman, dien Syrier belet, dat men uit
zijn hand niet genomen heeft, wat hij gebracht had; maar zo waarachtig
als de HEERE leeft, ik zal hem nalopen, en zal wat van hem nemen!

<span id="an_5:21">5:21</span> Zo volgde Gehazi Naaman achterna. En toen
Naaman zag, dat hij hem naliep, viel hij van den wagen af, hem tegemoet,
en hij zeide: Is het wel?

<span id="an_5:22">5:22</span> En hij zeide: Het is wel; mijn heer heeft
mij gezonden, om te zeggen: Zie, nu straks zijn tot mij twee jongelingen
uit de zonen der profeten, van het gebergte van Efraim gekomen; geef hun
toch een talent zilvers en twee wisselklederen.

<span id="an_5:23">5:23</span> En Naaman zeide: Belieft het u, neem twee
talenten. En hij hield aan bij hem, en bond twee talenten zilvers in
twee buidels, met twee wisselklederen, en hij legde ze op twee van zijn
jongens, die ze voor zijn aangezicht droegen.

<span id="an_5:24">5:24</span> Als hij nu op de hoogte kwam, nam hij ze
van hun hand, en bestelde ze in een huis; en hij liet de mannen gaan, en
zij togen heen.

<span id="an_5:25">5:25</span> Daarna kwam hij in, en stond voor zijn
heer. En Elisa zeide tot hem: Van waar, Gehazi? En hij zeide: Uw knecht
is noch herwaarts noch derwaarts gegaan.

<span id="an_5:26">5:26</span> Maar hij zeide tot hem: Ging niet mijn
hart mede, als die man zich omkeerde van op zijn wagen u tegemoet? Was
het tijd, om dat zilver te nemen, en om klederen te nemen, en
olijfbomen, en wijngaarden, en schapen, en runderen, en knechten, en
dienstmaagden?

<span id="an_5:27">5:27</span> Daarom zal u de melaatsheid van Naaman
aankleven, en uw zaad in eeuwigheid! Toen ging hij uit van voor zijn
aangezicht, melaats, wit als de sneeuw.

<span id="an_6:1">6:1</span> En de kinderen der profeten zeiden tot
Elisa: Zie nu, de plaats, waar wij wonen voor uw aangezicht, is voor ons
te eng.

<span id="an_6:2">6:2</span> Laat ons toch tot aan de Jordaan gaan, en
elk van daar een timmerhout halen, dat wij ons daar een plaats maken, om
er te wonen. En hij zeide: Gaat heen.

<span id="an_6:3">6:3</span> En er zeide een: Het believe u toch te gaan
met uw knechten. En hij zeide: Ik zal gaan.

<span id="an_6:4">6:4</span> Zo ging hij met hen. Als zij nu aan de
Jordaan gekomen waren, hieuwen zij hout af.

<span id="an_6:5">6:5</span> En het geschiedde, als een het timmerhout
velde, dat het ijzer in het water viel; en hij riep, en zeide: Ach, mijn
heer, want het was geleend.

<span id="an_6:6">6:6</span> En de man Gods zeide: Waar is het gevallen?
En toen hij hem de plaats gewezen had, sneed hij een hout af, en wierp
het daarhenen, en deed het ijzer boven zwemmen.

<span id="an_6:7">6:7</span> En hij zeide: Neem het tot u op. Toen stak
hij zijn hand uit, en nam het,

<span id="an_6:8">6:8</span> En de koning van Syrie voerde krijg tegen
Israel, en beraadslaagde zich met zijn knechten, zeggende: Mijn legering
zal zijn in de plaats van zulk een.

<span id="an_6:9">6:9</span> Maar de man Gods zond henen tot den koning
van Israel, zeggende: Wacht u, dat gij door die plaats niet trekt, want
de Syriers zijn daarhenen afgekomen.

<span id="an_6:10">6:10</span> Daarom zond de koning van Israel henen
aan die plaats, waarvan hem de man Gods gezegd en hem gewaarschuwd had,
en wachtte zich aldaar, niet eenmaal, noch tweemaal.

<span id="an_6:11">6:11</span> Toen werd het hart des konings van Syrie
onstuimig over dezen handel; en hij riep zijn knechten, en zeide tot
hen: Zult gij mij dan niet te kennen geven, wie van de onzen zij voor
den koning van Israel?

<span id="an_6:12">6:12</span> En een van zijn knechten zeide: Neen,
mijn heer koning! Maar Elisa, de profeet, die in Israel is, geeft den
koning van Israel te kennen de woorden, die gij in uw binnenste
slaapkamer spreekt.

<span id="an_6:13">6:13</span> En hij zeide: Gaat heen, en ziet, waar
hij is, dat ik zende en hem halen late. En hem werd te kennen gegeven,
zeggende: Zie, hij is te Dothan.

<span id="an_6:14">6:14</span> Toen zond hij daarhenen paarden, en
wagenen, en een zwaar heir; welke des nachts kwamen, en omsingelden de
stad.

<span id="an_6:15">6:15</span> En de dienaar van den man Gods stond zeer
vroeg op, en ging uit; en ziet, een heir omringde de stad met paarden en
wagenen. Toen zeide zijn jongen tot hem: Ach, mijn heer, hoe zullen wij
doen.

<span id="an_6:16">6:16</span> En hij zeide: Vrees niet; want die bij
ons zijn, zijn meer, dan die bij hen zijn.

<span id="an_6:17">6:17</span> En Elisa bad, en zeide: HEERE, open toch
zijn ogen, dat hij zie! En de HEERE opende de ogen van den jongen, dat
hij zag; en ziet, de berg was vol vurige paarden en wagenen rondom
Elisa.

<span id="an_6:18">6:18</span> Als zij nu tot hem afkwamen, bad Elisa
tot den HEERE, en zeide: Sla toch dit volk met verblindheden. En Hij
sloeg hen met verblindheden, naar het woord van Elisa.

<span id="an_6:19">6:19</span> Toen zeide Elisa tot hen: Dit is de weg
niet, en dit is de stad niet; volgt mij na, en ik zal u leiden tot den
man, dien gij zoekt; en hij leidde hen naar Samaria.

<span id="an_6:20">6:20</span> En het geschiedde, als zij te Samaria
gekomen waren, dat Elisa zeide: HEERE, open de ogen van dezen, dat zij
zien! En de HEERE opende hun ogen, dat zij zagen; en ziet, zij waren in
het midden van Samaria.

<span id="an_6:21">6:21</span> En de koning van Israel zeide tot Elisa,
als hij hen zag: Zal ik hen slaan? Zal ik hen slaan, mijn vader?

<span id="an_6:22">6:22</span> Doch hij zeide: Gij zult hen niet slaan;
zoudt gij ook slaan, die gij met uw zwaard en met uw boog gevangen hadt?
Zet hun brood en water voor, dat zij eten en drinken, en tot hun heer
trekken.

<span id="an_6:23">6:23</span> En hij bereidde hun een groten maaltijd,
dat zij aten en dronken; daarna liet hij hen gaan, en zij trokken tot
hun heer. Zo kwamen de benden der Syriers niet meer in het land van
Israel.

<span id="an_6:24">6:24</span> En het geschiedde daarna, dat Benhadad,
de koning van Syrie, zijn gehele leger verzamelde, en optoog, en Samaria
belegerde.

<span id="an_6:25">6:25</span> En er werd grote honger in Samaria; want
ziet, zij belegerden ze, totdat een ezelskop voor tachtig zilverlingen
was verkocht, en een vierendeel van een kab duivenmest voor vijf
zilverlingen.

<span id="an_6:26">6:26</span> En het geschiedde, als de koning op den
muur voorbijging, dat een vrouw tot hem riep, zeggende: Help mij, heer
koning!

<span id="an_6:27">6:27</span> En hij zeide: De HEERE helpt u niet;
waarvan zou ik u helpen? Van den dorsvloer of van den wijnpers?

<span id="an_6:28">6:28</span> Verder zeide de koning tot haar: Wat is
u? En zij zeide: Deze vrouw heeft tot mij gezegd: Geef uw zoon, dat wij
hem heden eten, en morgen zullen wij mijn zoon eten.

<span id="an_6:29">6:29</span> Zo hebben wij mijn zoon gezoden, en
hebben hem gegeten; maar als ik des anderen daags tot haar zeide: Geef
uw zoon, dat wij hem eten, zo heeft zij haar zoon verstoken.

<span id="an_6:30">6:30</span> En het geschiedde, als de koning de
woorden dezer vrouw gehoord had, dat hij zijn klederen scheurde, alzo
hij op den muur voortging; en het volk zag, dat, ziet, een zak van
binnen over zijn vlees was.

<span id="an_6:31">6:31</span> En hij zeide: Zo doe mij God, en doe zo
daartoe, indien het hoofd van Elisa, den zoon van Safat, heden op hem
zal blijven staan!

<span id="an_6:32">6:32</span> (Elisa nu zat in zijn huis, en de oudsten
zaten bij hem.) En hij zond een man van voor zijn aangezicht; maar eer
de bode tot hem gekomen was, had hij gezegd tot de oudsten: Hebt
gijlieden gezien, hoe die zoon des moordenaars gezonden heeft, om mijn
hoofd af te nemen? Ziet toe, als die bode komt, sluit de deur toe, en
dringt hem uit met de deur; is niet het geruis der voeten van zijn heer
achter hem?

<span id="an_6:33">6:33</span> Als hij nog met hen sprak, ziet, zo kwam
de bode tot hem af; en hij zeide: Zie, dat kwaad is van den HEERE; wat
zou ik verder op den HEERE wachten?

<span id="an_7:1">7:1</span> Toen zeide Elisa: Hoort het woord des
HEEREN; zo zegt de HEERE: Morgen omtrent dezen tijd zal een maat
meelbloem verkocht worden voor een sikkel, en twee maten gerst voor een
sikkel, in de poort van Samaria.

<span id="an_7:2">7:2</span> Maar een hoofdman, op wiens hand de koning
leunde, antwoordde den man Gods, en zeide: Zie, zo de HEERE vensteren in
den hemel maakte, zou die zaak kunnen geschieden? En hij zeide: Zie, gij
zult het met uw ogen zien, doch daarvan niet eten.

<span id="an_7:3">7:3</span> Er waren nu vier melaatse mannen voor de
deur der poort; die zeiden, de een tot den ander: Wat blijven wij hier,
totdat wij sterven?

<span id="an_7:4">7:4</span> Indien wij zeggen: Laat ons in de stad
komen, zo is de honger in de stad, en wij zullen daar sterven, en indien
wij hier blijven, wij zullen ook sterven; nu dan, komt, en laat ons in
het leger der Syriers vallen; indien zij ons laten leven, wij zullen
leven; en indien zij ons doden, wij zullen maar sterven.

<span id="an_7:5">7:5</span> En zij stonden op in de schemering, om in
het leger der Syriers te komen. Toen zij aan het uiterste van het leger
der Syriers kwamen, ziet, toen was er niemand.

<span id="an_7:6">7:6</span> Want de HEERE had het heir der Syriers doen
horen een geluid van wagenen, en een geluid van paarden, het geluid ener
grote heirkracht; zodat zij zeiden de een tot den ander: Zie, de koning
van Israel heeft tegen ons gehuurd de koningen der Hethieten, en de
koningen der Egyptenaren, om tegen ons te komen.

<span id="an_7:7">7:7</span> Derhalve hadden zij zich opgemaakt, en
waren in de schemering gevloden, en hadden hun tenten gelaten, en hun
paarden, en hun ezelen, het leger gelijk als het was; en waren gevloden
om huns levens wil.

<span id="an_7:8">7:8</span> Als nu deze melaatsen aan het uiterste des
legers kwamen, zo gingen zij in een tent, en aten en dronken, en namen
van daar zilver, en goud, en klederen, en gingen henen, en verborgen
het; daarna keerden zij weder, en kwamen in een andere tent, namen van
daar ook, en gingen henen, en verborgen het.

<span id="an_7:9">7:9</span> Toen zeiden zij, de een tot den ander: Wij
doen niet recht; deze dag is een dag van goede boodschap, en wij zwijgen
stil. Indien wij vertoeven tot den lichten morgen, zo zal ons de
ongerechtigheid vinden; daarom nu, komt, laat ons gaan, en dit aan het
huis des konings boodschappen.

<span id="an_7:10">7:10</span> Zo kwamen zij, en riepen tot den poortier
der stad, en boodschapten hun, zeggende: Wij zijn gekomen tot het leger
der Syriers, en ziet, niemand was daar, noch eens mensen stem; maar
paarden aangebonden, en ezels aangebonden, en tenten, gelijk als zij
waren.

<span id="an_7:11">7:11</span> En hij riep de poortiers; en zij deden de
boodschap binnen in het huis des konings.

<span id="an_7:12">7:12</span> En de koning stond op in den nacht, en
zeide tot zijn knechten: Ik zal u nu te kennen geven, wat de Syriers ons
gedaan hebben; zij weten, dat wij hongerig zijn; daarom zijn zij uit het
leger gegaan, om zich in het veld te versteken, zeggende: Als zij uit de
stad gegaan zullen zijn, dan zullen wij hen levend grijpen, en wij
zullen in de stad komen.

<span id="an_7:13">7:13</span> Toen antwoordde een van zijn knechten, en
zeide: Dat men toch neme vijf van de overige paarden, die hierbinnen
overgebleven zijn (zie, zij zijn als de gehele menigte der Israelieten,
die hierbinnen overgebleven zijn; zie, zij zijn als de gehele menigte
der Israelieten, die vergaan zijn), laat ons die zenden, en zien.

<span id="an_7:14">7:14</span> Zij namen dan twee wagenpaarden. En de
koning zond het leger der Syriers achterna, zeggende: Gaat henen, en
ziet.

<span id="an_7:15">7:15</span> En zij volgden hen na tot de Jordaan toe;
en ziet, de ganse weg was vol van klederen en gereedschap, die de
Syriers in hun verhaasten weggeworpen hadden. De boden nu keerden weder,
en boodschapten het den koning.

<span id="an_7:16">7:16</span> Toen ging het volk uit, en beroofde het
leger der Syriers; en een maat meelbloem werd verkocht voor een sikkel,
en twee maten gerst voor een sikkel, naar het woord des HEEREN.

<span id="an_7:17">7:17</span> De koning nu had den hoofdman, op wiens
hand hij leunde, over die poort gesteld; en het volk vertrad hem in de
poort, dat hij stierf, gelijk de man Gods gesproken had, die het sprak,
als de koning tot hem afgekomen was.

<span id="an_7:18">7:18</span> Want het was geschied, gelijk de man Gods
gesproken had tot den koning, zeggende: Morgen omtrent dezen tijd zullen
twee maten gerst voor een sikkel, en een maat meelbloem voor een sikkel
verkocht worden, in de poort van Samaria.

<span id="an_7:19">7:19</span> En die hoofdman had den man Gods
geantwoord en gezegd: Zie, zo de HEERE vensteren in den hemel maakte,
zou het ook naar dit woord geschieden kunnen? En hij had gezegd: Zie,
gij zult het met uw ogen zien, doch daarvan niet eten.

<span id="an_7:20">7:20</span> Even alzo geschiedde hem, want het volk
vertrad hem in de poort, dat hij stierf.

<span id="an_8:1">8:1</span> Elisa nu had gesproken tot die vrouw,
welker zoon hij levend gemaakt had, zeggende: Maak u op, en ga heen, gij
en uw huisgezin, en verkeer als vreemdeling, waar gij verkeren kunt;
want de HEERE heeft een honger geroepen, die ook in het land zeven jaren
komen zal.

<span id="an_8:2">8:2</span> En de vrouw had zich opgemaakt, en had
gedaan naar het woord van den man Gods; want zij was gegaan met haar
huisgezin, en had als vreemdeling verkeerd in het land der Filistijnen,
zeven jaren.

<span id="an_8:3">8:3</span> En het geschiedde met het einde der zeven
jaren, dat de vrouw uit het land der Filistijnen wederkeerde; en zij
ging uit, dat zij tot den koning riep, om haar huis en om haar akker.

<span id="an_8:4">8:4</span> De koning nu sprak tot Gehazi, den jongen
van den man Gods, zeggende: Vertel mij toch al de grote dingen, die
Elisa gedaan heeft.

<span id="an_8:5">8:5</span> En het geschiedde, als hij den koning
vertelde, hoe hij een dode had levend gemaakt, ziet, zo riep de vrouw,
welker zoon hij levend gemaakt had, tot den koning, om haar huis en om
haar akker. Toen zeide Gehazi: Mijn heer koning! Dit is de vrouw, en dit
is haar zoon, dien Elisa heeft levend gemaakt.

<span id="an_8:6">8:6</span> En de koning ondervraagde de vrouw, en zij
vertelde het hem. Toen gaf de koning haar een kamerling, zeggende: Doe
haar wederhebben alles, wat het hare was, daartoe alle inkomsten des
akkers, van den dag af, dat zij het land verlaten heeft, tot nu toe.

<span id="an_8:7">8:7</span> Daarna kwam Elisa te Damaskus, als
Benhadad, de koning van Syrie, krank was; en men boodschapte hem,
zeggende: De man Gods is herwaarts gekomen.

<span id="an_8:8">8:8</span> Toen zeide de koning tot Hazael: Neem een
geschenk in uw hand, en ga den man Gods tegemoet; en vraag door hem den
HEERE, zeggende: Zal ik van deze krankheid genezen?

<span id="an_8:9">8:9</span> Zo ging Hazael hem tegemoet, en nam een
geschenk in zijn hand, te weten, alle goed van Damaskus, een last van
veertig kemelen; en hij kwam, en stond voor zijn aangezicht, en zeide:
Uw zoon Benhadad, de koning van Syrie, heeft mij tot u gezonden, om te
zeggen: Zal ik van deze krankheid genezen?

<span id="an_8:10">8:10</span> En Elisa zeide tot hem: Ga, zeg, gij zult
ganselijk niet genezen; want de HEERE heeft mij getoond, dat hij den
dood sterven zal.

<span id="an_8:11">8:11</span> En hij hield zijn gezicht staande, en
zette het vast tot schamens toe; en de man Gods weende.

<span id="an_8:12">8:12</span> Toen zeide Hazael: Waarom weent mijn
heer? En hij zeide: omdat ik weet, wat kwaad gij den kinderen Israels
doen zult; gij zult hun sterkten in het vuur zetten, en hun jonge
manschap met het zwaard doden, en hun jonge kinderen verpletteren, en
hun zwangere vrouwen opensnijden.

<span id="an_8:13">8:13</span> En Hazael zeide: Maar wat is uw knecht,
die een hond is, dat hij deze grote zaak doen zou? En Elisa zeide: De
HEERE heeft mij getoond, dat gij koning zijn zult over Syrie.

<span id="an_8:14">8:14</span> Zo ging hij weg van Elisa, en kwam tot
zijn heer, die tot hem zeide: Wat heeft Elisa tot u gezegd? En hij
zeide: Hij heeft tot mij gezegd: Gij zult zekerlijk genezen.

<span id="an_8:15">8:15</span> En het geschiedde des anderen daags, dat
hij een deken nam, en in het water doopte, en over zijn aangezicht
uitspreidde, dat hij stierf; en Hazael werd koning in zijn plaats.

<span id="an_8:16">8:16</span> In het vijfde jaar nu van Joram, den zoon
van Achab, den koning van Israel, toen Josafat koning was van Juda,
begon Jehoram, de zoon van Josafat, den koning van Juda, te regeren.

<span id="an_8:17">8:17</span> Hij was twee en dertig jaren oud, toen
hij koning werd, en hij regeerde acht jaren te Jeruzalem.

<span id="an_8:18">8:18</span> En hij wandelde op den weg der koningen
van Israel, gelijk als het huis van Achab deed; want de dochter van
Achab was hem ter vrouw geworden; en hij deed dat kwaad was in de ogen
des HEEREN.

<span id="an_8:19">8:19</span> Doch de HEERE wilde Juda niet verderven,
om Davids Zijns knechts wil; gelijk als Hij hem gezegd had, dat Hij hem
te allen tijde voor zijn zonen een lamp zou geven.

<span id="an_8:20">8:20</span> In zijn dagen vielen de Edomieten van
onder het gebied van Juda af, en maakten een koning over zich.

<span id="an_8:21">8:21</span> Daarom toog Joram over naar Zair, en al
de wagenen met hem; en hij maakte zich des nachts op, en sloeg de
Edomieten, die rondom hem waren, daartoe de oversten der wagenen; en het
volk vlood in zijn hutten.

<span id="an_8:22">8:22</span> De Edomieten evenwel vielen van onder het
gebied van Juda af, tot op dezen dag; toen viel Libna af in denzelfden
tijd.

<span id="an_8:23">8:23</span> Het overige nu der geschiedenissen van
Joram, en alles wat hij gedaan heeft, is dat niet geschreven in het boek
der kronieken der koningen van Juda?

<span id="an_8:24">8:24</span> En Joram ontsliep met zijn vaderen, en
werd begraven bij zijn vaderen, in de stad Davids; en Ahazia, zijn zoon,
werd koning in zijn plaats.

<span id="an_8:25">8:25</span> In het twaalfde jaar van Joram, den zoon
van Achab, den koning van Israel, begon Ahazia, de zoon van Jeroham, den
koning van Juda, te regeren.

<span id="an_8:26">8:26</span> Twee en twintig jaren was Ahazia oud, als
hij koning werd, en regeerde een jaar te Jeruzalem; en de naam zijner
moeder was Athalia, de dochter van Omri, den koning van Israel.

<span id="an_8:27">8:27</span> En hij wandelde in den weg van het huis
van Achab, en deed dat kwaad was in de ogen des HEEREN, gelijk het huis
van Achab; want hij was een schoonzoon van het huis van Achab.

<span id="an_8:28">8:28</span> En hij toog met Joram, den zoon van
Achab, naar den strijd, te Ramoth in Gilead, tegen Hazael, den koning
van Syrie; en de Syriers sloegen Joram.

<span id="an_8:29">8:29</span> Toen keerde Joram, de koning wederom,
opdat hij zich te Jizreel helen liet van de slagen, die hem de Syriers
te Rama geslagen hadden, als hij streed tegen Hazael den koning van
Syrie; en Ahazia, de zoon van Jehoram, de koning van Juda, kwam af, om
Joram, den zoon van Achab, te Jizreel te bezien, want hij was krank.

<span id="an_9:1">9:1</span> Toen riep de profeet Elisa een van de zonen
der profeten, en hij zeide tot hem: Gord uw lenden, en neem deze
oliekruik in uw hand, en ga heen naar Ramoth in Gilead.

<span id="an_9:2">9:2</span> Als gij daar zult gekomen zijn, zo zie,
waar Jehu, de zoon van Josafat, den zoon van Nimsi, is; en ga in, en doe
hem opstaan uit het midden zijner broederen, en breng hem in een
binnenste kamer.

<span id="an_9:3">9:3</span> En neem de oliekruik, en giet ze uit op
zijn hoofd, en zeg: Zo zegt de HEERE: Ik heb u tot koning gezalfd over
Israel. Doe daarna de deur open, en vlied, en vertoef niet.

<span id="an_9:4">9:4</span> Zo ging de jongeling, die jongeling van den
profeet, naar Ramoth in Gilead.

<span id="an_9:5">9:5</span> En toen hij inkwam, ziet, daar zaten de
hoofdmannen van het heir, en hij zeide: Ik heb een woord aan u, o
hoofdman! En Jehu zeide: Tot wien van ons allen? En hij zeide: Tot u, o
hoofdman!

<span id="an_9:6">9:6</span> Toen stond hij op, en ging in huis; hij dan
goot de olie op zijn hoofd, en hij zeide tot hem: Zo zegt de HEERE, de
God Israels: Ik heb u gezalfd tot koning over het volk des HEEREN, over
Israel.

<span id="an_9:7">9:7</span> En gij zult het huis van Achab, uw heer,
slaan, opdat Ik het bloed van Mijn knechten, de profeten, en het bloed
van alle knechten des HEEREN, wreke van de hand van Izebel.

<span id="an_9:8">9:8</span> En het ganse huis van Achab zal omkomen; en
Ik zal van Achab uitroeien, wat mannelijk is, ook den beslotene en
verlatene in Israel.

<span id="an_9:9">9:9</span> Want Ik zal het huis van Achab maken als
het huis van Jerobeam, den zoon van Nebat, en als het huis van Baesa,
den zoon van Ahia.

<span id="an_9:10">9:10</span> Ook zullen de honden Izebel eten op het
stuk lands van Jizreel, en er zal niemand zijn, die haar begrave. Toen
deed hij de deur open en vlood.

<span id="an_9:11">9:11</span> En als Jehu uitging tot de knechten zijns
heren, zeide men tot hem: Is het al wel? Waarom is deze onzinnige tot u
gekomen? En hij zeide tot hen: Gij kent den man en zijn spraak.

<span id="an_9:12">9:12</span> Maar zij zeiden: Het is leugen; geef het
ons nu te kennen. En hij zeide: Zo en zo heeft hij tot mij gesproken,
zeggende: Zo zegt de HEERE: Ik heb u gezalfd tot koning over Israel.

<span id="an_9:13">9:13</span> Toen haastten zij zich, en een iegelijk
nam zijn kleed, en legde het onder hem, op den hoogsten trap; en zij
bliezen met de bazuin, en zeiden: Jehu is koning geworden!

<span id="an_9:14">9:14</span> Alzo maakte Jehu, de zoon van Josafat,
den zoon van Nimsi, een verbintenis tegen Joram. (Joram nu had Ramoth in
Gilead bewaard, hij en gans Israel, uit oorzake van Hazael, den koning
van Syrie;

<span id="an_9:15">9:15</span> Maar de koning Joram was wedergekeerd,
opdat hij zich te Jizreel helen liet van de slagen, die hem de Syriers
geslagen hadden, als hij streed tegen Hazael, den koning van Syrie.) En
Jehu zeide: Zo het ulieder wil is, laat niemand van de stad uittrekken,
die ontkome, om dit in Jizreel te gaan verkondigen.

<span id="an_9:16">9:16</span> Toen reed Jehu, en toog naar Jizreel;
want Joram lag aldaar; en Ahazia, de koning van Juda, was afgekomen, om
Joram te bezien.

<span id="an_9:17">9:17</span> De wachter nu stond op den toren te
Jizreel, en zag den hoop van Jehu, als hij aankwam, en zeide: Ik zie een
hoop. Toen zeide Joram: Neem een ruiter, en zend dien hunlieden
tegemoet, en dat hij zegge: Is het vrede?

<span id="an_9:18">9:18</span> En de ruiter te paard toog heen hem
tegemoet, en zeide: Zo zegt de koning: Is het vrede? En Jehu zeide: Wat
hebt gij met den vrede te doen? Keer om naar achter mij. En de wachter
gaf het te kennen, zeggende: De bode is tot hen gekomen, maar hij komt
niet weder.

<span id="an_9:19">9:19</span> Toen zond hij een anderen ruiter te
paard; en als deze tot hen gekomen was, zeide hij: Zo zegt de koning: Is
het vrede? En Jehu zeide: Wat hebt gij met den vrede te doen? Keer om
achter mij.

<span id="an_9:20">9:20</span> En de wachter gaf dit te kennen,
zeggende: Hij is tot aan hen gekomen, maar hij komt niet weder; en het
drijven is als het drijven van Jehu, den zoon van Nimsi, want hij drijft
onzinniglijk.

<span id="an_9:21">9:21</span> Toen zeide Joram: Span aan. En men spande
zijn wagen aan. Zo toog Joram, de koning van Israel, uit, en Ahazia, de
koning van Juda, een ieder op zijn wagen; en zij togen uit Jehu
tegemoet, en vonden hem op het stuk lands van Naboth, den Jizreeliet.

<span id="an_9:22">9:22</span> Het geschiedde nu, als Joram Jehu zag,
dat hij zeide: Is het ook vrede, Jehu? Maar hij zeide: Wat vrede, zo
lang als de hoererijen van uw moeder Izebel, en haar toverijen zo vele
zijn?

<span id="an_9:23">9:23</span> Toen keerde Joram zijn hand, en vlood, en
zeide tot Ahazia: Het is bedrog, Ahazia!

<span id="an_9:24">9:24</span> Maar Jehu spande den boog met volle
kracht, en schoot Joram tussen zijn armen, dat de pijl door zijn hart
uitging; en hij kromde zich in zijn wagen.

<span id="an_9:25">9:25</span> Toen zeide Jehu tot Bidkar, zijn
hoofdman: Neem, werp hem op dat stuk lands van Naboth, den Jizreeliet;
want gedenk, als ik en gij nevens elkander achter zijn vader Achab
reden, dat hem de HEERE dezen last oplegde, zeggende:

<span id="an_9:26">9:26</span> Zo Ik gisteravond niet gezien heb het
bloed van Naboth, en het bloed zijner zonen, zegt de HEERE, en Ik u dat
niet vergelde op dit stuk lands, zegt de HEERE. Nu dan, neem, werp hem
op dat stuk land, naar het woord des HEEREN.

<span id="an_9:27">9:27</span> Als Ahazia, de koning van Juda, dat zag,
zo vlood hij door den weg van het huis des hofs; doch Jehu vervolgde hem
achterna, en zeide: Slaat hem ook op den wagen, aan den opgang naar Gur,
die bij Jibleam is; en hij vlood naar Megiddo, en stierf aldaar.

<span id="an_9:28">9:28</span> En zijn knechten voerden hem naar
Jeruzalem, en zij begroeven hem in zijn graf, bij zijn vaderen in de
stad Davids.

<span id="an_9:29">9:29</span> In het elfde jaar nu van Joram, den zoon
van Achab, was Ahazia koning geworden over Juda.

<span id="an_9:30">9:30</span> En Jehu kwam te Jizreel. Als Izebel dat
hoorde, zo blankette zij haar aangezicht, en versierde haar hoofd, en
keek ten venster uit.

<span id="an_9:31">9:31</span> Toen nu Jehu ter poorte inkwam, zeide
zij: Is het wel, o Zimri, doodslager van zijn heer?

<span id="an_9:32">9:32</span> En hij hief zijn aangezicht op naar het
venster, en zeide: Wie is met mij? Wie? Toen zagen op hem twee, drie
kamerlingen.

<span id="an_9:33">9:33</span> En hij zeide: Stoot ze van boven neder.
En zij stieten haar van boven neder, zodat van haar bloed aan den wand
en aan de paarden gesprengd werd; en hij vertrad haar.

<span id="an_9:34">9:34</span> Als hij nu ingekomen was, en gegeten en
gedronken had, zeide hij: Ziet nu naar die vervloekte, en begraaf ze;
want zij is eens konings dochter.

<span id="an_9:35">9:35</span> En zij gingen heen om haar te begraven;
doch zij vonden niet van haar, dan het bekkeneel, en de voeten, en de
palmen harer handen.

<span id="an_9:36">9:36</span> Toen kwamen zij weder, en gaven het hem
te kennen, en hij zeide: Dit is het woord des HEEREN, dat Hij gesproken
heeft door den dienst van Zijn knecht Elia, den Thisbiet, zeggende: Op
het stuk lands van Jizreel zullen de honden het vlees van Izebel eten.

<span id="an_9:37">9:37</span> En het dode lichaam van Izebel zal zijn
gelijk mest op het veld, in het stuk lands van Jizreel, dat men niet zal
kunnen zeggen: Dit is Izebel.

<span id="an_10:1">10:1</span> Achab nu had zeventig zonen te Samaria;
en Jehu schreef brieven, dewelke hij zond naar Samaria, tot de oversten
van Jizreel, de oudsten, en tot de voedsterheren van Achab, zeggende:

<span id="an_10:2">10:2</span> Zo wanneer nu deze brief tot u zal
gekomen zijn, dewijl de zonen van uw heer bij u zijn, ook de wagenen en
de paarden bij u zijn, mitsgaders een vaste stad, en wapenen;

<span id="an_10:3">10:3</span> Zo ziet naar den beste en gerechtigste
van de zonen uws heren, zet dien op zijns vaders troon; en strijdt voor
het huis uws heren.

<span id="an_10:4">10:4</span> Doch zij vreesden gans zeer, en zeiden:
Ziet, twee koningen bestonden niet voor zijn aangezicht, hoe zouden wij
dan bestaan?

<span id="an_10:5">10:5</span> Die dan over het huis was, en die over de
stad was, en de oudsten, en de voedsterheren zonden tot Jehu, zeggende:
Wij zijn uw knechten, en al wat gij tot ons zeggen zult, zullen wij
doen; wij zullen niemand koning maken; doe wat goed is in uw ogen.

<span id="an_10:6">10:6</span> Toen schreef hij ten tweeden male tot hen
een brief, zeggende: Zo gij mijn zijt, en gij naar mijn stem hoort,
neemt de hoofden van de mannen, de zonen uws heren, en komt tot mij
morgen omtrent dezen tijd naar Jizreel. (De zonen nu de konings,
zeventig mannen, waren bij de groten stad, die hen opvoedden.)

<span id="an_10:7">10:7</span> Het geschiedde dan, als die brief tot hen
kwam, dat zij de zonen des konings namen, en zeventig mannen sloegen; en
zij legden hun hoofden in korven, die zij tot hem zonden naar Jizreel.

<span id="an_10:8">10:8</span> En er kwam een bode, en boodschapte hem,
zeggende: Zij hebben de hoofden van de zonen des konings gebracht. En
hij zeide: Legt ze in twee hopen, aan de deur der poort, tot morgen.

<span id="an_10:9">10:9</span> En het geschiedde des morgens, toen hij
uitging, dat hij stil stond, en tot al het volk zeide: Gij zijt
rechtvaardig. Ziet, ik heb een verbintenis gemaakt tegen mijn heer, en
heb hem doodgeslagen; en wie heeft alle dezen geslagen?

<span id="an_10:10">10:10</span> Weet nu, dat niets van het woord des
HEEREN, hetwelk de HEERE tegen het huis van Achab gesproken heeft, zal
op de aarde vallen; want de HEERE heeft gedaan, wat Hij door den dienst
van Zijn knecht Elia gesproken heeft.

<span id="an_10:11">10:11</span> Daartoe sloeg Jehu al de overgeblevenen
van het huis van Achab te Jizreel, en al zijn groten, en zijn bekenden,
en zijn priesteren; totdat hij hem geen overigen liet overblijven.

<span id="an_10:12">10:12</span> En hij maakte zich op, en toog heen en
ging naar Samaria; en zijnde te Beth-Heked der herderen, op den weg,

<span id="an_10:13">10:13</span> Vond Jehu de broederen van Ahazia, den
koning van Juda, en hij zeide: Wie zijt gijlieden? En zij zeiden: Wij
zijn de broederen van Ahazia, en zijn afgekomen, om de zonen des konings
en de zonen der koningin te groeten.

<span id="an_10:14">10:14</span> Toen zeide hij: Grijpt hen levend. En
zij grepen hen levend; en zij sloegen hen bij den bornput van
Beth-Heked, twee en veertig mannen, en hij liet niet een van hen over.

<span id="an_10:15">10:15</span> En van daar gegaan zijnde, zo vond hij
Jonadab, den zoon van Rechab, hem tegemoet; die hem groette; en hij
zeide tot hem: Is uw hart recht, gelijk als mijn hart met uw hart is? En
Jonadab zeide: Het is, ja, het is; geef uw hand. En hij gaf zijn hand,
en hij deed hem tot zich op den wagen klimmen.

<span id="an_10:16">10:16</span> En hij zeide: Ga met mij, en zie mijn
ijver aan voor den HEERE. Zo deden zij hem rijden op zijn wagen.

<span id="an_10:17">10:17</span> En toen hij te Samaria kwam, sloeg hij
allen, die aan Achab te Samaria overgebleven waren, totdat hij hem
verdelgd had, naar het woord des HEEREN, dat Hij tot Elia gesproken had.

<span id="an_10:18">10:18</span> En Jehu verzamelde al het volk, en
zeide tot hen: Achab heeft Baal een weinig gediend; Jehu zal hem veel
dienen.

<span id="an_10:19">10:19</span> Nu daarom roept alle profeten van Baal,
al zijn dienaren, en al zijn priesteren tot mij, dat niemand gemist
worde; want ik heb een grote offerande aan Baal; al wie gemist wordt,
zal niet leven. Doch Jehu deed dat door listigheid, opdat hij de
dienaren van Baal ombracht.

<span id="an_10:20">10:20</span> Verder zeide Jehu: Heiligt Baal een
verbods dag. en zij riepen dien uit.

<span id="an_10:21">10:21</span> Ook zond Jehu in het ganse Israel; en
alle Baalsdienaren kwamen, dat niet een man overbleef, die niet kwam; en
zij kwamen in het huis van Baal, dat het huis van Baal vervuld werd van
het ene einde tot het andere einde.

<span id="an_10:22">10:22</span> Toen zeide hij tot dengene, die over
het klederhuis was: Breng voor alle dienaren van Baal de kleding uit. En
hij bracht voor hen de kleding uit.

<span id="an_10:23">10:23</span> En Jehu kwam met Jonadab, den zoon van
Rechab, in het huis van Baal; en hij zeide tot de dienaren van Baal:
Onderzoekt, en ziet toe, dat hier misschien bij u niemand zij van de
dienaren van Baal alleen.

<span id="an_10:24">10:24</span> Toen zij nu inkwamen, om slachtofferen
en brandofferen te doen, bestelde zich Jehu daarbuiten tachtig mannen,
en hij zeide: Zo iemand van de mannen, die ik in uw handen gebracht heb,
ontkomt, zijn ziel zal voor deszelfs ziel zijn.

<span id="an_10:25">10:25</span> En het geschiedde, als hij voleind had
het brandoffer te doen, dat Jehu zeide tot de trawanten en tot de
hoofdmannen: Komt in, slaat hen, dat niemand uitkome. En zij sloegen hen
met de scherpte des zwaard; en de trawanten en hoofdmannen wierpen hen
weg; daarna kwamen zij tot de stad in het huis van Baal;

<span id="an_10:26">10:26</span> En zij brachten de opgerichte beelden
uit het huis van Baal, en verbrandden ze.

<span id="an_10:27">10:27</span> Zij braken ook het opgerichte beeld van
Baal af; daartoe braken zij het huis van Baal af, en maakten dat tot
heimelijke gemakken, tot op dezen dag.

<span id="an_10:28">10:28</span> Alzo verdelgde Jehu Baal uit Israel.

<span id="an_10:29">10:29</span> Maar van de zonden van Jerobeam, den
zoon van Nebat, die Israel zondigen deed, na te volgen, week Jehu niet
af, te weten, van de gouden kalveren, die te Beth-El en die te Dan
waren.

<span id="an_10:30">10:30</span> De HEERE dan zeide tot Jehu: Daarom dat
gij welgedaan hebt, doende wat recht is in Mijn ogen, en hebt aan het
huis van Achab gedaan, naar alles, wat in Mijn hart was, zullen u zonen
tot het vierde gelid op den troon van Israel zitten.

<span id="an_10:31">10:31</span> Maar Jehu nam niet waar te wandelen in
de wet des HEEREN, des Gods van Israel, met zijn ganse hart; hij week
niet van de zonden van Jerobeam, die Israel zondigen deed.

<span id="an_10:32">10:32</span> In die dagen begon de HEERE Israel af
te korten, want Hazael sloeg ze in alle landpalen van Israel:

<span id="an_10:33">10:33</span> Van de Jordaan af, tegen den opgang der
zon, het ganse land van Gilead, der Gadieten, en der Rubenieten, en der
Manassieten; van Aroer, dat aan de beek van Arnon is, en Gilead, en
Basan.

<span id="an_10:34">10:34</span> Het overige nu der geschiedenissen van
Jehu, en al wat hij gedaan heeft, en al zijn macht, zijn die niet
geschreven in het boek der kronieken der koningen van Israel?

<span id="an_10:35">10:35</span> En Jehu ontsliep met zijn vaderen, en
zij begroeven hem te Samaria, en zijn zoon Joahaz werd koning in zijn
plaats.

<span id="an_10:36">10:36</span> En de dagen, die Jehu over Israel
geregeerd heeft in Samaria, zijn acht en twintig jaren.

<span id="an_11:1">11:1</span> Toen nu Athalia, de moeder van Ahazia,
zag, dat haar zoon dood was, zo maakte zij zich op, en bracht al het
koninklijke zaad om.

<span id="an_11:2">11:2</span> Maar Joseba, de dochter van den koning
Joram, de zuster van Ahazia, nam Joas, den zoon van Ahazia, en stal hem
uit het midden van des konings zonen, die gedood werden, zettende hem en
zijn voedster in een slaapkamer; en zij verborgen hem voor Athalia, dat
hij niet gedood werd.

<span id="an_11:3">11:3</span> En hij was met haar verstoken in het huis
des HEEREN zes jaren; en Athalia regeerde over het land.

<span id="an_11:4">11:4</span> In het zevende jaar nu zond Jojada, en
nam de oversten van honderd met de hoofdmannen, en met de trawanten, en
hij bracht hen tot zich, in het huis des HEEREN; en hij maakte een
verbond met hen, en hij beedigde hen in het huis des HEEREN, en hij
toonde hun den zoon des konings.

<span id="an_11:5">11:5</span> En hij gebood hun, zeggende: Dit is de
zaak, die gij doen zult: een derde deel van u, die op den sabbat ingaan,
zullen de wacht waarnemen van het huis des konings;

<span id="an_11:6">11:6</span> En een derde deel zal zijn aan de poort
Sur; en een derde deel aan de poort achter de trawanten; zo zult gij
waarnemen de wacht van dit huis, tegen inbreking.

<span id="an_11:7">11:7</span> En de twee delen van ulieden, allen, die
op den sabbat uitgaan, zullen de wacht van het huis des HEEREN waarnemen
bij den koning.

<span id="an_11:8">11:8</span> En gij zult den koning rondom omsingelen,
een ieder met zijn wapenen in zijn hand, en hij, die tussen de
ordeningen intreedt, zal gedood worden; en zijt gij bij den koning, als
hij uitgaat, en als hij inkomt.

<span id="an_11:9">11:9</span> De oversten dan van honderd deden naar al
wat de priester Jojada geboden had, en namen ieder zijn mannen, die op
den sabbat ingingen, met degenen, die op den sabbat uitgingen; en zij
kwamen tot den priester Jojada.

<span id="an_11:10">11:10</span> En de priester gaf aan de oversten van
honderd de spiesen en de schilden, die van den koning David geweest
waren, die in het huis des HEEREN geweest waren.

<span id="an_11:11">11:11</span> En de trawanten stonden, ieder met zijn
wapenen in zijn hand, van de rechterzijde van het huis, tot de
linkerzijde van het huis, naar het altaar en naar het huis toe, bij den
koning rondom.

<span id="an_11:12">11:12</span> Daarna bracht hij des konings zoon
voor, en zette hem de kroon op, en gaf hem de getuigenis; en zij maakten
hem koning, en zalfden hem; daartoe klapten zij met de handen, en
zeiden: De koning leve!

<span id="an_11:13">11:13</span> Toen Athalia hoorde de stem der
trawanten en des volks, zo kwam zij tot het volk in het huis des HEEREN.

<span id="an_11:14">11:14</span> En zij zag toe, en ziet, de koning
stond bij den pilaar, naar de wijze, en de oversten en de trompetten bij
den koning; en al het volk des lands was blijde, en blies met
trompetten. Toen verscheurde Athalia haar klederen, en zij riep:
Verraad, verraad!

<span id="an_11:15">11:15</span> Maar de priester Jojada gebood aan de
oversten van honderd, die over het heir gesteld waren, en zeide tot hen:
Brengt haar uit tot buiten de ordeningen, en doodt, wie haar volgt, met
het zwaard; want de priester had gezegd: Laat ze in het huis des HEEREN
niet gedood worden.

<span id="an_11:16">11:16</span> En zij legden de handen aan haar; en
zij ging den weg van den ingang der paarden naar het huis des konings,
en zij werd daar gedood.

<span id="an_11:17">11:17</span> En Jojada maakte een verbond tussen den
HEERE en tussen den koning, en tussen het volk, dat het den HEERE tot
een volk zou zijn; mitsgaders tussen de koning en tussen het volk.

<span id="an_11:18">11:18</span> Daarna ging al het volk des lands in
het huis van Baal, en braken dat af; zijn altaren en zijn beelden
verbraken zij recht wel; en Mattan, den priester van Baal, sloegen zij
dood voor de altaren. De priester nu bestelde de ambten in het huis des
HEEREN.

<span id="an_11:19">11:19</span> En hij nam de oversten van honderd, en
de hoofdmannen, en de trawanten, en al het volk des lands; en zij
brachten den koning af uit het huis des HEEREN, en kwamen door den weg
van de poort der trawanten tot het huis des konings, en hij zat op den
troon der koningen.

<span id="an_11:20">11:20</span> En al het volk des lands was blijde, en
de stad werd stil, nadat zij Athalia met het zwaard gedood hadden bij
des konings huis.

<span id="an_11:21">11:21</span> Joas was zeven jaren oud, toen hij
koning werd.

<span id="an_12:1">12:1</span> In het zevende jaar van Jehu werd Joas
koning, en regeerde veertig jaren te Jeruzalem; en de naam zijner moeder
was Zibja van Ber-seba.

<span id="an_12:2">12:2</span> En Joas deed dat recht was in de ogen des
HEEREN, al zijn dagen, in dewelke de priester Jojada hem onderwees.

<span id="an_12:3">12:3</span> Alleenlijk werden de hoogten niet
weggenomen; het volk offerde en rookte nog op de hoogten.

<span id="an_12:4">12:4</span> En Joas zeide tot de priesteren: Al het
geld der geheiligde dingen, dat gebracht zal worden in het huis des
HEEREN, te weten het geld desgenen, die overgaat tot de getelden, het
geld van een ieder der personen naar zijn schatting, en al het geld, dat
in ieders hart komt, om dat te brengen in het huis des HEEREN,

<span id="an_12:5">12:5</span> Zullen de priesters tot zich nemen, een
ieder van zijn bekende; en zij zullen de breuken van het huis
verbeteren, naar alles wat er voor breuk bevonden zal worden.

<span id="an_12:6">12:6</span> Maar het geschiedde in het drie en
twintigste jaar van den koning Joas, dat de priesters de breuken van het
huis niet gebeterd hadden.

<span id="an_12:7">12:7</span> Toen riep de koning Joas den priester
Jojada en de andere priesteren, en zeide tot hen: Waarom betert
gijlieden niet de breuken van het huis? Nu dan, neemt geen geld van uw
bekenden, dat gij het zoudt geven voor de breuken van het huis.

<span id="an_12:8">12:8</span> En de priesters bewilligden van het volk
geen geld te nemen, noch de breuken van het huis te verbeteren.

<span id="an_12:9">12:9</span> Maar de priester Jojada nam een kist, en
boorde een gat in haar deksel, en zette die bij het altaar ter
rechterhand, als iemand inkwam in het huis des HEEREN; en de priesters,
die den dorpel bewaarden, staken daarin al het geld, dat ten huize des
HEEREN gebracht werd.

<span id="an_12:10">12:10</span> Het geschiedde nu, als zij zagen, dat
veel gelds in de kist was, dat des konings schrijver met den
hogepriester opkwam, en zij bonden het samen, en telden het geld, dat in
het huis des HEEREN gevonden werd.

<span id="an_12:11">12:11</span> En zij gaven het geld wel gewogen in
handen der verzorgers van dat werk, die gesteld waren over het huis des
HEEREN; en zij besteedden het uit aan de timmerlieden en aan de
bouwlieden, die het huis des HEEREN vermaakten;

<span id="an_12:12">12:12</span> En aan de metselaren, en aan de
steenhouwers, en om hout en gehouwen stenen te kopen, om de breuken van
het huis des HEEREN te verbeteren, en voor al wat uitgegeven werd voor
het huis, om dat te beteren.

<span id="an_12:13">12:13</span> Evenwel werden niet gemaakt voor het
huis des HEEREN zilveren schalen, gaffelen, sprengbekkens, trompetten,
noch enig gouden vat, of zilveren vat, van het geld, dat ten huize des
HEEREN gebracht werd.

<span id="an_12:14">12:14</span> Maar zij gaven dat aan degenen, die het
werk deden; en zij verbeterden daarmede het huis des HEEREN.

<span id="an_12:15">12:15</span> Daartoe eisten zij geen rekening van de
mannen, wien zij dat geld in hun handen gaven, om aan degenen, die het
werk deden, te geven; want zij handelden trouwelijk.

<span id="an_12:16">12:16</span> Het geld van schuldoffer, en het geld
van zondofferen werd ten huize des HEEREN niet gebracht; het was voor de
priesteren.

<span id="an_12:17">12:17</span> Toen trok Hazael, de koning van Syrie
op, en krijgde tegen Gath, en nam haar in; daarna stelde Hazael zijn
aangezicht, om tegen Jeruzalem op te trekken.

<span id="an_12:18">12:18</span> Maar Joas, de koning van Juda, nam al
de geheiligde dingen, die Josafat, en Joram, en Ahazia, zijn vaderen, de
koningen van Juda, geheiligd hadden, en zijn geheiligde dingen, en al
het goud, dat gevonden werd in de schatten van het huis des HEEREN, en
van het huis des konings, en zond het tot Hazael, den koning van Syrie;
toen trok hij op van Jeruzalem.

<span id="an_12:19">12:19</span> Het overige nu der geschiedenissen van
Joas, en al wat hij gedaan heeft, is dat niet geschreven in het boek der
kronieken der koningen van Juda?

<span id="an_12:20">12:20</span> En zijn knechten stonden op, en maakten
een verbintenis, en sloegen Joas, in het huis van Millo, dat afgaat naar
Silla;

<span id="an_12:21">12:21</span> Want Jozacar, de zoon van Simeath, en
Jozabad, de zoon van Somer, zijn knechten, sloegen hem, dat hij stierf;
en zij begroeven hem met zijn vaderen in de stad Davids; en Amazia, zijn
zoon, werd koning in zijn plaats.

<span id="an_13:1">13:1</span> In het drie en twintigste jaar van Joas,
den zoon van Ahazia, den koning van Juda, werd Joahaz, de zoon van Jehu,
koning over Israel, te Samaria, en regeerde zeventien jaren.

<span id="an_13:2">13:2</span> En hij deed dat kwaad was in de ogen des
HEEREN; want hij wandelde na de zonden van Jerobeam, den zoon van Nebat,
die Israel zondigen deed; hij week daarvan niet af.

<span id="an_13:3">13:3</span> Daarom ontstak des HEEREN toorn tegen
Israel; en Hij gaf hen in de hand van Hazael, den koning van Syrie, en
in de hand van Benhadad, den zoon van Hazael, al die dagen.

<span id="an_13:4">13:4</span> Doch Joahaz bad des HEEREN aangezicht
ernstelijk aan; en de HEERE verhoorde hem; want Hij zag de verdrukking
van Israel, dat de koning van Syrie hen verdrukte.

<span id="an_13:5">13:5</span> (Zo gaf de HEERE Israel een verlosser,
dat zij van onder de hand der Syriers uitkwamen; en de kinderen Israels
woonden in hun tenten, als te voren.

<span id="an_13:6">13:6</span> Nochtans weken zij niet af van de zonden
van het huis van Jerobeam, die Israel zondigen deed; maar hij wandelde
daarin; en het bos bleef ook staan te Samaria.)

<span id="an_13:7">13:7</span> Want hij had Joahaz geen volk laten
overblijven dan vijftig ruiteren en tien wagenen, en tien duizend
voetvolks; want de koning van Syrie had hen omgebracht, en had hen
dorsende gemaakt als stof.

<span id="an_13:8">13:8</span> Het overige nu der geschiedenissen van
Joahaz, en al wat hij gedaan heeft, en al zijn macht, zijn die niet
geschreven in het boek der kronieken der koningen van Israel?

<span id="an_13:9">13:9</span> En Joahaz ontsliep met zijn vaderen, en
zij begroeven hem te Samaria; en Joas, zijn zoon, regeerde in zijn
plaats.

<span id="an_13:10">13:10</span> In het zeven en dertigste jaar van
Joas, den koning van Juda, werd Joas, de zoon van Joahaz, koning over
Israel, te Samaria, en regeerde zestien jaren.

<span id="an_13:11">13:11</span> En hij deed dat kwaad was in de ogen
des HEEREN; hij week niet af van al de zonden van Jerobeam, dien zoon
van Nebat, die Israel zondigen deed, maar hij wandelde daarin.

<span id="an_13:12">13:12</span> Het overige nu der geschiedenissen van
Joas, en al wat hij gedaan heeft, en zijn macht, waarmede hij gestreden
heeft tegen Amazia, den koning van Juda, zijn die niet geschreven in het
boek der kronieken der koningen van Israel?

<span id="an_13:13">13:13</span> En Joas ontsliep met zijn vaderen, en
Jerobeam zat op zijn troon. En Joas werd begraven te Samaria, bij de
koningen van Israel.

<span id="an_13:14">13:14</span> Elisa nu was krank geweest van zijn
krankheid, van dewelke hij stierf; en Joas, de koning van Israel, was
tot hem afgekomen, en had geweend over zijn aangezicht, en gezegd: Mijn
vader, mijn vader, wagen Israels en zijn ruiteren!

<span id="an_13:15">13:15</span> En Elisa zeide tot hem: Neem een boog
en pijlen. En hij nam tot zich een boog en pijlen.

<span id="an_13:16">13:16</span> En hij zeide tot den koning van Israel:
Leg uw hand aan den boog, en hij leide zijn hand daaraan; en Elisa leide
zijn handen op des konings handen.

<span id="an_13:17">13:17</span> En hij zeide: Doe het venster open
tegen het oosten. En hij deed het open. Toen zeide Elisa: Schiet. En hij
schoot. En hij zeide: Het is een pijl der verlossing des HEEREN, en een
pijl der verlossing tegen de Syriers; want gij zult de Syriers slaan in
Afek, tot verdoens toe.

<span id="an_13:18">13:18</span> Daarna zeide hij: Neem de pijlen. En
hij nam ze. Toen zeide hij tot den koning van Israel: Sla tegen de
aarde. En hij sloeg driemaal; daarna stond hij stil.

<span id="an_13:19">13:19</span> Toen werd de man Gods zeer toornig op
hem, en zeide: Gij zoudt vijfmaal of zesmaal geslagen hebben; dan zoudt
gij de Syriers tot verdoens toe geslagen hebben; doch nu zult gij de
Syriers driemaal slaan.

<span id="an_13:20">13:20</span> Daarna stierf Elisa, en zij begroeven
hem. De benden nu der Moabieten kwamen in het land met het ingaan des
jaars.

<span id="an_13:21">13:21</span> En het geschiedde, als zij een man
begroeven, dat zij, ziet, een bende zagen; zo wierpen zij den man in het
graf van Elisa; en toen de man daarin kwam, en het gebeente van Elisa
aanroerde, werd hij levend, en rees op zijn voeten.

<span id="an_13:22">13:22</span> Hazael nu, de koning van Syrie,
verdrukte Israel, al de dagen van Joahaz.

<span id="an_13:23">13:23</span> Doch de HEERE was hun genadig, en
ontfermde Zich hunner, en wendde Zich tot hen, om Zijns verbonds wil met
Abraham, Izak en Jakob; en Hij wilde hen niet verderven, en heeft hen
niet verworpen van Zijn aangezicht, tot nu toe.

<span id="an_13:24">13:24</span> En Hazael, de koning van Syrie, stierf,
en zijn zoon Benhadad werd koning in zijn plaats.

<span id="an_13:25">13:25</span> Joas nu, de zoon van Joahaz, nam de
steden weder in, uit de hand van Benhadad, den zoon van Hazael, die hij
uit de hand van Joahaz, zijn vader, met krijg genomen had; Joas sloeg
hem driemaal, en bracht de steden aan Israel weder.

<span id="an_14:1">14:1</span> In het tweede jaar van Joas, den zoon van
Joahaz, den koning van Israel, werd Amazia koning, de zoon van Joas, den
koning van Juda.

<span id="an_14:2">14:2</span> Vijf en twintig jaren was hij oud, toen
hij koning werd, en regeerde negen en twintig jaren te Jeruzalem; en de
naam zijner moeder was Joaddan van Jeruzalem.

<span id="an_14:3">14:3</span> En hij deed dat recht was in de ogen des
HEEREN, nochtans niet als zijn vader David; hij deed naar alles, wat
zijn vader Joas gedaan had.

<span id="an_14:4">14:4</span> Alleenlijk werden de hoogten niet
weggenomen; het volk offerde en rookt nog op de hoogten.

<span id="an_14:5">14:5</span> Het geschiedde nu, als het koninkrijk in
zijn hand versterkt was, dat hij zijn knechten sloeg, die den koning,
zijn vader, geslagen hadden,

<span id="an_14:6">14:6</span> Doch de kinderen der doodslagers doodde
hij niet; gelijk geschreven is in het wetboek van Mozes, waar de HEERE
geboden heeft, zeggende: De vaders zullen voor de kinderen niet gedood
worden, en de kinderen zullen voor de vaders niet gedood worden; maar
een ieder zal om zijn zonde gedood worden.

<span id="an_14:7">14:7</span> Hij sloeg de Edomieten in het Zoutdal
tien duizend, en nam Sela in met krijg, en noemde haar naam Jokteel, tot
op dezen dag.

<span id="an_14:8">14:8</span> Toen zond Amazia boden tot Joas, den zoon
van Joahaz, den zoon van Jehu, den koning van Israel, zeggende: Kom,
laat ons elkanders aangezicht zien.

<span id="an_14:9">14:9</span> Maar Joas, de koning van Israel, zond tot
Amazia, den koning van Juda, zeggende: De distel, die op den Libanon is,
zond tot den ceder, die op den Libanon is, zeggende: Geef uw dochter
mijn zoon ter vrouw; maar het gedierte des velds, dat op den Libanon is,
ging voorbij, en vertrad den distel.

<span id="an_14:10">14:10</span> Gij hebt de Edomieten dapper geslagen,
daarom heeft uw hart u verheven; heb de eer, en blijf in uw huis; want
waarom zoudt gij u in het kwade mengen, dat gij vallen zoudt, gij en
Juda met u?

<span id="an_14:11">14:11</span> Doch Amazia hoorde niet; daarom toog
Joas, de koning van Israel, op, zodat hij en Amazia, de koning van Juda,
elkanders aangezicht zagen te Beth-Semes, dat in Juda is.

<span id="an_14:12">14:12</span> En Juda werd geslagen voor het
aangezicht van Israel, en zij vloden, een iegelijk in zijn tenten.

<span id="an_14:13">14:13</span> En Joas, de koning van Israel, greep
Amazia, den koning van Juda, den zoon van Joas, den zoon van Ahazia, te
Beth-Semes, en kwam te Jeruzalem; en hij brak aan den muur van
Jeruzalem, van de poort van Efraim tot aan de Hoekpoort, vierhonderd
ellen.

<span id="an_14:14">14:14</span> En hij nam al het goud, en het zilver,
en al de vaten, die gevonden werden in het huis des HEEREN, en in de
schatten van des konings huis, mitsgaders gijzelaars; en hij keerde
weder naar Samaria.

<span id="an_14:15">14:15</span> Het overige nu der geschiedenissen van
Joas, wat hij gedaan heeft, en zijn macht, en hoe hij gestreden heeft
tegen Amazia, den koning van Juda, zijn die niet geschreven in het boek
der kronieken der koningen van Israel?

<span id="an_14:16">14:16</span> En Joas ontsliep met zijn vaderen, en
werd te Samaria begraven bij de koningen van Israel; en zijn zoon
Jerobeam werd koning in zijn plaats.

<span id="an_14:17">14:17</span> Amazia nu, de zoon van Joas, koning van
Juda, leefde na den dood van Joas, den zoon van Joahaz, den koning van
Israel, vijftien jaren.

<span id="an_14:18">14:18</span> Het overige nu der geschiedenissen van
Amazia, is dat niet geschreven in het boek der kronieken der koningen
van Juda?

<span id="an_14:19">14:19</span> En zij maakten een verbintenis tegen
hem te Jeruzalem, dat hij vluchtte naar Lachis; maar zij zonden hem na
tot Lachis, en doodden hem aldaar.

<span id="an_14:20">14:20</span> En zij brachten hem op paarden; en hij
werd te Jeruzalem begraven, bij zijn vaderen, in de stad Davids.

<span id="an_14:21">14:21</span> En het ganse volk van Juda nam Azaria
(die nu zestien jaren oud was), en maakten hem koning in plaats van zijn
vader Amazia.

<span id="an_14:22">14:22</span> Die bouwde Elath, en bracht haar weder
aan Juda, nadat de koning met zijn vaderen ontslapen was.

<span id="an_14:23">14:23</span> In het vijftiende jaar van Amazia, den
zoon van Joas, den koning van Juda, werd te Samaria koning, Jerobeam, de
zoon van Joas, koning van Israel, en regeerde een en veertig jaren.

<span id="an_14:24">14:24</span> En hij deed dat kwaad was in de ogen
des HEEREN; hij week niet van alle zonden van Jerobeam, den zoon van
Nebat, die Israel zondigen deed.

<span id="an_14:25">14:25</span> Hij bracht ook weder de landpale van
Israel van den ingang van Hamath, tot aan de zee van het vlakke veld;
naar het woord des HEEREN, des Gods van Israel, dat Hij gesproken had
door den dienst van Zijn knecht Jona, den zoon van Amitthai, den
profeet, die van Gath-hefer was.

<span id="an_14:26">14:26</span> Want de HEERE zag, dat de ellende van
Israel zeer bitter was, en dat er geen opgeslotenen noch verlatenen
waren, en dat Israel geen helper had.

<span id="an_14:27">14:27</span> En de HEERE had niet gesproken, dat Hij
den naam van Israel van onder den hemel verdelgen zou; maar Hij verloste
hen door de hand van Jerobeam, den zoon van Joas.

<span id="an_14:28">14:28</span> Het overige nu der geschiedenissen van
Jerobeam, en al wat hij gedaan heeft, en zijn macht, hoe hij gekrijgd
heeft, en hoe hij Damaskus en Hamath, tot Juda behorende, aan Israel
wedergebracht heeft, zijn die niet geschreven in het boek der kronieken
der koningen van Israel?

<span id="an_14:29">14:29</span> En Jerobeam ontsliep met zijn vaderen,
met de koningen van Israel; en zijn zoon Zacharia werd koning in zijn
plaats.

<span id="an_15:1">15:1</span> In het zeven en twintigste jaar van
Jerobeam, den koning van Israel, werd koning Azaria, de zoon van Amazia,
den koning van Juda.

<span id="an_15:2">15:2</span> Hij was zestien jaren oud, toen hij
koning werd, en hij regeerde twee en vijftig jaren te Jeruzalem; en de
naam zijner moeder was Jecholia, van Jeruzalem.

<span id="an_15:3">15:3</span> En hij deed dat recht was in de ogen des
HEEREN, naar al wat zijn vader Amazia gedaan had.

<span id="an_15:4">15:4</span> Alleenlijk werden de hoogten niet
weggenomen; het volk offerde en rookte nog op de hoogten.

<span id="an_15:5">15:5</span> En de HEERE plaagde den koning, dat hij
melaats werd tot den dag zijns doods; en hij woonde in een afgezonderd
huis; doch Jotham, de zoon des konings, was over het huis, richtende het
volk des lands.

<span id="an_15:6">15:6</span> Het overige nu der geschiedenissen van
Azaria, en al wat hij gedaan heeft, zijn die niet geschreven in het boek
der kronieken der koningen van Juda?

<span id="an_15:7">15:7</span> En Azaria ontsliep met zijn vaderen, en
zij begroeven hem bij zijn vaderen, in de stad Davids; en zijn zoon
Jotham werd koning in zijn plaats.

<span id="an_15:8">15:8</span> In het acht en dertigste jaar van Azaria,
den koning van Juda, regeerde Zacharia, de zoon van Jerobeam, over
Israel te Samaria, zes maanden.

<span id="an_15:9">15:9</span> En hij deed dat kwaad was in de ogen des
HEEREN, gelijk als zijn vaderen gedaan hadden; hij week niet af van de
zonden van Jerobeam, den zoon van Nebat, die Israel zondigen deed.

<span id="an_15:10">15:10</span> En Sallum, de zoon van Jabes, maakte
een verbintenis tegen hem, en sloeg hem voor het volk, en doodde hem; en
hij werd koning in zijn plaats.

<span id="an_15:11">15:11</span> Het overige nu der geschiedenissen van
Zacharia, ziet, dat is geschreven in het boek der kronieken der koningen
van Israel.

<span id="an_15:12">15:12</span> Dit was het woord des HEEREN, dat Hij
gesproken had tot Jehu, zeggende: U zullen zonen van het vierde gelid op
den troon van Israel zitten; en het is alzo geschied.

<span id="an_15:13">15:13</span> Sallum, de zoon van Jabes, werd koning,
in het negen en dertigste jaar van Uzzia, den koning van Juda; en hij
regeerde een volle maand te Samaria.

<span id="an_15:14">15:14</span> Want Menahem, de zoon van Gadi, toog op
van Thirza, en kwam te Samaria, en sloeg Sallum, den zoon van Jabes, te
Samaria, en doodde hem, en werd koning in zijn plaats.

<span id="an_15:15">15:15</span> Het overige nu der geschiedenissen van
Sallum, en zijn verbintenis, die hij maakte, ziet, die zijn geschreven
in het boek der kronieken der koningen van Israel.

<span id="an_15:16">15:16</span> Toen sloeg Menahem Tifsah, met allen,
die daarin waren, ook haar landpalen van Thirza af; omdat men niet voor
hem had opengedaan, zo sloeg hij hen; al haar bevruchte vrouwen hieuw
hij in stukken.

<span id="an_15:17">15:17</span> In het negen en dertigste jaar van
Azaria, den koning van Juda, werd Menahem, den zoon van Gadi, koning
over Israel, en regeerde tien jaren te Samaria.

<span id="an_15:18">15:18</span> En hij deed dat kwaad was in de ogen
des HEEREN; hij week al zijn dagen niet af van de zonden van Jerobeam,
den zoon van Nebat, die Israel zondigen deed.

<span id="an_15:19">15:19</span> Toen kwam Pul, de koning van Assyrie,
tegen het land; en Menahem gaf aan Pul duizend talenten zilvers, opdat
zijn hand met hem zoude zijn, om het koninkrijk in zijn hand te sterken.

<span id="an_15:20">15:20</span> Menahem nu bracht dit geld op van
Israel, van alle geweldigen van vermogen, om den koning van Assyrie te
geven, voor elk man vijftig zilveren sikkels; alzo keerde de koning van
Assyrie weder, en bleef daar niet in het land.

<span id="an_15:21">15:21</span> Het overige nu der geschiedenissen van
Menahem, en al wat hij gedaan heeft, is dat niet geschreven in het boek
der kronieken der koningen van Israel?

<span id="an_15:22">15:22</span> Daarna ontsliep Menahem met zijn
vaderen; en zijn zoon Pekahia werd koning in zijn plaats.

<span id="an_15:23">15:23</span> In het vijftigste jaar van Azaria, den
koning van Juda, werd Pekahia, de zoon van Menahem, koning over Israel,
en regeerde twee jaren te Samaria.

<span id="an_15:24">15:24</span> En hij deed dat kwaad was in de ogen
des HEEREN; hij week niet af van de zonden van Jerobeam, den zoon van
Nebat, die Israel zondigen deed.

<span id="an_15:25">15:25</span> En Pekah, de zoon van Remalia, zijn
hoofdman, maakte een verbintenis tegen hem, en sloeg hem te Samaria, in
het paleis van het huis des konings, met Argob en met Arje, en met hem
vijftig mannen van de kinderen der Gileadieten; alzo doodde hij hem, en
werd koning in zijn plaats.

<span id="an_15:26">15:26</span> Het overige nu der geschiedenissen van
Pekahia, en al wat hij gedaan heeft, ziet, dat is geschreven in het boek
der kronieken der koningen van Israel.

<span id="an_15:27">15:27</span> In het twee en vijftigste jaar van
Azaria, den koning van Juda, werd Pekah, de zoon van Remalia, koning
over Israel, en regeerde twintig jaren te Samaria.

<span id="an_15:28">15:28</span> En hij deed dat kwaad was in de ogen
des HEEREN; hij week niet af van de zonden van Jerobeam, den zoon van
Nebat, die Israel zondigen deed.

<span id="an_15:29">15:29</span> In de dagen Pekah, den koning van
Israel, kwam Tiglath-Pilezer, de koning van Assyrie, en nam Ijon in, en
Abel-Beth-maacha, en Janoah, en Kedes, en Hazor, en Gilead, en Galilea,
het ganse land van Nafthali; en hij voerde hen weg naar Assyrie.

<span id="an_15:30">15:30</span> En Hosea, de zoon van Ela, maakte een
verbintenis tegen Pekah, den zoon van Remalia, en sloeg hem, en doodde
hem, en werd koning in zijn plaats; in het twintigste jaar van Jotham,
den zoon van Uzzia.

<span id="an_15:31">15:31</span> Het overige nu der geschiedenissen van
Pekah, en al wat hij gedaan heeft, ziet, dat is geschreven in het boek
der kronieken der koningen van Israel.

<span id="an_15:32">15:32</span> In het tweede jaar van Pekah, den zoon
van Remalia, den koning van Israel, werd Jotham koning, de zoon van
Uzzia, den koning van Juda.

<span id="an_15:33">15:33</span> Vijf en twintig jaren was hij oud, als
hij koning werd, en regeerde zestien jaren te Jeruzalem; en de naam
zijner moeder was Jerusa, de dochter van Zadok.

<span id="an_15:34">15:34</span> En hij deed dat recht was in de ogen
des HEEREN; naar alles, wat zijn vader Uzzia gedaan had, deed hij.

<span id="an_15:35">15:35</span> Alleenlijk werden de hoogten niet
weggenomen; het volk offerde en rookte nog op de hoogten; dezelve bouwde
de hoge poort aan het huis des HEEREN.

<span id="an_15:36">15:36</span> Het overige nu der geschiedenissen van
Jotham, en al wat hij gedaan heeft, is dat niet geschreven in het boek
der kronieken der koningen van Juda?

<span id="an_15:37">15:37</span> In die dagen begon de HEERE in Juda te
zenden Rezin, den koning van Syrie, en Pekah, den zoon van Remalia.

<span id="an_15:38">15:38</span> En Jotham ontsliep met zijn vaderen, en
werd begraven bij zijn vaderen in de stad van zijn vader David; en zijn
zoon Achaz werd koning in zijn plaats.

<span id="an_16:1">16:1</span> In het zeventiende jaar van Pekah, den
zoon van Remalia, werd Achaz koning, de zoon van Jotham, den koning van
Juda.

<span id="an_16:2">16:2</span> Twintig jaren was Achaz oud, toen hij
koning werd, en hij regeerde zestien jaren te Jeruzalem; en hij deed
niet dat recht was in de ogen des HEEREN zijns Gods, als zijn vader
David.

<span id="an_16:3">16:3</span> Want hij wandelde in den weg der koningen
van Israel; ja, hij deed ook zijn zoon door het vuur gaan, naar de
gruwelen der heidenen, die de HEERE voor de kinderen Israels verdreven
had.

<span id="an_16:4">16:4</span> Hij offerde ook en rookte op de hoogten
en op de heuvelen, ook onder alle groen geboomte.

<span id="an_16:5">16:5</span> Toen toog Rezin, de koning van Syrie, op,
met Pekah, den zoon van Remalia, den koning van Israel, naar Jeruzalem
ten strijde; en zij belegerden Achaz, maar zij vermochten niet met
strijden.

<span id="an_16:6">16:6</span> Te dierzelfder tijd bracht Rezin, de
koning van Syrie, Elath weder aan Syrie, en wierp de Joden uit Elath; en
de Syriers kwamen te Elath, en hebben daar gewoond tot op dezen dag.

<span id="an_16:7">16:7</span> Achaz nu zond boden tot Tiglath-Pilezer,
den koning van Assyrie, zeggende: Ik ben uw knecht en uw zoon; kom op,
en verlos mij uit de hand van den koning van Syrie, en uit de hand van
den koning van Israel, die zich tegen mij opmaken.

<span id="an_16:8">16:8</span> En Achaz nam het zilver en het goud, dat
in het huis des HEEREN, en in de schatten van het huis des konings
gevonden werd, en hij zond den koning van Assyrie een geschenk.

<span id="an_16:9">16:9</span> Zo hoorde de koning van Assyrie naar hem;
want de koning van Assyrie toog op tegen Damaskus, en nam haar in, en
voerde hen gevankelijk naar Kir, en hij doodde Rezin.

<span id="an_16:10">16:10</span> Toen toog de koning Achaz
Tiglath-Pilezer, den koning van Assyrie, tegemoet, naar Damaskus; en
gezien hebbende een altaar, dat te Damaskus was, zo zond de koning Achaz
aan den priester Uria de gelijkenis van het altaar, en zijn afbeelding,
naar zijn ganse maaksel.

<span id="an_16:11">16:11</span> En Uria, de priester, bouwde een
altaar, naar alles, wat de koning Achaz van Damaskus ontboden had; alzo
deed de priester Uria, tegen dat de koning Achaz van Damaskus kwam.

<span id="an_16:12">16:12</span> Als nu de koning van Damaskus gekomen
was, zag de koning het altaar; en de koning naderde tot het altaar, en
offerde daarop.

<span id="an_16:13">16:13</span> En hij stak zijn brandoffer aan, en
zijn spijsoffer, en goot zijn drankoffer en sprengde het bloed zijner
dankofferen op dat altaar.

<span id="an_16:14">16:14</span> Maar het koperen altaar, dat voor het
aangezicht des HEEREN was, dat bracht hij van het voorste deel van het
huis, van tussen zijn altaar, en van tussen het huis des HEEREN, en hij
zette het aan de zijde zijns altaars noordwaarts.

<span id="an_16:15">16:15</span> En de koning Achaz gebood Uria, den
priester, zeggende: Steek op het grote altaar aan het morgenbrandoffer,
en het avondspijsoffer, en des konings brandoffer, en zijn spijsoffer,
en het brandoffer van al het volk des lands, en hun spijsoffer, en hun
drankofferen; en spreng daarop al het bloed des brandoffers, en al het
bloed des slachtoffer; maar het koperen altaar zal mij zijn, om te
onderzoeken.

<span id="an_16:16">16:16</span> En Uria, de priester, deed naar alles,
wat de koning Achaz geboden had.

<span id="an_16:17">16:17</span> En de koning Achaz sneed de lijsten der
stellingen af, en nam die van boven het wasvat weg, en deed de zee af
van de koperen runderen, die daaronder waren; en hij zette die op een
stenen vloer.

<span id="an_16:18">16:18</span> Daartoe het deksel des sabbats, dat zij
in het huis gebouwd hadden, en den buitensten ingang des konings nam hij
weg van het huis des HEEREN, vanwege den koning van Assyrie.

<span id="an_16:19">16:19</span> Het overige nu der geschiedenissen van
Achaz, wat hij gedaan heeft, is dat niet geschreven in het boek der
kronieken der koningen van Juda?

<span id="an_16:20">16:20</span> En Achaz ontsliep met zijn vaderen, en
werd begraven bij zijn vaderen, in de stad Davids; en Hizkia, zijn zoon,
werd koning in zijn plaats.

<span id="an_17:1">17:1</span> In het twaalfde jaar van Achaz, den
koning van Juda, werd Hosea, de zoon van Ela, koning over Israel te
Samaria, en regeerde negen jaren.

<span id="an_17:2">17:2</span> En hij deed dat kwaad was in de ogen des
HEEREN; evenwel niet, als de koningen van Israel, die voor hem geweest
waren.

<span id="an_17:3">17:3</span> Tegen hem toog op Salmaneser, koning van
Assyrie; en Hosea werd zijn knecht, dat hij hem een geschenk gaf.

<span id="an_17:4">17:4</span> Maar de koning van Assyrie bevond een
verbintenis in Hosea, dat hij tot So, den koning van Egypte, boden
gezonden had, en het geschenk aan den koning van Assyrie niet als te
voren van jaar tot jaar opbracht; zo besloot hem de koning van Assyrie,
en bond hem in het gevangenhuis.

<span id="an_17:5">17:5</span> Want de koning van Assyrie toog op in het
ganse land; ja, hij kwam op naar Samaria, en hij belegerde haar drie
jaren.

<span id="an_17:6">17:6</span> In het negende jaar van Hosea, nam de
koning van Assyrie Samaria in, en voerde Israel weg in Assyrie, en deed
ze wonen in Halah, en in Habor, aan de rivier Gozan, en in de steden der
Meden.

<span id="an_17:7">17:7</span> Want het was geschied, dat de kinderen
Israels gezondigd hadden tegen den HEERE, hun God, Die hen uit
Egypteland opgebracht had, van onder de hand van Farao, den koning van
Egypte; en hadden andere goden gevreesd;

<span id="an_17:8">17:8</span> En hadden gewandeld in de inzettingen der
heidenen, die de HEERE voor het aangezicht der kinderen Israels
verdreven had, en der koningen van Israel, die ze gemaakt hadden.

<span id="an_17:9">17:9</span> En de kinderen Israels hadden de zaken,
die niet recht zijn, tegen den HEERE, hun God, bemanteld; en hadden zich
hoogten gebouwd in al hun steden, van den wachttoren af tot de vaste
steden toe.

<span id="an_17:10">17:10</span> En zij hadden zich staande beelden
opgericht en bossen, op allen hogen heuvel en onder alle groen geboomte.

<span id="an_17:11">17:11</span> En zij hadden daar gerookt op alle
hoogten, gelijk de heidenen, die de HEERE van hun aangezichten
weggevoerd had; en zij hadden kwade dingen gedaan, om den HEERE tot
toorn te verwekken.

<span id="an_17:12">17:12</span> En zij hadden de drekgoden gediend,
waarvan de HEERE tot hen gezegd had: Gij zult deze zaak niet doen.

<span id="an_17:13">17:13</span> Als nu de HEERE tegen Israel en tegen
Juda, door den dienst van alle profeten, van alle zieners, betuigd had,
zeggende: Bekeert u van uw boze wegen en houdt Mijn geboden, en Mijn
inzettingen, naar al de wet, die Ik uw vaderen geboden heb, en die Ik
tot u door de hand van Mijn knechten, de profeten, gezonden heb;

<span id="an_17:14">17:14</span> Zo hoorden zij niet, maar zij
verhardden hun nek, gelijk de nek hunner vaderen geweest was, die aan
den HEERE, hun God, niet geloofd hadden.

<span id="an_17:15">17:15</span> Daartoe verwierpen zij Zijn
inzettingen, en Zijn verbond, dat Hij met hun vaderen gemaakt had, en
Zijn getuigenissen, die Hij tegen hen betuigd had, en wandelden de
ijdelheid na, dat zij ijdel werden, en achter de heidenen, die rondom
hen waren, van dewelke de HEERE hun geboden had, dat zij niet zouden
doen gelijk die.

<span id="an_17:16">17:16</span> Ja, zij verlieten al de geboden des
HEEREN, huns Gods, en maakten zich gegoten beelden, twee kalveren; en
maakten bossen, en bogen zich voor alle heir des hemels, en dienden
Baal.

<span id="an_17:17">17:17</span> Ook deden zij hun zonen en hun
dochteren door het vuur gaan, en gebruikten waarzeggerijen, en gaven op
vogelgeschrei acht, en verkochten zich, om te doen dat kwaad was in de
ogen des HEEREN, om Hem tot toorn te verwekken.

<span id="an_17:18">17:18</span> Daarom vertoornde zich de HEERE zeer
over Israel, dat Hij hen wegdeed van Zijn aangezicht; er bleef niets
over, behalve de stam van Juda alleen.

<span id="an_17:19">17:19</span> Zelfs hield Juda de geboden des HEEREN,
huns Gods, niet; maar zij wandelden in de inzettingen van Israel, die
zij gemaakt hadden.

<span id="an_17:20">17:20</span> Zo verwierp de HEERE het ganse zaad van
Israel, en bedrukte hen, en gaf ze in de hand der rovers, totdat Hij hen
van Zijn aangezicht weggeworpen had.

<span id="an_17:21">17:21</span> Want Hij scheurde Israel van het huis
van David af, en zij maakten Jerobeam, den zoon van Nebat, koning; en
Jerobeam dreef Israel af van achter den HEERE, en hij deed ze een grote
zonde zondigen.

<span id="an_17:22">17:22</span> Alzo wandelden de kinderen Israels in
alle zonden van Jerobeam die hij gedaan had; zij weken daarvan niet af;

<span id="an_17:23">17:23</span> Totdat de HEERE Israel van Zijn
aangezicht wegdeed, gelijk als Hij gesproken had door den dienst van al
Zijn knechten, de profeten; alzo werd Israel weggevoerd uit zijn land
naar Assyrie, tot op dezen dag.

<span id="an_17:24">17:24</span> De koning nu van Assyrie bracht volk
van Babel, en van Chuta, en van Avva, en van Hamath, en Sefarvaim, en
deed hen wonen in de steden van Samaria, in de plaats der kinderen
Israels; en zij namen Samaria erfelijk in, en woonden in haar steden.

<span id="an_17:25">17:25</span> En het geschiedde in het begin hunner
woning aldaar, dat zij den HEERE niet vreesden; zo zond de HEERE leeuwen
onder hen, die enigen van hen doodden.

<span id="an_17:26">17:26</span> Daarom spraken zij tot den koning van
Assyrie, zeggende: De volken, die gij vervoerd hebt, en hebt doen wonen
in de steden van Samaria, weten de wijze des Gods van het land niet;
daarom heeft Hij leeuwen onder hen gezonden, en ziet, zij doden hen,
dewijl zij niet weten de wijze des Gods van het land.

<span id="an_17:27">17:27</span> Toen gebood de koning van Assyrie,
zeggende: Brengt een der priesteren daarheen, die gijlieden van daar
weggevoerd hebt, dat zij henentrekken, en wonen aldaar; en dat hij hun
lere de wijze des Gods van het land.

<span id="an_17:28">17:28</span> Zo kwam een uit de priesteren, die zij
van Samaria weggevoerd hadden, en woonde te Beth-El; en hij leerde hun,
hoe zij den HEERE vrezen zouden.

<span id="an_17:29">17:29</span> Maar elk volk maakte zijn goden; en zij
stelden ze in de huizen der hoogten, die de Samaritanen gemaakt hadden,
elk volk in hun steden, waarin zij woonachtig waren.

<span id="an_17:30">17:30</span> Want de lieden van Babel maakten
Sukkoth Benoth, en de lieden van Chut maakten Nergal, en de lieden van
Hamath maakten Asima,

<span id="an_17:31">17:31</span> En de Avieten maakten Nibhaz en Tartak,
en de Sefarvieten verbrandden hun zonen voor Adramelech en Anamelech, de
goden van Sefarvaim, met vuur.

<span id="an_17:32">17:32</span> Ook vreesden zij den HEERE, en maakten
zich van hun geringsten priesteren der hoogten, dewelke voor hen dienst
deden in de huizen der hoogten.

<span id="an_17:33">17:33</span> Zij vreesden den HEERE, en dienden ook
hun goden, naar de wijze der volken, van dewelke zij die weggevoerd
hadden.

<span id="an_17:34">17:34</span> Tot op dezen dag toe doen die naar de
eerste wijzen; zij vrezen den HEERE niet, en zij doen niet naar hun
inzettingen, en naar hun rechten, en naar de wet, en naar het gebod, dat
de HEERE geboden heeft aan de kinderen van Jakob, dien Hij den naam
Israel gaf.

<span id="an_17:35">17:35</span> Nochtans had de HEERE een verbond met
hen gemaakt, en had hun geboden, zeggende: Gij zult geen andere goden
vrezen, noch u voor hen nederbuigen, noch hen dienen, noch hun offerande
doen.

<span id="an_17:36">17:36</span> Maar den HEERE, Die u uit Egypteland
met grote kracht en met een uitgestrekten arm opgevoerd heeft, Dien zult
gij vrezen, en voor Hem zult gij u buigen, en Hem zult gij offerande
doen;

<span id="an_17:37">17:37</span> En de inzettingen, en de rechten, en de
wet, en het gebod, die Hij u geschreven heeft, zult gij waarnemen te
doen te allen dag; en gij zult andere goden niet vrezen.

<span id="an_17:38">17:38</span> En het verbond, dat Ik met u gemaakt
heb, zult gij niet vergeten; en gij zult andere goden niet vrezen.

<span id="an_17:39">17:39</span> Maar den HEERE, uw God, zult gij
vrezen; en Hij zal u redden uit de hand van al uw vijanden.

<span id="an_17:40">17:40</span> Doch zij hoorden niet, maar zij deden
naar hun eerste wijze.

<span id="an_17:41">17:41</span> Maar deze volken vreesden den HEERE, en
dienden hun gesneden beelden; ook doen hun kinderen en hun
kindskinderen, gelijk als hun vaders gedaan hebben, tot op dezen dag.

<span id="an_18:1">18:1</span> Het geschiedde nu in het derde jaar van
Hosea, den zoon van Ela, den koning van Israel, dat Hizkia koning werd,
de zoon van Achaz, koning van Juda.

<span id="an_18:2">18:2</span> Vijf en twintig jaren was hij oud, toen
hij koning werd, en hij regeerde negen en twintig jaren te Jeruzalem, en
de naam zijner moeder was Abi, een dochter van Zacharia.

<span id="an_18:3">18:3</span> En hij deed dat recht was in de ogen des
HEEREN, naar alles, wat zijn vader David gedaan had.

<span id="an_18:4">18:4</span> Hij nam de hoogten weg, en brak de
opgerichte beelden, en roeide de bossen uit; en hij verbrijzelde de
koperen slang, die Mozes gemaakt had, omdat de kinderen Israels tot die
dagen toe haar gerookt hadden; en hij noemde haar Nehustan.

<span id="an_18:5">18:5</span> Hij betrouwde op den HEERE, den God
Israels, zodat na hem zijns gelijke niet was onder alle koningen van
Juda, noch die voor hem geweest waren.

<span id="an_18:6">18:6</span> Want hij kleefde den HEERE aan; hij week
niet van Hem na te volgen, en hij hield Zijn geboden, die de HEERE aan
Mozes geboden had.

<span id="an_18:7">18:7</span> Zo was de HEERE met hem; overal, waar hij
henen uittrok, handelde hij kloekelijk; daartoe viel hij af van den
koning van Assyrie, dat hij hem niet diende.

<span id="an_18:8">18:8</span> Hij sloeg de Filistijnen tot Gaza toe, en
haar landpalen, van den wachttoren af tot de vaste steden toe.

<span id="an_18:9">18:9</span> Het geschiedde nu in het vierde jaar van
den koning Hizkia (hetwelk was het zevende jaar van Hosea, den zoon van
Ela, den koning van Israel) dat Salmaneser, de koning van Assyrie,
opkwam tegen Samaria, en haar belegerde.

<span id="an_18:10">18:10</span> En zij namen haar in ten einde van drie
jaren, in het zesde jaar van Hizkia; het was het negende jaar van Hosea,
den koning van Israel, als Samaria ingenomen werd.

<span id="an_18:11">18:11</span> En de koning van Assyrie voerde Israel
weg naar Assyrie, en deed hen leiden in Halah, en in Habor, bij de
rivier Gozan, en in de steden der Meden.

<span id="an_18:12">18:12</span> Daarom dat zij de stem des HEEREN, huns
Gods, niet waren gehoorzaam geweest, maar Zijn verbond overtreden
hadden; en al wat Mozes, de knecht des HEEREN, geboden had, dat hadden
zij niet gehoord, noch gedaan.

<span id="an_18:13">18:13</span> Maar in het veertiende jaar van den
koning Hizkia kwam Sanherib, de koning van Assyrie, op tegen alle vaste
steden van Juda, en nam ze in.

<span id="an_18:14">18:14</span> Toen zond Hizkia, de koning van Juda,
tot den koning van Assyrie, naar Lachis, zeggende: Ik heb gezondigd,
keer af van mij, wat gij mij opleggen zult, zal ik dragen. Toen legde de
koning van Assyrie Hizkia, den koning van Juda, driehonderd talenten
zilvers, en dertig talenten gouds op.

<span id="an_18:15">18:15</span> Alzo gaf Hizkia al het zilver, dat
gevonden werd in het huis des HEEREN, en in de schatten van het huis des
konings.

<span id="an_18:16">18:16</span> Te dier tijd sneed Hizkia het goud af
van de deuren van den tempel des HEEREN, en van de posten, die Hizkia,
de koning van Juda, had laten overtrekken, en gaf dat aan de koning van
Assyrie.

<span id="an_18:17">18:17</span> Evenwel zond de koning van Assyrie
Tartan, en Rabsaris, en Rabsake, van Lachis tot den koning Hizkia, met
een zwaar heir naar Jeruzalem; en zij togen op, en kwamen naar
Jeruzalem. En als zij optogen en gekomen waren, bleven zij staan bij den
watergang des oppersten vijvers, welke is bij den hogen weg van het veld
des vollers.

<span id="an_18:18">18:18</span> En zij riepen tot den koning; zo ging
tot hen uit Eljakim, de zoon van Hilkia, de hofmeester, en Sebna, de
schrijver, en Joah, de zoon van Asaf, de kanselier.

<span id="an_18:19">18:19</span> En Rabsake zeide tot hen: Zegt nu tot
Hizkia: Zo zegt de grote koning, de koning van Assyrie: Wat vertrouwen
is dit, waarmede gij vertrouwt?

<span id="an_18:20">18:20</span> Gij zegt (doch het is een woord der
lippen): Er is raad en macht tot den oorlog; op wien vertrouwt gij nu,
dat gij tegen mij rebelleert?

<span id="an_18:21">18:21</span> Zie nu, vertrouwt gij u op dien
gebroken rietstaf, op Egypte, op denwelken zo iemand leunt, zo zal hij
in zijn hand gaan, en die doorboren; alzo is Farao, de koning van
Egypte, al dengenen, die op hem vertrouwen.

<span id="an_18:22">18:22</span> Maar zo gij tot mij zegt: Wij
vertrouwen op den HEERE, onzen God; is Hij die niet, Wiens hoogten en
Wiens altaren Hizkia weggenomen heeft, en tot Juda en tot Jeruzalem
gezegd heeft: Voor dit altaar zult gij u buigen te Jeruzalem?

<span id="an_18:23">18:23</span> Nu dan, wed toch met mijn heer, den
koning van Assyrie; en ik zal u twee duizend paarden geven, zo gij voor
u de ruiters daarop zult kunnen geven.

<span id="an_18:24">18:24</span> Hoe zoudt gij dan het aangezicht van
een enigen vorst van de geringste knechten mijns heren afkeren? Maar gij
vertrouwt op Egypte, om de wagenen en om de ruiteren.

<span id="an_18:25">18:25</span> Nu, ben ik zonder den HEERE opgetogen
tegen deze plaats, om die te verderven? De HEERE heeft tot mij gezegd:
Trek op tegen dat land, en verderf het.

<span id="an_18:26">18:26</span> Toen zeide Eljakim, de zoon van Hilkia,
en Sebna, en Joah tot Rabsake: Spreek toch tot uw knechten in het
Syrisch, want wij verstaan het wel; en spreek met ons niet in het Joods,
voor de oren des volks, dat op den muur is.

<span id="an_18:27">18:27</span> Maar Rabsake zeide tot hen: Heeft mijn
heer mij tot uw heer en tot u gezonden, om deze woorden te spreken? Is
het niet tot de mannen, die op den muur zitten, dat zij met ulieden hun
drek eten, en hun water drinken zullen?

<span id="an_18:28">18:28</span> Alzo stond Rabsake, en riep met luider
stem in het Joods; en hij sprak en zeide: Hoort het woord des groten
konings, des konings van Assyrie!

<span id="an_18:29">18:29</span> Zo zegt de koning: Dat Hizkia u niet
bedriege: want hij zal u niet kunnen redden uit zijn hand.

<span id="an_18:30">18:30</span> Daartoe dat Hizkia u niet doe
vertrouwen op den HEERE, zeggende: De HEERE zal ons zekerlijk redden, en
deze stad zal niet in de hand van den koning van Assyrie gegeven worden.

<span id="an_18:31">18:31</span> Hoort naar Hizkia niet; want zo zegt de
koning van Assyrie: Handelt met mij door een geschenk, en komt tot mij
uit, en eet, een ieder van zijn wijnstok, en een ieder van zijn
vijgeboom; en drinkt een ieder het water zijns bornputs;

<span id="an_18:32">18:32</span> Totdat ik kom, en u haal in een land,
als ulieder land, een land van koren en van most, een land van brood en
van wijngaarden, een land van olijven, van olie en van honig; zo zult
gij leven en niet sterven; en hoort niet naar Hizkia, want hij hitst u
op, zeggende: De HEERE zal ons redden.

<span id="an_18:33">18:33</span> Hebben de goden der volken, ieder zijn
land, enigszins gered uit de hand van den koning van Assyrie?

<span id="an_18:34">18:34</span> Waar zijn de goden van Hamath, en van
Arpad? Waar zijn de goden van Sefarvaim, Hena en Ivva? Ja, hebben zij
Samaria uit mijn hand gered?

<span id="an_18:35">18:35</span> Welke zijn ze onder alle goden der
landen, die hun land uit mijn hand gered hebben, dat de HEERE Jeruzalem
uit mijn hand redden zou?

<span id="an_18:36">18:36</span> Doch het volk zweeg stil en antwoordde
hem niet een woord; want het gebod des konings was, zeggende: Gij zult
hem niet antwoorden.

<span id="an_18:37">18:37</span> Toen kwam Eljakim, de zoon van Hilkia,
de hofmeester, en Sebna, de schrijver, en Joah, de zoon van Asaf, de
kanselier, tot Hizkia, met gescheurde klederen; en zij gaven hem de
woorden van Rabsake te kennen.

<span id="an_19:1">19:1</span> En het geschiedde, als de koning Hizkia
dat hoorde, zo scheurde hij zijn klederen, en bedekte zich met een zak,
en ging in het huis des HEEREN.

<span id="an_19:2">19:2</span> Daarna zond hij Eljakim, den hofmeester,
en Sebna, den schrijver, en de oudsten der priesteren, met zakken
bedekt, tot Jesaja, den profeet, den zoon van Amoz;

<span id="an_19:3">19:3</span> En zij zeiden tot hem: Alzo zegt Hizkia:
Deze dag is een dag der benauwdheid, en der schelding, en der lastering;
want de kinderen zijn gekomen tot aan de geboorte, en er is geen kracht
om te baren.

<span id="an_19:4">19:4</span> Misschien zal de HEERE, uw God, horen al
de woorden van Rabsake, denwelken zijn heer, de koning van Assyrie,
gezonden heeft, om den levenden God te honen, en te schelden, met
woorden, die de HEERE, uw God, gehoord heeft; hef dan een gebed op voor
het overblijfsel, dat gevonden wordt.

<span id="an_19:5">19:5</span> En de knechten van den koning Hizkia
kwamen tot Jesaja.

<span id="an_19:6">19:6</span> En Jesaja zeide tot hen: Zo zult gij tot
uw heer zeggen: Zo zegt de HEERE: Vrees niet voor de woorden, die gij
gehoord hebt, waarmede Mij de dienaars van den koning van Assyrie
gelasterd hebben.

<span id="an_19:7">19:7</span> Zie, Ik zal een geest in hem geven, dat
hij een gerucht horen zal, en weder in zijn land keren; en ik zal hem
door het zwaard in zijn land vellen.

<span id="an_19:8">19:8</span> Zo kwam Rabsake weder, en vond den koning
van Assyrie, strijdende tegen Libna; want hij had gehoord, dat hij van
Lachis vertrokken was.

<span id="an_19:9">19:9</span> Als hij nu hoorde van Tirhaka, den koning
van Cusch, zeggen: Ziet, hij is uitgetogen om tegen u te strijden, zond
hij weder boden tot Hizkia, zeggende:

<span id="an_19:10">19:10</span> Zo zult gij spreken tot Hizkia, den
koning van Juda, zeggende: Laat u uw God niet bedriegen, op welken gij
vertrouwt, zeggende: Jeruzalem zal in de hand des konings van Assyrie
niet gegeven worden.

<span id="an_19:11">19:11</span> Zie, gij hebt gehoord, wat de koningen
van Assyrie aan alle landen gedaan hebben, die verbannende; en zoudt gij
gered worden?

<span id="an_19:12">19:12</span> Hebben de goden der volken, die mijn
vaders verdorven hebben, dezelve gered, als Gozan, en Haran, en Rezef,
en de kinderen van Eden, die in Telasser waren?

<span id="an_19:13">19:13</span> Waar is de koning van Hamath, en de
koning van Arpad, en de koning der stad Sefarvaim, Hena en Ivva?

<span id="an_19:14">19:14</span> Als nu Hizkia de brieven uit der boden
hand ontvangen, en die gelezen had, ging hij op in het huis des HEEREN,
en Hizkia breidde die uit voor het aangezicht des HEEREN.

<span id="an_19:15">19:15</span> En Hizkia bad voor het aangezicht des
HEEREN, en zeide: O HEERE, God Israels, Die tussen de cherubim woont!
Gij zelf, Gij alleen zijt de God van alle koninkrijken der aarde, Gij
hebt den hemel en de aarde gemaakt.

<span id="an_19:16">19:16</span> O, HEERE! neig Uw oor en hoor, doe,
HEERE! Uw ogen open en zie, en hoor de woorden van Sanherib, die dezen
gezonden heeft, om den levenden God te honen.

<span id="an_19:17">19:17</span> Waarlijk, HEERE, hebben de koningen van
Assyrie die heidenen en hun land verwoest;

<span id="an_19:18">19:18</span> En hebben hun goden in het vuur
geworpen; want zij waren geen goden, maar het werk van mensenhanden,
hout en steen; daarom hebben zij die verdorven.

<span id="an_19:19">19:19</span> Nu dan, HEERE, onze God, verlos ons
toch uit zijn hand; zo zullen alle koninkrijken der aarde weten, dat
Gij, HEERE, alleen God zijt.

<span id="an_19:20">19:20</span> Toen zond Jesaja, de zoon van Amoz, tot
Hizkia, zeggende: Zo spreekt de HEERE, de God Israels: Dat gij tot Mij
gebeden hebt tegen Sanherib, den koning van Assyrie, heb Ik gehoord.

<span id="an_19:21">19:21</span> Dit is het woord, dat de HEERE over hem
gesproken heeft: De jonkvrouw, de dochter van Sion, veracht u, zij
bespot u, de dochter van Jeruzalem schudt het hoofd achter u.

<span id="an_19:22">19:22</span> Wien hebt gij gehoond en gelasterd? en
tegen Wien hebt gij de stem verheven, en uw ogen omhoog opgeheven? Tegen
den Heilige Israels!

<span id="an_19:23">19:23</span> Door middel uwer boden hebt gij den
HEERE gehoond, en gezegd: Ik heb met de menigte mijner wagenen beklommen
de hoogten der bergen, de zijden van den Libanon; en ik zal zijn hoge
cederbomen, en zijn uitgelezen dennebomen afhouwen; en zal komen in zijn
uiterste herberg, in het woud zijns schonen velds.

<span id="an_19:24">19:24</span> Ik heb gegraven en heb gedronken
vreemde wateren; en ik heb met mijn voetzolen alle rivieren der
belegerde plaatsen verdroogd.

<span id="an_19:25">19:25</span> Hebt gij niet gehoord, dat Ik zulks
lang te voren gedaan heb en dat van oude dagen af geformeerd heb? Nu heb
Ik dat doen komen, dat gij zoudt zijn, om de vaste steden te verstoren
tot woeste hopen.

<span id="an_19:26">19:26</span> Daarom waren haar inwoners handeloos;
zij waren verslagen en beschaamd; zij waren als het gras des velds, en
de groene grasscheutjes, het hooi der daken, en het brandkoren, eer het
over einde staat.

<span id="an_19:27">19:27</span> Maar Ik weet uw zitten, en uw uitgaan,
en uw inkomen, en uw woeden tegen Mij.

<span id="an_19:28">19:28</span> Om uw woeden tegen Mij, en dat uw
woeling voor Mijn oren opgekomen is, zo Mijn gebit in uw lippen, en Ik
zal u doen wederkeren door dien weg, door denwelken gij gekomen zijt.

<span id="an_19:29">19:29</span> En dat zij u een teken, dat men in dit
jaar eten zal, wat van zelf gewassen is; en in het tweede jaar, wat
daarvan weder uitspruit; maar zaait in het derde jaar, en maait, en
plant wijngaarden, en eet hun vruchten.

<span id="an_19:30">19:30</span> Want het ontkomene, dat overgebleven is
van het huis van Juda, zal wederom nederwaarts wortelen, en zal opwaarts
vrucht dragen.

<span id="an_19:31">19:31</span> Want van Jeruzalem zal het overblijfsel
uitgaan, en het ontkomene van den berg Sion; de ijver van den HEERE der
heirscharen zal dit doen.

<span id="an_19:32">19:32</span> Daarom zo zegt de HEERE van den koning
van Assyrie: Hij zal in deze stad niet komen, noch daar een pijl
inschieten; ook zal hij met geen schild daarvoor komen, en zal geen wal
daartegen opwerpen.

<span id="an_19:33">19:33</span> Door den weg, dien hij gekomen is, door
dien zal hij wederkeren; maar in deze stad zal hij niet komen, zegt de
HEERE.

<span id="an_19:34">19:34</span> Want Ik zal deze stad beschermen, om
die te verlossen, om Mijnentwil, en om Davids, Mijns knechts wil.

<span id="an_19:35">19:35</span> Het geschiedde dan in dienzelven nacht,
dat de Engel des HEEREN uitvoer, en sloeg in het leger van Assyrie
honderd vijf en tachtig duizend. En toen zij zich des morgens vroeg
opmaakten, ziet, die allen waren dode lichamen.

<span id="an_19:36">19:36</span> Zo vertrok Sanherib, de koning van
Assyrie, en toog henen, en keerde weder; en hij bleef te Nineve.

<span id="an_19:37">19:37</span> Het geschiedde nu, als hij in het huis
van Nisroch, zijn god, zich nederboog, dat Adramelech en Sarezer, zijn
zonen, hem met het zwaard versloegen; doch zij ontkwamen in het land van
Ararat; en Esar-Haddon, zijn zoon, werd koning in zijn plaats.

<span id="an_20:1">20:1</span> In die dagen werd Hizkia krank tot
stervens toe; en de profeet Jesaja, de zoon van Amoz, kwam tot hem, en
zeide tot hem: Zo zegt de HEERE: Geef bevel aan uw huis, want gij zult
sterven, en niet leven.

<span id="an_20:2">20:2</span> Toen keerde hij zijn aangezicht om naar
den wand, en hij bad tot den HEERE, zeggende:

<span id="an_20:3">20:3</span> Och, HEERE, gedenk toch, dat ik voor Uw
aangezicht in waarheid en met een volkomen hart gewandeld, en wat goed
in Uw ogen is, gedaan heb. En Hizkia weende gans zeer.

<span id="an_20:4">20:4</span> Het gebeurde nu, als Jesaja uit het
middelvoorhof nog niet gegaan was, dat het woord des HEEREN tot hem
geschiedde, zeggende:

<span id="an_20:5">20:5</span> Keer weder en zeg tot Hizkia, den
voorganger Mijns volks: Zo zegt de HEERE, de God van uw vader David: Ik
heb uw gebed gehoord, Ik heb uw tranen gezien; zie, Ik zal u gezond
maken; aan den derden dag zult gij opgaan in het huis des HEEREN;

<span id="an_20:6">20:6</span> En Ik zal vijftien jaren tot uw dagen
toedoen, en zal u uit de hand des konings van Assyrie verlossen,
mitsgaders deze stad; en Ik zal deze stad beschermen om Mijnentwil, en
om Mijns knechts Davids wil.

<span id="an_20:7">20:7</span> Daarna zeide Jesaja: Neemt een klomp
vijgen; en zij namen ze, en legden ze op de zweer, en hij werd genezen.

<span id="an_20:8">20:8</span> Hizkia nu had gezegd tot Jesaja: Welk is
het teken, dat de HEERE mij gezond maken zal, en dat ik den derden dag
in des HEEREN huis zal opgaan?

<span id="an_20:9">20:9</span> En Jesaja zeide: Dit zal u een teken van
den HEERE zijn, dat de HEERE het woord, dat Hij gesproken heeft, doen
zal: Zal de schaduw tien graden voorwaarts gaan, of tien graden
achterwaarts keren?

<span id="an_20:10">20:10</span> Toen zeide Hizkia: Het is der schaduwe
licht, tien graden nederwaarts te gaan; neen, maar dat de schaduw tien
graden achterwaarts kere.

<span id="an_20:11">20:11</span> En Jesaja, de profeet, riep den HEERE
aan; en Hij deed de schaduw tien graden achterwaarts keren in de graden,
dewelke zij nederwaarts gegaan was, in de graden van Achaz' zonnewijzer.

<span id="an_20:12">20:12</span> Te dier tijd zond Berodach Baladan de
zoon van Baladan, de koning van Babel, brieven en een geschenk aan
Hizkia; want hij had gehoord, dat Hizkia krank geweest was.

<span id="an_20:13">20:13</span> En Hizkia hoorde naar hen, en hij
toonde hun zijn ganse schathuis, het zilver, en het goud, en de
specerijen, en de beste olie, en zijn wapenhuis, en al wat gevonden werd
in zijn schatten; er was geen ding in zijn huis, noch in zijn ganse
heerschappij, dat hij hun niet toonde.

<span id="an_20:14">20:14</span> Toen kwam de profeet Jesaja tot den
koning Hizkia, en zeide tot hem: Wat hebben die mannen gezegd, en van
waar zijn zij tot u gekomen? En Hizkia zeide: Zij zijn uit verren lande
gekomen, uit Babel.

<span id="an_20:15">20:15</span> En hij zeide: Wat hebben zij gezien in
uw huis? En Hizkia zeide: Zij hebben alles gezien, wat in mijn huis is;
geen ding is er in mijn schatten, dat ik hun niet getoond heb.

<span id="an_20:16">20:16</span> Toen zeide Jesaja tot Hizkia: Hoor des
HEEREN woord.

<span id="an_20:17">20:17</span> Zie, de dagen komen, dat al wat in uw
huis is, en wat uw vaderen tot dezen dage toe opgelegd hebben, naar
Babel weggevoerd zal worden; er zal niets overgelaten worden, zegt de
HEERE.

<span id="an_20:18">20:18</span> Daartoe zullen zij van uw zonen, die
uit u zullen voortkomen, die gij gewinnen zult, nemen, dat zij
hovelingen zijn in het paleis des konings van Babel.

<span id="an_20:19">20:19</span> Maar Hizkia zeide tot Jesaja: Het woord
des HEEREN, dat gij gesproken hebt, is goed. Ook zeide hij: Zou het
niet, naardien vrede en waarheid in mijn dagen wezen zal?

<span id="an_20:20">20:20</span> Het overige nu der geschiedenissen van
Hizkia, en al zijn macht, en hoe hij den vijver en den watergang gemaakt
heeft, en water in de stad gebracht heeft, zijn die niet geschreven in
het boek der kronieken der koningen van Juda?

<span id="an_20:21">20:21</span> En Hizkia ontsliep met zijn vaderen; en
zijn zoon Manasse werd koning in zijn plaats.

<span id="an_21:1">21:1</span> Manasse was twaalf jaren oud, toen hij
koning werd, en hij regeerde vijf en vijftig jaren te Jeruzalem; en de
naam zijner moeder was Hefzi-bah.

<span id="an_21:2">21:2</span> En hij deed dat kwaad was in de ogen des
HEEREN, naar de gruwelen der heidenen, die de HEERE voor het aangezicht
der kinderen Israels uit de bezitting verdreven had.

<span id="an_21:3">21:3</span> Want hij bouwde de hoogten weder op, die
Hizkia, zijn vader, verdorven had; en hij richtte Baal altaren op, en
maakte een bos, gelijk als Achab, de koning van Israel, gemaakt had, en
boog zich neder voor het heir des hemels, en diende ze.

<span id="an_21:4">21:4</span> En hij bouwde altaren in het huis des
HEEREN, waarvan de HEERE gezegd had: te Jeruzalem zal Ik Mijn Naam
zetten.

<span id="an_21:5">21:5</span> Daartoe bouwde hij altaren voor al het
heir des hemels, in beide de voorhoven van het huis des HEEREN.

<span id="an_21:6">21:6</span> Ja, hij deed zijn zoon door het vuur
gaan, en pleegde guichelarij en gaf op vogelgeschrei acht; en hij stelde
waarzeggers en duivelskunstenaren; hij deed zeer veel kwaads in de ogen
des HEEREN, om Hem tot toorn te verwekken.

<span id="an_21:7">21:7</span> Hij stelde ook een gesneden beeld van het
bos, dat hij gemaakt had, in het huis waarvan de HEERE gezegd had tot
David, en tot zijn zoon Salomo: In dit huis, en in Jeruzalem, die Ik uit
alle stammen van Israel verkoren heb, zal Ik Mijn Naam zetten in
eeuwigheid.

<span id="an_21:8">21:8</span> En Ik zal niet voortvaren den voet van
Israel te bewegen uit dit land, dat Ik hun vaderen gegeven heb;
alleenlijk, zo zij waarnemen te doen, naar alles, wat Ik hun geboden
heb, en naar de ganse wet, die Mijn knecht Mozes hun geboden heeft.

<span id="an_21:9">21:9</span> Maar zij hoorden niet; want Manasse deed
hen dwalen, dat zij erger deden dan de heidenen, die de HEERE voor het
aangezicht der kinderen Israels verdelgd had.

<span id="an_21:10">21:10</span> Toen sprak de HEERE door den dienst van
Zijn knechten, de profeten, zeggende:

<span id="an_21:11">21:11</span> Dewijl dat Manasse, de koning van Juda,
deze gruwelen gedaan heeft, erger doende dan al wat de Amorieten gedaan
hebben, die voor hem geweest zijn, ja, ook Juda door zijn drekgoden
heeft doen zondigen;

<span id="an_21:12">21:12</span> Daarom, alzo zegt de HEERE, de God
Israels: Ziet, Ik zal een kwaad over Jeruzalem en Juda brengen, dat een
ieder, die het hoort, beide zijn oren klinken zullen.

<span id="an_21:13">21:13</span> En Ik zal over Jeruzalem het meetsnoer
van Samaria trekken, mitsgaders het paslood van het huis van Achab; en
Ik zal Jeruzalem uitwissen, gelijk als men een schotel uitwist; men wist
dien uit, en men keert hem om op zijn holligheid.

<span id="an_21:14">21:14</span> En Ik zal het overblijfsel Mijns
erfdeels verlaten, en zal ze in de hand hunner vijanden geven; en zij
zullen tot een roof en plundering worden al hun vijanden.

<span id="an_21:15">21:15</span> Daarom, dat zij gedaan hebben dat kwaad
was in Mijn ogen, en Mij tot toorn verwekt hebben, van dien dag, dat hun
vaderen van Egypte uitgegaan zijn, ook tot op dezen dag toe.

<span id="an_21:16">21:16</span> Daartoe vergoot Manasse ook zeer veel
onschuldig bloed, totdat hij Jeruzalem van het ene einde tot het andere
vervuld had; behalve zijn zonde, die hij Juda zondigen deed, doende wat
kwaad was in de ogen des HEEREN.

<span id="an_21:17">21:17</span> Het overige der geschiedenissen van
Manasse, en al wat hij gedaan heeft, en zijn zonde, die hij gezondigd
heeft, zijn die niet geschreven in het boek der kronieken der koningen
van Juda?

<span id="an_21:18">21:18</span> En Manasse ontsliep met zijn vaderen,
en werd begraven in den hof van zijn huis, in den hof van Uzza; en zijn
zoon Amon werd koning in zijn plaats.

<span id="an_21:19">21:19</span> Amon was twee en twintig jaren oud,
toen hij koning werd, en hij regeerde twee jaren te Jeruzalem; en de
naam zijner moeder was Mesullemet, een dochter van Haruz van Jotba.

<span id="an_21:20">21:20</span> En hij deed dat kwaad was in de ogen
des HEEREN; gelijk als zijn vader Manasse gedaan had.

<span id="an_21:21">21:21</span> Want hij wandelde in al den weg, dien
zijn vader gewandeld had, en hij diende de drekgoden, die zijn vader
gediend had, en hij boog zich voor die neder.

<span id="an_21:22">21:22</span> Zo verliet hij den HEERE, den God
zijner vaderen, en hij wandelde niet in den weg des HEEREN.

<span id="an_21:23">21:23</span> En de knechten van Amon maakten een
verbintenis tegen hem, en zij doodden den koning in zijn huis.

<span id="an_21:24">21:24</span> Maar het volk des lands versloeg allen,
die tegen den koning Amon een verbintenis gemaakt hadden; en het volk
des lands maakte zijn zoon Josia koning in zijn plaats.

<span id="an_21:25">21:25</span> Het overige nu der geschiedenissen van
Amon, wat hij gedaan heeft, zijn die niet geschreven in het boek der
kronieken der koningen van Juda?

<span id="an_21:26">21:26</span> En men begroef hem in zijn graf, in den
hof van Uzza; en zijn zoon Josia werd koning in zijn plaats.

<span id="an_22:1">22:1</span> Josia was acht jaren oud, toen hij koning
werd, en regeerde een en dertig jaren te Jeruzalem; en de naam zijner
moeder was Jedida, een dochter van Adaja, van Bozkath.

<span id="an_22:2">22:2</span> En hij deed dat recht was in de ogen des
HEEREN; en hij wandelde in al den weg van zijn vader David, en week niet
af ter rechterhand noch ter linkerhand.

<span id="an_22:3">22:3</span> Het geschiedde nu in het achttiende jaar
van den koning Josia, dat de koning den schrijver Safan, den zoon van
Azalia, den zoon van Mesullam, zond in het huis des HEEREN, zeggende:

<span id="an_22:4">22:4</span> Ga op tot Hilkia, den hogepriester, opdat
hij het geld opsomme, dat in het huis des HEEREN gebracht is, hetwelk de
wachters des dorpels van het volk verzameld hebben;

<span id="an_22:5">22:5</span> En dat zij dat geven in de hand der
verzorgers van het werk, die besteld zijn over het huis des HEEREN;
opdat zij het geven aan degenen, die het werk doen, dat in het huis des
HEEREN is, om de breuken van het huis te beteren;

<span id="an_22:6">22:6</span> Aan de timmerlieden en de bouwlieden, en
de metselaars, en om hout en gehouwene stenen te kopen, om het huis te
beteren.

<span id="an_22:7">22:7</span> Doch er werd met hen geen rekening
gehouden van het geld, dat in hun hand geleverd was, want zij handelden
trouwelijk.

<span id="an_22:8">22:8</span> Toen zeide de hogepriester Hilkia tot
Safan, den schrijver: Ik heb het wetboek in het huis des HEEREN
gevonden; en Hilkia gaf dat boek aan Safan, die las het.

<span id="an_22:9">22:9</span> Daarna kwam Safan, de schrijver, tot den
koning, en bracht den koning bescheid weder, en hij zeide: Uw knechten
hebben het geld, dat in het huis gevonden was, samengebracht, en hebben
het gegeven in de hand der verzorgers van het werk, die besteld waren
over het huis des HEEREN.

<span id="an_22:10">22:10</span> Ook gaf Safan, de schrijver, den koning
te kennen, zeggende: De priester Hilkia heeft mij een boek gegeven. En
Safan las dat voor het aangezicht des konings.

<span id="an_22:11">22:11</span> Het geschiedde nu, als de koning de
woorden des wetboeks hoorde, dat hij zijn klederen scheurde.

<span id="an_22:12">22:12</span> En de koning gebood Hilkia, den
priester, en Ahikam, den zoon van Safan, en Achbor, den zoon van
Michaja, en Safan, den schrijver, en Asaja, den knecht des konings,
zeggende:

<span id="an_22:13">22:13</span> Gaat henen, vraagt den HEERE voor mij,
en voor het volk, en voor het ganse Juda, over de woorden dezes boeks,
dat gevonden is; want de grimmigheid des HEEREN is groot, dewelke tegen
ons aangestoken is, omdat onze vaderen niet gehoord hebben naar de
woorden dezes boeks, om te doen naar al wat voor ons geschreven is.

<span id="an_22:14">22:14</span> Toen ging de priester Hilkia, en
Ahikam, en Achbor, en Safan, en Asaja henen tot de profetes Hulda, de
huisvrouw van Sallum, den zoon van Tikva, den zoon van Harhas, den
klederbewaarder (zij nu woonde te Jeruzalem, in het tweede deel), en zij
spraken tot haar.

<span id="an_22:15">22:15</span> En zij zeide tot hen: Zo zegt de HEERE,
de God Israels: Zegt tot den man, die u tot mij gezonden heeft:

<span id="an_22:16">22:16</span> Zo zegt de HEERE: Zie, Ik zal kwaad
over deze plaats brengen, en voer haar inwoners, namelijk al de woorden
des boeks, dat de koning van Juda gelezen heeft.

<span id="an_22:17">22:17</span> Daarom dat zij Mij verlaten, en anderen
goden gerookt hebben, opdat zij Mij tot toorn verwekten met al het werk
hunner handen, zo zal Mijn grimmigheid aangestoken worden, tegen deze
plaats, en niet uitgeblust worden.

<span id="an_22:18">22:18</span> Maar tot den koning van Juda, die u
gezonden heeft, om den HEERE te vragen, alzo zult gij tot hem zeggen: Zo
zegt de HEERE, de God Israels: Aangaande de woorden, die gij gehoord
hebt;

<span id="an_22:19">22:19</span> Omdat uw hart week geworden is, en gij
u voor het aangezicht des HEEREN vernederd hebt, als gij hoordet, wat Ik
gesproken heb tegen deze plaats en derzelver inwoners, dat zij tot een
verwoesting en vloek zullen worden, en dat gij uw klederen gescheurd en
voor Mijn aangezicht geweend hebt; zo heb Ik u ook verhoord, spreekt de
HEERE.

<span id="an_22:20">22:20</span> Daarom zie, Ik zal u verzamelen tot uw
vaderen, en gij zult met vrede in uw graf verzameld worden, en uw ogen
zullen al het kwaad niet zien, dat Ik over deze plaats brengen zal. En
zij brachten den koning het antwoord weder.

<span id="an_23:1">23:1</span> Toen zond de koning henen, en tot hem
verzamelden al de oudsten van Juda en Jeruzalem.

<span id="an_23:2">23:2</span> En de koning ging op in het huis des
HEEREN, en met hem alle inwoners van Jeruzalem, en de priesters en de
profeten, en al het volk, van den minste tot den meeste; en hij las voor
hun oren al de woorden van het boek des verbonds, dat in het huis des
HEEREN gevonden was.

<span id="an_23:3">23:3</span> De koning nu stond aan den pilaar, en
maakte een verbond voor des HEEREN aangezicht, om den HEERE na te
wandelen, en Zijn geboden, en Zijn getuigenissen, en Zijn inzettingen
met ganser harte en met ganser ziele te houden, bevestigende de woorden
dezes verbonds, die in dit boek geschreven zijn. En het ganse volk stond
in dit verbond.

<span id="an_23:4">23:4</span> En de koning gebood den hogepriester
Hilkia, en den priesteren der tweede ordening, en den dorpelbewaarders,
dat zij uit den tempel des HEEREN alle gereedschap, dat voor Baal, en
voor het beeld van het bos, en voor al het heir des hemels gemaakt was,
uitbrengen zouden; en hij verbrandde dat buiten Jeruzalem in de velden
van Kidron, en liet het stof daarvan naar Beth-El dragen.

<span id="an_23:5">23:5</span> Daartoe schafte hij de Chemarim af, die
de koningen van Juda gesteld hadden, opdat men roken zou op de hoogten,
in de steden van Juda, en rondom Jeruzalem, mitsgaders, die voor Baal,
de zon, en de maan, en de andere planeten, en al het heir des hemels
rookten.

<span id="an_23:6">23:6</span> Hij bracht ook het beeld van het bos uit
het huis des HEEREN weg, buiten Jeruzalem, tot de beek Kidron, en
verbrandde het aan de beek Kidron, en vergruisde het tot stof; en hij
wierp het stof daarvan op de graven der kinderen des volks.

<span id="an_23:7">23:7</span> Daartoe brak hij de huizen der
schandjongens af, die aan het huis des HEEREN waren, alwaar de vrouwen
huisjes voor het beeld van het bos weefden.

<span id="an_23:8">23:8</span> En hij bracht al de priesters uit de
steden van Juda, en verontreinigde de hoogten, alwaar die priesters
gerookt hadden, van Geba af tot Ber-seba toe; en hij brak de hoogten der
poort van Jozua, den overste der stad, was, welke aan iemands linkerhand
was, in de stadspoort gaande.

<span id="an_23:9">23:9</span> Doch de priesters der hoogten offerden
niet op het altaar des HEEREN te Jeruzalem; maar zij aten ongezuurde
broden in het midden van hun broederen.

<span id="an_23:10">23:10</span> Hij verontreinigde ook Thofeth, dat in
het dal der kinderen van Hinnom is, opdat niemand zijn zoon of zijn
dochter voor den Molech door het vuur deed gaan.

<span id="an_23:11">23:11</span> En hij schafte de paarden af, die de
koningen van Juda voor de zon gesteld hadden, van den ingang van het
huis des HEEREN, tot de kamer van Nathan-Melech, den hoveling, die in
Parvarim was; en de wagenen der zon verbrandde hij met vuur.

<span id="an_23:12">23:12</span> Verder de altaren die op het dak der
opperzaal van Achaz waren, die de koningen van Juda gemaakt hadden,
mitsgaders de altaren, die Manasse in de twee voorhoven van het huis des
HEEREN gemaakt had, brak de koning af; en hij verbrijzelde ze van daar,
en wierp het stof daarvan in de beek Kidron.

<span id="an_23:13">23:13</span> De hoogten ook, die vooraan Jeruzalem
waren, dewelke waren ter rechterhand van de berg Mashith, die Salomo, de
koning van Israel, voor Astoreth, het verfoeisel der Sidoniers, en voor
Kamos, het verfoeisel der Moabieten, en voor Milchom, den gruwel der
kinderen Ammons, gebouwd had, verontreinigde de koning.

<span id="an_23:14">23:14</span> Insgelijks brak hij de opgerichte
beelden, en roeide de bossen uit; en hij vervulde hun plaats met
mensenbeenderen.

<span id="an_23:15">23:15</span> Daartoe ook het altaar, dat te Beth-El
was, en de hoogte, die Jerobeam, de zoon van Nebat, dewelke Israel
zondigen deed, gemaakt had; te zamen dat altaar en die hoogte brak hij
af; ja, hij verbrandde de hoogte, hij vergruisde ze tot stof, en hij
verbrandde het bos.

<span id="an_23:16">23:16</span> En als Josia zich omkeerde, zag hij de
graven, die daar op den berg waren, en zond henen, en nam de beenderen
uit de graven, en verbrandde ze op dat altaar, en verontreinigde dat;
naar het woord des HEEREN, dat de man Gods uitgeroepen had, die deze
woorden uitriep.

<span id="an_23:17">23:17</span> Verder zeide hij: Wat is dat voor een
grafteken, dat ik zie? En de lieden der stad zeiden tot hem: Het is het
graf van den man Gods, die uit Juda kwam, en deze dingen, die gij tegen
dit altaar van Beth-El gedaan hebt, uitgeroepen heeft.

<span id="an_23:18">23:18</span> En hij zeide: Laat hem liggen, dat
niemand zijn beenderen verroere. Zo bevrijdden zij zijn beenderen, met
de beenderen van den profeet, die uit Samaria gekomen was.

<span id="an_23:19">23:19</span> Daartoe nam Josia ook weg al de huizen
der hoogten, die in de steden van Samaria waren, die de koningen van
Israel gemaakt hadden, om den HEERE tot toorn te verwekken; en hij deed
dezelve naar al de daden, die hij te Beth-El gedaan had.

<span id="an_23:20">23:20</span> En hij slachtte al de priesteren der
hoogten, die daar waren, op de altaren, en verbrandde mensenbeenderen op
dezelve. Daarna keerde hij weder naar Jeruzalem.

<span id="an_23:21">23:21</span> En de koning gebood het ganse volk,
zeggende: Houdt den HEERE, uw God, pascha, gelijk in dit boek des
verbonds geschreven is.

<span id="an_23:22">23:22</span> Want gelijk dit pascha was er geen
gehouden, van de dagen der richteren af, die Israel gericht hadden, noch
in al de dagen der koningen van Israel, noch der koningen van Juda.

<span id="an_23:23">23:23</span> Maar in het achttiende jaar van den
koning Josia, werd dit pascha den HEERE te Jeruzalem gehouden.

<span id="an_23:24">23:24</span> En ook deed Josia weg de waarzeggers,
en de duivelskunstenaars, en de terafim, en de drekgoden, en alle
verfoeiselen, die in het land van Juda en in Jeruzalem gezien werden;
opdat hij bevestigde de woorden der wet, die geschreven waren in het
boek, dat de priester Hilkia in het huis des HEEREN gevonden had.

<span id="an_23:25">23:25</span> En voor hem was geen koning zijns
gelijke, die zich tot den HEERE, met zijn ganse hart, en met zijn ganse
ziel, en met zijn ganse kracht, naar al de wet van Mozes, bekeerd had;
en na hem stond zijns gelijke niet op.

<span id="an_23:26">23:26</span> Nochtans keerde zich de HEERE van den
brand Zijns groten toorns niet af, waarmede Zijn toorn brandde tegen
Juda, om al de tergingen, waarmede Manasse Hem getergd had.

<span id="an_23:27">23:27</span> En de HEERE zeide: Ik zal Juda ook van
Mijn aangezicht wegdoen, gelijk als Ik Israel weggedaan heb; en Ik zal
deze stad Jeruzalem verwerpen, die Ik verkoren heb, en het huis, waarvan
Ik gezegd heb: Mijn Naam zal daar wezen.

<span id="an_23:28">23:28</span> Het overige nu der geschiedenissen van
Josia, en al wat hij gedaan heeft, zijn die niet geschreven in het boek
der kronieken der koningen van Juda?

<span id="an_23:29">23:29</span> In zijn dagen toog Farao Necho, de
koning van Egypte, op tegen den koning van Assyrie, naar de rivier
Frath; en de koning Josia toog hem tegemoet, en hij doodde hem te
Megiddo, als hij hem gezien had.

<span id="an_23:30">23:30</span> En zijn knechten voerden hem dood op
een wagen van Megiddo, en brachten hem te Jeruzalem, en begroeven hem in
zijn graf; en het volk des lands nam Joahaz, den zoon Josia, en zalfden
hem, en maakten hem koning in zijns vaders plaats.

<span id="an_23:31">23:31</span> Drie en twintig jaren was Joahaz oud,
toen hij koning werd, en hij regeerde drie maanden te Jeruzalem; en de
naam zijner moeder was Hamutal, de dochter van Jeremia, van Libna.

<span id="an_23:32">23:32</span> En hij deed dat kwaad was in de ogen
des HEEREN, naar alles, wat zijn vaderen gedaan hadden.

<span id="an_23:33">23:33</span> Doch Farao Necho liet hem binden te
Ribla in het land van Hamath, opdat hij te Jeruzalem niet regeren zou;
en hij legde het land een boete op van honderd talenten zilvers en een
talent gouds.

<span id="an_23:34">23:34</span> Ook maakte Farao Necho Eljakim, den
zoon van Josia, koning, in de plaats van zijn vader Josia, en veranderde
zijn naam in Jojakim; maar Joahaz nam hij mede, en hij kwam in Egypte,
en stierf aldaar.

<span id="an_23:35">23:35</span> En Jojakim gaf dat zilver en dat goud
aan Farao; doch hij schatte het land, om dat geld naar het bevel van
Farao te geven; een ieder naar zijn schatting eiste hij het zilver en
goud af van het volk des lands, om aan Farao Necho te geven.

<span id="an_23:36">23:36</span> Vijf en twintig jaren was Jojakim oud,
toen hij koning werd, en regeerde elf jaren te Jeruzalem; en de naam
zijner moeder was Zebudda, een dochter van Pedaja, van Ruma.

<span id="an_23:37">23:37</span> En hij deed dat kwaad was in de ogen
des HEEREN, naar alles, wat zijn vaders gedaan hadden.

<span id="an_24:1">24:1</span> In zijn dagen toog Nebukadnezar, de
koning van Babel, op, en Jojakim werd zijn knecht drie jaren; daarna
keerde hij zich om, en rebelleerde tegen hem.

<span id="an_24:2">24:2</span> En de HEERE zond tegen hem de benden der
Chaldeen, en de benden der Syriers, en de benden der Moabieten, en de
benden der kinderen Ammons, en zond hen tegen Juda, om dat te verderven,
naar het woord des HEEREN, dat Hij gesproken had door den dienst Zijner
knechten, de profeten.

<span id="an_24:3">24:3</span> Zekerlijk geschiedde dit naar het bevel
des HEEREN tegen Juda, dat Hij hen van Zijn aangezicht wegdeed, om de
zonden van Manasse, naar alles, wat hij gedaan had;

<span id="an_24:4">24:4</span> Als ook om het onschuldig bloed, dat hij
vergoten had, zodat hij Jeruzalem met onschuldig bloed vervuld had;
daarom wilde de HEERE niet vergeven.

<span id="an_24:5">24:5</span> Het overige nu der geschiedenissen van
Jojakim, en al wat hij gedaan heeft, is dat niet geschreven in het boek
der kronieken der koningen van Juda?

<span id="an_24:6">24:6</span> En Jojakim ontsliep met zijn vaderen; en
zijn zoon Jojachin werd koning in zijn plaats.

<span id="an_24:7">24:7</span> De koning nu van Egypte toog voortaan
niet meer uit zijn land; want de koning van Babel had, van de rivier van
Egypte af tot aan de rivier Frath, ingenomen al wat van den koning van
Egypte was.

<span id="an_24:8">24:8</span> Jojachin was achttien jaren oud, toen hij
koning werd, en regeerde drie maanden te Jeruzalem; en de naam zijner
moeder was Nehusta, een dochter van Elnathan, van Jeruzalem.

<span id="an_24:9">24:9</span> En hij deed dat kwaad was in de ogen des
HEEREN, naar alles, wat zijn vader gedaan had.

<span id="an_24:10">24:10</span> Te dier tijd togen de knechten van
Nebukadnezar, den koning van Babel, naar Jeruzalem; en de stad werd
belegerd.

<span id="an_24:11">24:11</span> Zelfs kwam Nebukadnezar, de koning van
Babel, tegen de stad, als zijn knechten die belegerden.

<span id="an_24:12">24:12</span> Toen ging Jojachin, de koning van Juda,
uit tot den koning van Babel, hij, en zijn moeder, en zijn knechten, en
zijn vorsten, en zijn hovelingen; en de koning van Babel nam hem
gevangen in het achtste jaar zijner regering.

<span id="an_24:13">24:13</span> En hij bracht van daar uit al de
schatten van het huis des HEEREN, en de schatten van het huis des
konings; en hij hieuw alle gouden vaten af, die Salomo, de koning van
Israel, in den tempel des HEEREN gemaakt had, gelijk als de HEERE
gesproken had.

<span id="an_24:14">24:14</span> En hij voerde gans Jeruzalem weg,
mitsgaders al de vorsten, en alle strijdbare helden, tien duizend
gevangen, en alle timmerlieden en smeden; niemand werd overgelaten, dan
het arme volk des lands.

<span id="an_24:15">24:15</span> Zo voerde hij Jojachin weg naar Babel,
mitsgaders des konings moeder, en des konings vrouwen, en zijn
hovelingen; daartoe de machtigen des lands bracht hij gevankelijk van
Jeruzalem naar Babel;

<span id="an_24:16">24:16</span> En alle kloeke mannen tot zeven
duizend, en timmerlieden en smeden tot een duizend, en alle helden, die
ten oorlog geoefend waren; dezen bracht de koning van Babel gevankelijk
naar Babel.

<span id="an_24:17">24:17</span> En de koning van Babel maakte Mattanja,
deszelfs oom, koning in plaats van hem, en veranderde zijn naam in
Zedekia.

<span id="an_24:18">24:18</span> Zedekia was een en twintig jaren oud,
als hij koning werd, en hij regeerde elf jaren te Jeruzalem; en de naam
zijner moeder was Hamutal, een dochter van Jeremia, van Libna.

<span id="an_24:19">24:19</span> En hij deed dat kwaad was in de ogen
des HEEREN, naar alles, wat Jojakim gedaan had.

<span id="an_24:20">24:20</span> Want het geschiedde, om den toorn des
HEEREN tegen Jeruzalem en tegen Juda, totdat Hij hen van Zijn aangezicht
weggeworpen had. En Zedekia rebelleerde tegen den koning van Babel.

<span id="an_25:1">25:1</span> En het geschiedde in het negende jaar
zijner regering, in de tiende maand, op den tienden der maand, dat
Nebukadnezar, de koning van Babel, kwam tegen Jeruzalem, hij en zijn
ganse heir, en legerde zich tegen haar; en zij bouwden tegen haar
sterkten rondom.

<span id="an_25:2">25:2</span> Zo kwam de stad in belegering, tot in het
elfde jaar van den koning Zedekia.

<span id="an_25:3">25:3</span> Op den negenden der vierde maand, als de
honger in de stad sterk werd, en het volk des lands geen brood had,

<span id="an_25:4">25:4</span> Toen werd de stad doorgebroken, en al de
krijgslieden vloden des nachts door den weg der poort, tussen de twee
muren, die aan des konings hof waren (de Chaldeen nu waren tegen de stad
rondom), en de koning trok door den weg des vlakken velds.

<span id="an_25:5">25:5</span> Doch het heir der Chaldeen jaagde den
koning na, en zij achterhaalden hem in de vlakke velden van Jericho, en
zal zijn heir werd van bij hem verstrooid.

<span id="an_25:6">25:6</span> Zij dan grepen den koning, en voerden hem
opwaarts tot den koning van Babel, naar Ribla; en zij spraken een
oordeel tegen hem.

<span id="an_25:7">25:7</span> En zij slachtten de zonen van Zedekia
voor zijn ogen, en men verblindde Zedekia's ogen, en zij bonden hem met
twee koperen ketenen, en voerden hem naar Babel.

<span id="an_25:8">25:8</span> Daarna in de vijfde maand, op de zevenden
der maand (dit was het negentiende jaar van Nebukadnezar, den koning van
Babel) kwam Nebuzaradan, de overste der trawanten, de knecht des konings
van Babel, te Jeruzalem.

<span id="an_25:9">25:9</span> En hij verbrandde het huis des HEEREN, en
het huis des konings, mitsgaders alle huizen van Jeruzalem; en alle
huizen der groten verbrandde hij met vuur.

<span id="an_25:10">25:10</span> En het ganse heir de Chaldeen, dat met
den overste der trawanten was, brak de muren van Jeruzalem rondom af.

<span id="an_25:11">25:11</span> Het overige nu des volks, die in de
stad overgelaten waren, en de afvalligen, die tot den koning van Babel
gevallen waren, en het overige der menigte, voerde Nebuzaradan, de
overste der trawanten, gevankelijk weg.

<span id="an_25:12">25:12</span> Maar van de armsten des lands liet de
overste der trawanten enigen overig tot wijngaardeniers en tot
akkerlieden.

<span id="an_25:13">25:13</span> Verder braken de Chaldeen de koperen
pilaren, die in het huis des HEEREN waren, en de stellingen, en de
koperen zee, die in het huis des HEEREN was; en zij voerden het koper
daarvan naar Babel.

<span id="an_25:14">25:14</span> Zij namen ook de potten, en de
schoffelen, en de gaffelen, en de rookschalen, en al de koperen vaten,
daar men den dienst mede deed.

<span id="an_25:15">25:15</span> En de overste der trawanten nam weg de
wierookvaten en de sprengbekkens, wat geheel goud en wat geheel zilver
was.

<span id="an_25:16">25:16</span> De twee pilaren, de ene zee, en de
stellingen, die Salomo voor het huis des HEEREN gemaakt had; het koper
van al deze vaten was zonder gewicht.

<span id="an_25:17">25:17</span> De hoogte van een pilaar was achttien
ellen, en het kapiteel daarop was koper; en de hoogte des kapiteels was
drie ellen; en het net, en de granaatappelen op het kapiteel rondom,
waren alle van koper; en dezen gelijk had de andere pilaar, met het net.

<span id="an_25:18">25:18</span> Ook nam de overste der trawanten
Seraja, den hoofdpriester, en Zefanja, den tweeden priester, en de drie
dorpelbewaarders.

<span id="an_25:19">25:19</span> En uit de stad nam hij een hoveling,
die over de krijgslieden gesteld was, en vijf mannen uit degenen, die
des konings aangezicht zagen, die in de stad gevonden werden, mitsgaders
den oversten schrijver des heirs, die het volk des lands ten oorlog
opschreef, en zestig mannen van het volk des lands, die in de stad
gevonden werden.

<span id="an_25:20">25:20</span> Als Nebuzaradan, de overste der
trawanten, dezen genomen had, zo bracht hij hen tot den koning van
Babel, naar Ribla.

<span id="an_25:21">25:21</span> En de koning van Babel sloeg hen, en
doodde hen te Ribla, in het land van Hamath. Alzo werd Juda uit zijn
land gevankelijk weggevoerd.

<span id="an_25:22">25:22</span> Maar aangaande het volk, dat in het
land van Juda overgebleven was, dat Nebukadnezar, de koning van Babel,
had laten overblijven, daarover stelde hij Gedalia, den zoon van Ahikam,
den zoon van Safan.

<span id="an_25:23">25:23</span> Toen nu al de oversten der heiren, zij
en hun mannen, hoorden, dat de koning van Babel Gedalia tot overste
gesteld had, kwamen zij tot Gedalia naar Mizpa; namelijk, Ismael, de
zoon van Nethanja, en Johanan, de zoon van Kareah, en Seraja, de zoon
van Tanhumeth, de Netofathiet, en Jaazanja, de zoon van den Maachathiet,
zij en hun mannen.

<span id="an_25:24">25:24</span> En Gedalia zwoer hun en hun mannen, en
zeide tot hen: Vreest niet van te zijn knechten der Chaldeen, blijft in
het land, en dient den koning van Babel, zo zal het u wel gaan.

<span id="an_25:25">25:25</span> Maar het geschiedde in de zevende
maand, dat Ismael, de zoon van Nethanja, den zoon van Elisama, van
koninklijk zaad, kwam, en tien mannen met hem; en zij sloegen Gedalia,
dat hij stierf; mitsgaders de Joden en de Chaldeen, die met hem te Mizpa
waren.

<span id="an_25:26">25:26</span> Toen maakte zich al het volk op, van de
minste tot den meeste, en de oversten der heiren, en kwamen in Egypte;
want zij vreesden voor de Chaldeen.

<span id="an_25:27">25:27</span> Het geschiedde daarna in het zeven en
dertigste jaar der wegvoering van Jojachin, den koning van Juda, in de
twaalfde maand, op den zeven en twintigsten der maand, dat Evilmerodach,
de koning van Babel, in het jaar, als hij koning werd, het hoofd van
Jojachin, den koning van Juda, uit het gevangenhuis, verhief.

<span id="an_25:28">25:28</span> En hij sprak vriendelijk met hem, en
stelde zijn stoel boven den stoel der koningen, die bij hem te Babel
waren.

<span id="an_25:29">25:29</span> En hij veranderde de klederen zijner
gevangenis, en hij at geduriglijk brood voor zijn aangezicht, al de
dagen zijns levens.

<span id="an_25:30">25:30</span> En aangaande zijn tering, een gedurige
tering werd hem van den koning gegeven, elk dagelijks bestemde deel op
zijn dag, al de dagen zijns levens.

------------------------------------------------------------------------

[Next: 1 Chronicles](ch1)
