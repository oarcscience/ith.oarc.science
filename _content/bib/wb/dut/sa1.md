[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](rut)  [Next](sa2) 

------------------------------------------------------------------------

### Dutch Bible: 1 Samuel

<span id="an_1:1">1:1</span> Daar was een man van Ramathaim-Zofim, van
het gebergte van Efraim, wiens naam was Elkana, een zoon van Jerocham,
den zoon van Elihu, den zoon van Tochu, den zoon van Zuf, een Efrathiet.

<span id="an_1:2">1:2</span> En hij had twee vrouwen; de naam van de ene
was Hanna, en de naam van de andere was Peninna. Peninna nu had
kinderen, maar Hanna had geen kinderen.

<span id="an_1:3">1:3</span> Deze man nu ging opwaarts uit zijn stad van
jaar tot jaar om te aanbidden, en om te offeren den HEERE der
heirscharen te Silo; en aldaar waren priesters des HEEREN, Hofni, en
Pinehas, de twee zonen van Eli.

<span id="an_1:4">1:4</span> En het geschiedde op dien dag, als Elkana
offerde, zo gaf hij aan Peninna, zijn huisvrouw, en aan al haar zonen en
haar dochteren, delen.

<span id="an_1:5">1:5</span> Maar aan Hanna gaf hij een aanzienlijk
deel, want hij had Hanna lief; doch de HEERE had haar baarmoeder
toegesloten.

<span id="an_1:6">1:6</span> En haar tegenpartijdige tergde haar ook met
terging, om haar te vergrimmen, omdat de HEERE haar baarmoeder
toegesloten had.

<span id="an_1:7">1:7</span> En alzo deed hij jaar op jaar; van dat zij
opging tot het huis des HEEREN, zo tergde zij haar alzo; daarom weende
zij en at niet.

<span id="an_1:8">1:8</span> Toen zeide Elkana, haar man: Hanna, waarom
weent gij, en waarom eet gij niet, en waarom is uw hart kwalijk gesteld?
Ben ik u niet beter dan tien zonen?

<span id="an_1:9">1:9</span> Toen stond Hanna op, nadat hij gegeten, en
nadat hij gedronken had te Silo. En Eli, de priester, zat op een stoel
bij een post van den tempel des HEEREN.

<span id="an_1:10">1:10</span> Zij dan viel bitterlijk bedroefd zijnde,
zo bad zij tot den HEERE, en zij weende zeer.

<span id="an_1:11">1:11</span> En zij beloofde een gelofte, en zeide:
HEERE der heirscharen, zo Gij eenmaal de ellende Uwer dienstmaagd
aanziet, en mijner gedenkt, en Uw dienstmaagd niet vergeet, maar geeft
aan Uw dienstmaagd een mannelijk zaad, zo zal ik dat den HEERE geven al
de dagen zijns levens, en er zal geen scheermes op zijn hoofd komen.

<span id="an_1:12">1:12</span> Het geschiedde nu, als zij evenzeer bleef
biddende voor het aangezicht des HEEREN, zo gaf Eli acht op haar mond.

<span id="an_1:13">1:13</span> Want Hanna sprak in haar hart; alleenlijk
roerden zich haar lippen, maar haar stem werd niet gehoord; daarom hield
Eli haar voor dronken.

<span id="an_1:14">1:14</span> En Eli zeide tot haar: Hoe lang zult gij
u dronken aanstellen? Doe uw wijn van u.

<span id="an_1:15">1:15</span> Doch Hanna antwoordde en zeide: Neen,
mijn heer! ik ben een vrouw, bezwaard van geest; ik heb noch wijn, noch
sterken drank gedronken; maar ik heb mijn ziel uitgegoten voor het
aangezicht des HEEREN.

<span id="an_1:16">1:16</span> Acht toch uw dienstmaagd niet voor een
dochter Belials; want ik heb tot nu toe gesproken uit de veelheid van
mijn gedachten en van mijn verdriet.

<span id="an_1:17">1:17</span> Toen antwoordde Eli en zeide: Ga heen in
vrede, en de God Israels zal uw bede geven, die gij van Hem gebeden
hebt.

<span id="an_1:18">1:18</span> En zij zeide: Laat uw dienstmaagd genade
vinden in uw ogen! Alzo ging die vrouw haars weegs; en zij at, en haar
aangezicht was haar zodanig niet meer.

<span id="an_1:19">1:19</span> En zij stonden des morgens vroeg op, en
zij aanbaden voor het aangezicht des HEEREN, en zij keerden weder, en
kwamen tot hun huis te Rama. En Elkana bekende zijn huisvrouw Hanna, en
de HEERE gedacht aan haar.

<span id="an_1:20">1:20</span> En het geschiedde, na verloop van dagen,
dat Hanna bevrucht werd, en baarde een zoon, en zij noemde zijn naam
Samuel: Want, zeide zij, ik heb hem van de HEERE gebeden.

<span id="an_1:21">1:21</span> En die man, Elkana toog op met zijn ganse
huis, om den HEERE te offeren het jaarlijkse offer, en zijn gelofte.

<span id="an_1:22">1:22</span> Doch Hanna toog niet op; maar zij zeide
tot haar man: Als de jongen gespeend is, dan zal ik hem brengen, dat hij
voor het aangezicht des HEEREN verschijne, en blijve daar tot in
eeuwigheid.

<span id="an_1:23">1:23</span> En Elkana, haar man, zeide tot haar: Doe,
wat goed is in uw ogen; blijf, totdat gij hem zult gespeend hebben; de
HEERE bevestige naar Zijn woord! Alzo bleef de vrouw, en zoogde haar
zoon, totdat zij hem speende.

<span id="an_1:24">1:24</span> Daarna, als zij hem gespeend had, bracht
zij hem met zich opwaarts, met drie varren, en een efa meels, en een
fles met wijn; en zij bracht hem in het huis des HEEREN te Silo; en het
jongsken was zeer jong.

<span id="an_1:25">1:25</span> En zij slachtten een var; alzo brachten
zij het kind tot Eli.

<span id="an_1:26">1:26</span> En zij zeide: Och, mijn heer! zo
waarachtig als uw ziel leeft, mijn heer! Ik ben die vrouw, die hier bij
u stond, om den HEERE te bidden.

<span id="an_1:27">1:27</span> Ik bad om deze jongeling, en de HEERE
heeft mij mijn bede gegeven, die ik van Hem gebeden heb.

<span id="an_1:28">1:28</span> Daarom heb ik hem ook den HEERE
overgegeven al de dagen, die hij wezen zal; hij is van den HEERE
gebeden. En hij bad aldaar den HEERE aan.

<span id="an_2:1">2:1</span> Toen bad Hanna en zeide: Mijn hart springt
van vreugde op in den HEERE; mijn hoorn is verhoogd in den HEERE; mijn
mond is wijd opengedaan over mijn vijanden; want ik verheug mij in Uw
heil.

<span id="an_2:2">2:2</span> Er is niemand heilig, gelijk de HEERE; want
er is niemand dan Gij, en er is geen rotssteen, gelijk onze God!

<span id="an_2:3">2:3</span> Maakt het niet te veel, dat gij hoog, hoog
zoudt spreken, dat iets hards uit uw mond zou gaan; want de HEERE is een
God der wetenschappen, en Zijn daden zijn recht gedaan.

<span id="an_2:4">2:4</span> De boog der sterken is gebroken; en die
struikelden, zijn met sterkte omgord.

<span id="an_2:5">2:5</span> Die verzadigd waren, hebben zich verhuurd
om brood, en die hongerig waren, zijn het niet meer; totdat de
onvruchtbare zeven heeft gebaard, en die vele kinderen had, krachteloos
is geworden.

<span id="an_2:6">2:6</span> De HEERE doodt en maakt levend; Hij doet
ter helle nederdalen, en Hij doet weder opkomen.

<span id="an_2:7">2:7</span> De HEERE maakt arm en maakt rijk; Hij
vernedert, ook verhoogt Hij.

<span id="an_2:8">2:8</span> Hij verheft den geringe uit het stof, en
den nooddruftige verhoogt Hij uit den drek, om te doen zitten bij de
vorsten, dat Hij hen den stoel der ere doe beerven; want de grondvesten
des aardrijks zijn des HEEREN, en Hij heeft de wereld daarop gezet.

<span id="an_2:9">2:9</span> Hij zal de voeten Zijner gunstgenoten
bewaren; maar de goddelozen zullen zwijgen in duisternis; want een man
vermag niet door kracht.

<span id="an_2:10">2:10</span> Die met den HEERE twisten, zullen
verpletterd worden; Hij zal in den hemel over hen donderen; de HEERE zal
de einden der aarde richten, en zal Zijn Koning sterkte geven, en den
hoorn Zijns Gezalfden verhogen.

<span id="an_2:11">2:11</span> Daarna ging Elkana naar Rama in zijn
huis; maar de jongeling was den HEERE dienende voor het aangezicht van
den priester Eli.

<span id="an_2:12">2:12</span> Doch de zonen van Eli waren kinderen
Belials; zij kenden den HEERE niet.

<span id="an_2:13">2:13</span> Want de wijze dier priesters met het volk
was, dat, wanneer iemand een offerande offerde, des priesters jongen
kwam, terwijl het vlees kookte, met een drietandigen krauwel in zijn
hand;

<span id="an_2:14">2:14</span> En sloeg in de teile, of in den ketel, of
in de pan, of in den pot; al wat de krauwel optrok, dat nam de priester
voor zich. Alzo deden zij aan al de Israelieten, die te Silo kwamen.

<span id="an_2:15">2:15</span> Ook eer zij het vet aanstaken, kwam des
priesters jongen, en zeide tot den man, die offerde: Geef dat vlees om
te braden voor den priester; want hij zal geen gekookt vlees van u
nemen, maar rauw.

<span id="an_2:16">2:16</span> Wanneer nu die man tot hem zeide: Zij
zullen dat vet als heden ganselijk aansteken, zo neem dan voor u, gelijk
als het uw ziel lusten zal; zo zeide hij tot hem: Nu zult gij het immers
geven, en zo niet, ik zal het met geweld nemen.

<span id="an_2:17">2:17</span> Alzo was de zonde dezer jongelingen zeer
groot voor het aangezicht des HEEREN; want de lieden verachtten het
spijsoffer des HEEREN.

<span id="an_2:18">2:18</span> Doch Samuel diende voor het aangezicht
des HEEREN, zijnde een jongeling, omgord met den linnen lijfrok.

<span id="an_2:19">2:19</span> En zijn moeder maakte hem een kleinen
rok, en bracht hem dien van jaar tot jaar, als zij opkwam met haar man,
om het jaarlijkse offer te offeren.

<span id="an_2:20">2:20</span> En Eli zegende Elkana, en zijn huisvrouw,
en zeide: De HEERE geve u zaad uit deze vrouw voor de bede, die zij den
HEERE afgebeden heeft. En zij gingen naar zijn plaats.

<span id="an_2:21">2:21</span> Want de HEERE bezocht Hanna, en zij werd
bevrucht, en baarde drie zonen en twee dochters; en de jongeling Samuel
werd groot bij den HEERE.

<span id="an_2:22">2:22</span> Doch Eli was zeer oud, en hoorde al, wat
zijn zonen aan gans Israel deden, en dat zij sliepen bij de vrouwen, die
met hopen samenkwamen aan de deur van de tent der samenkomst.

<span id="an_2:23">2:23</span> En hij zeide tot hen: Waarom doet gij al
zulke dingen, dat ik deze uw boze stukken hore van dit ganse volk?

<span id="an_2:24">2:24</span> Niet, mijn zonen; want dit is geen goed
gerucht, dat ik hoor; gij maakt, dat het volk des HEEREN overtreedt.

<span id="an_2:25">2:25</span> Wanneer een mens tegen een mens zondigt,
zo zullen de goden hem oordelen; maar wanneer een mens tegen den HEERE
zondigt, wie zal voor hem bidden? Doch zij hoorden de stem huns vaders
niet, want de HEERE wilde hen doden.

<span id="an_2:26">2:26</span> En de jongeling Samuel nam toe, en werd
groot en aangenaam beide bij den HEERE en ook bij de mensen.

<span id="an_2:27">2:27</span> En er kwam een man Gods tot Eli, en zeide
tot hem: Zo zegt de HEERE: Heb Ik Mij klaarlijk geopenbaard aan het huis
uws vaders, toen zij in Egypte waren, in het huis van Farao?

<span id="an_2:28">2:28</span> En Ik heb hem uit alle stammen van Israel
Mij ten priester verkoren, om te offeren op Mijn altaar, om het reukwerk
aan te steken, om den efod voor Mijn aangezicht te dragen; en heb aan
het huis uws vaders gegeven al de vuurofferen van de kinderen Israels.

<span id="an_2:29">2:29</span> Waarom slaat gijlieden achteruit tegen
Mijn slachtoffer, en tegen Mijn spijsoffer, hetwelk Ik geboden heb in de
woning; en eert uw zonen meer dan Mij, dat gijlieden u mest van het
voornaamste van alle spijsoffers van Mijn volk Israel?

<span id="an_2:30">2:30</span> Daarom spreekt de HEERE, de God Israels:
Ik had wel klaarlijk gezegd: Uw huis en uws vaders huis zouden voor Mijn
aangezicht wandelen tot in eeuwigheid; maar nu spreekt de HEERE: Dat zij
verre van Mij; want die Mij eren, zal Ik eren, maar die Mij versmaden,
zullen licht geacht worden.

<span id="an_2:31">2:31</span> Zie, de dagen komen, dat Ik uw arm zal
afhouwen, en den arm van uws vaders huis, dat er geen oud man in uw huis
wezen zal.

<span id="an_2:32">2:32</span> En gij zult aanschouwen de benauwdheid
der woning Gods, in plaats van al het goede, dat Hij Israel zou gedaan
hebben; en er zal te genen dage een oud man in uw huis zijn.

<span id="an_2:33">2:33</span> Doch de man, dien Ik u niet zal uitroeien
van Mijn altaar, zou zijn om uw ogen te verteren, en om uw ziel te
bedroeven; en al de menigte uws huizes zal sterven, mannen geworden
zijnde.

<span id="an_2:34">2:34</span> Dit nu zal u een teken zijn, hetwelk over
uw beide zonen, over Hofni en Pinehas, komen zal: op een dag zullen zij
beiden sterven.

<span id="an_2:35">2:35</span> En Ik zal Mij een getrouwen priester
verwekken; die zal doen, gelijk als in Mijn hart en in Mijn ziel zijn
zal; dien zal Ik een bestendig huis bouwen, en hij zal altijd voor het
aangezicht Mijns Gezalfden wandelen.

<span id="an_2:36">2:36</span> En het zal geschieden, dat al wie van uw
huis zal overig zijn, zal komen, om zich voor hem neder te buigen voor
een stukje gelds, en een bolle broods, en zal zeggen: Neem mij toch aan
tot enige priesterlijke bedienig, dat ik een bete broods moge eten.

<span id="an_3:1">3:1</span> En de jongeling Samuel diende den HEERE
voor het aangezicht van Eli; en het woord des HEEREN was dierbaar in die
dagen; er was geen openbaar gezicht.

<span id="an_3:2">3:2</span> En het geschiedde te dien dage, als Eli op
zijn plaats nederlag (en zijn ogen begonnen donker te worden, dat hij
niet zien kon),

<span id="an_3:3">3:3</span> En Samuel zich ook nedergelegd had, eer de
lampe Gods uitgedaan werd, in den tempel des HEEREN, waar de ark Gods
was,

<span id="an_3:4">3:4</span> Dat de HEERE Samuel riep; en hij zeide:
Zie, hier ben ik.

<span id="an_3:5">3:5</span> En hij liep tot Eli en zeide: Zie, hier ben
ik, want gij hebt mij geroepen. Doch hij zeide: Ik heb niet geroepen,
keer weder, leg u neder. En hij ging heen en legde zich neder.

<span id="an_3:6">3:6</span> Toen riep de HEERE Samuel wederom; en
Samuel stond op; en ging tot Eli, en zeide: Zie, hier ben ik, want gij
hebt mij geroepen. Hij dan zeide: Ik heb u niet geroepen, mijn zoon;
keer weder, leg u neder.

<span id="an_3:7">3:7</span> Doch Samuel kende de HEERE nog niet; en het
woord des HEEREN was aan hem nog niet geopenbaard.

<span id="an_3:8">3:8</span> Toen riep de HEERE Samuel wederom, ten
derde maal; en hij stond op, en ging tot Eli, en zeide: Zie, hier ben
ik, want gij hebt mij geroepen. Toen verstond Eli, dat de HEERE den
jongeling riep.

<span id="an_3:9">3:9</span> Daarom zeide Eli tot Samuel: Ga heen, leg u
neder, en het zal geschieden, zo Hij u roept, zo zult gij zeggen:
Spreek, HEERE, want Uw knecht hoort. Toen ging Samuel heen en legde zich
aan zijn plaats.

<span id="an_3:10">3:10</span> Toen kwam de HEERE, en stelde Zich daar,
en riep gelijk de andere malen: Samuel, Samuel! En Samuel zeide: Spreek,
want Uw knecht hoort.

<span id="an_3:11">3:11</span> En de HEERE zeide tot Samuel: Zie, Ik doe
een ding in Israel, dat al wie het horen zal, dien zullen zijn beide
oren klinken.

<span id="an_3:12">3:12</span> Te dienzelven dage zal Ik verwekken over
Eli alles, wat Ik tegen zijn huis gesproken heb; Ik zal het beginnen en
voleinden.

<span id="an_3:13">3:13</span> Want Ik heb hem te kennen gegeven, dat Ik
zijn huis rechten zal tot in eeuwigheid, om der ongerechtigheids wil,
die hij geweten heeft; want als zijn zonen zich hebben vervloekt
gemaakt, zo heeft hij hen niet eens zuur aangezien.

<span id="an_3:14">3:14</span> Daarom dan heb Ik het huis van Eli
gezworen: Zo de ongerechtigheid van het huis van Eli tot in eeuwigheid
zal verzoend worden door slachtoffer of door spijsoffer!

<span id="an_3:15">3:15</span> Samuel nu lag tot aan den morgen; toen
deed hij de deuren van het huis des HEEREN open; doch Samuel vreesde dit
gezicht aan Eli te kennen te geven.

<span id="an_3:16">3:16</span> Toen riep Eli Samuel, en zeide: Mijn zoon
Samuel! Hij dan zeide: Zie, hier ben ik.

<span id="an_3:17">3:17</span> En hij zeide: Wat is het woord, dat Hij
tot u gesproken heeft? Verberg het toch niet voor mij; God doe u zo, en
zo doe Hij daartoe, indien gij een woord voor mij verbergt van al de
woorden, die Hij tot u gesproken heeft!

<span id="an_3:18">3:18</span> Toen gaf hem Samuel te kennen al die
woorden, en verborg ze voor hem niet. En hij zeide: Hij is de HEERE; Hij
doe, wat goed is in Zijn ogen!

<span id="an_3:19">3:19</span> Samuel nu werd groot; en de HEERE was met
hem, en liet niet een van al Zijn woorden op de aarde vallen.

<span id="an_3:20">3:20</span> En gans Israel, van Dan tot Ber-seba toe,
bekende, dat Samuel bevestigd was tot een profeet des HEEREN.

<span id="an_3:21">3:21</span> En de HEERE voer voort te verschijnen te
Silo; want de HEERE openbaarde Zich aan Samuel te Silo, door het woord
des HEEREN.

<span id="an_4:1">4:1</span> En het woord van Samuel geschiedde aan gans
Israel. En Israel toog uit, den Filistijnen tegemoet, ten strijde, en
legerde zich bij Eben-Haezer, maar de Filistijnen legerden zich bij
Afek.

<span id="an_4:2">4:2</span> En de Filistijnen stelden zich in
slagorden, om Israel te ontmoeten; en als zich de strijd uitspreidde, zo
werd Israel voor der Filistijnen aangezicht geslagen; want zij sloegen
in de slagorden in het veld omtrent vier duizend man.

<span id="an_4:3">4:3</span> Als het volk wederom in het leger gekomen
was, zo zeiden de oudsten van Israel: Waarom heeft ons de HEERE heden
geslagen voor het aangezicht der Filistijnen? Laat ons van Silo tot ons
nemen de ark des verbonds des HEEREN, en laat die in het midden van ons
komen, opdat zij ons verlosse van de hand onzer vijanden.

<span id="an_4:4">4:4</span> Het volk dan zond naar Silo, en men bracht
van daar de ark des verbonds des HEEREN der heirscharen, die tussen de
cherubim woont; en de twee zonen van Eli, Hofni en Pinehas, waren daar
met de ark des verbonds van God.

<span id="an_4:5">4:5</span> En het geschiedde, als de ark des verbonds
des HEEREN in het leger kwam, zo juichte gans Israel met een groot
gejuich, alzo dat de aarde dreunde.

<span id="an_4:6">4:6</span> Als nu de Filistijnen de stem van het
juichen hoorden, zo zeiden zij: Wat is de stem van dit grote juichen in
het leger der Hebreen? Toen vernamen zij, dat de ark des HEEREN in het
leger gekomen was.

<span id="an_4:7">4:7</span> Daarom vreesden de Filistijnen, want zij
zeiden: God is in het leger gekomen. En zij zeiden: Wee ons, want
dergelijke is gisteren en eergisteren niet geschied!

<span id="an_4:8">4:8</span> Wee ons, wie zal ons redden uit de hand van
deze heerlijke goden? Dit zijn dezelfde goden, die de Egyptenaars met
alle plagen geplaagd hebben, bij de woestijn.

<span id="an_4:9">4:9</span> Zijt sterk, en weest mannen, gij
Filistijnen, opdat gij de Hebreen niet misschien dient, gelijk als zij
ulieden gediend hebben; zo zijt mannen, en strijdt.

<span id="an_4:10">4:10</span> Toen streden de Filistijnen, en Israel
werd geslagen, en zij vloden een iegelijk in zijn tenten; en er
geschiedde een zeer grote nederlaag, zodat er van Israel vielen dertig
duizend voetvolks.

<span id="an_4:11">4:11</span> En de ark Gods werd genomen, en de twee
zonen van Eli, Hofni en Pinehas, stierven.

<span id="an_4:12">4:12</span> Toen liep er een Benjaminiet uit de
slagorden, en kwam te Silo denzelfden dag; en zijn klederen waren
gescheurd, en er was aarde op zijn hoofd.

<span id="an_4:13">4:13</span> En als hij kwam, ziet, zo zat Eli op een
stoel aan de zijde van den weg, uitziende; want zijn hart was sidderende
vanwege de ark Gods. Als die man kwam, om zulks te verkondigen in de
stad, toen schreeuwde de ganse stad.

<span id="an_4:14">4:14</span> En als Eli de stem des geroeps hoorde, zo
zeide hij: Wat is de stem dezer beroerte? Toen haastte zich die man, en
hij kwam en boodschapte het aan Eli.

<span id="an_4:15">4:15</span> (Eli nu was een man van acht en negentig
jaren, en zijn ogen stonden stijf, dat hij niet zien kon.)

<span id="an_4:16">4:16</span> En die man zeide tot Eli: Ik ben het, die
uit de slagorden kom, en ik ben heden uit de slagorden gevloden. Hij dan
zeide: Wat is er geschied, mijn zoon?

<span id="an_4:17">4:17</span> Toen antwoordde hij, die de boodschap
bracht, en zeide: Israel is gevloden voor het aangezicht der
Filistijnen, en er is ook een grote nederlaag onder het volk geschied;
daarenboven zijn uw twee zonen, Hofni en Pinehas, gestorven, en de ark
Gods is genomen.

<span id="an_4:18">4:18</span> En het geschiedde, als hij van de ark
Gods vermeldde, zo viel hij achterwaarts van den stoel af, aan de zijde
der poort, en brak den nek, en stierf; want de man was oud en zwaar; en
hij richtte Israel veertig jaren.

<span id="an_4:19">4:19</span> En zijn schoondochter, de huisvrouw van
Pinehas, was bevrucht, zij zou baren; als deze de tijding hoorde, dat de
ark Gods genomen was, en haar schoonvader gestorven was, en haar man, zo
kromde zij zich, en baarde; want haar weeen overvielen haar.

<span id="an_4:20">4:20</span> En omtrent den tijd van haar sterven, zo
spraken de vrouwen, die bij haar stonden: Vrees niet, want gij hebt een
zoon gebaard. Doch zij antwoordde niet, en nam het niet ter harte.

<span id="an_4:21">4:21</span> En zij noemde het jongsken Ikabod,
zeggende: De eer is weggevoerd uit Israel! Omdat de ark Gods gevankelijk
weggevoerd was, en om haars schoonvaders en haars mans wil.

<span id="an_4:22">4:22</span> En zij zeide: De eer is gevankelijk
weggevoerd uit Israel, want de ark Gods is genomen.

<span id="an_5:1">5:1</span> De Filistijnen nu namen de ark Gods, en zij
brachten ze van Eben-Haezer tot Asdod.

<span id="an_5:2">5:2</span> En de Filistijnen namen de ark Gods, en zij
brachten ze in het huis van Dagon, en stelden ze bij Dagon.

<span id="an_5:3">5:3</span> Maar als die van Asdod des anderen daags
vroeg opstonden, ziet, zo was Dagon op zijn aangezicht ter aarde
gevallen voor de ark des HEEREN. En zij namen Dagon en zetten hem weder
op zijn plaats.

<span id="an_5:4">5:4</span> Toen zij nu des anderen daags des morgens
vroeg opstonden, ziet, Dagon lag op zijn aangezicht ter aarde gevallen
voor de ark des HEEREN; maar het hoofd van Dagon, en de beide palmen
zijner handen afgehouwen, aan den dorpel; alleenlijk was Dagon daarop
overgebleven.

<span id="an_5:5">5:5</span> Daarom treden de priesters van Dagon, en
allen, die in het huis van Dagon komen, niet op den dorpel van Dagon te
Asdod, tot op dezen dag.

<span id="an_5:6">5:6</span> Doch de hand des HEEREN was zwaar over die
van Asdod, en verwoestte hen; en Hij sloeg ze met spenen, Asdod en haar
landpalen.

<span id="an_5:7">5:7</span> Toen nu de mannen te Asdod zagen, dat het
alzo toeging, zo zeiden zij: Dat de ark des Gods van Israel bij ons niet
blijve; want Zijn hand is hard over ons, en over Dagon, onzen god.

<span id="an_5:8">5:8</span> Daarom zonden zij heen, en verzamelden tot
zich al de vorsten der Filistijnen, en zij zeiden: Wat zullen wij met de
ark des Gods van Israel doen? En die zeiden: Dat de ark des Gods van
Israel rondom Gath ga. Alzo droegen zij de ark des Gods van Israel
rondom.

<span id="an_5:9">5:9</span> En het geschiedde, nadat zij die hadden
rondom gedragen, zo was de hand des HEEREN tegen die stad met een zeer
grote kwelling; want Hij sloeg de lieden dier stad van den kleine tot
den grote, en zij hadden spenen in de verborgene plaatsen.

<span id="an_5:10">5:10</span> Toen zonden zij de ark Gods naar Ekron;
maar het geschiedde, als de ark Gods te Ekron kwam, zo riepen die van
Ekron, zeggende: Zij hebben de ark des Gods van Israel tot mij rondom
gebracht, om mij en mijn volk te doden.

<span id="an_5:11">5:11</span> En zij zonden heen, en vergaderden al de
vorsten der Filistijnen, en zeiden: Zendt de ark des Gods van Israel
heen, dat zij wederkere tot haar plaats, opdat zij mij en mijn volk niet
dode; want er was een dodelijke kwelling in de ganse stad, en de hand
Gods was er zeer zwaar.

<span id="an_5:12">5:12</span> En de mensen, die niet stierven, werden
geslagen met spenen, zodat het geschrei der stad opklom naar den hemel.

<span id="an_6:1">6:1</span> Als nu de ark des HEEREN zeven maanden in
het land der Filistijnen geweest was,

<span id="an_6:2">6:2</span> Zo riepen de Filistijnen de priesters en de
waarzeggers, zeggende: Wat zullen wij met de ark des HEEREN doen? Laat
ons weten, waarmede wij ze aan haar plaats zenden zullen.

<span id="an_6:3">6:3</span> Zij dan zeiden: Indien gij de ark des Gods
van Israel wegzendt, zendt haar niet ledig weg, maar vergeldt Hem
ganselijk een schuldoffer; dan zult gij genezen worden, en ulieden zal
bekend worden, waarom Zijn hand van u niet afwijkt.

<span id="an_6:4">6:4</span> Toen zeiden zij: Welk is dat schuldoffer,
dat wij Hem vergelden zullen? En zij zeiden: Vijf gouden spenen, en vijf
gouden muizen, naar het getal van de vorsten der Filistijnen; want het
is enerlei plaag over u allen, en over uw vorsten.

<span id="an_6:5">6:5</span> Zo maakt dan beelden uwer spenen, en
beelden uwer muizen, die het land verderven, en geeft den God van Israel
de eer; misschien zal Hij Zijn hand verlichten van over ulieden, en van
over uw god, en van over uw land.

<span id="an_6:6">6:6</span> Waarom toch zoudt gijlieden uw hart
verzwaren, gelijk de Egyptenaars en Farao hun hart verzwaard hebben?
Hebben zij niet, toen Hij wonderlijk met hen gehandeld had, hen laten
trekken, dat zij heengingen?

<span id="an_6:7">6:7</span> Nu dan, neemt en maakt een nieuwen wagen,
en twee zogende koeien, op dewelke geen juk gekomen is; spant de koeien
aan den wagen, en brengt haar kalveren van achter haar weder naar huis.

<span id="an_6:8">6:8</span> Neemt dan de ark des HEEREN, en zet ze op
den wagen, en legt de gouden kleinoden, die gij Hem ten schuloffer
vergelden zult, in een koffertje aan haar zijde; en zendt ze weg, dat
zij heenga.

<span id="an_6:9">6:9</span> Ziet dan toe, indien zij den weg van haar
landpale opgaat naar Beth-Semes, zo heeft Hij ons dit groot kwaad
gedaan; maar zo niet, zo zullen wij weten, dat Zijn hand ons niet
geraakt heeft; het is ons een toeval geweest.

<span id="an_6:10">6:10</span> En die lieden deden alzo, en namen twee
zogende koeien, en spanden ze aan den wagen, en haar kalveren sloten zij
in huis.

<span id="an_6:11">6:11</span> En zij zetten de ark des HEEREN op den
wagen, en het koffertje met de gouden muizen, en de beelden hunner
spenen.

<span id="an_6:12">6:12</span> De koeien nu gingen recht in dien weg, op
den weg naar Beth-Semes op een straat; zij gingen steeds voort, al
loeiende, en weken noch ter rechter hand noch ter linkerhand; en de
vorsten der Filistijnen gingen achter dezelve tot aan de landpale van
Beth-Semes.

<span id="an_6:13">6:13</span> En die van Beth-Semes maaiden den
tarweoogst in het dal, en als zij hun ogen ophieven, zagen zij de ark en
verblijdden zich, als zij die zagen.

<span id="an_6:14">6:14</span> En de wagen kwam op den akker van Jozua,
den Beth-semiet, en bleef daar staande; en daar was een grote steen, en
zij kloofden het hout van den wagen, en offerden de koeien den HEERE ten
brandoffer.

<span id="an_6:15">6:15</span> En de Levieten namen de ark des HEEREN af
en het koffertje, dat daarbij was, waarin de gouden kleinoden waren, en
zetten ze op dien groten steen; en die lieden van Beth-Semes offerden
brandofferen, en slachtten slachtofferen den HEERE, op denzelven dag.

<span id="an_6:16">6:16</span> En als de vijf vorsten der Filistijnen
zulks gezien hadden, zo keerden zij weder op denzelven dag naar Ekron.

<span id="an_6:17">6:17</span> Dit nu zijn de gouden spenen, die de
Filistijnen aan den HEERE ten schuldoffer vergolden hebben: Voor Asdod
een voor Gaza een, voor Askelot een, voor Gath een, voor Ekron een.

<span id="an_6:18">6:18</span> Ook gouden muizen, naar het getal van
alle steden der Filistijnen, onder de vijf vorsten, van de vaste steden
af tot aan de landvlekken; en tot aan Abel, den groten steen, op
denwelken zij de ark des HEEREN nedergesteld hadden, die tot op dezen
dag is op den akker van Jozua, den Beth-semiet.

<span id="an_6:19">6:19</span> En de Heere sloeg onder die lieden van
Beth-Semes, omdat zij in de ark des HEEREN gezien hadden; ja, Hij sloeg
van het volk zeventig mannen, en vijftig duizend mannen. Toen bedreef
het volk rouw, omdat de HEERE een groten slag onder het volk geslagen
had.

<span id="an_6:20">6:20</span> Toen zeiden de lieden van Beth-Semes: Wie
zou kunnen bestaan voor het aangezicht van de HEERE, dezen heiligen God?
En tot wien van ons zal Hij optrekken?

<span id="an_6:21">6:21</span> Zo zonden zij boden tot de inwoners van
Kirjath-Jearim, zeggende: De Filistijnen hebben de ark des HEEREN
wedergebracht; komt af, haalt ze opwaarts tot u.

<span id="an_7:1">7:1</span> Toen kwamen de mannen van Kirjath-Jearim,
en haalden de ark des HEEREN op, en zij brachten ze in het huis van
Abinadab, op den heuvel; en zij heiligden zijn zoon Eleazar, dat hij de
ark des HEEREN bewaarde.

<span id="an_7:2">7:2</span> En het geschiedde, van dien dag af, dat de
ark des Heeren te Kirjath-Jearim bleef, en de dagen werden twintig
jaren; en het ganse huis van Israel klaagde den HEERE achterna.

<span id="an_7:3">7:3</span> Toen sprak Samuel tot het ganse huis van
Israel, zeggende: Indien gijlieden u met uw ganse hart tot den HEERE
bekeert, zo doet de vreemde goden uit het midden van u weg, ook de
Astharoths; en richt uw hart tot den HEERE, en dient Hem alleen, zo zal
Hij u uit de hand der Filistijnen rukken.

<span id="an_7:4">7:4</span> De kinderen Israels nu deden de Baals en de
Astharoths weg, en zij dienden den HEERE alleen.

<span id="an_7:5">7:5</span> Verder zeide Samuel: Vergadert het ganse
Israel naar Mizpa, en ik zal den HEERE voor u bidden.

<span id="an_7:6">7:6</span> En zij werden vergaderd te Mizpa, en zij
schepten water, en goten het uit voor het aangezicht des HEEREN; en zij
vastten te dien dage, en zeiden aldaar: Wij hebben tegen den HEERE
gezondigd. Alzo richtte Samuel de kinderen Israels te Mizpa.

<span id="an_7:7">7:7</span> Toen de Filistijnen hoorden, dat de
kinderen Israels zich vergaderd hadden te Mizpa, zo kwamen de oversten
der Filistijnen op tegen Israel. Als de kinderen Israels dat hoorden, zo
vreesden zij voor het aangezicht der Filistijnen.

<span id="an_7:8">7:8</span> En de kinderen Israels zeiden tot Samuel:
Zwijg niet van onzentwege, dat gij niet zoudt roepen tot den HEERE,
onzen God, opdat Hij ons verlosse uit de hand der Filistijnen.

<span id="an_7:9">7:9</span> Toen nam Samuel een melklam, en hij offerde
het geheel den HEERE ten brandoffer; en Samuel riep tot den HEERE voor
Israel; en de HEERE verhoorde hem.

<span id="an_7:10">7:10</span> En het geschiedde, toen Samuel dat
brandoffer offerde, zo kwamen de Filistijnen aan ten strijde tegen
Israel; en de HEERE donderde te dien dage met een groten donder over de
Filistijnen, en Hij verschrikte hen, zodat zij verslagen werden voor het
aangezicht van Israel.

<span id="an_7:11">7:11</span> En de mannen van Israel togen uit van
Mizpa, en vervolgden de Filistijnen, en zij sloegen hen tot onder
Beth-kar.

<span id="an_7:12">7:12</span> Samuel nu nam een steen, en stelde dien
tussen Mizpa en tussen Sen, en hij noemde diens naam Eben-Haezer; en hij
zeide: Tot hiertoe heeft de HEERE ons geholpen.

<span id="an_7:13">7:13</span> Alzo werden de Filistijnen vernederd, en
kwamen niet meer in de landpalen van Israel; want de hand des HEEREN was
tegen de Filistijnen al de dagen van Samuel.

<span id="an_7:14">7:14</span> En de steden, welke de Filistijnen van
Israel genomen hadden kwamen weder aan Israel, van Ekron tot Gath toe;
ook rukte Israel derzelver landpale uit de hand der Filistijnen; en er
was vrede tussen Israel en tussen de Amorieten.

<span id="an_7:15">7:15</span> Samuel nu richtte Israel al de dagen
zijns levens.

<span id="an_7:16">7:16</span> En hij toog van jaar tot jaar, en ging
rondom naar Beth-El, en Gilgal, en Mizpa; en hij richtte Israel in al
die plaatsen.

<span id="an_7:17">7:17</span> Doch hij keerde weder naar Rama; want
daar was zijn huis, en daar richtte hij Israel; en hij bouwde aldaar den
HEERE een altaar.

<span id="an_8:1">8:1</span> Het geschiedde nu, toen Samuel oud geworden
was, zo stelde hij zijn zonen tot richters over Israel.

<span id="an_8:2">8:2</span> De naam van zijn eerstgeborenen zoon nu was
Joel, en de naam van zijn tweeden was Abia; zij waren richters te
Ber-seba.

<span id="an_8:3">8:3</span> Doch zijn zonen wandelden niet in zijn
wegen; maar zij neigden zich tot de gierigheid, en namen geschenken, en
bogen het recht.

<span id="an_8:4">8:4</span> Toen vergaderden zich alle oudsten van
Israel, en zij kwamen tot Samuel te Rama;

<span id="an_8:5">8:5</span> En zij zeiden tot hem: Zie, gij zijt oud
geworden, en uw zonen wandelen niet in uw wegen; zo zet nu een koning
over ons, om ons te richten, gelijk al de volken hebben.

<span id="an_8:6">8:6</span> Maar dit woord was kwaad in de ogen van
Samuel, als zij zeiden: Geef ons een koning, om ons te richten. En
Samuel bad den HEERE aan.

<span id="an_8:7">8:7</span> Doch de HEERE zeide tot Samuel: Hoor naar
de stem des volks in alles, wat zij tot u zeggen zullen; want zij hebben
u niet verworpen, maar zij hebben Mij verworpen, dat Ik geen Koning over
hen zal zijn.

<span id="an_8:8">8:8</span> Naar de werken, die zij gedaan hebben, van
dien dag af, toen Ik hen uit Egypte geleid heb, tot op dezen dag toe, en
hebben Mij verlaten en andere goden gediend; alzo doen zij u ook.

<span id="an_8:9">8:9</span> Hoor dan nu naar hun stem; doch als gij hen
op het hoogste zult betuigd hebben, zo zult gij hen te kennen geven de
wijze des konings, die over hen regeren zal.

<span id="an_8:10">8:10</span> Samuel nu zeide al de woorden des HEEREN
het volk aan, hetwelk een koning van hem begeerde.

<span id="an_8:11">8:11</span> En zeide: Dit zal des konings wijze zijn,
die over u regeren zal: hij zal uw zonen nemen, dat hij hen zich stelle
tot zijn wagen, en tot zijn ruiteren, dat zij voor zijn wagen henen
lopen;

<span id="an_8:12">8:12</span> En dat hij hen zich stelle tot oversten
der duizenden, en tot oversten der vijftigen; en dat zij zijn akker
ploegen, en dat zij zijn oogst oogsten, en dat zij zijn krijgswapenen
maken, mitsgaders zijn wapentuig.

<span id="an_8:13">8:13</span> En uw dochteren zal hij nemen tot
apothekeressen, en tot keukenmaagden, en tot baksters.

<span id="an_8:14">8:14</span> En uw akkers, en uw wijngaarden, en uw
olijfgaarden, die de beste zijn, zal hij nemen, en zal ze aan zijn
knechten geven.

<span id="an_8:15">8:15</span> En uw zaad, en uw wijngaarden zal hij
vertienen, en hij zal ze aan zijn hovelingen, en aan zijn knechten
geven.

<span id="an_8:16">8:16</span> En hij zal uw knechten, en uw
dienstmaagden, en uw beste jongelingen, en uw ezelen nemen, en hij zal
zijn werk daarmede doen.

<span id="an_8:17">8:17</span> Hij zal uw kudden vertienen; en gij zult
hem tot knechten zijn.

<span id="an_8:18">8:18</span> Gij zult wel te dien dage roepen, vanwege
uw koning, dien gij u zult verkoren hebben, maar de HEERE zal u te dien
dage niet verhoren.

<span id="an_8:19">8:19</span> Doch het volk weigerde Samuels stem te
horen; en zij zeiden: Neen, maar er zal een koning over ons zijn.

<span id="an_8:20">8:20</span> En wij zullen ook zijn gelijk al de
volken; en onze koning zal ons richten, en hij zal voor onze
aangezichten uitgaan, en hij zal onze krijgen voeren.

<span id="an_8:21">8:21</span> Als Samuel al de woorden des volks
gehoord had, zo sprak hij dezelve voor de oren des HEEREN.

<span id="an_8:22">8:22</span> De HEERE nu zeide tot Samuel: Hoor naar
hun stem, en stel hun een koning. Toen zeide Samuel tot de mannen van
Israel: Gaat heen, een iegelijk naar zijn stad.

<span id="an_9:1">9:1</span> Er was nu een man van Benjamin, wiens naam
was Kis, een zoon van Abiel, den zoon van Zeror, den zoon van Bechorath,
den zoon van Afiah, den zoon eens mans van Jemini, een dapper held.

<span id="an_9:2">9:2</span> Die had een zoon, wiens naam was Saul, een
jongeman, en schoon, ja, er was geen schoner man dan hij onder de
kinderen Israels; van zijn schouderen en opwaarts was hij hoger dan al
het volk.

<span id="an_9:3">9:3</span> De ezelinnen nu van Kis, den vader van
Saul, waren verloren; daarom zeide Kis tot zijn zoon Saul: Neem nu een
van de jongens met u, en maak u op, ga heen, zoek de ezelinnen.

<span id="an_9:4">9:4</span> Hij dan ging door het gebergte van Efraim,
en hij ging door het land van Salisa, maar zij vonden ze niet; daarna
gingen zij door het land van Sahalim, maar zij waren er niet; verder
ging hij door het land van Jemini, doch zij vonden ze niet.

<span id="an_9:5">9:5</span> Toen zij in het land van Zuf kwamen, zeide
Saul tot zijn jongen, die bij hem was: Kom en laat ons wederkeren; dat
niet misschien mijn vader van de ezelinnen aflate, en voor ons bekommerd
zij.

<span id="an_9:6">9:6</span> Hij daarentegen zeide tot hem: Zie toch, er
is een man Gods in deze stad, en hij is een geeerd man; al wat hij
spreekt, dat komt zekerlijk; laat ons nu derwaarts gaan, misschien zal
hij ons onzen weg aanwijzen, op denwelken wij gaan zullen.

<span id="an_9:7">9:7</span> Toen zeide Saul tot zijn jongen: Maar zie,
zo wij gaan, wat zullen wij toch dien man brengen? Want het brood is weg
uit onze vaten, en wij hebben geen gaven, om den man Gods te brengen;
wat hebben wij?

<span id="an_9:8">9:8</span> En de jongen antwoordde Saul verder en
zeide: Zie, er vindt zich in mijn hand het vierendeel eens zilveren
sikkels; dat zal ik den man Gods geven, opdat hij ons onzen weg wijze.

<span id="an_9:9">9:9</span> (Eertijds zeide een ieder aldus in Israel,
als hij ging om God te vragen: Komt en laat ons gaan tot den ziener;
want die heden een profeet genoemd wordt, die werd eertijds een ziener
genoemd.)

<span id="an_9:10">9:10</span> Toen zeide Saul tot zijn jongen: Uw woord
is goed, kom, laat ons gaan. En zij gingen naar de stad, waar de man
Gods was.

<span id="an_9:11">9:11</span> Als zij opklommen door den opgang der
stad, zo vonden zij maagden, die uitgingen om water te putten; en zij
zeiden tot haar: Is de ziener hier?

<span id="an_9:12">9:12</span> Toen antwoordden zij hun, en zeiden:
Ziet, hij is voor uw aangezicht; haast u nu, want hij is heden in de
stad gekomen, dewijl het volk heden een offerande heeft op de hoogte.

<span id="an_9:13">9:13</span> Wanneer gijlieden in de stad komt, zo
zult gij hem vinden, eer hij opgaat op de hoogte om te eten; want het
volk zal niet eten, totdat hij komt, want hij zegent het offer, daarna
eten de genodigden; daarom gaat nu op, want hem, als heden zult gij hem
vinden.

<span id="an_9:14">9:14</span> Alzo gingen zij op in de stad. Toen zij
in het midden der stad kwamen, ziet, zo ging Samuel uit hun tegemoet, om
op te gaan naar de hoogte.

<span id="an_9:15">9:15</span> Want de HEERE had het voor Samuels oor
geopenbaard, een dag eer Saul kwam, zeggende:

<span id="an_9:16">9:16</span> Morgen omtrent dezen tijd zal Ik tot u
zenden een man uit het land van Benjamin, dien zult gij ten voorganger
zalven over Mijn volk Israel; en hij zal Mijn volk verlossen uit der
Filistijnen hand, want Ik heb Mijn volk aangezien, dewijl deszelfs
geroep tot Mij gekomen is.

<span id="an_9:17">9:17</span> Toen Samuel Saul aanzag, zo antwoordde
hem de HEERE: Zie, dit is de man, van welken Ik u gezegd heb: Deze zal
over Mijn volk heersen.

<span id="an_9:18">9:18</span> En Saul naderde tot Samuel in het midden
der poort, en zeide: Wijs mij toch, waar is hier het huis des zieners?

<span id="an_9:19">9:19</span> En Samuel antwoordde Saul en zeide: Ik
ben de ziener; ga op voor mijn aangezicht op de hoogte, dat gijlieden
heden met mij eet; zo zal ik u morgen vroeg laten gaan, en alles, wat in
uw hart is, zal ik u te kennen geven.

<span id="an_9:20">9:20</span> Want de ezelinnen aangaande, die gij
heden den derden dag verloren hebt, zet uw hart daarop niet, want zij
zijn gevonden; en wiens zal zijn al het gewenste, dat in Israel is? Is
het niet van u, en van het ganse huis uws vaders?

<span id="an_9:21">9:21</span> Toen antwoordde Saul, en zeide: Ben ik
niet een zoon van Jemini, van de kleinsten der stammen van Israel? en
mijn geslacht is het niet het kleinste van al de geslachten van den stam
van Benjamin? Waarom spreekt gij mij dan aan met zulke woorden?

<span id="an_9:22">9:22</span> Samuel dan nam Saul en zijn jongen, en
hij bracht ze in de kamer; en hij gaf hun plaats aan het opperste der
genodigden; die nu waren omtrent dertig man.

<span id="an_9:23">9:23</span> Toen zeide Samuel tot den kok: Lang dat
stuk, hetwelk Ik u gegeven heb, waarvan ik tot u zeide: Zet het bij u
weg.

<span id="an_9:24">9:24</span> De kok nu bracht een schouder op, met wat
daaraan was, en zette het voor Saul; en hij zeide: Zie, dit is het
overgeblevene; zet het voor u, eet, want het is ter bestemder tijd voor
u bewaard, als ik zeide: Ik heb het volk genodigd. Alzo at Saul met
Samuel op dien dag.

<span id="an_9:25">9:25</span> Daarna gingen zij af van de hoogte in de
stad; en hij sprak met Saul op het dak.

<span id="an_9:26">9:26</span> En zij stonden vroeg op; en het
geschiedde, omtrent den opgang des dageraads, zo riep Samuel Saul op het
dak, zeggende: Sta op, en zij beiden gingen uit, hij en Samuel, naar
buiten.

<span id="an_9:27">9:27</span> Toen zij afgegaan waren aan het einde der
stad, zo zeide Samuel tot Saul: Zeg den jongen, dat hij voor onze
aangezichten heenga; toen ging hij heen; maar sta gij als nu stil, en ik
zal u Gods woord doen horen.

<span id="an_10:1">10:1</span> Toen nam Samuel een oliekruik, en goot ze
uit op zijn hoofd, en kuste hem, en zeide: Is het niet alzo, dat de
HEERE u tot een voorganger over Zijn erfdeel gezalfd heeft?

<span id="an_10:2">10:2</span> Als gij heden van mij gaat, zo zult gij
twee mannen vinden bij het graf van Rachel, aan de landpale van
Benjamin, te Zelzah; die zullen tot u zeggen: De ezelinnen zijn
gevonden, die gij zijt gaan zoeken, en zie, uw vader heeft de zaken der
ezelinnen verlaten, en hij is bekommerd voor ulieden, zeggende: Wat zal
ik om mijn zoon doen?

<span id="an_10:3">10:3</span> Als gij u van daar en verder aan begeeft,
en zult komen tot aan Elon-Thabor, daar zullen u drie mannen vinden,
opgaande tot God naar Beth-El; een, dragende drie bokjes, en een,
dragende drie bollen broods, en een, dragende een fles wijn.

<span id="an_10:4">10:4</span> En zij zullen u naar uw welstand vragen,
en zij zullen u twee broden geven; die zult gij van hun hand nemen.

<span id="an_10:5">10:5</span> Daarna zult gij komen op den heuvel Gods,
waar der Filistijnen bezettingen zijn; en het zal geschieden, als gij
aldaar in de stad komt, zo zult gij ontmoeten een hoop profeten, van de
hoogte afkomende, en voor hun aangezichten luiten, en trommelen, en
pijpen, en harpen, en zij zullen profeteren.

<span id="an_10:6">10:6</span> En de Geest des HEEREN zal vaardig worden
over u, en gij zult met hen profeteren; en gij zult in een anderen man
veranderd worden.

<span id="an_10:7">10:7</span> En het zal geschieden, als u deze tekenen
zullen komen, doe gij, wat uw hand vinden zal, want God zal met u zijn.

<span id="an_10:8">10:8</span> Gij nu zult voor mijn aangezicht afgaan
naar Gilgal, en zie, ik zal tot u afkomen, om brandofferen te offeren,
om te offeren offeranden der dankzegging; zeven dagen zult gij daar
beiden, totdat ik tot u kome, en u bekend make, wat gij doen zult.

<span id="an_10:9">10:9</span> Het geschiedde nu, toen hij zijn schouder
keerde, om van Samuel te gaan, veranderde God hem het hart in een ander;
en al die tekenen kwamen ten zelven dage.

<span id="an_10:10">10:10</span> Toen zij daar aan den heuvel kwamen,
zie, zo kwam hem een hoop profeten tegemoet; en de Geest des HEEREN werd
vaardig over hem, en hij profeteerde in het midden van hen.

<span id="an_10:11">10:11</span> En het geschiedde, als een iegelijk,
die hem van te voren gekend had, zag, dat hij, ziet, profeteerde met de
profeten, zo zeide het volk, een ieder tot zijn metgezel: Wat is dit,
dat den zoon van Kis geschied is? Is Saul ook onder de profeten?

<span id="an_10:12">10:12</span> Toen antwoordde een man van daar, en
zeide: Wie is toch hun vader? Daarom is het tot een spreekwoord
geworden: Is Saul ook onder de profeten?

<span id="an_10:13">10:13</span> Toen hij nu voleind had te profeteren,
zo kwam hij op de hoogte.

<span id="an_10:14">10:14</span> En Sauls oom zeide tot hem en tot zijn
jongen: Waar zijt gijlieden heengegaan? Hij nu zeide: Om de ezelinnen te
zoeken; toen wij zagen, dat zij er niet waren, zo kwamen wij tot Samuel.

<span id="an_10:15">10:15</span> Toen zeide Sauls oom: Geef mij toch te
kennen, wat heeft Samuel ulieden gezegd?

<span id="an_10:16">10:16</span> Saul nu zeide tot zijn oom: Hij heeft
ons voorzeker te kennen gegeven, dat de ezelinnen gevonden waren; maar
de zaak des koninkrijks, waarvan Samuel gezegd had, gaf hij hem niet te
kennen.

<span id="an_10:17">10:17</span> Doch Samuel riep het volk te zamen tot
den HEERE, te Mizpa.

<span id="an_10:18">10:18</span> En hij zeide tot de kinderen Israels:
Alzo heeft de HEERE, de God Israel, gesproken: Ik heb Israel uit Egypte
opgebracht, en Ik heb ulieden van de hand der Egyptenaren gered, en van
de hand van alle koninkrijken, die u onderdrukten.

<span id="an_10:19">10:19</span> Maar gijlieden hebt heden uw God
verworpen, Die u uit al uw ellenden en uw noden verlost heeft, en hebt
tot Hem gezegd: Zet een koning over ons; nu dan, stelt u voor het
aangezicht des HEEREN, naar uw stammen en naar uw duizenden.

<span id="an_10:20">10:20</span> Toen nu Samuel al de stammen van Israel
had doen naderen, zo is de stam van Benjamin geraakt.

<span id="an_10:21">10:21</span> Toen hij den stam van Benjamin deed
aankomen naar zijn geslachten, zo werd het geslacht van Matri geraakt;
en Saul, de zoon van Kis, werd geraakt. En zij zochten hem, maar hij
werd niet gevonden.

<span id="an_10:22">10:22</span> Toen vraagden zij verder den HEERE, of
die man nog derwaarts komen zou? De HEERE dan zeide: Ziet, hij heeft
zich tussen de vaten verstoken.

<span id="an_10:23">10:23</span> Zij nu liepen, en namen hem van daar,
en hij stelde zich in het midden des volks; en hij was hoger dan al het
volk, van zijn schouder en opwaarts.

<span id="an_10:24">10:24</span> Toen zeide Samuel tot het ganse volk:
Ziet gij, dien de HEERE verkoren heeft? Want gelijk hij, is er niemand
onder het ganse volk. Toen juichte het ganse volk, en zij zeiden: de
koning leve!

<span id="an_10:25">10:25</span> Samuel nu sprak tot het volk het recht
des koninkrijks, en schreef het in een boek, en legde het voor het
aangezicht des HEEREN. Toen liet Samuel het ganse volk gaan, elk naar
zijn huis.

<span id="an_10:26">10:26</span> En Saul ging ook naar zijn huis te
Gibea, en van het heir gingen met hem, welker hart God geroerd had.

<span id="an_10:27">10:27</span> Doch de kinderen Belials zeiden: Wat
zou ons deze verlossen? en zij verachtten hem, en brachten hem geen
geschenk. Doch hij was als doof.

<span id="an_11:1">11:1</span> Toen toog Nahas, de Ammoniet, op, en
belegerde Jabes in Gilead. En al de mannen van Jabes zeiden tot Nahas:
Maak een verbond met ons, zo zullen wij u dienen.

<span id="an_11:2">11:2</span> Doch Nahas, de Ammoniet, zeide tot hen:
Mits dezen zal ik een verbond met ulieden maken, dat ik u allen het
rechteroog uitsteke; en dat ik deze schande op gans Israel legge.

<span id="an_11:3">11:3</span> Toen zeiden tot hem de oudsten Jabes:
Laat zeven dagen van ons af, dat wij boden zenden in al de landpalen van
Israel; is er dan niemand, die ons verlost, zo zullen wij tot u uitgaan.

<span id="an_11:4">11:4</span> Als de boden te Gibea-Sauls kwamen, zo
spraken zij deze woorden voor de oren van het volk. Toen hief al het
volk zijn stem op, en weende.

<span id="an_11:5">11:5</span> En ziet, Saul kwam achter de runderen uit
het veld, en Saul zeide: Wat is den volke, dat zij wenen? Toen vertelden
zij hem de woorden der mannen van Jabes.

<span id="an_11:6">11:6</span> Toen werd de Geest Gods vaardig over
Saul, als hij deze woorden hoorde; en zijn toorn ontstak zeer.

<span id="an_11:7">11:7</span> En hij nam een paar runderen, en hieuw ze
in stukken, en hij zond ze in alle landpalen van Israel door de hand der
boden, zeggende: Die niet zelf uittrekt achter Saul en achter Samuel,
alzo zal men zijn runderen doen. Toen viel de vreze des HEEREN op het
volk, en zij gingen uit als een enig man.

<span id="an_11:8">11:8</span> En hij telde hen te Bezek; en van de
kinderen Israels waren driehonderd duizend, en van de mannen van Juda
dertig duizend.

<span id="an_11:9">11:9</span> Toen zeiden zij tot de boden, die gekomen
waren: Aldus zult gijlieden den mannen te Jabes in Gilead zeggen: Morgen
zal u verlossing geschieden, als de zon heet worden zal. Als de boden
kwamen, en verkondigden dat aan de mannen te Jabes, zo werden zij
verblijd.

<span id="an_11:10">11:10</span> En de mannen van Jabes zeiden: Morgen
zullen wij tot ulieden uitgaan, en gij zult ons doen naar alles, wat
goed is in uw ogen.

<span id="an_11:11">11:11</span> Het geschiedde nu des anderen daags,
dat Saul het volk stelde in drie hopen, en zij kwamen in het midden des
legers, in de morgenwake, en zij sloegen Ammon, totdat de dag heet werd;
en het geschiedde, dat de overigen alzo verstrooid werden, dat er onder
hen geen twee te zamen bleven.

<span id="an_11:12">11:12</span> Toen zeide het volk tot Samuel: Wie is
hij, die zeide: Zou Saul over ons regeren? Geeft hier die mannen, dat
wij hen doden.

<span id="an_11:13">11:13</span> Maar Saul zeide: Er zal te dezen dage
geen man gedood worden, want de HEERE heeft heden een verlossing in
Israel gedaan.

<span id="an_11:14">11:14</span> Verder zeide Samuel tot het volk: Komt
en laat ons naar Gilgal gaan, en het koninkrijk aldaar vernieuwen.

<span id="an_11:15">11:15</span> Toen ging al het volk naar Gilgal, en
maakte Saul aldaar koning voor het aangezicht des HEEREN te Gilgal; en
zij offerden aldaar dankofferen voor het aangezicht des HEEREN; en Saul
verheugde zich aldaar gans zeer, met al de mannen van Israel.

<span id="an_12:1">12:1</span> Toen zeide Samuel tot gans Israel: Ziet,
ik heb naar ulieder stem gehoord in alles, wat gij mij gezegd hebt, en
ik heb een koning over u gezet.

<span id="an_12:2">12:2</span> En nu, ziet, daar trekt de koning voor uw
aangezicht heen, en ik ben oud en grijs geworden, en ziet, mijn zonen
zijn bij ulieden; en ik heb voor uw aangezichten gewandeld van mijn
jeugd af tot dezen dag toe.

<span id="an_12:3">12:3</span> Ziet, hier ben ik, betuigt tegen mij,
voor den HEERE, en voor Zijn gezalfde, wiens os ik genomen heb, en wiens
ezel ik genomen heb, en wien ik verongelijkt heb, wien ik onderdrukt
heb, en van wiens hand ik een geschenk genomen heb, dat ik mijn ogen van
hem zou verborgen hebben; zo zal ik het ulieden wedergeven.

<span id="an_12:4">12:4</span> Toen zeiden zij: Gij hebt ons niet
verongelijkt, en gij hebt ons niet onderdrukt, en gij hebt van niemands
hand iets genomen.

<span id="an_12:5">12:5</span> Toen zeide hij tot hen: De HEERE zij een
Getuige tegen ulieden, en Zijn gezalfde zij te dezen dage getuige, dat
gij in mijn hand niets gevonden hebt! En het volk zeide: Hij zij
Getuige!

<span id="an_12:6">12:6</span> Verder zeide Samuel tot het volk: Het is
de HEERE, Die Mozes en Aaron gemaakt heeft, en Die uw vaders uit
Egypteland opgebracht heeft.

<span id="an_12:7">12:7</span> En nu, stelt u hier, dat ik met ulieden
rechte, voor het aangezicht des HEEREN, over al de gerechtigheden des
HEEREN, die Hij aan u en aan uw vaderen gedaan heeft.

<span id="an_12:8">12:8</span> Nadat Jakob in Egypte gekomen was, zo
riepen uw vaders tot den HEERE; en de HEERE zond Mozes en Aaron, en zij
leidden uw vaders uit Egypte, en deden hen aan deze plaats wonen.

<span id="an_12:9">12:9</span> Maar zij vergaten den HEERE, hun God; zo
verkocht Hij hen in de hand van Sisera, den krijgsoverste, te Hazor, en
in de hand der Filistijnen, en in de hand van den koning der Moabieten,
die tegen hen streden.

<span id="an_12:10">12:10</span> En zij riepen tot den HEERE, en zeiden:
Wij hebben gezondigd, dewijl wij den HEERE verlaten, en de Baals en
Astharoths gediend hebben; en nu, ruk ons uit de hand onzer vijanden, en
wij zullen U dienen.

<span id="an_12:11">12:11</span> En de HEERE zond Jerubbaal, en Bedan,
en Jeftha, en Samuel, en Hij rukte u uit de hand uwer vijanden rondom,
alzo dat gij zeker woondet.

<span id="an_12:12">12:12</span> Als gij nu zaagt, dat Nahas, de koning
van de kinderen Ammons, tegen u kwam, zo zeidet gij tot mij: Neen, maar
een koning zal over ons regeren; zo toch de HEERE, uw God, uw Koning
was.

<span id="an_12:13">12:13</span> En nu, ziet daar den koning, dien gij
verkoren hebt, dien gij begeerd hebt; en ziet, de HEERE heeft een koning
over ulieden gezet.

<span id="an_12:14">12:14</span> Zo gij den HEERE zult vrezen, en Hem
dienen, en naar Zijn stem horen, en den mond des HEEREN niet
wederspannig zijt, zo zult gijlieden, zowel gij als de koning, die over
u regeren zal, achter den HEERE, uw God, zijn.

<span id="an_12:15">12:15</span> Doch zo gij naar de stem des HEEREN
niet zult horen, maar den mond des HEEREN wederspannig zijn, zo zal de
hand des HEEREN, tegen u zijn, als tegen uw vaders.

<span id="an_12:16">12:16</span> Ook stelt u nu hier, en ziet die grote
zaak, die de HEERE voor uw ogen doen zal.

<span id="an_12:17">12:17</span> Is het niet vandaag de tarweoogst? Ik
zal tot den HEERE roepen, en Hij zal donder en regen geven; zo weet dan,
en ziet, dat uw kwaad groot is, dat gij voor de ogen des HEEREN gedaan
hebt, dat gij een koning voor u begeerd hebt.

<span id="an_12:18">12:18</span> Toen Samuel den HEERE aanriep, zo gaf
de HEERE donder en regen te dien dage; daarom vreesde al het volk zeer
den HEERE en Samuel.

<span id="an_12:19">12:19</span> En al het volk zeide tot Samuel: Bid
voor uw knechten den HEERE, uw God, dat wij niet sterven; want boven al
onze zonden hebben wij dit kwaad daartoe gedaan, dat wij voor ons een
kong begeerd hebben.

<span id="an_12:20">12:20</span> Toen zeide Samuel tot het volk: Vreest
niet, gij hebt al dit kwaad gedaan; doch wijkt niet van achter den HEERE
af, maar dient den HEERE met uw ganse hart.

<span id="an_12:21">12:21</span> En wijkt niet af; want gij zoudt de
ijdelheden na volgen, die niet bevorderlijk zijn, noch verlossen, want
zij zijn ijdelheden.

<span id="an_12:22">12:22</span> Want de HEERE zal Zijn volk niet
verlaten, om Zijns groten Naams wil, dewijl het den HEERE beliefd heeft,
ulieden Zich tot een volk te maken.

<span id="an_12:23">12:23</span> Wat ook mij aangaat, het zij verre van
mij, dat ik tegen den HEERE zou zondigen, dat ik zou aflaten voor
ulieden te bidden; maar ik zal u den goeden en rechten weg leren.

<span id="an_12:24">12:24</span> Vreest slechts den HEERE, en dient Hem
trouwelijk met uw ganse hart; want ziet, hoe grote dingen Hij bij
ulieden gedaan heeft!

<span id="an_12:25">12:25</span> Maar indien gij voortaan kwaad doet, zo
zult gijlieden, als ook uw koning, omkomen.

<span id="an_13:1">13:1</span> Saul was een jaar in zijn regering
geweest, en het tweede jaar regeerde hij over Israel.

<span id="an_13:2">13:2</span> Toen verkoos zich Saul drie duizend
mannen uit Israel; en er waren bij Saul twee duizend te Michmas en op
het gebergte van Beth-El, en duizend waren er bij Jonathan te
Gibea-Benjamins; en het overige des volks liet hij gaan, een iegelijk
naar zijn tent.

<span id="an_13:3">13:3</span> Doch Jonathan sloeg de bezetting der
Filistijnen, die te Geba was, hetwelk de Filistijnen hoorden. Daarom
blies Saul met de bazuin in het ganse land, zeggende: Laat het de
Hebreen horen.

<span id="an_13:4">13:4</span> Toen hoorde het ganse Israel zeggen: Saul
heeft de bezetting der Filistijnen geslagen, en ook is Israel stinkende
geworden bij de Filistijnen. Toen werd het volk samengeroepen achter
Saul, naar Gil-gal.

<span id="an_13:5">13:5</span> En de Filistijnen werden verzameld om te
strijden tegen Israel, dertig duizend wagens, en zes duizend ruiters, en
volk in menigte als het zand, dat aan den oever der zee is; en zij togen
op, en legerden zich te Michmas, tegen het oosten van Beth-Aven.

<span id="an_13:6">13:6</span> Toen de mannen van Israel zagen, dat zij
in nood waren (want het volk was benauwd), zo verborg zich het volk in
de spelonken, en in de doornbossen, en in de steenklippen, en in de
vestingen, en in de putten.

<span id="an_13:7">13:7</span> De Hebreen nu gingen over de Jordaan in
het land van Gad en Gilead. Toen Saul nog zelf te Gilgal was, zo kwam al
het volk bevende achter hem.

<span id="an_13:8">13:8</span> En hij vertoefde zeven dagen, tot den
tijd, dien Samuel bestemd had. Als Samuel te Gilgal niet opkwam, zo
verstrooide het volk van hem.

<span id="an_13:9">13:9</span> Toen zeide Saul: Brengt tot mij herwaarts
een brandoffer, en dankofferen; en hij offerde brandoffer.

<span id="an_13:10">13:10</span> En het geschiedde, toen hij geeindigd
had het brandoffer te offeren, ziet, zo kwam Samuel; en Saul ging uit
hem tegemoet, om hem te zegenen.

<span id="an_13:11">13:11</span> Toen zeide Samuel: Wat hebt gij gedaan?
Saul nu zeide: Omdat ik zag, dat zich het volk van mij verstrooide, en
gij op den bestemden tijd der dagen niet kwaamt, en de Filistijnen te
Michmas vergaderd waren,

<span id="an_13:12">13:12</span> Zo zeide ik: Nu zullen de Filistijnen
tot mij afkomen te Gilgal, en ik heb het aangezicht des HEEREN niet
ernstelijk aangebeden, zo dwong ik mijzelven, en heb brandoffer
geofferd.

<span id="an_13:13">13:13</span> Toen zeide Samuel tot Saul: Gij hebt
zottelijk gedaan; gij hebt het gebod van den HEERE, uw God, niet
gehouden, dat Hij u geboden heeft; want de HEERE zou nu uw rijk over
Israel bevestigd hebben tot in eeuwigheid.

<span id="an_13:14">13:14</span> Maar nu zal uw rijk niet bestaan. De
HEERE heeft Zich een man gezocht naar Zijn hart, en de HEERE heeft hem
geboden een voorganger te zijn over Zijn volk, omdat gij niet gehouden
hebt, wat u de HEERE geboden had.

<span id="an_13:15">13:15</span> Toen maakte zich Samuel op, en hij ging
op van Gilgal naar Gibea-Benjamins; en Saul telde het volk, dat bij hem
gevonden werd, omtrent zeshonderd man.

<span id="an_13:16">13:16</span> En Saul en zijn zoon Jonathan, en het
volk, dat bij hen gevonden was, bleven te Gibea-Benjamins; maar de
Filistijnen waren te Michmas gelegerd.

<span id="an_13:17">13:17</span> En de verdervers gingen uit het leger
der Filistijnen, in drie hopen; de ene hoop keerde zich op den weg naar
Ofra, naar het land Sual;

<span id="an_13:18">13:18</span> En een hoop keerde zich naar den weg
van Beth-horon; en een hoop keerde zich naar den weg der landpale, die
naar het dal Zeboim naar de woestijn uitziet.

<span id="an_13:19">13:19</span> En er werd geen smid gevonden in het
ganse land van Israel; want de Filistijnen hadden gezegd: Opdat de
Hebreen geen zwaard noch spies maken.

<span id="an_13:20">13:20</span> Daarom moest gans Israel tot de
Filistijnen aftrekken, opdat een iegelijk zijn ploegijzer, of zijn
spade, of zijn bijl, of zijn houweel scherpen liet.

<span id="an_13:21">13:21</span> Maar zij hadden tandige vijlen tot hun
houwelen, en tot hun spaden, en tot de drietandige vorken, en tot de
bijlen, en tot het stellen der prikkelen.

<span id="an_13:22">13:22</span> En het geschiedde ten dage des strijds,
dat er geen zwaard noch spies gevonden werd in de hand van het ganse
volk, dat bij Saul en bij Jonathan was; doch bij Saul en bij Jonathan,
zijn zoon, werden zij gevonden.

<span id="an_13:23">13:23</span> En der Filistijnen leger toog naar den
doortocht van Michmas.

<span id="an_14:1">14:1</span> Het geschiedde nu op een dag, dat
Jonathan, de zoon van Saul, tot den jongen, die zijn wapenen droeg,
zeide: Kom, en laat ons tot de bezetting der Filistijnen overgaan, welke
aan gene zijde is; doch hij gaf het zijn vader niet te kennen.

<span id="an_14:2">14:2</span> Saul nu zat aan het uiterste van Gibea
onder den granatenboom, die te Migron was; en het volk, dat bij hem was,
was omtrent zeshonderd man.

<span id="an_14:3">14:3</span> En Ahia, de zoon van Ahitub, den broeder
van Ikabod, den zoon van Pinehas, den zoon van Eli, was priester des
HEEREN, te Silo, dragende den efod; doch het volk wist niet, dat
Jonathan heengegaan was.

<span id="an_14:4">14:4</span> Er was nu tussen de doortochten, waar
Jonathan zocht door te gaan tot der Filistijnen bezetting, een scherpte
van een steenklip aan deze zijde, en een scherpte van een steenklip aan
gene zijde; en de naam der ene was Bozes, en de naam der andere Sene.

<span id="an_14:5">14:5</span> De ene tand was gelegen tegen het
noorden, tegenover Michmas, en de andere tegen het zuiden, tegenover
Geba.

<span id="an_14:6">14:6</span> Jonathan nu zeide tot den jongen, die
zijn wapenen droeg: Kom, en laat ons tot de bezetting dezer onbesnedenen
overgaan; misschien zal de HEERE voor ons werken; want bij den HEERE is
geen verhindering, om te verlossen door velen of door weinigen.

<span id="an_14:7">14:7</span> Toen zeide zijn wapendrager tot hem: Doe
al, wat in uw hart is; wend u, zie ik ben met u, naar uw hart.

<span id="an_14:8">14:8</span> Jonathan nu zeide: Zie, wij zullen
overgaan tot die mannen, en wij zullen ons aan hen ontdekken.

<span id="an_14:9">14:9</span> Indien zij aldus tot ons zeggen: Staat
stil, totdat wij aan ulieden komen; zo zullen wij blijven staan aan onze
plaats, en tot hen niet opklimmen.

<span id="an_14:10">14:10</span> Maar zeggen zij aldus: Klimt tot ons
op; zo zullen wij opklimmen, want de HEERE heeft hen in onze hand
gegeven; en dit zal ons een teken zijn.

<span id="an_14:11">14:11</span> Toen zij beiden zich aan der
Filistijnen bezetting ontdekten, zo zeiden de Filistijnen: Ziet, de
Hebreen zijn uit de holen uitgegaan, waarin zij zich verstoken hadden.

<span id="an_14:12">14:12</span> Verder antwoordden de mannen der
bezetting aan Jonathan en zijn wapendrager, en zeiden: Klimt op tot ons,
en wij zullen het u wijs maken. En Jonathan zeide tot zijn wapendrager:
Klim op achter mij, want de HEERE heeft hen gegeven in de hand van
Israel.

<span id="an_14:13">14:13</span> Toen klom Jonathan op zijn handen en op
zijn voeten, en zijn wapendrager hem na; en zij vielen voor Jonathans
aangezicht, en zijn wapendrager doodde ze achter hem.

<span id="an_14:14">14:14</span> Deze eerste slag nu, waarmede Jonathan
en zijn wapendrager omtrent twintig mannen versloegen, geschiedde
omtrent in de helft eens bunders, zijnde een juk ossen lands.

<span id="an_14:15">14:15</span> En er was een beving in het leger, op
het veld en onder het ganse volk; de bezetting en de verdervers beefden
ook zelven; ja, het land werd beroerd, want het was een beving Gods.

<span id="an_14:16">14:16</span> Als nu de wachters van Saul te
Gibea-Benjamins zagen, dat, ziet, de menigte versmolt, en doorging, en
geklopt werd;

<span id="an_14:17">14:17</span> Toen zeide Saul tot het volk, dat bij
hem was: Telt toch, en beziet, wie van ons weggegaan zijn. En zij
telden, en ziet, Jonathan en zijn wapendrager waren daar niet.

<span id="an_14:18">14:18</span> Toen zeide Saul tot Ahia: Breng de ark
Gods herwaarts. Want de ark Gods was te dien dage bij de kinderen
Israels.

<span id="an_14:19">14:19</span> En het geschiedde, toen Saul nog tot
den priester sprak, dat het rumoer, hetwelk in der Filistijnen leger
was, zeer toenam en vermenigvuldigde; zo zeide Saul tot den priester:
Haal uw hand in.

<span id="an_14:20">14:20</span> Saul nu, en al het volk, dat bij hem
was, werd samengeroepen, en zij kwamen ten strijde; en ziet, het zwaard
des enen was tegen den anderen, er was een zeer groot gedruis.

<span id="an_14:21">14:21</span> Er waren ook Hebreen bij de
Filistijnen, als eertijds, die met hen in het leger opgetogen waren
rondom; dezen nu vervoegden zich ook met de Israelieten, die bij Saul en
Jonathan waren.

<span id="an_14:22">14:22</span> Als alle mannen van Israel, die zich
verstoken hadden in het gebergte van Efraim, hoorden, dat de Filistijnen
vluchtten, zo kleefden zij ook hen achteraan in den strijd.

<span id="an_14:23">14:23</span> Alzo verloste de HEERE Israel te dien
dage; en het leger trok over naar Beth-Aven.

<span id="an_14:24">14:24</span> En de mannen van Israel werden mat te
dien dage; want Saul had het volk bezworen, zeggende: Vervloekt zij de
man, die spijze eet tot aan den avond, opdat ik mij aan mijn vijanden
wreke! Daarom proefde dat ganse volk geen spijs.

<span id="an_14:25">14:25</span> En het ganse volk kwam in een woud; en
daar was honig op het veld.

<span id="an_14:26">14:26</span> Toen het volk in het woud kwam, ziet,
zo was er een honigvloed; maar niemand raakte met zijn hand aan zijn
mond, want het volk vreesde de bezwering.

<span id="an_14:27">14:27</span> Maar Jonathan had het niet gehoord,
toen zijn vader het volk bezworen had, en hij reikte het einde van den
staf uit, die in zijn hand was, en hij doopte denzelven in een
honigraat; als hij nu zijn hand tot zijn mond wendde, zo werden zijn
ogen verlicht.

<span id="an_14:28">14:28</span> Toen antwoordde een man uit het volk,
en zeide: Uw vader heeft het volk zwaarlijk bezworen, zeggende:
Vervloekt zij de man, die heden brood eet! Daarom bezwijkt het volk.

<span id="an_14:29">14:29</span> Toen zeide Jonathan: Mijn vader heeft
het land beroerd; zie toch, hoe mijn ogen verlicht zijn, omdat ik een
weinig van dezen honig gesmaakt heb;

<span id="an_14:30">14:30</span> Hoe veel meer, indien het volk heden
had mogen vrijelijk eten van den buit zijner vijanden, dien het gevonden
heeft! Maar nu is die slag niet groot geweest over de Filistijnen.

<span id="an_14:31">14:31</span> Doch zij sloegen te dien dage de
Filistijnen van Michmas tot Ajalon; en het volk was zeer moede.

<span id="an_14:32">14:32</span> Toen maakte zich het volk aan den buit,
en zij namen schapen, en runderen, en kalveren, en zij slachtten ze
tegen de aarde; en het volk at ze met het bloed.

<span id="an_14:33">14:33</span> En men boodschapte het Saul, zeggende:
Zie, het volk verzondigt zich aan den HEERE, etende met het bloed. En
hij zeide: Gij hebt trouwelooslijk gehandeld; wentelt heden een groten
steen tot mij.

<span id="an_14:34">14:34</span> Verder sprak Saul: Verstrooit u onder
het volk, en zegt tot hen: Brengt tot mij een iegelijk zijn os, en een
iegelijk zijn schaap, en slacht het hier, en eet, en bezondigt u niet
aan den HEERE, die etende met het bloed. Toen bracht al het volk een
iegelijk zijn os met zijn hand, des nachts, en slachtte ze aldaar.

<span id="an_14:35">14:35</span> Toen bouwde Saul den HEERE een altaar;
dit was het eerste altaar, dat hij den HEERE bouwde.

<span id="an_14:36">14:36</span> Daarna zeide Saul: Laat ons aftrekken
de Filistijnen na, bij nacht, en laat ons dezelve beroven, totdat het
morgen licht worde, en laat ons niet een man onder hen overig laten. Zij
nu zeiden: Doe al wat goed is in uw ogen; maar de priester zeide: Laat
ons herwaarts tot God naderen.

<span id="an_14:37">14:37</span> Toen vraagde Saul God: Zal ik aftrekken
de Filistijnen na? Zult Gij ze in de hand van Israel overgeven? Doch Hij
antwoordde hem niet te dien dage.

<span id="an_14:38">14:38</span> Toen zeide Saul: Komt herwaarts uit
alle hoeken des volks, en verneemt, en ziet, waarin deze zonde heden
geschied zij.

<span id="an_14:39">14:39</span> Want zo waarachtig als de HEERE leeft,
Die Israel verlost, alware het in mijn zoon Jonathan, zo zal hij den
dood sterven; en niemand uit het ganse volk antwoordde hem.

<span id="an_14:40">14:40</span> Verder zeide hij tot het ganse Israel:
Gijlieden zult aan de ene zijde zijn, en ik en mijn zoon Jonathan zullen
aan de andere zijde zijn. Toen zeide het volk tot Saul: Doe, wat goed is
in uw ogen.

<span id="an_14:41">14:41</span> Saul nu sprak tot den HEERE, den God
Israels: Toon den onschuldige. Toen werd Jonathan en Saul geraakt, en
het volk ging vrij uit.

<span id="an_14:42">14:42</span> Toen zeide Saul: Werpt het lot tussen
mij en tussen mijn zoon Jonathan. Toen werd Jonathan geraakt.

<span id="an_14:43">14:43</span> Saul dan zeide tot Jonathan: Geef mij
te kennen, wat gij gedaan hebt. Toen gaf het Jonathan hem te kennen, en
zeide: Ik heb maar een weinig honigs geproefd, met het uiterste des
stafs, dien ik in mijn hand had; zie hier ben ik, moet ik sterven?

<span id="an_14:44">14:44</span> Toen zeide Saul: Zo doe mij God, en zo
doe Hij daartoe, Jonathan! gij moet den dood sterven.

<span id="an_14:45">14:45</span> Maar het volk zeide tot Saul: Zou
Jonathan sterven, die deze grote verlossing in Israel gedaan heeft? Dat
zij verre! zo waarachtig als de HEERE leeft, als er een haar van zijn
hoofd op de aarde vallen zal; want hij heeft dit heden met God gedaan.
Alzo verloste het volk Jonathan, dat hij niet stierf.

<span id="an_14:46">14:46</span> Saul nu toog op van achter de
Filistijnen, en de Filistijnen trokken aan hun plaats.

<span id="an_14:47">14:47</span> Toen nam Saul het koninkrijk over
Israel in; en hij streed rondom tegen al zijn vijanden, tegen Moab, en
tegen de kinderen Ammons, en tegen Edom, en tegen de koningen van Zoba,
en tegen de Filistijnen; en overal, waar hij zich wendde, oefende hij
straf.

<span id="an_14:48">14:48</span> En hij handelde dapper, en hij sloeg de
Amalekieten, en hij redde Israel uit de hand desgenen, die hem beroofde.

<span id="an_14:49">14:49</span> De zonen van Saul nu waren: Jonathan,
en Isvi, en Malchi-sua; en de namen zijner twee dochteren waren deze: de
naam der eerstgeborenen was Merab, en de naam der kleinste Michal.

<span id="an_14:50">14:50</span> En de naam van Sauls huisvrouw was
Ahinoam, een dochter van Ahimaaz; en de naam van zijn krijgsoverste was
Abner, een zoon van Ner, Sauls oom.

<span id="an_14:51">14:51</span> En Kis was Sauls vader, en Ner, Abners
vader, was een zoon van Abiel.

<span id="an_14:52">14:52</span> En er was een sterke krijg tegen de
Filistijnen al de dagen van Saul; daarom alle helden en alle kloeke
mannen, die Saul zag, die vergaderde hij tot zich.

<span id="an_15:1">15:1</span> Toen zeide Samuel tot Saul: de HEERE
heeft mij gezonden, dat ik u ten koning zalfde over Zijn volk, over
Israel; hoor dan nu de stem van de woorden des HEEREN.

<span id="an_15:2">15:2</span> Alzo zegt de HEERE der heirscharen: Ik
heb bezocht, hetgeen Amalek aan Israel gedaan heeft, hoe hij zich tegen
hem gesteld heeft op den weg, toen hij uit Egypte opkwam.

<span id="an_15:3">15:3</span> Ga nu heen, en sla Amalek, en verban
alles, wat hij heeft, en verschoon hem niet; maar dood van den man af
tot de vrouw toe, van de kinderen tot de zuigelingen, van de ossen tot
de schapen, van de kemelen tot de ezelen toe.

<span id="an_15:4">15:4</span> Dit verkondigde Saul het volk, en hij
telde hen te Telaim, tweehonderd duizend voetvolks, en tien duizend
mannen van Juda.

<span id="an_15:5">15:5</span> Als Saul tot aan de stad Amalek kwam, zo
legde hij een achterlage in het dal.

<span id="an_15:6">15:6</span> En Saul liet den Kenieten zeggen: Gaat
weg, wijkt, trekt af uit het midden der Amalekieten, opdat ik u met hen
niet wegruime; want gij hebt barmhartigheid gedaan aan al de kinderen
Israels, toen zij uit Egypte opkwamen. Alzo weken de Kenieten uit het
midden der Amalekieten.

<span id="an_15:7">15:7</span> Toen sloeg Saul de Amalekieten van Havila
af, tot daar gij komt te Sur, dat voor aan Egypte is.

<span id="an_15:8">15:8</span> En hij ving Agag, den koning der
Amalekieten, levend; maar al het volk verbande hij door de scherpte des
zwaards.

<span id="an_15:9">15:9</span> Doch Saul en het ganse volk verschoonde
Agag, en de beste schapen, en runderen, en de naast beste, en de
lammeren, en al wat best was, en zij wilden ze niet verbannen; maar alle
ding, dat verachtzaam, en dat verdwijnende was, verbanden zij.

<span id="an_15:10">15:10</span> Toen geschiedde het woord des HEEREN
tot Samuel, zeggende:

<span id="an_15:11">15:11</span> Het berouwt Mij, dat Ik Saul tot koning
gemaakt heb, dewijl hij zich van achter Mij afgekeerd heeft, en Mijn
woorden niet bevestigd heeft. Toen ontstak Samuel, en hij riep tot den
HEERE den gansen nacht.

<span id="an_15:12">15:12</span> Daarna maakte zich Samuel des morgens
vroeg op, Saul tegemoet; en het werd Samuel geboodschapt, zeggende: Saul
is te Karmel gekomen, en zie, hij heeft zich een pilaar gesteld; daarna
is hij omgetogen, en doorgetrokken, en naar Gilgal afgekomen.

<span id="an_15:13">15:13</span> Samuel nu kwam tot Saul, en Saul zeide
tot hem: Gezegend zijt gij den HEERE! Ik heb des HEEREN woord bevestigd.

<span id="an_15:14">15:14</span> Toen zeide Samuel: Wat is dan dit voor
een stem der schapen in mijn oren, en een stem der runderen, die ik
hoor?

<span id="an_15:15">15:15</span> Saul nu zeide: Zij hebben ze van de
Amalekieten gebracht, want het volk heeft de beste schapen en runderen
verschoond, om den HEERE, uw God, te offeren; maar het overige hebben
wij verbannen.

<span id="an_15:16">15:16</span> Toen zeide Samuel tot Saul: Houd op, zo
zal ik u te kennen geven, wat de HEERE van nacht tot mij gesproken
heeft. Hij dan zeide tot hem: Spreek.

<span id="an_15:17">15:17</span> En Samuel zeide: Is het niet alzo, toen
gij klein waart in uw ogen, dat gij het hoofd der stammen van Israel
geworden zijt, en dat u de HEERE tot koning over Israel gezalfd heeft?

<span id="an_15:18">15:18</span> En de HEERE heeft u op den weg
gezonden, en gezegd: Ga heen en verban de zondaars, de Amalekieten, en
strijd tegen hen, totdat gij dezelve te niet doet.

<span id="an_15:19">15:19</span> Waarom toch hebt gij naar de stem des
HEEREN niet gehoord, maar zijt tot den roof gevlogen, en hebt gedaan dat
kwaad was in de ogen des HEEREN?

<span id="an_15:20">15:20</span> Toen zeide Saul tot Samuel: Ik heb
immers naar de stem des HEEREN gehoord, en heb gewandeld op den weg, op
denwelken mij de HEERE gezonden heeft; en ik heb Agag, den koning der
Amalekieten, mede gebracht, maar de Amalekieten heb ik verbannen.

<span id="an_15:21">15:21</span> Het volk nu heeft genomen van den roof,
schapen en runderen, het voornaamste van het verbannene, om den HEERE,
uw God, op te offeren te Gilgal.

<span id="an_15:22">15:22</span> Doch Samuel zeide: Heeft de HEERE lust
aan brandofferen, en slachtofferen, als aan het gehoorzamen van de stem
des HEEREN? Zie, gehoorzamen is beter dan slachtoffer, opmerken dan het
vette der rammen.

<span id="an_15:23">15:23</span> Want wederspannigheid is een zonde der
toverij, en wederstreven is afgoderij en beeldendienst. Omdat gij des
HEEREN woord verworpen hebt, zo heeft Hij u verworpen, dat gij geen
koning zult zijn.

<span id="an_15:24">15:24</span> Toen zeide Saul tot Samuel: Ik heb
gezondigd, omdat ik des HEEREN bevel en uw woorden overtreden heb; want
ik heb het volk gevreesd en naar hun stem gehoord.

<span id="an_15:25">15:25</span> Nu dan, vergeef mij toch mijn zonde, en
keer met mij wederom, dat ik den HEERE aanbidde.

<span id="an_15:26">15:26</span> Doch Samuel zeide tot Saul: Ik zal met
u niet wederkeren; omdat gij het woord des HEEREN verworpen hebt, zo
heeft u de HEERE verworpen, dat gij geen koning over Israel zult zijn.

<span id="an_15:27">15:27</span> Als zich Samuel omkeerde om weg te
gaan, zo greep hij een slip van zijn mantel en zij scheurde.

<span id="an_15:28">15:28</span> Toen zeide Samuel tot hem: De HEERE
heeft heden het koninkrijk van Israel van u afgescheurd, en heeft het
aan uw naaste gegeven, die beter is dan gij.

<span id="an_15:29">15:29</span> En ook liegt Hij, Die de Overwinning
van Israel is, niet, en het berouwt Hem niet; want Hij is geen mens, dat
Hem iets berouwen zou.

<span id="an_15:30">15:30</span> Hij dan zeide: Ik heb gezondigd; eer
mij toch nu voor de oudsten mijns volks, en voor Israel; en keer wederom
met mij, dat ik den HEERE, uw God, aanbidde.

<span id="an_15:31">15:31</span> Toen keerde Samuel wederom Saul na; en
Saul aanbad den HEERE.

<span id="an_15:32">15:32</span> Toen zeide Samuel: Breng Agag, den
koning der Amalekieten, hier tot mij; Agag nu ging tot hem weeldelijk;
en Agag zeide: Voorwaar, de bitterheid des doods is geweken!

<span id="an_15:33">15:33</span> Maar Samuel zeide: Gelijk als uw zwaard
de vrouwen van haar kinderen beroofd heeft, alzo zal uw moeder van haar
kinderen beroofd worden onder de vrouwen. Toen hieuw Samuel Agag in
stukken, voor het aangezicht des HEEREN te Gilgal.

<span id="an_15:34">15:34</span> Daarna ging Samuel naar Rama; en Saul
ging op naar zijn huis te Gibea-Sauls.

<span id="an_15:35">15:35</span> En Samuel zag Saul niet meer tot den
dag zijns doods toe; evenwel droeg Samuel leed om Saul; en het berouwde
den HEERE, dat Hij Saul tot koning over Israel gemaakt had.

<span id="an_16:1">16:1</span> Toen zeide de HEERE tot Samuel: Hoe lang
draagt gij leed om Saul, dien Ik toch verworpen heb, dat hij geen koning
zij over Israel? Vul uw hoorn met olie, en ga heen; Ik zal u zenden tot
Isai, den Bethlehemiet; want Ik heb Mij een koning onder zijn zonen
uitgezien.

<span id="an_16:2">16:2</span> Maar Samuel zeide: Hoe zou ik heengaan?
Saul zal het toch horen en mij doden. Toen zeide de HEERE: Neem een kalf
van de runderen met u, en zeg: Ik ben gekomen, om den HEERE offerande te
doen.

<span id="an_16:3">16:3</span> En gij zult Isai ten offer nodigen, en Ik
zal u te kennen geven, wat gij doen zult, en gij zult Mij zalven, dien
Ik u zeggen zal.

<span id="an_16:4">16:4</span> Samuel nu deed, hetgeen de HEERE
gesproken had, en hij kwam te Bethlehem. Toen kwamen de oudsten der stad
bevende hem tegemoet, en zeiden: Is uw komst met vrede?

<span id="an_16:5">16:5</span> Hij dan zeide: Met vrede; ik ben gekomen
om den HEERE offerande te doen; heiligt u, en komt met mij ten offer; en
hij heiligde Isai en zijn zonen, en hij nodigde hen ten offer.

<span id="an_16:6">16:6</span> En het geschiedde, toen zij inkwamen, zo
zag hij Eliab aan, en dacht: Zekerlijk, is deze voor den HEERE, Zijn
gezalfde.

<span id="an_16:7">16:7</span> Doch de HEERE zeide tot Samuel: Zie zijn
gestalte niet aan, noch de hoogte zijner statuur, want Ik heb hem
verworpen; want het is niet gelijk de mens ziet; want de mens ziet aan,
wat voor ogen is, maar de HEERE ziet het hart aan.

<span id="an_16:8">16:8</span> Toen riep Isai Abinadab, en hij deed hem
voorbij het aangezicht van Samuel gaan; doch hij zeide: Dezen heeft de
HEERE ook niet verkoren.

<span id="an_16:9">16:9</span> Daarna liet Isai Samma voorbijgaan; doch
hij zeide: Dezen heeft de HEERE ook niet verkoren.

<span id="an_16:10">16:10</span> Alzo liet Isai zijn zeven zonen voorbij
het aangezicht van Samuel gaan; doch Samuel zeide tot Isai: De HEERE
heeft dezen niet verkoren.

<span id="an_16:11">16:11</span> Voorts zeide Samuel tot Isai: Zijn dit
al de jongelingen? En hij zeide: De kleinste is nog overig, en zie, hij
weidt de schapen. Samuel nu zeide tot Isai: Zend heen en laat hem halen;
want wij zullen niet rondom aanzitten, totdat hij hier zal gekomen zijn.

<span id="an_16:12">16:12</span> Toen zond hij heen, en bracht hem in;
hij nu was roodachtig, mitsgaders schoon van ogen en schoon van aanzien;
en HEERE zeide: Sta op, zalf hem, want deze is het.

<span id="an_16:13">16:13</span> Toen nam Samuel den oliehoorn, en hij
zalfde hem in het midden zijner broederen. En de Geest des HEEREN werd
vaardig over David van dien dag af en voortaan. Daarna stond Samuel op,
en hij ging naar Rama.

<span id="an_16:14">16:14</span> En de Geest des HEEREN week van Saul;
en een boze geest van den HEERE verschrikte hem.

<span id="an_16:15">16:15</span> Toen zeiden Sauls knechten tot hem: Zie
toch, een boze geest Gods verschrikt u.

<span id="an_16:16">16:16</span> Onze heer zegge toch tot uw knechten,
die voor uw aangezicht staan, dat zij een man zoeken, die op de harp
spelen kan; en het zal geschieden, als de boze geest Gods op u is, dat
hij met zijn hand spele, dat het beter met u worde.

<span id="an_16:17">16:17</span> Toen zeide Saul tot zijn knechten: Ziet
mij toch naar een man uit, die wel spelen kan, en brengt hem tot mij.

<span id="an_16:18">16:18</span> Toen antwoordde een van de jongelingen,
en zeide: Zie, ik heb gezien een zoon van Isai, den Bethlehemiet, die
spelen kan, en hij is een dapper held, en een krijgsman, en verstandig
in zaken, en een schoon man, en de HEERE is met hem.

<span id="an_16:19">16:19</span> Saul nu zond boden tot Isai, en zeide:
Zend uw zoon David tot mij, die bij de schapen is.

<span id="an_16:20">16:20</span> Toen nam Isai een ezel met brood, en
een lederen zak met wijn, en een geitenbokje; en hij zond ze door de
hand van zijn zoon David aan Saul.

<span id="an_16:21">16:21</span> Alzo kwam David tot Saul, en hij stond
voor zijn aangezicht; en hij beminde hem zeer, en hij werd zijn
wapendrager.

<span id="an_16:22">16:22</span> Daarna zond Saul tot Isai, om te
zeggen: Laat toch David voor mijn aangezicht staan, want hij heeft
genade in mijn ogen gevonden.

<span id="an_16:23">16:23</span> En het geschiedde, als de geest Gods
over Saul was, zo nam David de harp, en hij speelde met zijn hand; dat
was voor Saul een verademing, en het werd beter met hem, en de boze
geest week van hem.

<span id="an_17:1">17:1</span> En de Filistijnen verzamelden hun heir
ten strijde, en verzamelden zich te Socho, dat in Juda is; en zij
legerden zich tussen Socho en tussen Azeka, aan het einde van Dammim.

<span id="an_17:2">17:2</span> Doch Saul en de mannen van Israel
verzamelden zich, en legerden zich in het eikendal; en stelden de
slagorde tegen de Filistijnen aan.

<span id="an_17:3">17:3</span> De Filistijnen nu stonden aan een berg
aan gene, en de Israelieten stonden aan een berg aan deze zijde; en de
vallei was tussen hen.

<span id="an_17:4">17:4</span> Toen ging er een kampvechter uit, uit het
leger der Filistijnen; zijn naam was Goliath, van Gath; zijn hoogte was
zes ellen en een span.

<span id="an_17:5">17:5</span> En hij had een koperen helm op zijn
hoofd, en hij had een schubachtig pantsier aan; en het gewicht van het
pantsier was vijf duizend sikkelen kopers;

<span id="an_17:6">17:6</span> En een koperen scheenharnas boven zijn
voeten, en een koperen schild tussen zijn schouders;

<span id="an_17:7">17:7</span> En de schacht zijner spies was als een
weversboom, en het lemmer zijner spies was van zeshonderd sikkelen
ijzers; en de schilddrager ging voor zijn aangezicht.

<span id="an_17:8">17:8</span> Deze nu stond, en riep tot de slagorden
van Israel, en zeide tot hen: Waarom zoudt gijlieden uittrekken, om de
slagorde te stellen? Ben ik niet een Filistijn, en gijlieden knechten
van Saul? Kiest een man onder u, die tot mij afkome.

<span id="an_17:9">17:9</span> Indien hij tegen mij strijden en mij
verslaan kan, zo zullen wij ulieden tot knechten zijn; maar indien ik
hem overwin en hem sla, zo zult gij ons tot knechten zijn, en ons
dienen.

<span id="an_17:10">17:10</span> Verder zeide de Filistijn: Ik heb heden
de slagorden van Israel gehoond, zeggende: Geeft mij een man, dat wij te
zamen strijden!

<span id="an_17:11">17:11</span> Toen Saul en het ganse Israel deze
woorden van den Filistijn hoorden, zo ontzetten zij zich, en vreesden
zeer.

<span id="an_17:12">17:12</span> David nu was de zoon van den
Efrathischen man van Bethlehem-Juda, wiens naam was Isai, en die acht
zonen had, en in de dagen van Saul was hij een man, oud, afgaande onder
de mannen.

<span id="an_17:13">17:13</span> En de drie grootste zonen van Isai
gingen heen; zij volgden Saul na in den krijg. De namen nu zijner drie
zonen, die in den krijg gingen, waren: Eliab, de eerstgeborene, en zijn
tweede Abinadab, en de derde Samma.

<span id="an_17:14">17:14</span> En David was de kleinste; en de drie
grootsten waren Saul nagevolgd.

<span id="an_17:15">17:15</span> Doch David ging henen, en kwam weder
van Saul, om zijns vaders schapen te weiden te Bethlehem.

<span id="an_17:16">17:16</span> De Filistijn nu trad toe, des morgens
vroeg en des avonds. Alzo stelde hij zich daar veertig dagen lang.

<span id="an_17:17">17:17</span> En Isai zeide tot zijn zoon David: Neem
toch voor uw broeders een efa van dit geroost koren, en deze tien
broden, en breng ze ter loops in het leger tot uw broederen.

<span id="an_17:18">17:18</span> Maar breng deze tien melkkazen aan de
oversten over duizend; en gij zult uw broederen bezoeken, of het hun
welga, en gij zult van hen pand medenemen.

<span id="an_17:19">17:19</span> Saul nu, en zij, en alle mannen van
Israel waren bij het eikendal met de Filistijnen strijdende.

<span id="an_17:20">17:20</span> Toen maakte zich David des morgens
vroeg op, en hij liet de schapen bij den hoeder, en hij nam het op, en
ging henen, gelijk als Isai hem bevolen had; en hij kwam aan den
wagenburg, als het heir in slagorde uittoog, en men ten strijde riep.

<span id="an_17:21">17:21</span> En de Israelieten en Filistijnen
stelden slagorde tegen slagorde.

<span id="an_17:22">17:22</span> David nu liet de vaten van zich, onder
de hand van den bewaarder der vaten, en hij liep ter slagorde; en hij
kwam en vraagde zijn broederen naar hun welstand.

<span id="an_17:23">17:23</span> Toen hij met hen sprak, ziet, zo kwam
der kampvechter op; zijn naam was Goliath, de Filistijn van Gath, uit
het heir der Filistijnen, en hij sprak achtervolgens die woorden; en
David hoorde ze.

<span id="an_17:24">17:24</span> Doch alle mannen in Israel, als zij
dien man zagen, zo vluchtten zij voor zijn aangezicht, en zij vreesden
zeer.

<span id="an_17:25">17:25</span> En de mannen Israels zeiden: Hebt
gijlieden dien man wel gezien, die opgekomen is? Want hij is opgekomen,
om Israel te honen; en het zal geschieden, dat de koning dien man, die
hem slaat, met groten rijkdom verrijken zal, en hij zal hem zijn dochter
geven, en hij zal zijns vaders huis vrijmaken in Israel.

<span id="an_17:26">17:26</span> Toen zeide David tot de mannen, die bij
hem stonden, zeggende: Wat zal men dien man doen, die dezen Filistijn
slaat, en den smaad van Israel wendt? Want wie is deze onbesneden
Filistijn, dat hij de slagorden van den levenden God zou honen?

<span id="an_17:27">17:27</span> Wederom zeide hem het volk
achtervolgens dat woord, zeggende: Alzo zal men den man doen, die hem
slaat.

<span id="an_17:28">17:28</span> Als Eliab, zijn grootste broeder, hem
tot die mannen hoorde spreken, zo ontstak de toorn van Eliab tegen
David, en hij zeide: Waarom zijt gij nu afgekomen, en onder wien hebt
gij de weinige schapen in de woestijn gelaten? Ik ken uw vermetelheid,
en de boosheid uws harten wel; want gij zijt afgekomen, opdat gij den
strijd zaagt.

<span id="an_17:29">17:29</span> Toen zeide David: Wat heb ik nu gedaan?
Is er geen oorzaak?

<span id="an_17:30">17:30</span> En hij wendde zich af van dien naar een
anderen toe, en hij zeide achtervolgens dat woord; en het volk gaf hem
weder antwoord, achtervolgens de eerste woorden.

<span id="an_17:31">17:31</span> Toen die woorden gehoord werden, die
David gesproken had, en in de tegenwoordigheid van Saul verkondigd
werden, zo liet hij hem halen.

<span id="an_17:32">17:32</span> En David zeide tot Saul: Aan geen mens
ontvalle het hart, om zijnentwil. Uw knecht zal heengaan en hij zal met
dezen Filistijn strijden.

<span id="an_17:33">17:33</span> Maar Saul zeide tot David: Gij zult
niet kunnen heengaan tot dezen Filistijn, om met hem te strijden; want
gij zijt een jongeling, en hij is een krijgsman van zijn jeugd af.

<span id="an_17:34">17:34</span> Toen zeide David tot Saul: Uw knecht
weid de schapen zijns vaders, en er kwam een leeuw en een beer, en nam
een schaap van de kudde weg.

<span id="an_17:35">17:35</span> En ik ging uit hem na, en ik sloeg hem,
en redde het uit zijn mond; toen hij tegen mij opstond, zo vatte ik hem
bij zijn baard, en sloeg hem, en doodde hem.

<span id="an_17:36">17:36</span> Uw knecht heeft zo den leeuw als den
beer geslagen; alzo zal deze onbesneden Filistijn zijn, gelijk een van
die, omdat hij de slagorden van den levenden God gehoond heeft.

<span id="an_17:37">17:37</span> Verder zeide David: De HEERE, Die mij
van de hand des leeuws gered heeft, en uit de hand des beers, Die zal
mij redden uit de hand van dezen Filistijn. Toen zeide Saul tot David:
Ga heen, en de HEERE zij met u!

<span id="an_17:38">17:38</span> En Saul kleedde David met zijn
klederen, en zette een koperen helm op zijn hoofd, en kleedde hem met
een pantsier.

<span id="an_17:39">17:39</span> En David gordde zijn zwaard aan over
zijn klederen, en wilde gaan; want hij had het nooit verzocht. Toen
zeide David tot Saul: Ik kan in deze niet gaan, want ik heb het nooit
verzocht; en David legde ze van zich.

<span id="an_17:40">17:40</span> En hij nam zijn staf in zijn hand, en
hij koos zich vijf gladde stenen uit de beek, en legde ze in de
herderstas, die hij had, te weten in den zak, en zijn slinger was in
zijn hand; alzo naderde hij tot den Filistijn.

<span id="an_17:41">17:41</span> De Filistijn ging ook heen, gaande en
naderende tot David, en zijn schilddrager ging voor zijn aangezicht.

<span id="an_17:42">17:42</span> Toen de Filistijn opzag, en David zag,
zo verachtte hij hem; want hij was een jongeling, roodachtig, mitsgaders
schoon van aanzien.

<span id="an_17:43">17:43</span> De Filistijn nu zeide tot David: Ben ik
een hond, dat gij tot mij komt met stokken? En de Filistijn vloekte
David bij zijn goden.

<span id="an_17:44">17:44</span> Daarna zeide de Filistijn tot David:
Kom tot mij, zo zal ik uw vlees aan de vogelen des hemels geven, en aan
de dieren des velds.

<span id="an_17:45">17:45</span> David daarentegen zeide tot den
Filistijn: Gij komt tot mij met een zwaard, en met een spies, en met een
schild; maar ik kom tot u in den Naam van den HEERE der heirscharen, den
God der slagorden van Israel, Dien gij gehoond hebt.

<span id="an_17:46">17:46</span> Te dezen dage zal de HEERE u besluiten
in mijn hand, en ik zal u slaan, en ik zal uw hoofd van u wegnemen, en
ik zal de dode lichamen van der Filistijnen leger dezen dag aan de
vogelen des hemels, en aan de beesten des velds geven; en de ganse aarde
zal weten, dat Israel een God heeft.

<span id="an_17:47">17:47</span> En deze ganse vergadering zal weten,
dat de HEERE niet door het zwaard, noch door de spies verlost; want de
krijg is des HEEREN, Die zal ulieden in onze hand geven.

<span id="an_17:48">17:48</span> En het geschiedde, toen de Filistijn
zich opmaakte, en heenging, en David tegemoet naderde, zo haastte David,
en liep naar de slagorde toe, den Filistijn tegemoet.

<span id="an_17:49">17:49</span> En David stak zijn hand in de tas, en
hij nam een steen daaruit, en hij slingerde, en trof den Filistijn in
zijn voorhoofd; zodat de steen zonk in zijn voorhoofd, en hij viel op
zijn aangezicht ter aarde.

<span id="an_17:50">17:50</span> Alzo overweldigde David den Filistijn
met een slinger en met een steen; en hij versloeg den Filistijn, en
doodde hem; doch David had geen zwaard in de hand.

<span id="an_17:51">17:51</span> Daarom liep David, en stond op den
Filistijn, en nam zijn zwaard, en hij trok het uit zijn schede, en hij
doodde hem, en hij hieuw hem het hoofd daarmede af. Toen de Filistijnen
zagen, dat hun geweldigste dood was, zo vluchtten zij.

<span id="an_17:52">17:52</span> Toen maakten zich de mannen van Israel
en van Juda op, en juichten, en vervolgden de Filistijnen, tot daar men
komt aan de vallei, en tot aan de poorten van Ekron; en de verwonden der
Filistijnen vielen op den weg van Saaraim, en tot aan Gath, en tot aan
Ekron.

<span id="an_17:53">17:53</span> Daarna keerden de kinderen Israels om,
van het hittig najagen der Filistijnen, en zij beroofden hun legers.

<span id="an_17:54">17:54</span> Daarna nam David het hoofd van den
Filistijn, en bracht het naar Jeruzalem; maar zijn wapenen legde hij in
zijn tent.

<span id="an_17:55">17:55</span> Toen Saul David zag uitgaan den
Filistijn tegemoet, zeide hij tot Abner, den krijgsoverste: Wiens zoon
is deze jongeling, Abner? En Abner zeide: Zo waarachtig als uw ziel
leeft, o koning! ik weet het niet.

<span id="an_17:56">17:56</span> De koning nu zeide: Vraag gij het,
wiens zoon deze jongeling is.

<span id="an_17:57">17:57</span> Als David wederkeerde van het slaan des
Filistijns, zo nam hem Abner, en hij bracht hem voor het aangezicht van
Saul, en het hoofd van den Filistijn was in zijn hand.

<span id="an_17:58">17:58</span> En Saul zeide tot hem: Wiens zoon zijt
gij, jongeling? En David zeide: Ik ben een zoon van uw knecht Isai, den
Bethlehemiet.

<span id="an_18:1">18:1</span> Het geschiedde nu, als hij geeindigd had
tot Saul te spreken, dat de ziel van Jonathan verbonden werd aan de ziel
van David; en Jonathan beminde hem als zijn ziel.

<span id="an_18:2">18:2</span> En Saul nam hem te dien dage, en liet hem
niet werderkeren tot zijns vaders huis.

<span id="an_18:3">18:3</span> Jonathan nu en David maakten een verbond,
dewijl hij hem liefhad als zijn ziel.

<span id="an_18:4">18:4</span> En Jonathan deed zijn mantel af, dien hij
aan had, en gaf hem aan David, ook zijn klederen, ja, tot zijn zwaard
toe, en tot zijn boog toe, en tot zijn gordel toe.

<span id="an_18:5">18:5</span> En David toog uit, overal, waar Saul hem
zond; hij gedroeg zich voorzichtiglijk, en Saul zette hem over de
krijgslieden; en hij was aangenaam in de ogen des gansen volks, en ook
in de ogen der knechten van Saul.

<span id="an_18:6">18:6</span> Het geschiedde nu, toen zij kwamen, en
David wederkeerde van het slaan der Filistijnen, dat de vrouwen
uitgingen uit al de steden van Israel, met gezang en reien, den koning
Saul tegemoet, met trommelen, met vreugde en met muziekinstrumenten.

<span id="an_18:7">18:7</span> En de vrouwen, spelende, antwoordden
elkander en zeiden: Saul heeft zijn duizenden verslagen, maar David zijn
tienduizenden!

<span id="an_18:8">18:8</span> Toen ontstak Saul zeer, en dat woord was
kwaad in zijn ogen, en hij zeide: Zij hebben David tien duizend gegeven,
doch mij hebben zij maar duizend gegeven; en voorzeker zal het
koninkrijk nog voor hem zijn.

<span id="an_18:9">18:9</span> En Saul had het oog op David, van dien
dag af en voortaan.

<span id="an_18:10">18:10</span> En het geschiedde des anderen daags,
dat de boze geest Gods over Saul vaardig werd, en hij profeteerde midden
in het huis, en David speelde op snarenspel met zijn hand, als van dag
tot dag; Saul nu had een spies in zijn hand.

<span id="an_18:11">18:11</span> En Saul schoot de spies, en zeide: Ik
zal David aan den wand spitten; maar David wendde zich tweemaal van zijn
aangezicht af.

<span id="an_18:12">18:12</span> En Saul vreesde voor David, want de
HEERE was met hem, en Hij was van Saul geweken.

<span id="an_18:13">18:13</span> Daarom deed hem Saul van zich weg, en
hij zette hem zich tot een overste van duizend; en hij ging uit en hij
ging in voor het aangezicht des volks.

<span id="an_18:14">18:14</span> En David gedroeg zich voorzichtiglijk
op al zijn wegen; en de HEERE was met hem.

<span id="an_18:15">18:15</span> Toen nu Saul zag, dat hij zich zeer
voorzichtiglijk gedroeg, vreesde hij voor zijn aangezicht.

<span id="an_18:16">18:16</span> Doch gans Israel en Juda had David
lief; want hij ging uit en hij ging in voor hun aangezicht.

<span id="an_18:17">18:17</span> Derhalve zeide Saul tot David: Zie,
mijn grootste dochter Merab zal ik u tot een vrouw geven; alleenlijk,
wees mij een dapper zoon, en voer den krijg des HEEREN. Want Saul zeide:
Dat mijn hand niet tegen hem zij, maar dat de hand der Filistijnen tegen
hem zij.

<span id="an_18:18">18:18</span> Doch David zeide tot Saul: Wie ben ik,
en wat is mijn leven, en mijns vaders huisgezin in Israel, dat ik des
konings schoonzoon zou worden?

<span id="an_18:19">18:19</span> Het geschiedde nu ten tijde als men
Merab, de dochter van Saul, aan David geven zou, zo is zij aan Adriel,
den Meholathiet, ter vrouw gegeven.

<span id="an_18:20">18:20</span> Doch Michal, de dochter van Saul, had
David lief. Toen dat Saul te kennen werd gegeven, zo was die zaak recht
in zijn ogen.

<span id="an_18:21">18:21</span> En Saul zeide: Ik zal haar hem geven,
dat zij hem tot een valstrik zij, en dat de hand der Filistijnen tegen
hem zij. Daarom zeide Saul tot David: Met de andere zult gij heden mijn
schoonzoon worden.

<span id="an_18:22">18:22</span> En Saul gebood zijn knechten: Spreekt
met David in het heimelijke, zeggende: Zie, de koning heeft lust aan u,
en al zijn knechten hebben u lief; word dan nu des konings schoonzoon.

<span id="an_18:23">18:23</span> En de knechten van Saul spraken deze
woorden voor de oren van David. Toen zeide David: Is dat licht in
ulieder ogen, des konings schoonzoon te worden, daar ik een arm en
verachtzaam man ben?

<span id="an_18:24">18:24</span> En de knechten van Saul boodschapten
het hem, zeggende: Zulke woorden heeft David gesproken.

<span id="an_18:25">18:25</span> Toen zeide Saul: Aldus zult gijlieden
tot David zeggen: De koning heeft geen lust aan den bruidschat, maar aan
honderd voorhuiden der Filistijnen, opdat men zich wreke aan des konings
vijanden. Want Saul dacht David te vellen door de hand der Filistijnen.

<span id="an_18:26">18:26</span> Zijn knechten nu boodschapten David
deze woorden. En die zaak was recht in de ogen van David, dat hij des
konings schoonzoon zou worden; maar de dagen waren nog niet vervuld.

<span id="an_18:27">18:27</span> Toen maakte zich David op, en hij en
zijn mannen gingen heen, en zij sloegen onder de Filistijnen tweehonderd
mannen, en David bracht hun voorhuiden, en men leverde ze den koning
volkomenlijk, opdat hij schoonzoon des konings worden zou. Toen gaf Saul
hem zijn dochter Michal ter vrouw.

<span id="an_18:28">18:28</span> En Saul zag en merkte, dat de HEERE met
David was; en Michal, de dochter van Saul, had hem lief.

<span id="an_18:29">18:29</span> Toen vreesde zich Saul nog meer voor
David; en Saul was David een vijand al zijn dagen.

<span id="an_18:30">18:30</span> Als de vorsten der Filistijnen
uittogen, zo geschiedde het, als zij uittogen, dat David kloeker was,
dan al de knechten van Saul; zodat zijn naam zeer geacht was.

<span id="an_19:1">19:1</span> Derhalve sprak Saul tot zijn zoon
Jonathan en tot al zijn knechten, om David te doden. Doch Jonathan,
Sauls zoon, had groot welgevallen aan David.

<span id="an_19:2">19:2</span> En Jonathan verkondigde het David,
zeggende: Mijn vader Saul zoekt u te doden; nu dan, wacht u toch des
morgens, en blijf in het verborgene, en versteek u.

<span id="an_19:3">19:3</span> Doch ik zal uitgaan, en aan de hand mijns
vaders staan op het veld, waar gij zult zijn; en ik zal van u tot mijn
vader spreken, en zal zien wat het zij; dat zal ik u verkondigen.

<span id="an_19:4">19:4</span> Zo sprak dan Jonathan goed van David tot
zijn vader Saul; en hij zeide tot hem: De koning zondige niet tegen zijn
knecht David, omdat hij tegen u niet gezondigd heeft, en omdat zijn
daden voor u zeer goed zijn.

<span id="an_19:5">19:5</span> Want hij heeft zijn ziel in zijn hand
gezet, en hij heeft den Filistijn geslagen, en de HEERE heeft een groot
heil aan het ganse Israel gedaan; gij hebt het gezien, en gij zijt
verblijd geweest; waarom zoudt gij dan tegen onschuldig bloed zondigen,
David zonder oorzaak dodende?

<span id="an_19:6">19:6</span> Saul nu hoorde naar de stem van Jonathan;
en Saul zwoer: zo waarachtig als de HEERE leeft, hij zal niet gedood
worden!

<span id="an_19:7">19:7</span> En Jonathan riep David, en Jonathan gaf
hem al deze woorden te kennen; en Jonathan bracht David tot Saul, en hij
was voor zijn aangezicht als gisteren en eergisteren.

<span id="an_19:8">19:8</span> En er werd wederom krijg; en David toog
uit, en streed tegen de Filistijnen, en hij sloeg hen met een groten
slag, en zij vloden voor zijn aangezicht.

<span id="an_19:9">19:9</span> Doch de boze geest des HEEREN was over
Saul, en hij zat in zijn huis, en zijn spies was in zijn hand; en David
speelde op snarenspel met de hand;

<span id="an_19:10">19:10</span> Saul nu zocht met de spies David aan
den wand te spitten, doch hij ontweek van het aangezicht van Saul, die
met de spies in den wand sloeg. Toen vlood David, en ontkwam in
dienzelfden nacht.

<span id="an_19:11">19:11</span> Maar Saul zond boden heen tot Davids
huis, dat zij hem bewaarden, en dat zij hem des morgens doodden. Dit gaf
Michal, zijn huisvrouw, David te kennen, zeggende: Indien gij uw ziel
dezen nacht niet behoedt, zo zult gij morgen gedood worden.

<span id="an_19:12">19:12</span> En Michal liet David door een venster
neder, en hij ging heen, en vluchtte, en ontkwam.

<span id="an_19:13">19:13</span> En Michal nam een beeld, en zij legde
het in het bed, en zij legde een geitenvel aan zijn hoofdpeluw, en dekte
het met een kleed toe.

<span id="an_19:14">19:14</span> Saul nu zond boden, om David te halen.
Zij dan zeide: Hij is ziek.

<span id="an_19:15">19:15</span> Toen zond Saul boden, om David te
bezien, zeggende: Breng hem op het bed tot mij op, dat men hem dode.

<span id="an_19:16">19:16</span> Als de boden kwamen, zo ziet, er was
een beeld in het bed, en er was een geitenvel aan zijn hoofdpeluw.

<span id="an_19:17">19:17</span> Toen zeide Saul tot Michal: Waarom hebt
gij mij alzo bedrogen en hebt mijn vijand laten gaan, dat hij ontkomen
is? Michal nu zeide tot Saul: Hij zeide tot mij: Laat mij gaan, waarom
zou ik u doden?

<span id="an_19:18">19:18</span> Alzo vluchtte David en ontkwam, en hij
kwam tot Samuel te Rama, en hij gaf hem te kennen al wat Saul hem gedaan
had; en hij en Samuel gingen heen, en zij bleven te Najoth.

<span id="an_19:19">19:19</span> En men boodschapte Saul, zeggende: Zie,
David is te Najoth, bij Rama.

<span id="an_19:20">19:20</span> Toen zond Saul boden heen, om David te
halen; die zagen een vergadering van profeten, profeterende, en Samuel,
staande, over hen gesteld; en de Geest Gods was over Sauls boden, en die
profeteerden ook.

<span id="an_19:21">19:21</span> Toen men het Saul boodschapte, zo zond
hij andere boden, en die profeteerden ook; toen voer Saul voort en zond
de derde boden, en die profeteerden ook.

<span id="an_19:22">19:22</span> Daarna ging hij ook zelf naar Rama, en
hij kwam tot den groten waterput, die te Sechu was, en hij vraagde en
zeide: Waar is Samuel, en David? Toen werd hem gezegd: Zie, zij zijn te
Najoth bij Rama.

<span id="an_19:23">19:23</span> Toen ging hij derwaarts naar Najoth bij
Rama; en dezelfde Geest Gods was ook op hem, en hij, al voortgaande,
profeteerde, totdat hij te Najoth in Rama kwam.

<span id="an_19:24">19:24</span> En hij toog zelf ook zijn klederen uit,
en hij profeteerde zelf ook, voor het aangezicht van Samuel; en hij viel
bloot neder dienzelfden gansen dag, en den gansen nacht. Daarom zegt
men: Is Saul ook onder de profeten?

<span id="an_20:1">20:1</span> Toen vluchtte David van Najoth bij Rama,
en hij kwam, en zeide voor het aangezicht van Jonathan: Wat heb ik
gedaan, wat is mijn misdaad, en wat is mijn zonde voor het aangezicht
uws vaders, dat hij mijn ziel zoekt?

<span id="an_20:2">20:2</span> Hij daarentegen zeide tot hem: Dat zij
verre, gij zult niet sterven. Zie, mijn vader doet geen grote zaak, en
geen kleine zaak, die hij voor mijn oor niet openbaart; waarom zou dan
mijn vader deze zaak van mij verbergen? Dat is niet.

<span id="an_20:3">20:3</span> Toen zwoer David verder, en zeide: Uw
vader weet zeer wel, dat ik genade in uw ogen gevonden heb; daarom heeft
hij gezegd: Dat Jonathan dit niet wete, opdat hij zich niet bekommere;
en zekerlijk, zo waarachtig als de HEERE leeft, en uw ziel leeft, er is
maar als een schrede tussen mij en tussen den dood!

<span id="an_20:4">20:4</span> Jonathan nu zeide tot David: Wat uw ziel
zegt, dat zal ik u doen.

<span id="an_20:5">20:5</span> En David zeide tot Jonathan: Zie, morgen
is de nieuwe maan, dat ik zekerlijk met den koning zou aanzitten om te
eten; zo laat mij gaan, dat ik mij op het veld verberge tot aan den
derden avond.

<span id="an_20:6">20:6</span> Indien uw vader mij gewisselijk mist, zo
zult gij zeggen: David heeft van mij zeer begeerd, dat hij tot zijn stad
Bethlehem mocht lopen; want aldaar is een jaarlijks offer voor het ganse
geslacht.

<span id="an_20:7">20:7</span> Indien hij aldus zegt: Het is goed, zo
heeft uw knecht vrede; maar indien hij gans ontstoken is, zo weet, dat
het kwaad bij hem ten volle besloten is.

<span id="an_20:8">20:8</span> Doe dan barmhartigheid aan uw knecht,
want gij hebt uw knecht in een verbond des HEEREN met u gebracht; maar
is er een misdaad in mij, zo dood gij mij; waarom zoudt gij mij toch tot
uw vader brengen?

<span id="an_20:9">20:9</span> Toen zeide Jonathan: Dat zij verre van u!
Maar indien ik zekerlijk merkte, dat dit kwaad bij mijn vader ten volle
besloten ware, dat het u zou overkomen, zou ik dat u dan niet te kennen
geven?

<span id="an_20:10">20:10</span> David nu zeide tot Jonathan: Wie zal
het mij te kennen geven, indien uw vader u wat hards antwoordt?

<span id="an_20:11">20:11</span> Toen zeide Jonathan tot David: Kom,
laat ons toch uitgaan in het veld; en die beiden gingen uit in het veld.

<span id="an_20:12">20:12</span> En Jonathan zeide tot David: De HEERE,
de God Israels, indien ik mijn vader onderzocht zal hebben omtrent dezen
tijd, morgen of overmorgen, en zie, het is goed voor David, en ik dan
tot u niet zende, en voor uw oor openbare;

<span id="an_20:13">20:13</span> Alzo doe de HEERE aan Jonathan, en alzo
doe Hij daartoe! Als mijn vader het kwaad over u behaagt, zo zal ik het
voor uw oor ontdekken, en ik zal u trekken laten, dat gij in vrede
heengaat; en de HEERE zij met u, gelijk als Hij met mijn vader geweest
is.

<span id="an_20:14">20:14</span> En zult gij niet, indien ik dan nog
leve, ja, zult gij niet de weldadigheid des HEEREN aan mij doen, dat ik
niet sterve?

<span id="an_20:15">20:15</span> Ook zult gij uw weldadigheid niet
afsnijden van mijn huis tot in eeuwigheid; ook niet wanneer de HEERE een
iegelijk der vijanden van David van den aardbodem zal afgesneden hebben.

<span id="an_20:16">20:16</span> Alzo maakte Jonathan een verbond met
het huis van David, zeggende: Dat het de HEERE eise van de hand der
vijanden Davids!

<span id="an_20:17">20:17</span> En Jonathan voer voort, met David te
doen zweren, omdat hij hem liefhad; want hij had hem lief met de liefde
zijner ziel.

<span id="an_20:18">20:18</span> Daarna zeide Jonathan tot hem: Morgen
is de nieuwe maan; dan zal men u missen, want uw zitplaats zal ledig
gevonden worden.

<span id="an_20:19">20:19</span> En als gij de drie dagen zult
uitgebleven zijn, kom haastig af, en ga tot die plaats, waar gij u
verborgen hadt ten dage dezer handeling; en blijf bij den steen Ezel.

<span id="an_20:20">20:20</span> Zo zal ik drie pijlen ter zijde
schieten, als of ik naar een teken schoot.

<span id="an_20:21">20:21</span> En zie, ik zal den jongen zenden,
zeggende: Ga heen, zoek de pijlen, indien ik uitdrukkelijk tot den
jongen zeg: Zie, de pijlen zijn van u af en herwaarts, neem hem; en kom
gij, want er is vrede voor u, en er is geen ding, zo waarlijk de HEERE
leeft!

<span id="an_20:22">20:22</span> Maar indien ik tot den jongen alzo zeg:
Zie, de pijlen zijn van u af en verder; ga heen, want de HEERE heeft u
laten gaan.

<span id="an_20:23">20:23</span> En aangaande de zaak, waarvan ik en gij
gesproken hebben, zie, de HEERE zij tussen mij en tussen u, tot in
eeuwigheid!

<span id="an_20:24">20:24</span> David nu verborg zich in het veld; en
als het nieuwe maan was, zat de koning bij de spijze, om te eten.

<span id="an_20:25">20:25</span> Toen zich de koning gezet had op zijn
zitplaats, op dit maal gelijk de andere maal, aan de stede bij den wand,
zo stond Jonathan op, en Abner zat aan Sauls zijde, en Davids plaats
werd ledig gevonden.

<span id="an_20:26">20:26</span> En Saul sprak te dien dage niets, want
hij zeide: Hem is wat voorgevallen, dat hij niet rein is; voorzeker, hij
is niet rein.

<span id="an_20:27">20:27</span> Het geschiedde nu des anderen daags,
den tweeden der nieuwe maan, als Davids plaats ledig gevonden werd, zo
zeide Saul tot zijn zoon Jonathan: Waarom is de zoon van Isai noch
gisteren noch heden tot de spijze gekomen?

<span id="an_20:28">20:28</span> En Jonathan antwoordde Saul: David
begeerde van mij ernstelijk naar Bethlehem te mogen gaan.

<span id="an_20:29">20:29</span> En hij zeide: Laat mij toch gaan; want
ons geslacht heeft een offer in de stad, en mijn broeder heeft het mij
zelfs geboden; heb ik nu genade in uw ogen gevonden, laat mij toch
ontslagen zijn, dat ik mijn broeders zie; hierom is hij aan des konings
tafel niet gekomen.

<span id="an_20:30">20:30</span> Toen ontstak de toorn van Saul tegen
Jonathan, en hij zeide tot hem: Gij, zoon der verkeerde in
wederspannigheid, weet ik het niet, dat gij den zoon van Isai verkoren
hebt tot uw schande, en tot schande van de naaktheid uwer moeder?

<span id="an_20:31">20:31</span> Want al de dagen, die de zoon van Isai
op den aardbodem leven zal, zo zult gij noch uw koninkrijk bevestigd
worden; nu dan, schik heen, en haal hem tot mij, want hij is een kind
des doods.

<span id="an_20:32">20:32</span> Toen antwoordde Jonathan Saul, zijn
vader, en zeide tot hem: Waarom zal hij gedood worden? Wat heeft hij
gedaan?

<span id="an_20:33">20:33</span> Toen schoot Saul de spies op hem, om
hem te slaan. Alzo merkte Jonathan, dat dit ten volle bij zijn vader
besloten was, David te doden.

<span id="an_20:34">20:34</span> Daarom stond Jonathan van de tafel op
in hittigheid des toorns; en hij at op den tweeden dag der nieuwe maan
geen brood, want hij was bekommerd om David, omdat zijn vader hem
gesmaad had.

<span id="an_20:35">20:35</span> En het geschiedde des morgens, dat
Jonathan in het veld ging, op den tijd, die David bestemd was; en er was
een kleine jongen bij hem.

<span id="an_20:36">20:36</span> En hij zeide tot zijn jongen: Loop,
zoek nu de pijlen, die ik schieten zal. De jongen liep heen, en hij
schoot een pijl, dien hij deed over hem vliegen.

<span id="an_20:37">20:37</span> Toen de jongen tot aan de plaats des
pijls, dien Jonathan geschoten had, gekomen was, zo riep Jonathan den
jongen na, en zeide: Is niet de pijl van u af en verder?

<span id="an_20:38">20:38</span> Wederom riep Jonathan den jongen na:
Haast u, spoed u, sta niet stil! De jongen van Jonathan nu raapte den
pijl op, en hij kwam tot zijn heer.

<span id="an_20:39">20:39</span> Doch de jongen wist er niets van;
Jonathan en David alleen wisten van de zaak.

<span id="an_20:40">20:40</span> Toen gaf Jonathan zijn gereedschap aan
den jongen, dien hij had; en hij zeide tot hem: Ga heen, breng het in de
stad.

<span id="an_20:41">20:41</span> Als de jongen heenging, zo stond David
op van de zuidzijde, en hij viel op zijn aangezicht ter aarde, en hij
boog zich driemaal; en zij kusten elkander, en weenden met elkander,
totdat het David gans veel maakte.

<span id="an_20:42">20:42</span> Toen zeide Jonathan tot David: Ga in
vrede; hetgeen wij beiden in den Naam des HEEREN gezworen Hebben,
zeggende: De HEERE zij tussen mij en tussen u, en tussen mijn zaad en
tussen uw zaad, zij tot in eeuwigheid! \[ (I Samuel 20:43) Daarna stond
hij op, en ging heen; en Jonathan kwam in de stad. \]

<span id="an_21:1">21:1</span> Toen kwam David te Nob, tot den priester
Achimelech; en Achimelech kwam bevende David tegemoet, en hij zeide tot
hem: Waarom zijt gij alleen, en geen man met u?

<span id="an_21:2">21:2</span> En David zeide tot den priester
Achimelech: De koning heeft mij een zaak bevolen, en zeide tot mij: Laat
niemand iets van de zaak weten, om dewelke ik u gezonden heb, en die ik
u geboden heb; den jongelingen nu heb ik de plaats van zulk een te
kennen te kennen gegeven.

<span id="an_21:3">21:3</span> En nu wat is er onder uw hand? Geef mij
vijf broden in mijn hand, of wat er gevonden wordt.

<span id="an_21:4">21:4</span> En de priester antwoordde David, en
zeide: Er is geen gemeen brood onder mijn hand; maar er is heilig brood,
wanneer zich de jongelingen slechts van de vrouw onthouden hebben.

<span id="an_21:5">21:5</span> David nu antwoordde den priester, en
zeide tot hem: Ja trouwens, de vrouw is ons onthouden geweest gisteren
en eergisteren, toen ik uitging, en de vaten der jongelingen zijn
heilig; en het is enigerwijze gemeen brood, te meer dewijl heden ander
in de vaten zal geheiligd worden.

<span id="an_21:6">21:6</span> Toen gaf de priester hem dat heilige,
dewijl er geen brood was dan de toonbroden, die van voor het aangezicht
des HEEREN weggenomen waren, dat men er warm brood legde, ten dage als
dat weggenomen werd.

<span id="an_21:7">21:7</span> Daar was nu een man van de knechten van
Saul, te dienzelven dage opgehouden voor het aangezicht des HEEREN, en
zijn naam was Doeg, een Edomiet, de machtigste onder de herderen, die
Saul had.

<span id="an_21:8">21:8</span> En David zeide tot Achimelech: Is hier
onder uw hand geen spies of zwaard? Want ik heb noch mijn zwaard noch
ook mijn wapenen in mijn hand genomen, dewijl de zaak des konings
haastig was.

<span id="an_21:9">21:9</span> Toen zeide de priester: Het zwaard van
Goliath, den Filistijn, denwelken gij sloegt in het eikendal, zie, dat
is hier, gewonden in een kleed, achter den efod; indien gij u dat nemen
wilt, zo neem het, want hier is geen ander dan dit. David nu zeide: Er
is zijns gelijke niet; geef het mij.

<span id="an_21:10">21:10</span> En David maakte zich op, en vluchtte te
dien dage van het aangezicht van Saul; en hij kwam tot Achis, den koning
van Gath.

<span id="an_21:11">21:11</span> Doch de knechten van Achis zeiden tot
hem: Is deze niet David, de koning des lands? Zong men niet van dezen in
de reien, zeggende: Saul heeft zijn duizenden verslagen, maar David zijn
tienduizenden?

<span id="an_21:12">21:12</span> En David legde deze woorden in zijn
hart; en hij was zeer bevreesd voor het aangezicht van Achis, den koning
van Gath.

<span id="an_21:13">21:13</span> Daarom veranderde hij zijn gelaat voor
hun ogen, en hij maakte zichzelven gek onder hun handen; en hij
bekrabbelde de deuren der poort, en hij liet zijn zever in zijn baard
aflopen.

<span id="an_21:14">21:14</span> Toen zeide Achis tot zijn knechten:
Ziet, gij ziet, dat de man razende is, waarom hebt gij hem tot mij
gebracht?

<span id="an_21:15">21:15</span> Heb ik razenden gebrek, dat gij dezen
gebracht hebt, om voor mij te razen? Zal deze in mijn huis komen?

<span id="an_22:1">22:1</span> Toen ging David van daar, en ontkwam in
de spelonk van Adullam. En zijn broeders hoorden het, en het ganse huis
zijns vaders, en kwamen derwaarts tot hem af.

<span id="an_22:2">22:2</span> En tot hem vergaderde alle man, die
benauwd was, en alle man, die een schuldeiser had, en alle man, wiens
ziel bitterlijk bedroefd was, en hij werd tot overste over hen; zodat
bij hem waren omtrent vierhonderd mannen.

<span id="an_22:3">22:3</span> En David ging van daar naar Mizpa der
Moabieten; en hij zeide tot den koning der Moabieten: Laat toch mijn
vader en mijn moeder bij ulieden uitgaan, totdat ik weet, wat God mij
doen zal.

<span id="an_22:4">22:4</span> En hij bracht hen voor het aangezicht van
den koning der Moabieten; en zij bleven bij hem al de dagen, die David
in de vesting was.

<span id="an_22:5">22:5</span> Doch de profeet Gad zeide tot David:
Blijf in de vesting niet, ga heen, en ga in het land van Juda. Toen ging
David heen, en hij kwam in het woud Chereth.

<span id="an_22:6">22:6</span> En Saul hoorde, dat David bekend geworden
was, en de mannen, die bij hem waren. Saul nu zat op een heuvel onder
het geboomte te Rama, en hij had zijn spies in zijn hand, en al zijn
knechten stonden bij hem.

<span id="an_22:7">22:7</span> Toen zeide Saul tot zijn knechten, die
bij hem stonden: Hoort toch, gij, zonen van Jemini, zal ook de zoon van
Isai u altegader akkers en wijnbergen geven? Zal hij u allen tot
oversten van duizenden, en oversten van honderden stellen?

<span id="an_22:8">22:8</span> Dat gij u allen tegen mij verbonden hebt,
en niemand voor mijn oor openbaart, dat mijn zoon een verbond gemaakt
heeft met den zoon van Isai; en niemand is onder ulieden, dien het wee
doet van mijnentwege, en die het voor mijn oor openbaart; want mijn zoon
heeft mijn knecht tegen mij opgewekt, tot een lagenlegger, gelijk het te
dezen dage is.

<span id="an_22:9">22:9</span> Toen antwoordde Doeg, de Edomiet, die bij
de knechten van Saul stond, en zeide: Ik zag den zoon van Isai, komende
te Nob, tot Achimelech, den zoon van Ahitub;

<span id="an_22:10">22:10</span> Die den HEERE voor hem vraagde, en gaf
hem teerkost; hij gaf hem ook het zwaard van Goliath, den Filistijn.

<span id="an_22:11">22:11</span> Toen zond de koning heen, om den
priester Achimelech, den zoon van Ahitub, te roepen, en zijns vaders
ganse huis, de priesters, die te Nob waren; en zij kwamen allen tot den
koning.

<span id="an_22:12">22:12</span> En Saul zeide: Hoor nu, gij, zoon van
Ahitub! En hij zeide: Zie, hier ben ik, mijn heer!

<span id="an_22:13">22:13</span> Toen zeide Saul tot hem: Waarom hebt
gijlieden samen u tegen mij verbonden, gij en de zoon van Isai, mits dat
gij hem gegeven hebt brood en het zwaard, en God voor hem gevraagd, dat
hij zou opstaan tegen mij tot een lagenlegger, gelijk het te dezen dage
is?

<span id="an_22:14">22:14</span> En Achimelech antwoordde den koning en
zeide: Wie is toch onder al uw knechten getrouw als David, en des
konings schoonzoon, en voortgaande in uw gehoorzaamheid, en is eerlijk
in uw huis?

<span id="an_22:15">22:15</span> Heb ik heden begonnen God voor hem te
vragen? Dat zij verre van mij, de koning legge op zijn knecht geen ding,
noch op het ganse huis mijns vader; want uw knecht heeft van al deze
dingen niet geweten, klein noch groot.

<span id="an_22:16">22:16</span> Doch de koning zeide: Achimelech, gij
moet den dood sterven, gij en het ganse huis uws vaders.

<span id="an_22:17">22:17</span> En de koning zeide tot de trawanten,
die bij hem stonden: Wendt u, en doodt de priesters des HEEREN, omdat
hun hand ook met David is, en omdat zij geweten hebben, dat hij
vluchtte, en hebben het voor mijn oren niet geopenbaard. Doch de
knechten des konings wilden hun hand niet uitsteken, om op de priesters
des HEEREN aan te vallen.

<span id="an_22:18">22:18</span> Toen zeide de koning tot Doeg: Wend gij
u, en val aan op de priesters. Toen wendde zich Doeg, de Edomiet, en hij
viel aan op de priesters, en doodde te dien dage vijf en tachtig mannen,
die den linnen lijfrok droegen.

<span id="an_22:19">22:19</span> Hij sloeg ook Nob, de stad dezer
priesters, met de scherpte des zwaards, van den man tot de vrouw, van de
kinderen tot de zuigelingen, zelfs de ossen en ezels, en de schapen,
sloeg hij met de scherpte des zwaards.

<span id="an_22:20">22:20</span> Doch een der zonen van Achimelech, den
zoon van Ahitub, ontkwam, wiens naam was Abjathar; die vluchtte David
na.

<span id="an_22:21">22:21</span> En Abjathar boodschapte het David, dat
Saul de priesteren des HEEREN gedood had.

<span id="an_22:22">22:22</span> Toen zeide David tot Abjathar: Ik wist
wel te dien dage, toen Doeg, de Edomiet, daar was, dat hij het voorzeker
Saul zou te kennen geven; ik heb oorzaak gegeven tegen al de zielen van
uws vaders huis.

<span id="an_22:23">22:23</span> Blijf bij mij; vrees niet; want wie
mijn ziel zoeken zal, die zal uw ziel zoeken; maar gij zult met mij in
bewaring zijn.

<span id="an_23:1">23:1</span> En men boodschapte David, zeggende: Zie,
de Filistijnen strijden tegen Kehila, en zij beroven de schuren.

<span id="an_23:2">23:2</span> En David vraagde den HEERE, zeggende: Zal
ik heengaan en deze Filistijnen slaan? En de HEERE zeide tot David: Ga
heen, en gij zult de Filistijnen slaan en Kehila verlossen.

<span id="an_23:3">23:3</span> Doch de mannen Davids zeiden tot hem:
Zie, wij vrezen hier in Juda; hoeveel te meer, als wij naar Kehila tegen
der Filistijnen slagorden gaan zullen.

<span id="an_23:4">23:4</span> Toen vraagde David den HEERE nog verder;
en de HEERE antwoordde hem en zeide: Maak u op, trek af naar Kehila;
want Ik geef de Filistijnen in uw hand.

<span id="an_23:5">23:5</span> Alzo toog David en zijn mannen naar
Kehila, en hij streed tegen de Filistijnen, en dreef hun vee weg, en hij
sloeg onder hen een groten slag; alzo verloste David de inwoners van
Kehila.

<span id="an_23:6">23:6</span> En het geschiedde, toen Abjathar, de zoon
van Achimelech, tot David vluchtte naar Kehila, dat hij afkwam met den
efod in zijn hand.

<span id="an_23:7">23:7</span> Als aan Saul te kennen gegeven werd, dat
David te Kehila gekomen was, zo zeide Saul: God heeft hem in mijn hand
overgegeven, want hij is besloten, komende in een stad met poorten en
grendelen.

<span id="an_23:8">23:8</span> Toen liet Saul al het volk ten strijde
roepen, dat zij aftogen naar Kehila, om David en zijn mannen te
belegeren.

<span id="an_23:9">23:9</span> Als nu David verstond, dat Saul dit kwaad
tegen hem heimelijk voorhad, zeide hij tot den priester Abjathar: Breng
den efod herwaarts.

<span id="an_23:10">23:10</span> En David zeide: HEERE, God van Israel!
Uw knecht heeft zekerlijk gehoord, dat Saul zoekt naar Kehila te komen,
en de stad te verderven om mijnentwil.

<span id="an_23:11">23:11</span> Zullen mij ook de burgers van Kehila in
zijn hand overgeven? Zal Saul afkomen, gelijk als Uw knecht gehoord
heeft? O HEERE, God van Israel, geef het toch Uw knecht te kennen! De
HEERE nu zeide: Hij zal afkomen.

<span id="an_23:12">23:12</span> Daarna zeide David: Zouden de burgers
van Kehila mij en mijn mannen overgeven in de hand van Saul? En de HEERE
zeide: Zij zouden u overgeven.

<span id="an_23:13">23:13</span> Toen maakte zich David en zijn mannen
op, omtrent zeshonderd man, en zij gingen uit Kehila, en zij gingen
heen, waar zij konden gaan. Toen aan Saul geboodschapt werd, dat David
uit Kehila ontkomen was, zo hield hij op uit te trekken.

<span id="an_23:14">23:14</span> David nu bleef in de woestijn in de
vestingen, en hij bleef op den berg in de woestijn Zif; en Saul zocht
hem alle dagen, doch God gaf hem niet over in zijn hand.

<span id="an_23:15">23:15</span> Als David zag, dat Saul uitgetogen was,
om zijn ziel te zoeken, zo was David in de woestijn Zif in een woud.

<span id="an_23:16">23:16</span> Toen maakte zich Jonathan, de zoon van
Saul, op, en hij ging tot David in het woud; en hij versterkte zijn hand
in God.

<span id="an_23:17">23:17</span> En hij zeide tot hem: Vrees niet, want
de hand van Saul, mijn vader, zal u niet vinden, maar gij zult koning
worden over Israel, en ik zal de tweede bij u zijn; ook weet mijn vader
Saul zulks wel.

<span id="an_23:18">23:18</span> En die beiden maakten een verbond voor
het aangezicht des HEEREN; en David bleef in het woud, maar Jonathan
ging naar zijn huis.

<span id="an_23:19">23:19</span> Toen togen de Zifieten op tot Saul naar
Gibea, zeggende: Heeft zich niet David bij ons verborgen in de vestingen
in het woud, op den heuvel van Hachila, die aan de rechterhand der
wildernis is?

<span id="an_23:20">23:20</span> Nu dan, o koning, kom spoedig af naar
al de begeerte uwer ziel; en het komt ons toe hem over te geven in de
hand des konings.

<span id="an_23:21">23:21</span> Toen zeide Saul: Gezegend zijt
gijlieden den HEERE, dat gij u over mij ontfermd hebt!

<span id="an_23:22">23:22</span> Gaat toch heen, en bereidt de zaak nog
meer, dat gij weet en beziet zijn plaats, waar zijn gang is, wie hem
daar gezien heeft; want hij heeft tot mij gezegd, dat hij zeer
listiglijk pleegt te handelen.

<span id="an_23:23">23:23</span> Daarom ziet toe, en verneemt naar alle
schuilplaatsen, in dewelke hij schuilt; komt dan weder tot mij met vast
bescheid, zo zal ik met ulieden gaan; en het zal geschieden, zo hij in
het land is, zo zal ik hem naspeuren onder alle duizenden van Juda.

<span id="an_23:24">23:24</span> Toen maakten zij zich op, en zij gingen
naar Zif voor het aangezicht van Saul. David nu en zijn mannen waren in
de woestijn van Maon, in het vlakke veld, aan de rechterhand der
wildernis.

<span id="an_23:25">23:25</span> Saul en zijn mannen gingen ook om te
zoeken. Dat werd David geboodschapt, die van dien rotssteen afgegaan
was, en bleef in de woestijn van Maon. Toen Saul dat hoorde, jaagde hij
David na in de woestijn van Maon.

<span id="an_23:26">23:26</span> En Saul ging aan deze zijde des bergs,
en David en zijn mannen aan gene zijde des bergs. Het geschiedde nu, dat
zich David haastte, om te ontgaan van het aangezicht van Saul; en Saul
en zijn mannen omsingelden David en zijn mannen, om die te grijpen.

<span id="an_23:27">23:27</span> Doch daar kwam een bode tot Saul,
zeggende: Haast u, en kom, want de Filistijnen zijn in het land
gevallen.

<span id="an_23:28">23:28</span> Toen keerde zich Saul van David na te
jagen, en hij toog den Filistijnen tegemoet; daarom noemde men die
plaats Sela-Machlekoth.

<span id="an_23:29">23:29</span> 

<span id="an_24:1">24:1</span> En David toog van daar op, en hij bleef
in de vestingen van En-gedi.

<span id="an_24:2">24:2</span> En het geschiedde, nadat Saul
wedergekeerd was van achter de Filistijnen, zo gaf men hem te kennen,
zeggende: Zie, David is in de woestijn van En-gedi.

<span id="an_24:3">24:3</span> Toen nam Saul drie duizend uitgelezen
mannen uit gans Israel, en hij toog heen, om David en zijn mannen te
zoeken boven op de rotsstenen der steenbokken.

<span id="an_24:4">24:4</span> En hij kwam tot de schaapskooien aan den
weg, waar een spelonk was; en Saul ging daarin, om zijn voeten te
dekken. David nu en zijn mannen zaten aan de zijden der spelonken.

<span id="an_24:5">24:5</span> Toen zeiden de mannen van David tot hem:
Zie den dag, in welken de HEERE tot u zegt: Zie, Ik geef uw vijand in uw
hand, en gij zult hem doen, gelijk als het goed zal zijn in uw ogen. En
David stond op, en sneed stilletjes een slip van Sauls mantel.

<span id="an_24:6">24:6</span> Doch het geschiedde daarna, dat Davids
hart hem sloeg, omdat hij de slip van Saul afgesneden had.

<span id="an_24:7">24:7</span> En hij zeide tot zijn mannen: Dat late de
HEERE ver van mij zijn, dat ik die zaak doen zou aan mijn heer, den
gezalfde des HEEREN, dat ik mijn hand tegen hem uitsteken zou; want hij
is de gezalfde des HEEREN!

<span id="an_24:8">24:8</span> En David scheidde zijn mannen met
woorden, en liet hun niet toe, dat zij opstonden tegen Saul. En Saul
maakte zich op uit de spelonk, en ging op den weg.

<span id="an_24:9">24:9</span> Daarna maakte zich David ook op, en ging
uit de spelonk, en hij riep Saul achterna, zeggende: Mijn heer koning!
Toen zag Saul achter zich om, en David boog zich met het aangezicht ter
aarde en neigde zich.

<span id="an_24:10">24:10</span> En David zeide tot Saul: Waarom hoort
gij de woorden der mensen, zeggende: Zie, David zoekt uw kwaad?

<span id="an_24:11">24:11</span> Zie, te dezen dage hebben uw ogen
gezien, dat de HEERE u heden in mijn hand gegeven heeft in deze spelonk,
en men zeide, dat ik u doden zou; doch mijn hand verschoonde u, want ik
zeide: Ik zal mijn hand niet uitsteken tegen mijn heer, want hij is de
gezalfde des HEEREN.

<span id="an_24:12">24:12</span> Zie toch, mijn vader, ja, zie de slip
uws mantels in mijn hand; want als ik de slip uws mantels afgesneden
heb, zo heb ik u niet gedood; beken en zie, dat er in mijn hand geen
kwaad, noch overtreding is, en ik tegen u niet gezondigd heb; nochtans
jaagt gij mijn ziel, dat gij ze wegneemt.

<span id="an_24:13">24:13</span> De HEERE zal richten tussen mij en
tussen u, en de HEERE zal mij wreken aan u; maar mijn hand zal niet
tegen u zijn.

<span id="an_24:14">24:14</span> Gelijk als het spreekwoord der ouden
zegt: Van de goddelozen komt goddeloosheid voort; maar mijn hand zal
niet tegen u zijn.

<span id="an_24:15">24:15</span> Naar wien is de koning van Israel
uitgegaan? Wien jaagt gij na? Naar een doden hond, naar een enige vlo!

<span id="an_24:16">24:16</span> Doch de HEERE zal zijn tot Rechter, en
richten tussen mij en tussen u, en zien daarin, en twisten mijn twist,
en richten mij van uw hand.

<span id="an_24:17">24:17</span> En het geschiedde, toen David geeindigd
had al deze woorden tot Saul te spreken, zo zeide Saul: Is dit uw stem,
mijn zoon David? Toen hief Saul zijn stem op en weende.

<span id="an_24:18">24:18</span> En hij zeide tot David: Gij zijt
rechtvaardiger dan ik; want gij hebt mij goed vergolden, en ik heb u
kwaad vergolden.

<span id="an_24:19">24:19</span> En gij hebt mij heden aangewezen, dat
gij mij goed gedaan hebt; want de HEERE had mij in uw hand besloten, en
gij hebt mij niet gedood.

<span id="an_24:20">24:20</span> Zo wanneer iemand zijn vijand gevonden
heeft, zal hij hem op een goeden weg laten gaan? De HEERE nu vergelde u
het goede, voor dezen dag, dien gij mij heden gemaakt hebt.

<span id="an_24:21">24:21</span> En nu, zie, ik weet, dat gij voorzeker
koning worden zult, en dat het koninkrijk van Israel in uw hand bestaan
zal.

<span id="an_24:22">24:22</span> Zo zweer mij dan nu bij den HEERE, zo
gij mijn zaad na mij zult uitroeien, en mijn naam zult uitdelgen van
mijns vaders huis! \[ (I Samuel 24:23) Toen zwoer David aan Saul; en
Saul ging in zijn huis, maar David en zijn mannen gingen op in de
vesting. \]

<span id="an_25:1">25:1</span> En Samuel stierf; en gans Israel
vergaderde zich, en zij bedreven rouw over hem, en begroeven hem in zijn
huis te Rama. En David maakte zich op, en toog af naar de woestijn
Paran.

<span id="an_25:2">25:2</span> En er was een man te Maon, en zijn
bedrijf was te Karmel; en die man was zeer groot, en hij had drie
duizend schapen, en duizend geiten; en hij was in het scheren zijner
schapen te Karmel.

<span id="an_25:3">25:3</span> En de naam des mans was Nabal, en de naam
zijner huisvrouw was Abigail; en de vrouw was goed van verstand, en
schoon van gedaante; maar de man was hard en boos van daden, en hij was
een Kalebiet.

<span id="an_25:4">25:4</span> Als David hoorde in de woestijn, dat
Nabal zijn schapen schoor,

<span id="an_25:5">25:5</span> Zo zond David tien jongelingen; en David
zeide tot de jongelingen: Gaat op naar Karmel, en als gij tot Nabal
komt, zo zult gij hem in mijn naam naar den welstand vragen;

<span id="an_25:6">25:6</span> En zult alzo zeggen tot dien welvarende:
Vrede zij u, en uw huize zij vrede, en alles, wat gij hebt, zij vrede!

<span id="an_25:7">25:7</span> En nu, ik heb gehoord, dat gij scheerders
hebt; nu, de herders, die gij hebt, zijn bij ons geweest; wij hebben hun
geen smaadheid aangedaan, en zij hebben ook niets gemist al de dagen,
die zij te Karmel geweest zijn.

<span id="an_25:8">25:8</span> Vraag het uw jongelingen, en zij zullen
het u te kennen geven. Laat dan deze jongelingen genade vinden in uw
ogen, want wij zijn op een goeden dag gekomen; geef toch uw knechten, en
uw zoon David, hetgeen uw hand vinden zal.

<span id="an_25:9">25:9</span> Toen de jongelingen van David gekomen
waren, en in Davids naam naar al die woorden tot Nabal gesproken hadden,
zo hielden zij stil.

<span id="an_25:10">25:10</span> En Nabal antwoordde den knechten van
David, en zeide: Wie is David, en wie is de zoon van Isai? Er zijn heden
vele knechten, die zich afscheuren, elk van zijn heer.

<span id="an_25:11">25:11</span> Zou ik dan mijn brood, en mijn water,
en mijn geslacht vlees nemen, dat ik voor mijn scheerders geslacht heb,
en zou ik het den mannen geven, die ik niet weet, van waar zij zijn?

<span id="an_25:12">25:12</span> Toen keerden zich de jongelingen van
David naar hun weg; en zij keerden weder, en kwamen, en boodschapten hem
achtervolgens al deze woorden.

<span id="an_25:13">25:13</span> David dan zeide tot zijn mannen: Een
iegelijk gorde zijn zwaard aan. Toen gordde een iegelijk zijn zwaard
aan, en David gordde ook zijn zwaard aan; en zij togen op achter David,
omtrent vierhonderd man, en daar bleven er tweehonderd bij het
gereedschap.

<span id="an_25:14">25:14</span> Doch een jongeling uit de jongelingen
boodschapte het aan Abigail, de huisvrouw van Nabal, zeggende: Zie,
David heeft boden gezonden uit de woestijn, om onzen heer te zegenen;
maar hij is tegen hen uitgevaren.

<span id="an_25:15">25:15</span> Nochtans zijn zij ons zeer goede mannen
geweest; en wij hebben geen smaadheid geleden, en wij hebben niets
gemist al de dagen, die wij met hen verkeerd hebben, toen wij op het
veld waren.

<span id="an_25:16">25:16</span> Zij zijn een muur om ons geweest, zo
bij nacht als bij dag, al de dagen, die wij bij hen geweest zijn,
weidende de schapen.

<span id="an_25:17">25:17</span> Weet dan nu, en zie, wat gij doen zult;
want het kwaad is ten volle over onzen heer besloten, en over zijn ganse
huis; en hij is een zoon Belials, dat men hem niet mag aanspreken.

<span id="an_25:18">25:18</span> Toen haastte zich Abigail, en nam
tweehonderd broden, en twee lederzakken wijns, en vijf toebereide
schapen, en vijf maten geroost koren, en honderd stukken rozijnen, en
tweehonderd klompen vijgen, en legde die op ezelen.

<span id="an_25:19">25:19</span> En zij zeide tot haar jongelingen:
Trekt heen voor mijn aangezicht; ziet, ik kom achter ulieden; doch haar
man Nabal gaf zij het niet te kennen.

<span id="an_25:20">25:20</span> Het geschiedde nu, toen zij op den ezel
reed, en dat zij afkwam in het verborgene des bergs, en ziet, David en
zijn mannen kwamen af haar tegemoet, en zij ontmoette hen.

<span id="an_25:21">25:21</span> David nu had gezegd: Trouwens ik heb te
vergeefs bewaard al wat deze in de woestijn heeft, alzo dat er niets van
alles, wat hij heeft, gemist is; en hij heeft mij kwaad voor goed
vergolden.

<span id="an_25:22">25:22</span> Zo doe God aan de vijanden van David,
en zo doe Hij daartoe, indien ik van allen, die hij heeft, iets tot
morgen overlaat, dat mannelijk is!

<span id="an_25:23">25:23</span> Toen nu Abigail David zag, zo haastte
zij zich, en kwam van den ezel af, en zij viel voor het aangezicht van
David op haar aangezicht, en zij boog zich ter aarde.

<span id="an_25:24">25:24</span> En zij viel aan zijn voeten en zeide:
Och, mijn heer, mijn zij de misdaad, en laat toch uw dienstmaagd voor uw
oren spreken, en hoor de woorden uwer dienstmaagd.

<span id="an_25:25">25:25</span> Mijn heer stelle toch zijn hart niet
aan dezen Belials man, aan Nabal; want gelijk zijn naam is, alzo is hij;
zijn naam is Nabal, en dwaasheid is bij hem; en ik, uw dienstmaagd, heb
de jongelingen van mijn heer niet gezien, die gij gezonden hebt.

<span id="an_25:26">25:26</span> En nu, mijn heer! zo waarachtig als de
HEERE leeft, en uw ziel leeft, het is de HEERE, Die u verhinderd heeft
van te komen met bloedstorting, dat uw hand u zou verlossen; en nu, dat
als Nabal worden uw vijanden, en die tegen mijn heer kwaad zoeken!

<span id="an_25:27">25:27</span> En nu, dit is de zegen, dien uw
dienstmaagd mijn heer toegebracht heeft, dat hij gegeven worde den
jongelingen, die mijns heren voetstappen nawandelen.

<span id="an_25:28">25:28</span> Vergeef toch aan uw dienstmaagd de
overtreding, want de HEERE zal zekerlijk mijn heer een bestendig huis
maken, dewijl mijn heer de oorlogen des HEEREN oorloogt, en geen kwaad
bij u gevonden is van uw dagen af.

<span id="an_25:29">25:29</span> Wanneer een mens opstaan zal om u te
vervolgen, en om uw ziel te zoeken, zo zal de ziel mijns heren
ingebonden zijn in het bundeltje der levenden bij den HEERE, uw God;
maar de ziel uwer vijanden zal Hij slingeren uit het midden van de
holligheid des slingers.

<span id="an_25:30">25:30</span> En het zal geschieden, als de HEERE
mijn heer naar al het goede doen zal, dat Hij over u gesproken heeft, en
Hij u gebieden zal een voorganger te zijn over Israel;

<span id="an_25:31">25:31</span> Zo zal dit u, mijn heer, niet zijn tot
wankeling, noch aanstoot des harten, te weten, dat gij bloed zonder
oorzaak zoudt vergoten hebben, en dat mijn heer zichzelven zou verlost
hebben; en als de HEERE mijn heer weldoen zal, zo zult gij uwer
dienstmaagd gedenken.

<span id="an_25:32">25:32</span> Toen zeide David tot Abigail: Gezegend
zij de HEERE, de God Israels, Die u te dezen dage mij tegemoet gezonden
heeft!

<span id="an_25:33">25:33</span> En gezegend zij uw raad en gezegend
zijt gij, dat gij mij te dezen dage geweerd hebt, van te komen met
bloedstorting, dat mijn hand mij verlost zou hebben!

<span id="an_25:34">25:34</span> Want voorzeker, de HEERE, de God
Israels, leeft, Die mij verhinderd heeft, van u kwaad te doen, dat, ten
ware dat gij u gehaast hadt, en mij tegemoet gekomen waart, zo ware van
Nabal niemand, die mannelijk is, overgebleven tot het morgenlicht!

<span id="an_25:35">25:35</span> Toen nam David uit haar hand, wat zij
hem gebracht had; en hij zeide tot haar: Trek met vrede op naar uw huis;
zie, ik heb naar uw stem gehoord, en heb uw aangezicht aangenomen.

<span id="an_25:36">25:36</span> Toen nu Abigail tot Nabal kwam, ziet,
zo had hij een maaltijd in zijn huis, als eens konings maaltijd; en het
hart van Nabal was vrolijk op denzelven, en hij was zeer dronken; daarom
gaf zij hem niet een woord, klein noch groot, te kennen, tot aan het
morgenlicht.

<span id="an_25:37">25:37</span> Het geschiedde nu in den morgen, toen
de wijn van Nabal gegaan was, zo gaf hem zijn huisvrouw die woorden te
kennen. Toen bestierf zijn hart in het binnenste van hem, en hij werd
als een steen.

<span id="an_25:38">25:38</span> En het geschiedde omtrent na tien
dagen, zo sloeg de HEERE Nabal, dat hij stierf.

<span id="an_25:39">25:39</span> Toen David hoorde, dat Nabal dood was,
zo zeide hij: Gezegend zij de HEERE, Die den twist mijner smaadheid
getwist heeft van de hand van Nabal, en heeft zijn knecht onthouden van
het kwade, en dat de HEERE het kwaad van Nabal op zijn hoofd heeft doen
wederkeren! En David zond heen, en liet met Abigail spreken, dat hij ze
zich ter vrouwe nam.

<span id="an_25:40">25:40</span> Als nu de knechten van David tot
Abigail gekomen waren te Karmel, zo spraken zij tot haar, zeggende:
David heeft ons tot u gezonden, dat hij zich u ter vrouwe neme.

<span id="an_25:41">25:41</span> Toen stond zij op, en neigde zich met
het aangezicht ter aarde, en zij zeide: Ziet, uw dienstmaagd zij tot een
dienares, om de voeten der knechten mijns heren te wassen.

<span id="an_25:42">25:42</span> Abigail nu haastte, en maakte zich op,
en zij reed op een ezel, met haar vijf jonge maagden, die haar
voetstappen nawandelden; zij dan volgde de boden van David na, en zij
werd hem ter huisvrouw.

<span id="an_25:43">25:43</span> Ook nam David Ahinoam van Jizreel; alzo
waren ook die beiden hem tot vrouwen.

<span id="an_25:44">25:44</span> Want Saul had zijn dochter Michal, de
huisvrouw van David, gegeven aan Palti, den zoon van Lais, die van
Gallim was.

<span id="an_26:1">26:1</span> De Zifieten nu kwamen tot Saul te Gibea,
zeggende: Houdt zich David niet verborgen op den heuvel van Hachila,
voor aan de wildernis?

<span id="an_26:2">26:2</span> Toen maakte zich Saul op, en toog af naar
de woestijn Zif, en met hem drie duizend man, uitgelezenen van Israel,
om David te zoeken in de woestijn Zif.

<span id="an_26:3">26:3</span> En Saul legerde zich op den heuvel van
Hachila, die voor aan de wildernis is aan den weg, maar David bleef in
de woestijn, en zag, dat Saul achter hem kwam naar de woestijn.

<span id="an_26:4">26:4</span> Want David had verspieders gezonden, en
hij vernam, dat Saul voorzeker kwam.

<span id="an_26:5">26:5</span> En David maakte zich op, en kwam aan de
plaats, waar Saul zich gelegerd had, en David bezag de plaats, waar Saul
lag, met Abner, den zoon van Ner, zijn krijgsoverste. En Saul lag in den
wagenburg, en het volk was rondom hem gelegerd.

<span id="an_26:6">26:6</span> Toen antwoordde David, en sprak tot
Achimelech, den Hethiet, en tot Abisai, den zoon van Zeruja, den broeder
van Joab, zeggende: Wie zal met mij tot Saul in het leger afgaan? Toen
zeide Abisai: Ik zal met u afgaan.

<span id="an_26:7">26:7</span> Alzo kwamen David en Abisai tot het volk
des nachts; en ziet, Saul lag te slapen in den wagenburg, en zijn spies
stak in de aarde aan zijn hoofdeinde, en Abner, en het volk lag rondom
hem.

<span id="an_26:8">26:8</span> Toen zeide Abisai tot David: God heeft
heden uw vijand in uw hand besloten; laat mij toch hem nu met de spies
op eenmaal ter aarde slaan, en ik zal het hem niet ten tweeden male
doen.

<span id="an_26:9">26:9</span> David daarentegen zeide tot Abisai:
Verderf hem niet; want wie heeft zijn hand aan den gezalfde des HEEREN
gelegd, en is onschuldig gebleven?

<span id="an_26:10">26:10</span> Verder zeide David: Zo waarachtig als
de HEERE leeft, de HEERE zal hem slaan, of zijn dag zal komen, dat hij
zal sterven, of hij zal in een strijd trekken, dat hij omkome.

<span id="an_26:11">26:11</span> De HEERE late het verre van mij zijn,
dat ik mijn hand legge aan den gezalfde des HEEREN! zo neem toch nu de
spies, die aan zijn hoofdeinde is, en de waterfles, en laat ons gaan.

<span id="an_26:12">26:12</span> Zo nam David de spies en de waterfles
van Sauls hoofdeinde, en zij gingen heen; en er was niemand, die het
zag, en niemand, die het merkte, ook niemand, die ontwaakte; want zij
sliepen allen; want er was een diepe slaap des HEEREN op hen gevallen.

<span id="an_26:13">26:13</span> Toen David over aan gene zijde gekomen
was, zo stond hij op de hoogte des bergs van verre, dat er een grote
plaats tussen hen was.

<span id="an_26:14">26:14</span> En David riep tot het volk, en tot
Abner, den zoon van Ner, zeggende: Zult gij niet antwoorden, Abner? Toen
antwoordde Abner en zeide: Wie zijt gij, die tot den koning roept?

<span id="an_26:15">26:15</span> Toen zeide David tot Abner: Zijt gij
niet een man, en wie is u gelijk in Israel? Waarom dan hebt gij over uw
heer, den koning, geen wacht gehouden? Want daar is een van het volk
gekomen, om den koning, uw heer, te verderven.

<span id="an_26:16">26:16</span> Deze zaak, die gij gedaan hebt, is niet
goed; zo waarachtig als de HEERE leeft, gijlieden zijt kinderen des
doods, die over uw heer, den gezalfde des HEEREN, geen wacht gehouden
hebt! En nu, zie, waar de spies des konings is, en de waterfles, die aan
zijn hoofdeinde was.

<span id="an_26:17">26:17</span> Saul nu kende de stem van David, en
zeide: Is dit uw stem, mijn zoon David? David zeide: Het is mijn stem,
mijn heer koning!

<span id="an_26:18">26:18</span> Hij zeide verder: Waarom vervolgt mijn
heer zijn knecht alzo achterna, want wat heb ik gedaan, en wat kwaad is
er in mijn hand?

<span id="an_26:19">26:19</span> En nu, mijn heer de koning hore toch
naar de woorden zijns knechts. Indien de HEERE u tegen mij aanport, laat
Hem het spijsoffer rieken; maar indien het mensenkinderen zijn, zo zijn
zij vervloekt voor het aangezicht des HEEREN, dewijl zij mij heden
verstoten, dat ik niet mag vastgehecht blijven in het erfdeel des
HEEREN, zeggende: Ga heen, dien andere goden.

<span id="an_26:20">26:20</span> En nu, mijn bloed valle niet op de
aarde van voor het aangezicht des HEEREN; want de koning van Israel is
uitgegaan om een enige vlo te zoeken, gelijk als men een veldhoen op de
bergen najaagt.

<span id="an_26:21">26:21</span> Toen zeide Saul: Ik heb gezondigd; keer
weder, mijn zoon David, want ik zal u geen kwaad meer doen, voor dat
mijn ziel dezen dag dierbaar in uw ogen geweest is; zie, ik heb
dwaselijk gedaan, en ik heb zeer grotelijks gedwaald.

<span id="an_26:22">26:22</span> Toen antwoordde David, en zeide: Zie,
de spies des konings; zo laat een van de jongelingen overkomen, en halen
ze.

<span id="an_26:23">26:23</span> De HEERE dan vergelde aan een iegelijk
zijn gerechtigheid en zijn getrouwheid; want de HEERE had u heden in
mijn hand gegeven; maar ik heb mijn hand niet willen uitsteken, aan den
gezalfde des HEEREN.

<span id="an_26:24">26:24</span> En zie, gelijk als te dezen dage uw
ziel in mijn ogen is groot geacht geweest, alzo zij mijn ziel in de ogen
des HEEREN groot geacht, en Hij verlosse mij uit allen nood.

<span id="an_26:25">26:25</span> Toen zeide Saul tot David: Gezegend
zijt gij, mijn zoon David; gij zult het ja gewisselijk doen, en gij zult
ook gewisselijk de overhand hebben. Toen ging David op zijn weg, en Saul
keerde weder naar zijn plaats.

<span id="an_27:1">27:1</span> David nu zeide in zijn hart: Nu zal ik
een der dagen door Sauls hand omkomen; mij is niet beter, dan dat ik
haastelijk ontkome in het land der Filistijnen, opdat Saul van mij de
hoop verlieze, om mij meer te zoeken in de ganse landpale van Israel; zo
zal ik ontkomen uit zijn hand.

<span id="an_27:2">27:2</span> Toen maakte zich David op, en hij ging
door, hij en de zeshonderd mannen, die bij hem waren, tot Achis, den
zoon van Maoch, den koning van Gath.

<span id="an_27:3">27:3</span> En David bleef bij Achis te Gath, hij en
zijn mannen, een iegelijk met zijn huis; David met zijn beide vrouwen,
Ahinoam, en Jizreelietische, en Abigail, de huisvrouw van Nabal, de
Karmelietische.

<span id="an_27:4">27:4</span> Toen aan Saul geboodschapt werd, dat
David gevlucht was naar Gath, zo voer hij niet meer voort hem te zoeken.

<span id="an_27:5">27:5</span> En David zeide tot Achis: Indien ik nu
genade in uw ogen gevonden heb, men geve mij een plaats in een van de
steden des lands, dat ik daar wone; want waarom zou uw knecht in de
koninklijke stad bij u wonen?

<span id="an_27:6">27:6</span> Toen gaf Achis te dien dage Ziklag;
daarom is Ziklag van de koningen van Juda geweest tot op dezen dag.

<span id="an_27:7">27:7</span> Het getal nu der dagen, die David in het
land der Filistijnen woonde, was een jaar en vier maanden.

<span id="an_27:8">27:8</span> David nu toog op met zijn mannen, en zij
overvielen de Gesurieten, en de Girzieten, en de Amalekieten (want deze
zijn vanouds geweest de inwoners des lands), dat gij gaat naar Sur, en
tot aan Egypteland.

<span id="an_27:9">27:9</span> En David sloeg dat land, en liet noch man
noch vrouw leven; ook nam hij de schapen en runderen, en de ezelen, en
kemels, en klederen, en keerde weder en kwam tot Achis.

<span id="an_27:10">27:10</span> Als Achis zeide: Waar zijt gijlieden
heden ingevallen? zo zeide David: Tegen het zuiden van Juda, en tegen
het zuiden der Jerahmeelieten, en tegen het zuiden der Kenieten.

<span id="an_27:11">27:11</span> En David liet noch man noch vrouw
leven, om te Gath te brengen, zeggende: Dat zij misschien van ons niet
boodschappen, zeggende: Alzo heeft David gedaan! En alzo was zijn wijze
al de dagen, die hij in der Filistijnen land gewoond heeft.

<span id="an_27:12">27:12</span> En Achis geloofde David, zeggende: Hij
heeft zich ten enenmaal stinkende gemaakt bij zijn volk, in Israel;
daarom zal hij eeuwiglijk mij tot een knecht zijn.

<span id="an_28:1">28:1</span> En het geschiedde in die dagen, als de
Filistijnen hun legers vergaderden tot den strijd, om tegen Israel te
strijden, zo zeide Achis tot David: Gij zult zekerlijk weten, dat gij
met mij in het leger zult uittrekken, gij en uw mannen.

<span id="an_28:2">28:2</span> Toen zeide David tot Achis: Aldus zult
gij weten, wat uw knecht doen zal. En Achis zeide tot David: Daarom zal
ik u ten bewaarder mijns hoofds zetten, te allen dage.

<span id="an_28:3">28:3</span> Samuel nu was gestorven, en gans Israel
had rouw over hem bedreven; en zij hadden hem begraven te Rama, te weten
in zijn stad. En Saul had uit het land weggedaan de waarzeggers en
duivelskunstenaars.

<span id="an_28:4">28:4</span> En de Filistijnen kwamen en vergaderden
zich, en zij legerden zich te Sunem; en Saul vergaderde gans Israel, en
zij legerden zich op Gilboa.

<span id="an_28:5">28:5</span> Toen Saul het leger der Filistijnen zag,
zo vreesde hij, en zijn hart beefde zeer.

<span id="an_28:6">28:6</span> En Saul vraagde den HEERE; maar de HEERE
antwoordde hem niet; noch door dromen, noch door de urim, noch door de
profeten.

<span id="an_28:7">28:7</span> Toen zeide Saul tot zijn knechten: Zoekt
mij een vrouw, die een waarzeggenden geest heeft, dat ik tot haar ga, en
door haar onderzoeke. Zijn knechten nu zeiden tot hem: Zie, te Endor is
een vrouw, die een waarzeggenden geest heeft.

<span id="an_28:8">28:8</span> En Saul verstelde zich, en trok andere
klederen aan, en ging heen, en twee mannen met hem, en zij kwamen des
nachts tot de vrouw, en hij zeide: Voorzeg mij toch door den
waarzeggenden geest, en doe mij opkomen, dien ik tot u zeggen zal.

<span id="an_28:9">28:9</span> Toen zeide de vrouw tot hem: Zie, gij
weet, wat Saul gedaan heeft, hoe hij de waarzegsters en de
duivelskunstenaars uit dit land heeft uitgeroeid; waarom stelt gij dan
mijn ziel een strik, om mij te doden?

<span id="an_28:10">28:10</span> Saul nu zwoer haar bij den HEERE,
zeggende: Zo waarachtig als de HEERE leeft, indien u een straf om deze
zaak zal overkomen!

<span id="an_28:11">28:11</span> Toen zeide de vrouw: Wien zal ik u doen
opkomen? En hij zeide: Doe mij Samuel opkomen.

<span id="an_28:12">28:12</span> Toen nu de vrouw Samuel zag, zo riep
zij met luider stem, en de vrouw sprak tot Saul, zeggende: Waarom hebt
gij mij bedrogen? Want gij zijt Saul.

<span id="an_28:13">28:13</span> En de koning zeide tot haar: Vrees
niet; maar wat ziet gij? Toen zeide de vrouw tot Saul: Ik zie goden, uit
de aarde opkomende.

<span id="an_28:14">28:14</span> Hij dan zeide tot haar: Hoe is zijn
gedaante? En zij zeide: Er komt een oud man op, en hij is met een mantel
bekleed. Toen Saul vernam, dat het Samuel was, zo neigde hij zich met
het aangezicht ter aarde, en hij boog zich.

<span id="an_28:15">28:15</span> En Samuel zeide tot Saul: Waarom hebt
gij mij onrustig gemaakt, mij doende opkomen? Toen zeide Saul: Ik ben
zeer beangstigd, want de Filistijnen krijgen tegen mij, en God is van
mij geweken, en antwoordt mij niet meer, noch door den dienst der
profeten, noch door dromen; daarom heb ik u geroepen, dat gij mij te
kennen geeft, wat ik doen zal.

<span id="an_28:16">28:16</span> Toen zeide Samuel: Waarom vraagt gij
mij toch, dewijl de HEERE van u geweken en uw vijand geworden is?

<span id="an_28:17">28:17</span> Want de HEERE heeft voor Zich gedaan,
gelijk als Hij door mijn dienst gesproken heeft; en heeft het koninkrijk
van uw hand gescheurd, en Hij heeft dat gegeven aan uw naaste, aan
David.

<span id="an_28:18">28:18</span> Gelijk als gij naar de stem des HEEREN
niet gehoord hebt, en de hittigheid Zijns toorns niet uitgericht hebt
tegen Amalek; daarom heeft de HEERE u deze zaak gedaan te dezen dage.

<span id="an_28:19">28:19</span> En de HEERE zal ook Israel met u in de
hand der Filistijnen geven, en morgen zult gij en uw zonen bij mij zijn;
ook zal de HEERE het leger van Israel in de hand der Filistijnen geven.

<span id="an_28:20">28:20</span> Toen viel Saul haastelijk ter aarde, zo
lang als hij was, en hij vreesde zeer vanwege de woorden van Samuel; ook
was er geen kracht in hem; want hij had den gehelen dag en den gehelen
nacht geen brood gegeten.

<span id="an_28:21">28:21</span> De vrouw nu kwam tot Saul, en zag, dat
hij zeer verbaasd was; en zij zeide tot hem: Zie, uw dienstmaagd heeft
naar uw stem gehoord, en ik heb mijn ziel in mijn hand gesteld, en ik
heb uw woorden gehoord, die gij tot mij gesproken hebt.

<span id="an_28:22">28:22</span> Zo hoor toch gij nu ook naar de stem
uwer dienstmaagd, en laat mij een bete broods voor u zetten, en eet; zo
zal er kracht in u zijn, dat gij over weg gaat.

<span id="an_28:23">28:23</span> Doch hij weigerde het, en zeide: Ik zal
niet eten. Maar zijn knechten, en ook de vrouw, hielden bij hem aan.
Toen hoorde hij naar hun stem, en hij stond op van de aarde, en zette
zich op het bed.

<span id="an_28:24">28:24</span> En de vrouw had een gemest kalf in het
huis; en zij haastte zich en slachtte het; en zij nam meel, en kneedde
het, en bakte daar ongezuurde van.

<span id="an_28:25">28:25</span> En zij bracht ze voor Saul en voor zijn
knechten, en zij aten; daarna stonden zij op, en gingen weg in
dienzelfden nacht.

<span id="an_29:1">29:1</span> De Filistijnen nu hadden al hun legers
vergaderd te Afek; en de Israelieten legerden zich bij de fontein, die
bij Jizreel is.

<span id="an_29:2">29:2</span> En de vorsten der Filistijnen togen
daarheen met honderden, en met duizenden; doch David met zijn mannen
togen met Achis in den achtertocht.

<span id="an_29:3">29:3</span> Toen zeiden de oversten der Filistijnen:
Wat zullen deze Hebreen? Zo zeide Achis tot de oversten der Filistijnen:
Is deze niet David, de knecht van Saul, den koning van Israel, die deze
dagen of deze jaren bij mij geweest is? En ik heb in hem niets gevonden
van dien dag af, dat hij afgevallen is tot dezen dag toe.

<span id="an_29:4">29:4</span> Doch de oversten der Filistijnen werden
zeer toornig op hem, en de oversten der Filistijnen zeiden tot hem: Doe
den man wederkeren, dat hij tot zijn plaats wederkere, waar gij hem
besteld hebt, en dat hij niet met ons aftrekke in den strijd, opdat hij
ons niet tot een tegenpartijder worde in den strijd; want waarmede zou
deze zich bij zijn heer aangenaam maken? Is het niet met de hoofden
dezer mannen?

<span id="an_29:5">29:5</span> Is dit niet die David, van denwelken zij
in den rei elkander antwoordden, zeggende: Saul heeft zijn duizenden
geslagen, maar David zijn tienduizenden?

<span id="an_29:6">29:6</span> Toen riep Achis David, en zeide tot hem:
Het is zo waarachtig als de HEERE leeft, dat gij oprecht zijt, en uw
uitgang en uw ingang met mij in het leger is goed in mijn ogen; want ik
heb geen kwaad bij u gevonden, van dien dag af, dat gij tot mij zijt
gekomen, tot dezen dag toe; maar gij zijt niet aangenaam in de ogen der
vorsten.

<span id="an_29:7">29:7</span> Zo keer nu om, en ga in vrede, opdat gij
geen kwaad doet in de ogen van de vorsten der Filistijnen.

<span id="an_29:8">29:8</span> Toen zeide David tot Achis: Maar wat heb
ik gedaan? Of wat hebt gij in uw knecht gevonden, van dien dag af, dat
ik voor uw aangezicht geweest ben, tot dezen dag toe, dat ik niet zal
gaan en strijden tegen de vijanden van mijn heer, den koning?

<span id="an_29:9">29:9</span> Achis nu antwoordde en zeide tot David:
Ik weet het; voorwaar, gij zijt aangenaam in mijn ogen, als een engel
Gods; maar de oversten der Filistijnen hebben gezegd: Laat hem met ons
in dezen strijd niet optrekken.

<span id="an_29:10">29:10</span> Nu dan, maak u morgen vroeg op met de
knechten uws heren, die met u gekomen zijn; en als gijlieden u morgen
vroeg zult opgemaakt hebben, en het ulieden licht geworden is, zo gaat
heen.

<span id="an_29:11">29:11</span> Toen maakte zich David vroeg op, hij en
zijn mannen, dat zij des morgens weggingen, om weder te keren in het
land der Filistijnen; de Filistijnen daarentegen togen op naar Jizreel.

<span id="an_30:1">30:1</span> Het geschiedde nu, als David en zijn
mannen den derden dag te Ziklag kwamen, dat de Amalekieten in het zuiden
en te Ziklag ingevallen waren, en Ziklag geslagen, en dezelve met vuur
verbrand hadden;

<span id="an_30:2">30:2</span> En dat zij de vrouwen, die daarin waren,
gevankelijk weggevoerd hadden; doch zij hadden niemand doodgeslagen, van
den kleinste tot den grootste, maar hadden ze weggevoerd en waren huns
weegs gegaan.

<span id="an_30:3">30:3</span> En David en zijn mannen kwamen aan de
stad, en ziet, zij was met vuur verbrand; en hun vrouwen, en hun zonen
en hun dochteren waren gevankelijk weggevoerd.

<span id="an_30:4">30:4</span> Toen hief David en het volk, dat bij hem
was, hun stem op, en weenden, tot dat er geen kracht meer in hen was om
te wenen.

<span id="an_30:5">30:5</span> Davids beide vrouwen waren ook
gevankelijk weggevoerd, Ahinoam, de Jizreelietische, en Abigail, de
huisvrouw van Nabal, den Karmeliet.

<span id="an_30:6">30:6</span> En David werd zeer bang, want het volk
sprak van hem te stenigen; want de zielen van het ganse volk waren
verbitterd, een iegelijk over zijn zonen en over zijn dochteren; doch
David sterkte zich in den HEERE, zijn God.

<span id="an_30:7">30:7</span> En David zeide tot den priester Abjathar,
den zoon van Achimelech: Breng mij toch den efod hier. En Abjathar
bracht den efod tot David.

<span id="an_30:8">30:8</span> Toen vraagde David den HEERE, zeggende:
Zal ik deze bende achternajagen? Zal ik ze achterhalen? En Hij zeide tot
hem: Jaag na, want gij zult gewisselijk achterhalen, en gij zult
gewisselijk verlossen.

<span id="an_30:9">30:9</span> David dan ging heen, hij en de zes
honderd mannen, die bij hem waren; en als zij kwamen aan de beek Besor,
zo bleven de overigen staan.

<span id="an_30:10">30:10</span> En David vervolgde hen, hij en die
vierhonderd mannen; en tweehonderd mannen bleven staan, die zo moede
waren, dat zij over de beek Besor niet konden gaan.

<span id="an_30:11">30:11</span> En zij vonden een Egyptischen man op
het veld, en zij brachten hem tot David; en zij gaven hem brood, en hij
at, en zij gaven hem water te drinken.

<span id="an_30:12">30:12</span> Zij gaven hem ook een stuk van een
klomp vijgen, en twee stukken rozijnen; en hij at, en zijn geest kwam
weder in hem; want hij had in drie dagen en drie nachten geen brood
gegeten, noch water gedronken.

<span id="an_30:13">30:13</span> Daarna zeide David tot hem: Wiens zijt
gij? En van waar zijt gij? Toen zeide de Egyptische jongen: Ik ben de
knecht van een Amalekietischen man, en mijn heer heeft mij verlaten,
omdat ik voor drie dagen krank geworden ben.

<span id="an_30:14">30:14</span> Wij waren ingevallen tegen het zuiden
van de Cherethieten, en op hetgeen van Juda is, en tegen het zuiden van
Kaleb; en wij hebben Ziklag met vuur verbrand.

<span id="an_30:15">30:15</span> Toen zeide David tot hem: Zoudt gij mij
wel henen afleiden tot deze bende? Hij dan zeide: Zweer mij bij God, dat
gij mij niet zult doden, en dat gij mij niet zult overleveren in de hand
mijns heren! Zo zal ik u tot deze bende afleiden.

<span id="an_30:16">30:16</span> En hij leidde hem af, en ziet, zij
lagen verstrooid over de ganse aarde, etende, en drinkende, en dansende,
om al den groten buit, dien zij genomen hadden uit het land der
Filistijnen, en uit het land van Juda.

<span id="an_30:17">30:17</span> En David sloeg hen van de schemering
tot aan den avond van hunlieder anderen dag; en er ontkwam niet een man
van hen, behalve vierhonderd jonge mannen, die op kemelen reden en
vloden.

<span id="an_30:18">30:18</span> Alzo redde David al wat de Amalekieten
genomen hadden; ook redde David zijn twee vrouwen.

<span id="an_30:19">30:19</span> En onder hen werd niet gemist van den
kleinste tot aan den grootste, en tot aan de zonen en dochteren; en van
den buit, ook tot alles, wat zij van hen genomen hadden; David bracht
het altemaal weder.

<span id="an_30:20">30:20</span> David nam ook al de schapen en de
runderen; zij dreven ze voor datzelve vee heen, en zeiden: Dit is Davids
buit.

<span id="an_30:21">30:21</span> Als David tot de tweehonderd mannen
kwam, die zo moede waren geweest, dat zij David niet hadden kunnen
navolgen, en die zij aan de beek Besor hadden laten blijven, die gingen
David tegemoet, en het volk, dat bij hem was, tegemoet; en David trad
tot het volk, en hij vraagde hen naar den welstand.

<span id="an_30:22">30:22</span> Toen antwoordde een ieder boos en
Belials man onder de mannen, die met David getogen waren, en zij zeiden:
Omdat zij met ons niet getogen zijn, zullen wij hun van den buit, dien
wij gered hebben, niet geven, maar aan een iegelijk zijn vrouw en zijn
kinderen; laat hen die heenleiden, en weggaan.

<span id="an_30:23">30:23</span> Maar David zeide: Alzo zult gij niet
doen, mijn broeders, met hetgeen ons de HEERE gegeven heeft, en Hij
heeft ons bewaard, en heeft de bende, die tegen ons kwam, in onze hand
gegeven.

<span id="an_30:24">30:24</span> Wie zou toch ulieden in deze zaak
horen? Want gelijk het deel dergenen is, die in den strijd mede
afgetogen zijn, alzo zal ook het deel dergenen zijn, die bij het
gereedschap gebleven zijn; zij zullen gelijkelijk delen.

<span id="an_30:25">30:25</span> En dit is van dien dag af en voortaan
alzo geweest; want hij heeft het tot een inzetting en tot een recht
gesteld in Israel, tot op dezen dag.

<span id="an_30:26">30:26</span> Als nu David te Ziklag kwam, zo zond
hij tot de oudsten van Juda, zijn vrienden, van den buit, zeggende:
Ziet, daar is een zegen voor ulieden, van den buit der vijanden des
HEEREN.

<span id="an_30:27">30:27</span> Namelijk tot die te Beth-El, en tot die
te Ramoth tegen het zuiden, en tot die te Jather,

<span id="an_30:28">30:28</span> En tot die te Aroer, en tot die te
Sifmoth, en tot die te Esthemoa,

<span id="an_30:29">30:29</span> En tot die te Rachel, en tot die, welke
in de steden der Jerahmeelieten waren, en tot die, welke in de steden
der Kenieten waren,

<span id="an_30:30">30:30</span> En tot die te Horma, en tot die te
Chor-Asan, en tot die te Atach,

<span id="an_30:31">30:31</span> En tot die te Hebron, en tot al de
plaatsen, waar David gewandeld had, hij en zijn mannen.

<span id="an_31:1">31:1</span> De Filistijnen dan steden tegen Israel;
en de mannen Israels vloden voor het aangezicht der Filistijnen, en
vielen verslagen op het gebergte Gilboa.

<span id="an_31:2">31:2</span> En de Filistijnen hielden dicht op Saul
en zijn zonen; en de Filistijnen sloegen Jonathan, en Abinadab, en
Malchisua, de zonen van Saul.

<span id="an_31:3">31:3</span> En de strijd werd zwaar tegen Saul; en de
mannen, die met den boog schieten, troffen hem aan, en hij vreesde zeer
voor de schutters.

<span id="an_31:4">31:4</span> Toen zeide Saul tot zijn wapendrager:
Trek uw zwaard uit, en doorsteek mij daarmede, dat misschien deze
onbesnedenen niet komen, en mij doorsteken, en met mij den spot drijven.
Maar zijn wapendrager wilde niet, want hij vreesde zeer. Toen nam Saul
het zwaard, en viel daarin.

<span id="an_31:5">31:5</span> Toen zijn wapendrager zag, dat Saul dood
was, zo viel hij ook in zijn zwaard en stierf met hem.

<span id="an_31:6">31:6</span> Alzo stierf Saul, en zijn drie zonen, en
zijn wapendrager, ook al zijn mannen, te dienzelven dage te gelijk.

<span id="an_31:7">31:7</span> Als de mannen van Israel, die aan deze
zijde van het dal waren, en die aan deze zijde der Jordaan waren, zagen,
dat de mannen van Israel gevloden waren, en dat Saul en zijn zonen dood
waren, zo verlieten zij de steden, en zij vloden. Toen kwamen de
Filistijnen en woonden daarin.

<span id="an_31:8">31:8</span> Het geschiedde nu des anderen daags, als
de Filistijnen kwamen, om de verslagenen te plunderen, zo vonden zij
Saul en zijn drie zonen, liggende op het gebergte Gilboa.

<span id="an_31:9">31:9</span> En zij hieuwen zijn hoofd af, en zij
togen zijn wapenen uit, en zij zonden ze in der Filistijnen land rondom,
om te boodschappen in het huis hunner afgoden, en onder het volk.

<span id="an_31:10">31:10</span> En zij legden zijn wapenen in het huis
van Astharoth; en zijn lichaam hechtten zij aan den muur te Beth-San.

<span id="an_31:11">31:11</span> Als de inwoners van Jabes in Gilead
daarvan hoorden, wat de Filistijnen Saul gedaan hadden;

<span id="an_31:12">31:12</span> Zo maakten zich op alle strijdbare
mannen, en gingen den gehelen nacht, en zij namen het lichaam van Saul,
en de lichamen zijner zonen, van den muur te Beth-San; en zij kwamen te
Jabes, en brandden ze aldaar.

<span id="an_31:13">31:13</span> En zij namen hun beenderen, en
begroeven ze onder het geboomte te Jabes; en zij vastten zeven dagen.

------------------------------------------------------------------------

[Next: 2 Samuel](sa2)
