[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](exo)  [Next](num) 

------------------------------------------------------------------------

### Dutch Bible: Leviticus

<span id="an_1:1">1:1</span> En de HEERE riep Mozes, en sprak tot hem
uit de tent der samenkomst, zeggende:

<span id="an_1:2">1:2</span> Spreek tot de kinderen Israels, en zeg tot
hen: Als een mens uit u den HEERE een offerande zal offeren, gij zult uw
offeranden offeren van het vee, van runderen en van schapen.

<span id="an_1:3">1:3</span> Indien zijn offerande een brandoffer van
runderen is, zo zal hij een volkomen mannetje offeren; aan de deur van
de tent der samenkomst zal hij dat offeren, naar zijn welgevallen, voor
het aangezicht des HEEREN.

<span id="an_1:4">1:4</span> En hij zal zijn hand op het hoofd des
brandoffers leggen, opdat het voor hem aangenaam zij, om hem te
verzoenen.

<span id="an_1:5">1:5</span> Daarna zal hij het jonge rund slachten voor
het aangezicht des HEEREN; en de zonen van Aaron, de priesters, zullen
het bloed offeren, en het bloed sprengen rondom dat altaar, hetwelk voor
de deur van de tent der samenkomst is.

<span id="an_1:6">1:6</span> Dan zal hij het brandoffer de huid
aftrekken, en het in zijn stukken delen.

<span id="an_1:7">1:7</span> En de zonen van Aaron, den priester, zullen
vuur maken op het altaar, en zullen het hout op het vuur schikken.

<span id="an_1:8">1:8</span> Ook zullen de zonen van Aaron, de
priesters, de stukken, het hoofd en het smeer, schikken op het hout, dat
op het vuur is, hetwelk op het altaar is.

<span id="an_1:9">1:9</span> Doch zijn ingewand, en zijn schenkelen zal
men met water wassen; en de priester zal dat alles aansteken op het
altaar; het is een brandoffer, een vuuroffer, tot een liefelijken reuk
den HEERE.

<span id="an_1:10">1:10</span> En indien zijn offerande is van klein
vee, van schapen of van geiten, ten brandoffer, zal hij een volkomen
mannetje offeren.

<span id="an_1:11">1:11</span> En hij zal dat slachten aan de zijde van
het altaar noordwaarts, voor het aangezicht des HEEREN; en de zonen van
Aaron, de priesters, zullen zijn bloed rondom op het altaar sprengen.

<span id="an_1:12">1:12</span> Daarna zal hij het in zijn stukken delen,
mitsgaders zijn hoofd en zijn smeer; en de priester zal die schikken op
het hout, dat op het vuur is, hetwelk op het altaar is.

<span id="an_1:13">1:13</span> Doch het ingewand en de schenkelen zal
men met water wassen; en de priester zal dat alles offeren en aansteken
op het altaar; het is een brandoffer, een vuuroffer, tot een liefelijken
reuk den HEERE.

<span id="an_1:14">1:14</span> En indien zijn offerande voor den HEERE
een brandoffer van gevogelte is, zo zal hij zijn offerande van
tortelduiven, of van jonge duiven, offeren.

<span id="an_1:15">1:15</span> En de priester zal die tot het altaar
brengen, en deszelfs hoofd met zijn nagel splijten, en op het altaar
aansteken; en zijn bloed zal aan den wand des altaars uitgeduwd worden.

<span id="an_1:16">1:16</span> En zijn krop met zijn vederen zal hij
wegdoen, en zal het werpen bij het altaar, oostwaarts, aan de plaats der
as.

<span id="an_1:17">1:17</span> Verder zal hij die met zijn vleugelen
klieven, niet afscheiden; en de priester zal die aansteken op het
altaar, op het hout, dat op het vuur is; het is een brandoffer, een
vuuroffer, tot een liefelijken reuk den HEERE.

<span id="an_2:1">2:1</span> Als nu een ziel een offerande van
spijsoffer den HEERE zal offeren, zijn offerande zal van meelbloem zijn;
en hij zal olie daarop gieten, en wierook daarop leggen.

<span id="an_2:2">2:2</span> En hij zal het brengen tot de zonen van
Aaron, de priesters, een van welke daarvan zijn hand vol grijpen zal uit
deszelfs meelbloem, en uit deszelfs olie, met al deszelfs wierook; en de
priester zal deszelfs gedenkoffer aansteken op het altaar; het is een
vuuroffer, tot een liefelijken reuk den HEERE.

<span id="an_2:3">2:3</span> Wat nu overblijft van het spijsoffer, zal
voor Aaron en zijn zonen zijn; het is een heiligheid der heiligheden van
de vuurofferen des HEEREN.

<span id="an_2:4">2:4</span> En als gij offeren zult een offerande van
spijsoffer, een gebak des ovens; het zullen zijn ongezuurde koeken van
meelbloem, met olie gemengd, en ongezuurde vladen, met olie bestreken.

<span id="an_2:5">2:5</span> En indien uw offerande spijsoffer is, in de
pan gekookt, zij zal zijn van ongezuurde meelbloem, met olie gemengd.

<span id="an_2:6">2:6</span> Breekt ze in stukken, en giet olie daarop;
het is een spijsoffer.

<span id="an_2:7">2:7</span> En zo uw offerande een spijsoffer des
ketels is, het zal van meelbloem met olie gemaakt worden.

<span id="an_2:8">2:8</span> Dan zult gij dat spijsoffer, hetwelk
daarvan zal gemaakt worden, den HEERE toebrengen; en men zal het tot den
priester doen naderen, die het tot het altaar dragen zal.

<span id="an_2:9">2:9</span> En de priester zal van dat spijsoffer
deszelfs gedenkoffer opnemen, en op het altaar aansteken, het is een
vuuroffer, tot een liefelijken reuk den HEERE.

<span id="an_2:10">2:10</span> En wat overblijft van het spijsoffer, zal
voor Aaron en zijn zonen zijn; het is een heiligheid der heiligheden van
de vuurofferen des HEEREN.

<span id="an_2:11">2:11</span> Geen spijsoffer, dat gij den HEERE zult
offeren, zal met desem gemaakt worden; want van geen zuurdesem, en van
geen honig zult gijlieden den HEERE vuuroffer aansteken.

<span id="an_2:12">2:12</span> De offeranden der eerstelingen zult gij
den HEERE offeren; maar op het altaar zullen zij niet komen tot een
liefelijken reuk.

<span id="an_2:13">2:13</span> En alle offerande uws spijsoffers zult
gij met zout zouten, en het zout des verbonds van uw God van uw
spijsoffer niet laten afblijven; met al uw offerande zult gij zout
offeren.

<span id="an_2:14">2:14</span> En zo gij den HEERE een spijsoffer der
eerste vruchten offert, zult gij het spijsoffer uwer eerste vruchten van
groene aren, bij het vuur gedord, dat is, het klein gebroken graan van
volle groene aren, offeren.

<span id="an_2:15">2:15</span> En gij zult olie daarop doen, en wierook
daarop leggen; het is een spijsoffer.

<span id="an_2:16">2:16</span> Zo zal de priester deszelfs gedenkoffer
aansteken van zijn klein gebroken graan en van zijn olie, met al den
wierook; het is een vuuroffer den HEERE.

<span id="an_3:1">3:1</span> En indien zijn offer een dankoffer is; zo
hij ze van de runderen offert, hetzij mannetje of wijfje, volkomen zal
hij die offeren, voor het aangezicht des HEEREN.

<span id="an_3:2">3:2</span> En hij zal zijn hand op het hoofd zijner
offerande leggen, en zal ze slachten voor de deur van de tent der
samenkomst; en de zonen van Aaron, de priesters, zullen het bloed rondom
op het altaar sprengen.

<span id="an_3:3">3:3</span> Daarna zal hij van dat dankoffer een
vuuroffer den HEERE offeren, het vet, dat het ingewand bedekt, en al het
vet, hetwelk aan het ingewand is.

<span id="an_3:4">3:4</span> Dan zal hij beide de nieren, en het vet,
hetwelk daaraan is, dat aan de weekdarmen is; en het net over de lever,
met de nieren, zal hij afnemen.

<span id="an_3:5">3:5</span> En de zonen van Aaron zullen dat aansteken
op het altaar, op het brandoffer, hetwelk op het hout zal zijn, dat op
het vuur is; het is een vuuroffer, tot een liefelijken reuk den HEERE.

<span id="an_3:6">3:6</span> En indien zijn offerande van klein vee is,
den HEERE tot een dankoffer, hetzij mannetje of wijfje, volkomen zal hij
die offeren.

<span id="an_3:7">3:7</span> Indien hij een lam tot zijn offerande
offert, zo zal hij het offeren voor het aangezicht des HEEREN.

<span id="an_3:8">3:8</span> En hij zal zijn hand op het hoofd zijner
offerande leggen, en hij zal die slachten voor de tent der samenkomst;
en de zonen van Aaron zullen het bloed daarvan sprengen op het altaar
rondom.

<span id="an_3:9">3:9</span> Daarna zal hij van dat dankoffer een
vuuroffer den HEERE offeren; zijn vet, den gehele staart, dien hij dicht
aan de ruggegraat zal afnemen, en het vet bedekkende het ingewand, en al
het vet, dat aan het ingewand is;

<span id="an_3:10">3:10</span> Ook beide de nieren, en het vet, dat
daaraan is, dat aan de weekdarmen is; en het net over de lever met de
nieren, zal hij afnemen.

<span id="an_3:11">3:11</span> En de priester zal dat aansteken op het
altaar; het is een spijs des vuuroffers den HEERE.

<span id="an_3:12">3:12</span> Indien nu zijn offerande een geit is, zo
zal hij die offeren voor het aangezicht des HEEREN.

<span id="an_3:13">3:13</span> En hij zal zijn hand op haar hoofd
leggen, en hij zal hem slachten voor de tent der samenkomst; en de zonen
van Aaron zullen haar bloed op het altaar sprengen rondom.

<span id="an_3:14">3:14</span> Dan zal hij daarvan zijn offerande
offeren, een vuuroffer den HEERE; het vet bedekkende het ingewand, en al
het vet, dat aan het ingewand is;

<span id="an_3:15">3:15</span> Mitsgaders de beide nieren, en het vet,
dat daaraan is, dat aan de weekdarmen is; en het net over de lever, met
de nieren, zal hij afnemen.

<span id="an_3:16">3:16</span> En de priester zal die aansteken op het
altaar; het is een spijs des vuuroffers, tot een liefelijken reuk; alle
vet zal des HEEREN zijn.

<span id="an_3:17">3:17</span> Dit zij een eeuwige inzetting voor uw
geslachten, in al uw woningen: geen vet noch bloed zult gij eten.

<span id="an_4:1">4:1</span> Verder sprak de HEERE tot Mozes, zeggende:

<span id="an_4:2">4:2</span> Spreek tot de kinderen Israels, zeggende:
Als een ziel zal gezondigd hebben, door afdwaling van enige geboden des
HEEREN, dat niet zou gedaan worden, en tegen een van die zal gedaan
hebben;

<span id="an_4:3">4:3</span> Indien de priester, die gezalfd is, zal
gezondigd hebben, tot schuld des volks, zo zal hij voor zijn zonde, die
hij gezondigd heeft, offeren een var, een volkomen jong rund, den HEERE
ten zondoffer.

<span id="an_4:4">4:4</span> En hij zal die var brengen tot de deur van
de tent der samenkomst, voor het aangezicht des HEEREN; en hij zal zijn
hand op het hoofd van dien var leggen, en hij zal dien var slachten voor
het aangezicht des HEEREN.

<span id="an_4:5">4:5</span> Daarna zal die gezalfde priester van het
bloed van den var nemen, en hij zal dat tot de tent der samenkomst
brengen.

<span id="an_4:6">4:6</span> En de priester zal zijn vinger in dat bloed
dopen; en van dat bloed zal hij zevenmaal sprengen voor het aangezicht
des HEEREN, voor den voorhang van het heilige.

<span id="an_4:7">4:7</span> Ook zal de priester van dat bloed doen op
de hoornen des reukaltaars der welriekende specerijen, voor het
aangezicht des HEEREN, dat in de tent der samenkomst is; dan zal hij al
het bloed van den var uitgieten aan den bodem van het altaar des
brandoffers, hetwelk is aan de deur van de tent der samenkomst.

<span id="an_4:8">4:8</span> Verder, al het vet van den var des
zondoffers zal hij daarvan opnemen; het vet bedekkende het ingewand, en
al het vet, dat aan het ingewand is;

<span id="an_4:9">4:9</span> Daartoe de twee nieren, en het vet, dat
daaraan is, dat aan de weekdarmen is, en het net over de lever, met de
nieren, zal hij afnemen;

<span id="an_4:10">4:10</span> Gelijk als het van den os des dankoffers
opgenomen wordt; en de priester zal die aansteken op het altaar des
brandoffers.

<span id="an_4:11">4:11</span> Maar de huid van dien var, en al zijn
vlees, met zijn hoofd en met zijn schenkelen, en zijn ingewand, en zijn
mest;

<span id="an_4:12">4:12</span> En dien gehele var zal hij tot buiten het
leger uitvoeren, aan een reine plaats, waar men de as uitstort, en zal
hem met vuur op het hout verbranden; bij de uitgegoten as zal hij
verbrand worden.

<span id="an_4:13">4:13</span> Indien nu de gehele vergadering van
Israel afgedwaald zal zijn, en de zaak voor de ogen der gemeente
verborgen is, en zij iets gedaan zullen hebben tegen enige van allen
geboden des HEEREN, dat niet zoude gedaan worden, en zijn schuldig
geworden;

<span id="an_4:14">4:14</span> En die zonde, die zij daartegen gezondigd
zullen hebben, bekend is geworden; zo zal de gemeente een var, een jong
rund, ten zondoffer offeren, en dien voor de tent der samenkomst
brengen;

<span id="an_4:15">4:15</span> En de oudsten der vergadering zullen hun
handen op het hoofd van den var leggen, voor het aangezicht des HEEREN;
en hij zal den var slachten voor het aangezicht des HEEREN.

<span id="an_4:16">4:16</span> Daarna zal die gezalfde priester van het
bloed van den var tot de tent der samenkomst brengen.

<span id="an_4:17">4:17</span> En de priester zal zijn vinger indopen,
nemende van dat bloed; en hij zal zevenmaal sprengen voor het aangezicht
des HEEREN, voor den voorhang.

<span id="an_4:18">4:18</span> En van dat bloed zal hij doen op de
hoornen van het altaar, dat voor het aangezicht des HEEREN is, dat in de
tent der samenkomst is; dan zal hij al het bloed uitgieten, aan den
bodem van het altaar des brandoffers, hetwelk is voor de deur van de
tent der samenkomst.

<span id="an_4:19">4:19</span> Daartoe zal hij al zijn vet van hem
opnemen, en op het altaar aansteken.

<span id="an_4:20">4:20</span> En hij zal dezen var doen, gelijk als hij
den var des zondoffers gedaan heeft, alzo zal hij hem doen; en de
priester zal voor hen verzoening doen, en het zal hun vergeven worden.

<span id="an_4:21">4:21</span> Daarna zal hij dien var tot buiten het
leger uitvoeren, en zal hem verbranden, gelijk als hij den eersten var
verbrand heeft; het is een zondoffer der gemeente.

<span id="an_4:22">4:22</span> Als een overste zal gezondigd hebben, en
tegen een van de geboden des HEEREN zijns Gods, door afdwaling, gedaan
zal hebben, hetwelk niet zou gedaan worden, zodat hij schuldig is;

<span id="an_4:23">4:23</span> Of men zijn zonde, die hij daartegen
gezondigd heeft, aan hem zal bekend gemaakt hebben; zo zal hij tot zijn
offer brengen een geitenbok, een volkomen mannetje.

<span id="an_4:24">4:24</span> En hij zal zijn hand op het hoofd van den
bok leggen, en zal hem slachten in de plaats, waar men het brandoffer
slacht voor het aangezicht des HEEREN; het is een zondoffer.

<span id="an_4:25">4:25</span> Daarna zal de priester van het bloed des
zondoffers met zijn vinger nemen, en dat op de hoornen van het altaar
des brandoffers doen; dan zal hij zijn bloed aan den bodem van het
altaar des brandoffers uitgieten.

<span id="an_4:26">4:26</span> Hij zal ook al zijn vet op het altaar
aansteken, gelijk het vet des dankoffers; zo zal de priester voor hem
verzoening doen van zijn zonden, en het zal hem vergeven worden.

<span id="an_4:27">4:27</span> En zo enig mens van het volk des lands
door afdwaling zal gezondigd hebben, dewijl hij iets doet tegen een van
de geboden des HEEREN, dat niet gedaan zou worden, zodat hij schuldig
is;

<span id="an_4:28">4:28</span> Of men zijn zonde, die hij gezondigd
heeft, aan hem zal bekend gemaakt hebben; zo zal hij tot zijn offerande
brengen een jonge geit, een volkomen wijfje, voor zijn zonde, die hij
gezondigd heeft.

<span id="an_4:29">4:29</span> En hij zal zijn hand op het hoofd des
zondoffers leggen; en men zal dat zondoffer slachten in de plaats des
brandoffers.

<span id="an_4:30">4:30</span> Daarna zal de priester van haar bloed met
zijn vinger nemen, en doen het op de hoornen van het altaar des
brandoffers; dan zal hij al het bloed daarvan aan den bodem van dat
altaar uitgieten.

<span id="an_4:31">4:31</span> En al haar vet zal hij afnemen, gelijk
als het vet van het dankoffer afgenomen wordt, en de priester zal het
aansteken op het altaar, tot een liefelijken reuk den HEERE; en de
priester zal voor hem verzoening doen, en het zal hem vergeven worden.

<span id="an_4:32">4:32</span> Maar zo hij een lam voor zijn offerande
ten zondoffer brengt, het zal een volkomen wijfje zijn, dat hij brengt.

<span id="an_4:33">4:33</span> En hij zal zijn hand op het hoofd des
zondoffers leggen, en hij zal dat slachten tot een zondoffer, in de
plaats, waar men het brandoffer slacht.

<span id="an_4:34">4:34</span> Daarna zal de priester van het bloed des
zondoffers met zijn vinger nemen, en zal het doen op de hoornen van het
altaar des brandoffers; dan zal hij al het bloed daarvan aan den bodem
van dat altaar uitgieten.

<span id="an_4:35">4:35</span> En al het vet daarvan zal hij afnemen,
gelijk als het vet van het lam des dankoffers afgenomen wordt, en de
priester zal die aansteken op het altaar, op de vuurofferen des HEEREN;
en de priester zal voor hem verzoening doen over zijn zonde, die hij
gezondigd heeft, en het zal hem vergeven worden.

<span id="an_5:1">5:1</span> Als nu een mens zal gezondigd hebben, dat
hij gehoord heeft een stem des vloeks, waarvan hij getuige is, hetzij
dat hij het gezien of geweten heeft; indien hij het niet te kennen
geeft, zo zal hij zijn ongerechtigheid dragen.

<span id="an_5:2">5:2</span> Of wanneer een mens enig onrein ding zal
aangeroerd hebben, hetzij het dode aas van een wild onrein gedierte, of
het dode aas van onrein vee, of het dode aas van onrein kruipend
gedierte; al is het voor hem verborgen geweest, nochtans is hij onrein
en schuldig.

<span id="an_5:3">5:3</span> Of als hij zal aangeroerd hebben de
onreinigheid van een mens, naar al zijn onreinigheid, waarmede hij
onrein wordt; en het is voor hem verborgen geweest, en hij is het gewaar
geworden, zo is hij schuldig.

<span id="an_5:4">5:4</span> Of als een mens zal gezworen hebben,
onbedacht met zijn lippen uitsprekende, om kwaad te doen, of om goed te
doen; naar al wat de mens in den eed onbedacht uitspreekt, en het is
voor hem verborgen geweest, en hij zal het gewaar worden, zo is hij aan
een van die schuldig.

<span id="an_5:5">5:5</span> Het zal dan geschieden, als hij aan een van
die schuldig is, dat hij belijden zal, waarin hij gezondigd heeft;

<span id="an_5:6">5:6</span> En tot zijn schuldoffer den HEERE voor zijn
zonde, die hij gezondigd heeft, brengen zal een wijfje van klein vee,
een lam of een jonge geit, voor de zonde; zo zal de priester voor hem
vanwege zijn zonde verzoening doen.

<span id="an_5:7">5:7</span> Maar indien zijn hand zoveel niet bereiken
kan, als genoeg is tot een stuk klein vee, zo zal hij tot zijn offer
voor de schuld, die hij gezondigd heeft, den HEERE brengen twee
tortelduiven, of twee jonge duiven, een ten zondoffer, en een ten
brandoffer.

<span id="an_5:8">5:8</span> En hij zal die tot den priester brengen,
welke eerst die zal offeren, die tot het zondoffer is; en zal zijn hoofd
met zijn nagel nevens haar nek splijten, maar niet afscheiden.

<span id="an_5:9">5:9</span> En van het bloed des zondoffers zal hij aan
den wand van het altaar sprengen; maar het overgeblevene van dat bloed
zal uitgeduwd worden aan den bodem van het altaar; het is een zondoffer.

<span id="an_5:10">5:10</span> En de andere zal hij ten brandoffer
maken, naar de wijze; zo zal de priester voor hem, vanwege zijn zonde,
die hij gezondigd heeft, verzoening doen, en het zal hem vergeven
worden.

<span id="an_5:11">5:11</span> Maar indien zijn hand niet bereiken kan
aan twee tortelduiven of twee jonge duiven, zo zal hij, die gezondigd
heeft, tot zijn offerande brengen het tiende deel van een efa meelbloem
ten zondoffer; hij zal geen olie daarover doen, noch wierook daarop
leggen; want het is een zondoffer.

<span id="an_5:12">5:12</span> En hij zal dat tot den priester brengen,
en de priester zal daarvan zijn hand vol, der gedachtenis deszelven,
grijpen, en dat aansteken op het altaar, op de vuurofferen des HEEREN;
het is een zondoffer.

<span id="an_5:13">5:13</span> Zo zal de priester voor hem verzoening
doen over zijn zonde, die hij gezondigd heeft in enige van die stukken,
en het zal hem vergeven worden; en het zal des priesters zijn, gelijk
het spijsoffer.

<span id="an_5:14">5:14</span> Wijders sprak de HEERE tot Mozes,
zeggende:

<span id="an_5:15">5:15</span> Als een mens door overtreding overtreden,
en door afdwaling gezondigd zal hebben, wat onwetende van de heilige
dingen des HEEREN, zo zal hij tot zijn schuldoffer den HEERE brengen een
volkomen ram uit de kudde, met uw schatting aan zilveren sikkelen, naar
den sikkel des heiligdoms, ten schuldoffer.

<span id="an_5:16">5:16</span> Zo zal hij, dat hij zondigende heeft
onwetend van de heilige dingen, wedergeven, en zal deszelfs vijfde deel
daarenboven toedoen, dat hij den priester geven zal; alzo zal de
priester met den ram des schuldoffers voor hem verzoening doen, en het
zal hem vergeven worden.

<span id="an_5:17">5:17</span> En indien een mens zal gezondigd hebben,
en gedaan tegen een van alle geboden des HEEREN, hetwelk niet zou gedaan
worden, al is het dat hij het niet geweten heeft, nochtans is hij
schuldig, en zal zijn ongerechtigheid dragen.

<span id="an_5:18">5:18</span> En hij zal een volkomen ram uit de kudde
tot den priester brengen, met uw schatting, ten schuldoffer; en de
priester zal voor hem verzoening doen over zijn afdwaling, door welke
hij afgedwaald is, die hij niet geweten had; zo zal het hem vergeven
worden.

<span id="an_5:19">5:19</span> Het is een schuldoffer; hij heeft zich
voorzeker schuldig gemaakt aan den HEERE.

<span id="an_6:1">6:1</span> Verder sprak de HEERE tot Mozes, zeggende:

<span id="an_6:2">6:2</span> Als een mens gezondigd, en tegen den HEERE
door overtreding overtreden zal hebben, dat hij aan zijn naaste zal
gelogen hebben van hetgeen hem in bewaring gegeven, of ter hand gesteld
was, of van roof, of dat hij met geweld zijn naaste onthoudt;

<span id="an_6:3">6:3</span> Of dat hij het verlorene gevonden, en
daarover gelogen, en met valsheid gezworen zal hebben; over iets van
alles, dat de mens doet, daarin zondigende.

<span id="an_6:4">6:4</span> Het zal dan geschieden, dewijl hij
gezondigd heeft, en schuldig geworden is, dat hij wederuitkeren zal den
roof, dien hij geroofd, of het onthoudene, dat hij met geweld onthoudt,
of het bewaarde, dat bij hem te bewaren gegeven was, of het verlorene,
dat hij gevonden heeft;

<span id="an_6:5">6:5</span> Of van al, waarover hij valselijk gezworen
heeft, dat hij hetzelve in zijn hoofdsom wedergeve, en nog het vijfde
deel daarenboven toedoen zal; wiens dat is, dien zal hij dat geven op
den dag zijner schuld.

<span id="an_6:6">6:6</span> En hij zal den HEERE zijn schuldoffer
brengen tot den priester, een volkomen ram uit de kudde, met uw
schatting, ten schuldoffer.

<span id="an_6:7">6:7</span> Dan zal de priester voor hem verzoening
doen voor het aangezicht des HEEREN, en het zal hem vergeven worden;
over iets van al, wat hij doet, waar hij schuld aan heeft.

<span id="an_6:8">6:8</span> Verder sprak de HEERE tot Mozes, zeggende:

<span id="an_6:9">6:9</span> Gebied Aaron en zijn zonen, zeggende: Dit
is de wet des brandoffers; het is hetgeen, wat door de branding op het
altaar den gansen nacht tot aan den morgen opvaart; alwaar het vuur des
altaars zal brandende gehouden worden.

<span id="an_6:10">6:10</span> En de priester zal zijn linnen kleed
aantrekken, en de linnen onderbroek over zijn vlees aantrekken, en zal
de as opnemen, als het vuur het brandoffer op het altaar zal verteerd
hebben, en zal die bij het altaar leggen.

<span id="an_6:11">6:11</span> Daarna zal hij zijn klederen uittrekken,
en zal andere klederen aandoen, en zal de as tot buiten het leger
uitdragen aan een reine plaats.

<span id="an_6:12">6:12</span> Het vuur nu op het altaar zal daarop
brandende gehouden worden, het zal niet uitgeblust worden; maar de
priester zal daar elken morgen hout aansteken, en zal daarop het
brandoffer schikken, en het vet der dankofferen daarop aansteken.

<span id="an_6:13">6:13</span> Het vuur zal geduriglijk op het altaar
brandende gehouden worden; het zal niet uitgeblust worden.

<span id="an_6:14">6:14</span> Dit is nu de wet des spijsoffers; een der
zonen van Aaron zal dat voor het aangezicht des HEEREN offeren, voor aan
het altaar.

<span id="an_6:15">6:15</span> En hij zal daarvan opnemen zijn hand vol,
uit de meelbloem des spijsoffers, en van deszelfs olie, en al den
wierook, die op het spijsoffer is; dan zal hij het aansteken op het
altaar; het is een liefelijke reuk tot deszelfs gedachtenis voor den
HEERE.

<span id="an_6:16">6:16</span> En het overblijvende daarvan zullen Aaron
en zijn zonen eten; ongezuurd zal het gegeten worden in de heilige
plaats; in den voorhof van de tent der samenkomst zullen zij dat eten.

<span id="an_6:17">6:17</span> Het zal niet gedesemd gebakken worden;
het is hun deel, dat Ik gegeven heb van Mijn vuurofferen; het is een
heiligheid der heiligheden, gelijk het zondoffer en gelijk het
schuldoffer.

<span id="an_6:18">6:18</span> Al wat mannelijk is onder de zonen van
Aaron zal het eten; het zij een eeuwige inzetting voor uw geslachten van
de vuurofferen des HEEREN; al wat die zal aanroeren, zal heilig zijn.

<span id="an_6:19">6:19</span> Wijders sprak de HEERE tot Mozes,
zeggende:

<span id="an_6:20">6:20</span> Dit is de offerande van Aaron en van zijn
zonen, die zij den HEERE offeren zullen, ten dage als hij zal gezalfd
worden: het tiende deel ener efa meelbloem, een spijsoffer gedurig; de
helft daarvan op den morgen, en de helft daarvan op den avond.

<span id="an_6:21">6:21</span> Het zal in een pan met olie gemaakt
worden; geroost zult gij het brengen; en de gebakken stukken des
spijsoffers zult gij offeren, tot een liefelijken reuk den HEERE.

<span id="an_6:22">6:22</span> Ook zal de priester, die uit zijn zonen
in zijn plaats de gezalfde zal worden, hetzelfde doen; het zij een
eeuwige inzetting; het zal voor den HEERE geheel aangestoken worden.

<span id="an_6:23">6:23</span> Alzo zal alle spijsoffer des priesters
ganselijk zijn; het zal niet gegeten worden.

<span id="an_6:24">6:24</span> Verder sprak de HEERE tot Mozes,
zeggende:

<span id="an_6:25">6:25</span> Spreek tot Aaron en tot zijn zonen,
zeggende: Dit is de wet des zondoffers: in de plaats, waar het
brandoffer geslacht wordt, zal het zondoffer voor het aangezicht des
HEEREN geslacht worden; het is een heiligheid der heiligheden.

<span id="an_6:26">6:26</span> De priester, die het voor de zonde
offert, zal het eten; in de heilige plaats zal het gegeten worden, in
den voorhof van de tent der samenkomst.

<span id="an_6:27">6:27</span> Al wat deszelfs vlees zal aanroeren, zal
heilig zijn; zo wie van zijn bloed op een kleed zal gesprengd hebben,
dat, waarop hij gesprengd zal hebben, zult gij in de heilige plaats
wassen.

<span id="an_6:28">6:28</span> En het aarden vat, waarin het gezoden is,
zal gebroken worden; maar zo het in een koperen vat gezoden is, zo zal
het geschuurd en in water gespoeld worden.

<span id="an_6:29">6:29</span> Al wat mannelijk is onder de priesteren,
zal dat eten; het is een heiligheid der heiligheden.

<span id="an_6:30">6:30</span> Maar geen zondoffer, van welks bloed in
de tent der samenkomst zal gebracht worden, om in het heiligdom te
verzoenen, zal gegeten worden; het zal in het vuur verbrand worden.

<span id="an_7:1">7:1</span> Dit is nu de wet des schuldoffers; het is
een heiligheid der heiligheden.

<span id="an_7:2">7:2</span> In de plaats, waar zij het brandoffer
slachten, zullen zij het schuldoffer slachten; en men zal deszelfs bloed
rondom op het altaar sprengen.

<span id="an_7:3">7:3</span> En daarvan zal men al zijn vet offeren, den
staart, en het vet, dat het ingewand bedekt;

<span id="an_7:4">7:4</span> Ook de beide nieren, en het vet, dat
daaraan is, dat op de weekdarmen is; en het net over de lever, met de
nieren, zal men afnemen.

<span id="an_7:5">7:5</span> En de priester zal die aansteken op het
altaar, ten vuuroffer den HEERE; het is een schuldoffer.

<span id="an_7:6">7:6</span> Al wat mannelijk is onder de priesteren zal
dat eten; in de heilige plaats zal het gegeten worden; het is een
heiligheid der heiligheden.

<span id="an_7:7">7:7</span> Gelijk het zondoffer, alzo zal ook het
schuldoffer zijn; enerlei wet zal voor dezelve zijn; het zal des
priesters zijn, die daarmede verzoening gedaan zal hebben.

<span id="an_7:8">7:8</span> Ook de priester, die iemands brandoffer
offert, die priester zal de huid des brandoffers hebben, dat hij
geofferd heeft.

<span id="an_7:9">7:9</span> Daartoe al het spijsoffer, dat in den oven
gebakken wordt, met al wat in den ketel en in den pan bereid wordt, zal
des priesters zijn, die dat offert.

<span id="an_7:10">7:10</span> Ook alle spijsoffer met olie gemengd, of
droog, zal voor alle zonen van Aaron zijn, voor den enen als voor den
anderen.

<span id="an_7:11">7:11</span> Dit is nu de wet des dankoffers, dat men
den HEERE offeren zal.

<span id="an_7:12">7:12</span> Indien hij dat tot een lof offer offert,
zo zal hij, nevens het lofoffer, ongezuurde koeken met olie gemengd, en
ongezuurde vladen met olie bestreken, offeren; en zullen die koeken met
olie gemengd van geroost meelbloem zijn.

<span id="an_7:13">7:13</span> Benevens de koeken zal hij tot zijn
offerande gedesemd brood offeren, met het lofoffer zijns dankoffers.

<span id="an_7:14">7:14</span> En een daarvan uit de ganse offerande zal
hij den HEERE ten hefoffer offeren; het zal voor den priester zijn, die
het bloed des dankoffers sprengt.

<span id="an_7:15">7:15</span> Maar het vlees van het lofoffer zijns
dankoffers zal op den dag van deszelfs offerande gegeten worden; daarvan
zal men niet tot den morgen overlaten.

<span id="an_7:16">7:16</span> En zo het slachtoffer zijner offerande
een gelofte, of vrijwillig offer is, dat zal ten dage als hij zijn offer
offeren zal, gegeten worden, en het overgeblevene daarvan zal ook des
anderen daags gegeten worden.

<span id="an_7:17">7:17</span> Wat nog van het vlees des slachtoffers
overgebleven is, zal op den derden dag met vuur verbrand worden;

<span id="an_7:18">7:18</span> Want zo enigzins van dat vlees zijns
dankoffers op den derden dag gegeten wordt, die dat geofferd heeft, zal
niet aangenaam zijn; het zal hem niet toegerekend worden, het zal een
afgrijselijk ding zijn; en de ziel, die daarvan eet, zal haar
ongerechtigheid dragen.

<span id="an_7:19">7:19</span> En het vlees, dat iets onreins aangeroerd
zal hebben, zal niet gegeten worden; met vuur zal het verbrand worden;
maar aangaande het andere vlees, dat vlees zal een ieder, die rein is,
mogen eten.

<span id="an_7:20">7:20</span> Doch als een ziel het vlees van het
dankoffer, hetwelk des HEEREN is, gegeten zal hebben, en haar
onreinigheid aan haar is, zo zal die ziel uit haar volken uitgeroeid
worden.

<span id="an_7:21">7:21</span> En wanneer een ziel iets onreins zal
aangeroerd hebben, als de onreinigheid des mensen, of het onreine vee,
of enig onrein verfoeisel, en zal van het vlees des dankoffers, hetwelk
des HEEREN is, gegeten hebben, zo zal die ziel uit haar volken
uitgeroeid worden.

<span id="an_7:22">7:22</span> Daarna sprak de HEERE tot Mozes,
zeggende:

<span id="an_7:23">7:23</span> Spreek tot de kinderen Israels, zeggende:
Geen vet van een os, of schaap, of geit, zult gij eten.

<span id="an_7:24">7:24</span> Maar het vet van een dood aas, en het vet
van het verscheurde, mag tot alle werk gebezigd worden; doch gij zult
het ganselijk niet eten.

<span id="an_7:25">7:25</span> Want al wie het vet van vee eten zal, van
hetwelk men den HEERE een vuuroffer zal geofferd hebben, die ziel, die
het gegeten zal hebben, zal uit haar volken uitgeroeid worden.

<span id="an_7:26">7:26</span> Ook zult gij in uw woningen geen bloed
eten, hetzij van het gevogelte, of van het vee.

<span id="an_7:27">7:27</span> Alle ziel, die enig bloed eten zal, die
ziel zal uit haar volken uitgeroeid worden.

<span id="an_7:28">7:28</span> Voorts sprak de HEERE tot Mozes,
zeggende:

<span id="an_7:29">7:29</span> Spreek tot de kinderen Israels, zeggende:
Wie zijn dankoffer den HEERE offert, zal zijn offerande van zijn
dankoffer den HEERE toebrengen.

<span id="an_7:30">7:30</span> Zijn handen zullen de vuurofferen des
HEEREN brengen; het vet aan de borst zal hij met die borst brengen, om
die tot een beweegoffer voor het aangezicht des HEEREN te bewegen.

<span id="an_7:31">7:31</span> En de priester zal dat vet op het altaar
aansteken; doch de borst zal voor Aaron en zijn zonen zijn.

<span id="an_7:32">7:32</span> Gij zult ook den rechterschouder tot een
hefoffer den priester geven, uit uw dankofferen.

<span id="an_7:33">7:33</span> Wie uit de zonen van Aaron het bloed des
dankoffers en het vet offert, dien zal de rechterschouder ten dele zijn.

<span id="an_7:34">7:34</span> Want de beweegborst en den hefschouder
heb Ik van de kinderen Israels uit hun dankofferen genomen, en heb
dezelve aan Aaron, den priester, en aan zijn zonen, tot een eeuwige
inzetting gegeven, van de kinderen Israels.

<span id="an_7:35">7:35</span> Dit is de zalving van Aaron en de zalving
van zijn zonen, van de vuurofferen des HEEREN; ten dage als Hij hen deed
naderen, om het priesterdom den HEERE te bedienen;

<span id="an_7:36">7:36</span> Hetwelk de HEERE hun van de kinderen
Israels te geven geboden heeft, ten dage als Hij hen zalfde; het zij een
eeuwige inzetting voor hun geslachten.

<span id="an_7:37">7:37</span> Dit is de wet des brandoffers, des
spijsoffers, des zondoffers, des schuldoffers, des vuloffers en des
dankoffers;

<span id="an_7:38">7:38</span> Die de HEERE Mozes op den berg Sinai
geboden heeft, ten dage als Hij den kinderen Israels gebood, dat zij hun
offeranden den HEERE, in de woestijn van Sinai, zouden offeren.

<span id="an_8:1">8:1</span> Verder sprak de HEERE tot Mozes, zeggende:

<span id="an_8:2">8:2</span> Neem Aaron en zijn zonen met hem, en de
klederen, en de zalfolie, daartoe den var des zondoffers, en de twee
rammen, en den korf van de ongezuurde broden;

<span id="an_8:3">8:3</span> En verzamel de ganse vergadering aan de
deur van de tent der samenkomst.

<span id="an_8:4">8:4</span> Mozes nu deed, gelijk als de HEERE hem
geboden had; en de vergadering werd verzameld aan de deur van de tent
der samenkomst.

<span id="an_8:5">8:5</span> Toen zeide Mozes tot de vergadering: Dit is
de zaak, die de HEERE geboden heeft te doen.

<span id="an_8:6">8:6</span> En Mozes deed Aaron en zijn zonen naderen,
en wies hen met dat water.

<span id="an_8:7">8:7</span> Daar deed hij hem den rok aan, en gordde
hem met den gordel, en trok hem den mantel aan; en deed hij hem den efod
aan, en gordde dien met de kunstelijken riem des efods, en ombond hem
daarmede.

<span id="an_8:8">8:8</span> Voorts deed hij hem den borstlap aan, en
voegde aan den borstlap de Urim en de Thummim.

<span id="an_8:9">8:9</span> En hij zette den hoed op zijn hoofd; en aan
den hoed boven zijn aangezicht zette hij de gouden plaat, de kroon der
heiligheid, gelijk als de HEERE Mozes geboden had.

<span id="an_8:10">8:10</span> Toen nam Mozes de zalfolie, en zalfde den
tabernakel, en al wat daarin was, en heiligde ze.

<span id="an_8:11">8:11</span> En hij sprengde daarvan op het altaar
zevenmaal; en hij zalfde het altaar, en al zijn gereedschap, mitsgaders
het wasvat en zijn voet, om die te heiligen.

<span id="an_8:12">8:12</span> Daarna goot hij van de zalfolie op het
hoofd van Aaron, en hij zalfde hem, om hem te heiligen.

<span id="an_8:13">8:13</span> Ook deed Mozes de zonen van Aaron
naderen, en trok hun rokken aan, en gordde hen met een gordel, en bond
hun mutsen op, gelijk als de HEERE Mozes geboden had.

<span id="an_8:14">8:14</span> Toen deed hij den var des zondoffers
bijkomen; en Aaron en zijn zonen legden hun handen op het hoofd van den
var des zondoffers;

<span id="an_8:15">8:15</span> En men slachtte hem; en Mozes nam het
bloed, en deed het met zijn vinger rondom op de hoornen des altaars, en
ontzondigde het altaar; daarna goot hij het bloed uit aan den bodem des
altaars, en heiligde het, om voor hetzelve verzoening te doen.

<span id="an_8:16">8:16</span> Voorts nam hij al het vet, dat aan het
ingewand is, en het net der lever, en de twee nieren en haar vet; en
Mozes stak het aan op het altaar.

<span id="an_8:17">8:17</span> Maar den var met zijn huid, en zijn
vlees, en zijn mest, heeft hij buiten het leger met vuur verbrand,
gelijk als de HEERE Mozes geboden had.

<span id="an_8:18">8:18</span> Daarna deed hij den ram des brandoffers
bijbrengen; en Aaron en zijn zonen legden hun handen op het hoofd van
den ram.

<span id="an_8:19">8:19</span> En men slachtte hem; en Mozes sprengde
het bloed op het altaar rondom.

<span id="an_8:20">8:20</span> Hij deelde ook den ram in zijn delen; en
Mozes stak het hoofd aan, en die delen, en het smeer;

<span id="an_8:21">8:21</span> Doch het ingewand en de schenkelen wies
hij met water; en Mozes stak dien gehelen ram aan op het altaar; het was
een brandoffer tot een liefelijken reuk, een vuuroffer was het den
HEERE, gelijk als de HEERE Mozes geboden had.

<span id="an_8:22">8:22</span> Daarna deed hij den anderen ram, den ram
des vuloffers, bijbrengen; en Aaron met zijn zonen legden hun handen op
het hoofd van den ram.

<span id="an_8:23">8:23</span> En men slachtte hem; en Mozes nam van
zijn bloed, en deed het op het lapje van Aarons rechteroor, en op den
duim zijner rechterhand, en op den groten teen van zijn rechtervoet.

<span id="an_8:24">8:24</span> Hij deed ook de zonen van Aaron naderen;
en Mozes deed van dat bloed op het lapje van hun rechteroor, en op den
duim van hun rechterhand, en op den groten teen van hun rechtervoet;
daarna sprengde Mozes dat bloed rondom op het altaar.

<span id="an_8:25">8:25</span> En hij nam het vet, en den staart, en al
het vet, dat aan het ingewand is, en het net der lever, en de beide
nieren, en haar vet, daartoe den rechterschouder.

<span id="an_8:26">8:26</span> Ook nam hij uit den korf van de
ongezuurde broden, die voor het aangezicht des HEEREN was, een
ongezuurde koek, en een geolieden broodkoek, en een vlade; en hij legde
ze op dat vet, en op den rechterschouder.

<span id="an_8:27">8:27</span> En hij gaf dat alles in de handen van
Aaron, en in de handen zijner zonen; en bewoog die ten beweegoffer, voor
het aangezicht des HEEREN.

<span id="an_8:28">8:28</span> Daarna nam Mozes ze uit hun handen, en
stak ze aan op het altaar, op het brandoffer; zij waren vulofferen tot
een liefelijken reuk; het was een vuuroffer den HEERE.

<span id="an_8:29">8:29</span> Voorts nam Mozes de borst, en bewoog ze
ten beweegoffer voor het aangezicht des HEEREN; zij werd Mozes ten dele
van den ram des vuloffers, gelijk als de HEERE Mozes geboden had.

<span id="an_8:30">8:30</span> Mozes nam ook van de zalfolie, en van het
bloed, hetwelk op het altaar was, en sprengde het op Aaron, op zijn
klederen, en op zijn zonen, en op de klederen zijner zonen met hem; en
hij heiligde Aaron, zijn klederen, en zijn zonen, en de klederen zijner
zonen met hem.

<span id="an_8:31">8:31</span> En Mozes zeide tot Aaron en tot zijn
zonen: Ziedt dat vlees voor de deur van de tent der samenkomst, en eet
hetzelve daar, mitsgaders het brood, dat in den korf des vuloffers is;
gelijk als ik geboden heb, zeggende: Aaron en zijn zonen zullen dat
eten.

<span id="an_8:32">8:32</span> Maar het overige van het vlees en van het
brood zult gij met vuur verbranden.

<span id="an_8:33">8:33</span> Ook zult gij uit de deur van de tent der
samenkomst, zeven dagen, niet uitgaan, tot aan den dag, dat vervuld
worden de dagen uws vuloffers; want zeven dagen zal men uw handen
vullen.

<span id="an_8:34">8:34</span> Gelijk men gedaan heeft op dezen dag,
heeft de HEERE te doen geboden, om voor u verzoening te doen.

<span id="an_8:35">8:35</span> Gij zult dan aan de deur van de tent der
samenkomst blijven, dag en nacht, zeven dagen, en zult de wacht des
HEEREN waarnemen, opdat gij niet sterft; want alzo is het mij geboden.

<span id="an_8:36">8:36</span> Aaron nu en zijn zonen deden al de
dingen, die de HEERE door den dienst van Mozes geboden had.

<span id="an_9:1">9:1</span> En het geschiedde op den achtsten dag, dat
Mozes riep Aaron en zijn zonen, en de oudsten van Israel;

<span id="an_9:2">9:2</span> En hij zeide tot Aaron: Neem u een kalf,
een jong rund, ten zondoffer, en een ram ten brandoffer, die volkomen
zijn; en breng ze voor het aangezicht des HEEREN.

<span id="an_9:3">9:3</span> Daarna spreek tot de kinderen Israels,
zeggende: Neemt een geitenbok ten zondoffer, en een kalf, en een lam,
eenjarig, volkomen, ten brandoffer;

<span id="an_9:4">9:4</span> Ook een os en ram ten dankoffer, om voor
het aangezicht des HEEREN te offeren; en spijsoffer met olie gemengd;
want heden zal de HEERE u verschijnen.

<span id="an_9:5">9:5</span> Toen namen zij hetgeen Mozes geboden had,
brengende dat tot voor aan de tent der samenkomst; en de gehele
vergadering naderde, en stond voor het aangezicht des HEEREN.

<span id="an_9:6">9:6</span> En Mozes zeide: Deze zaak, die de HEERE
geboden heeft, zult gij doen; en de heerlijkheid des HEEREN zal u
verschijnen.

<span id="an_9:7">9:7</span> En Mozes zeide tot Aaron: Nader tot het
altaar, en maak uw zondoffer toe; en uw brandoffer toe; en doe
verzoening voor u en voor het volk; maak daarna de offerande des volks
toe, en doe de verzoening voor hen, gelijk als de HEERE geboden heeft.

<span id="an_9:8">9:8</span> Toen naderde Aaron tot het altaar, en
slachtte het kalf des zondoffers, dat voor hem was.

<span id="an_9:9">9:9</span> En de zonen van Aaron brachten het bloed
tot hem, en hij doopte zijn vinger in dat bloed, en deed het op de
hoornen des altaars; daarna goot hij het bloed uit aan den bodem des
altaars.

<span id="an_9:10">9:10</span> Maar het vet, en de nieren, en het net
van de lever van het zondoffer heeft hij op het altaar aangestoken,
gelijk als de HEERE Mozes geboden had.

<span id="an_9:11">9:11</span> Doch het vlees, en de huid verbrandde hij
met vuur buiten het leger.

<span id="an_9:12">9:12</span> Daarna slachtte hij het brandoffer; en de
zonen van Aaron leverden aan hem het bloed; en hij sprengde dat rondom
op het altaar.

<span id="an_9:13">9:13</span> Ook leverden zij aan hem het brandoffer
in zijn stukken, met het hoofd; en hij stak het aan op het altaar.

<span id="an_9:14">9:14</span> En hij wies het ingewand en de
schenkelen; en hij stak ze aan op het brandoffer, op het altaar.

<span id="an_9:15">9:15</span> Daarna deed hij de offerande des volks
toebrengen; en nam den bok des zondoffers, die voor het volk was, en
slachtte hem, en bereidde hem ten zondoffer, gelijk het eerste.

<span id="an_9:16">9:16</span> Verder deed hij het brandoffer
toebrengen, en maakte dat toe naar het recht.

<span id="an_9:17">9:17</span> En hij deed het spijsoffer toebrengen, en
vulde daarvan zijn hand, en stak het aan op het altaar, behalve het
morgenbrandoffer.

<span id="an_9:18">9:18</span> Daarna slachtte hij den os, en den ram
ten dankoffer, dat voor het volk was; en de zonen van Aaron leverden het
bloed aan hem, hetwelk hij rondom op het altaar sprengde;

<span id="an_9:19">9:19</span> En het vet van den os, en van den ram,
den staart, en wat het ingewand bedekt, en de nieren, en het net der
lever;

<span id="an_9:20">9:20</span> En zij legden het vet op de borsten; en
hij stak dat vet aan op het altaar.

<span id="an_9:21">9:21</span> Maar de borsten en den rechterschouder
bewoog Aaron ten beweegoffer voor het aangezicht des HEEREN, gelijk als
Mozes geboden had.

<span id="an_9:22">9:22</span> Daarna hief Aaron zijn handen op tot het
volk, en zegende hen; en hij kwam af, nadat hij het zondoffer, en
brandoffer, en dankoffer gedaan had.

<span id="an_9:23">9:23</span> Toen ging Mozes met Aaron in de tent der
samenkomst; daarna kwamen zij uit, en zegenden het volk; en de
heerlijkheid des HEEREN verscheen al het volk.

<span id="an_9:24">9:24</span> Want een vuur ging uit van het aangezicht
des HEEREN, en verteerde op het altaar het brandoffer, en het vet. Als
het ganse volk dit zag, zo juichten zij, en vielen op hun aangezichten.

<span id="an_10:1">10:1</span> En de zonen van Aaron, Nadab en Abihu,
namen een ieder zijn wierookvat, en deden vuur daarin, en legden
reukwerk daarop, en brachten vreemd vuur voor het aangezicht des HEEREN,
hetwelk hij hen niet geboden had.

<span id="an_10:2">10:2</span> Toen ging een vuur uit van het aangezicht
des HEEREN, en verteerde hen; en zij stierven voor het aangezicht des
HEEREN.

<span id="an_10:3">10:3</span> En Mozes zeide tot Aaron: Dat is het, wat
de HEERE gesproken heeft, zeggende: In degenen, die tot Mij naderen, zal
Ik geheiligd worden, en voor het aangezicht van al het volk zal Ik
verheerlijkt worden. Doch Aaron zweeg stil.

<span id="an_10:4">10:4</span> En Mozes riep Misael en Elzafan, de zonen
van Uzziel, de oom van Aaron, en zeide tot hen: Treedt toe, draagt uw
broederen weg, van voor het heiligdom tot buiten het leger.

<span id="an_10:5">10:5</span> Toen traden zij toe, en droegen hen, in
hun rokken, tot buiten het leger, gelijk als Mozes gesproken had.

<span id="an_10:6">10:6</span> En Mozes zeide tot Aaron, en tot Eleazar,
en tot Ithamar, zijn zonen: Gij zult uw hoofden niet ontbloten, noch uw
klederen verscheuren, opdat gij niet sterft, en grote toorn over de
ganse vergadering kome; maar uw broederen, het ganse huis van Israel,
zullen dezen brand, dien de HEERE aan gestoken heeft, bewenen.

<span id="an_10:7">10:7</span> Gij zult ook uit de deur van de tent der
samenkomst niet uitgaan, opdat gij niet sterft; want de zalfolie des
HEEREN is op u. En zij deden naar het woord van Mozes.

<span id="an_10:8">10:8</span> En de HEERE sprak tot Aaron, zeggende:

<span id="an_10:9">10:9</span> Wijn en sterken drank zult gij niet
drinken, gij, noch uw zonen met u, als gij gaan zult in de tent der
samenkomst, opdat gij niet sterft; het zij een eeuwige inzetting onder
uw geslachten;

<span id="an_10:10">10:10</span> En om onderscheid te maken tussen het
heilige en tussen het onheilige, en tussen het onreine en tussen het
reine;

<span id="an_10:11">10:11</span> En om den kinderen Israels te leren al
de inzettingen, die de HEERE door den dienst van Mozes tot hen gesproken
heeft.

<span id="an_10:12">10:12</span> En Mozes sprak tot Aaron, en tot
Eleazar, en tot Ithamar, zijn overgebleven zonen: Neemt het spijsoffer,
dat van de vuurofferen des HEEREN overgebleven is, en eet hetzelve
ongezuurd bij het altaar; want het is een heiligheid der heiligheden.

<span id="an_10:13">10:13</span> Daarom zult gij dat eten in de heilige
plaats, dewijl het uw bescheiden deel en het bescheiden deel uwer zonen
uit des HEEREN vuurofferen is; want alzo is mij geboden.

<span id="an_10:14">10:14</span> Ook de beweegborst en den hefschouder
zult gij in een reine plaats eten, gij, en uw zonen, en uw dochteren met
u; want tot uw bescheiden deel, en uwer zonen bescheiden deel, zijn zij
uit de dankofferen der kinderen Israels gegeven.

<span id="an_10:15">10:15</span> Den hefschouder en de beweegborst
zullen zij nevens de vuurofferen des vets toebrengen, om ten beweegoffer
voor het aangezicht des HEEREN te bewegen; hetwelk, voor u en uw zonen
met u, tot een eeuwige inzetting zijn zal, gelijk als de HEERE geboden
heeft.

<span id="an_10:16">10:16</span> En Mozes zocht zeer naarstiglijk den
bok des zondoffers; en ziet, hij was verbrand. Dies was hij op Eleazar
en op Ithamar, de overgebleven zonen van Aaron, zeer toornig, zeggende:

<span id="an_10:17">10:17</span> Waarom hebt gij dat zondoffer niet
gegeten in de heilige plaats? Want het is een heiligheid der
heiligheden, en Hij heeft u dat gegeven, opdat gij de ongerechtigheid
der vergadering zoudt dragen, om over die verzoening te doen voor het
aangezicht des HEEREN.

<span id="an_10:18">10:18</span> Ziet, deszelfs bloed is niet binnen in
het heiligdom gedragen; gij moest dat ganselijk gegeten hebben in het
heiligdom, gelijk als ik geboden heb.

<span id="an_10:19">10:19</span> Toen sprak Aaron tot Mozes: Zie, heden
hebben zij hun zondoffer en hun brandoffer voor het aangezicht des
HEEREN geofferd, en zulke dingen zijn mij wedervaren; en had ik heden
het zondoffer gegeten, zou dat goed geweest zijn in de ogen des HEEREN?

<span id="an_10:20">10:20</span> Als Mozes dit hoorde, zo was het goed
in zijn ogen.

<span id="an_11:1">11:1</span> En de HEERE sprak tot Mozes, en tot
Aaron, zeggende tot hen:

<span id="an_11:2">11:2</span> Spreekt tot de kinderen Israels,
zeggende: Dit is het gedierte, dat gij eten zult uit alle beesten, die
op de aarde zijn.

<span id="an_11:3">11:3</span> Al wat onder de beesten de klauw
verdeelt, en de kloof der klauwen in tweeen klieft, en herkauwt, dat
zult gij eten.

<span id="an_11:4">11:4</span> Deze nochtans zult gij niet eten, van
degenen, die alleen herkauwen, of de klauwen alleen verdelen: de kemel,
want hij herkauwt wel, maar verdeelt den klauw niet; die zal u onrein
zijn;

<span id="an_11:5">11:5</span> En het konijntje, want het herkauwt wel,
maar verdeelt den klauw niet; dat zal u onrein zijn;

<span id="an_11:6">11:6</span> En den haas, want hij herkauwt wel, maar
verdeelt den klauw niet; die zal u onrein zijn.

<span id="an_11:7">11:7</span> Ook het zwijn, want dat verdeelt wel den
klauw, en klieft de klove der klauwen in tweeen, maar herkauwt het
gekauwde niet; dat zal u onrein zijn.

<span id="an_11:8">11:8</span> Van hun vlees zult gij niet eten, en hun
dood aas niet aanroeren, zij zullen u onrein zijn.

<span id="an_11:9">11:9</span> Dit zult gij eten van al wat in de
wateren is: al wat in de wateren, in de zeeen en in de rivieren, vinnen
en schubben heeft, dat zult gij eten;

<span id="an_11:10">11:10</span> Maar al wat in de zeeen en in de
rivieren, van alle gewemel der wateren, en van alle levende ziel, die in
de wateren is, geen vinnen of schubben heeft, dat zal u een verfoeisel
zijn.

<span id="an_11:11">11:11</span> Ja, een verfoeisel zullen zij u zijn;
van hun vlees zult gij niet eten, en hun dood aas zult gij verfoeien.

<span id="an_11:12">11:12</span> Al wat in de wateren geen vinnen en
schubben heeft, dat zal u een verfoeisel zijn.

<span id="an_11:13">11:13</span> En van het gevogelte zult gij deze
verfoeien, zij zullen niet gegeten worden, zij zullen een verfoeisel
zijn: de arend, en de havik, en de zeearend,

<span id="an_11:14">11:14</span> En de gier, en de kraai, naar haar
aard;

<span id="an_11:15">11:15</span> Elke rave naar haar aard;

<span id="an_11:16">11:16</span> En de struis, en de nachtuil, en de
koekoek, en de sperwer naar zijn aard;

<span id="an_11:17">11:17</span> En de steenuil, en het duikertje, en de
schuifuit,

<span id="an_11:18">11:18</span> En de kauw, en de roerdomp, en de
pelikaan,

<span id="an_11:19">11:19</span> En de ooievaar, de reiger naar zijn
aard, en de hop, en de vledermuis.

<span id="an_11:20">11:20</span> Alle kruipend gevogelte, dat op vier
voeten gaat, zal u een verfoeisel zijn.

<span id="an_11:21">11:21</span> Dit nochtans zult gij eten van al het
kruipend gevogelte, dat op vier voeten gaat, hetwelk boven aan zijn
voeten schenkelen heeft, om daarmede op de aarde te springen;

<span id="an_11:22">11:22</span> Van die zult gij deze eten: de
sprinkhaan naar zijn aard, en de solham naar zijn aard, en den hargol
naar zijn aard, en den hagab naar zijn aard.

<span id="an_11:23">11:23</span> En alle kruipend gevogelte, dat vier
voeten heeft, zal u een verfoeisel zijn.

<span id="an_11:24">11:24</span> En aan deze zult gij verontreinigd
worden; zo wie hun dood aas zal aangeroerd hebben, zal onrein zijn tot
aan den avond.

<span id="an_11:25">11:25</span> Zo wie van hun dood aas gedragen zal
hebben, zal zijn klederen wassen, en onrein zijn tot aan den avond.

<span id="an_11:26">11:26</span> Alle beest, dat den klauw verdeelt,
doch de klove niet in tweeen klieft, en niet herkauwt, zal u onrein
zijn; zo wie hetzelve aangeroerd zal hebben, zal onrein zijn.

<span id="an_11:27">11:27</span> En al wat op zijn poten gaat onder alle
gedierte, op vier voeten gaande, die zullen u onrein zijn; al wie hun
dood aas aangeroerd zal hebben, zal onrein zijn tot aan den avond.

<span id="an_11:28">11:28</span> Ook die hun dood aas zal gedragen
hebben, zal zijn klederen wassen, en onrein zijn tot aan den avond; zij
zullen u onrein zijn.

<span id="an_11:29">11:29</span> Verder zal u dit onder het kruipend
gedierte, dat op de aarde kruipt, onrein zijn: het wezeltje, en de muis,
en de schildpad, naar haar aard;

<span id="an_11:30">11:30</span> En de zwijnegel, en de krokodil, en de
hagedis, en de slak, en de mol;

<span id="an_11:31">11:31</span> Die zullen u onrein zijn onder alle
kruipend gedierte; zo wie die zal aangeroerd hebben, als zij dood zijn,
zal onrein zijn tot aan den avond.

<span id="an_11:32">11:32</span> Daartoe al hetgeen, waarop iets van
dezelve vallen zal, als zij dood zijn, zal onrein zijn, hetzij van alle
houten vat, of kleed, of vel, of zak, of alle vat, waarmede werk gedaan
wordt; het zal in het water gestoken worden, en onrein zijn tot aan den
avond; daarna zal het rein zijn.

<span id="an_11:33">11:33</span> En alle aarden vat, waarin iets van
dezelve zal gevallen zijn, al wat daarin is, zal onrein zijn, en gij
zult dat breken.

<span id="an_11:34">11:34</span> Van alle spijze, die men eet, waarop
het water zal gekomen zijn, die zal onrein zijn; en alle drank, die men
drinkt, zal in alle vat onrein zijn.

<span id="an_11:35">11:35</span> En waarop iets van hun dood aas zal
vallen, zal onrein zijn; de oven en de aarden pan zal verbroken worden;
zij zijn onrein, daarom zullen zij u onrein zijn.

<span id="an_11:36">11:36</span> Doch een fontein, of put van
vergadering der wateren, zal rein zijn; maar wie hun dood aas zal
aangeroerd hebben, zal onrein zijn.

<span id="an_11:37">11:37</span> En wanneer van hun dood aas zal
gevallen zijn op enig zaaibaar zaad, dat gezaaid wordt, dat zal rein
zijn.

<span id="an_11:38">11:38</span> Maar als water op het zaad gedaan zal
worden, en van hun dood aas daarop zal gevallen zijn, dat zal u onrein
zijn.

<span id="an_11:39">11:39</span> En wanneer van de dieren, die u tot
spijze zijn, iets zal gestorven zijn, wie deszelfs dood aas zal
aangeroerd hebben, zal onrein zijn tot aan den avond.

<span id="an_11:40">11:40</span> Ook die van hun dood aas gegeten zal
hebben, zal zijn klederen wassen, en onrein zijn tot aan den avond; en
die hun dood aas zal gedragen hebben, zal zijn klederen wassen, en
onrein zijn tot aan den avond.

<span id="an_11:41">11:41</span> Voorts alle kruipend gedierte, dat op
de aarde kruipt, zal een verfoeisel zijn; het zal niet gegeten worden.

<span id="an_11:42">11:42</span> Al wat op zijn buik gaat, en al wat
gaat op zijn vier voeten, of al wat vele voeten heeft, onder alle
kruipend gedierte, dat op de aarde kruipt, die zult gij niet eten, want
zij zijn een verfoeisel.

<span id="an_11:43">11:43</span> Maakt uw zielen niet verfoeilijk aan
enig kruipend gedierte, dat kruipt; en verontreinigt u niet daaraan, dat
gij daaraan verontreinigd zoudt worden.

<span id="an_11:44">11:44</span> Want Ik ben de HEERE, uw God; daarom
zult gij u heiligen, en heilig zijn, dewijl Ik heilig ben; en gij zult
uw ziel niet verontreinigen aan enig kruipend gedierte, dat zich op de
aarde roert.

<span id="an_11:45">11:45</span> Want Ik ben de HEERE, Die u uit
Egypteland doe optrekken, opdat Ik u tot een God zij, en opdat gij
heilig zijt, dewijl Ik heilig ben.

<span id="an_11:46">11:46</span> Dit is de wet van de beesten, en van
het gevogelte, en van alle levende ziel, die zich roert in de wateren,
en van alle ziel, die kruipt op de aarde;

<span id="an_11:47">11:47</span> Om te onderscheiden tussen het onreine
en tussen het reine, en tussen het gedierte, dat men eten, en tussen het
gedierte, dat men niet eten zal.

<span id="an_12:1">12:1</span> Verder sprak de HEERE tot Mozes,
zeggende:

<span id="an_12:2">12:2</span> Spreek tot de kinderen Israels, zeggende:
Wanneer een vrouw zaad gegeven, en een knechtje gebaard zal hebben, zo
zal zij zeven dagen onrein zijn; volgens de dagen der afzondering harer
krankheid zal zij onrein zijn.

<span id="an_12:3">12:3</span> En op den achtsten dag zal het vlees
zijner voorhuid besneden worden.

<span id="an_12:4">12:4</span> Daarna zal zij drie en dertig dagen
blijven in het bloed harer reiniging; niets heiligs zal zij aanroeren,
en tot het heiligdom zal zij niet komen, totdat de dagen harer reiniging
vervuld zijn.

<span id="an_12:5">12:5</span> Maar indien zij een meisje gebaard zal
hebben, zo zal zij twee weken onrein zijn, volgens haar afzondering;
daarna zal zij zes en zestig dagen blijven in het bloed harer reiniging.

<span id="an_12:6">12:6</span> En als de dagen harer reiniging voor den
zoon, of voor de dochter, vervuld zullen zijn, zo zal zij een eenjarig
lam ten brandoffer, en een jonge duif, of tortelduif, ten zondoffer
brengen, voor de deur van de tent der samenkomst, tot den priester.

<span id="an_12:7">12:7</span> Die zal dat offeren voor het aangezicht
des HEEREN, en zal voor haar verzoening doen, zo zal zij rein zijn van
den vloed haars bloeds. Dit is de wet dergene, die een knechtje of
meisje gebaard heeft.

<span id="an_12:8">12:8</span> Maar indien haar hand niet genoeg voor
een lam vindt, zo zal zij twee tortelduiven, of twee jonge duiven nemen,
een ten brandoffer, en een ten zondoffer; en de priester zal voor haar
verzoening doen; zo zal zij rein zijn.

<span id="an_13:1">13:1</span> Verder sprak de HEERE tot Mozes en tot
Aaron, zeggende:

<span id="an_13:2">13:2</span> Een mens, als in het vel zijns vleses een
gezwel, of gezweer, of witte blaar zal zijn, welke in het vel zijns
vleses tot een plaag der melaatsheid zou worden, hij zal dan tot den
priester Aaron, of tot een uit zijn zonen, de priesteren, gebracht
worden.

<span id="an_13:3">13:3</span> En de priester zal de plaag in het vel
des vleses bezien; zo het haar in die plaag in wit veranderd is, en het
aanzien der plaag dieper is dan het vel zijns vleses, het is de plaag
der melaatsheid; als de priester hem bezien zal hebben, dan zal hij hem
onrein verklaren.

<span id="an_13:4">13:4</span> Maar zo de blaar in het vel zijn vleses
wit is, en haar aanzien niet dieper is dan het vel, en het haar niet in
wit veranderd is, zo zal de priester hem, die de plaag heeft, zeven
dagen opsluiten.

<span id="an_13:5">13:5</span> Daarna zal de priester op den zevenden
dag hem bezien; indien, ziet, de plaag, naar dat hij zien kan, is
staande gebleven, en de plaag in het vel niet uitgespreid is, zo zal de
priester hem zeven andere dagen opsluiten.

<span id="an_13:6">13:6</span> En de priester zal hem andermaal op den
zevenden dag bezien; indien, ziet, de plaag ingetrokken, en de plaag in
het vel niet uitgespreid is, zo zal de priester hem rein verklaren; het
was een verzwering; en hij zal zijn klederen wassen, zo is hij rein.

<span id="an_13:7">13:7</span> Maar zo de verzwering in het vel
ganselijk uitgespreid is, nadat hij aan den priester tot zijn reiniging
zal vertoond zijn, zo zal hij andermaal aan den priester vertoond
worden.

<span id="an_13:8">13:8</span> Indien de priester merken zal, dat, ziet,
de verzwering in het vel uitgespreid is, zo zal de priester hem onrein
verklaren; het is melaatsheid.

<span id="an_13:9">13:9</span> Wanneer de plaag der melaatsheid in een
mens zal zijn, zo zal hij tot den priester gebracht worden.

<span id="an_13:10">13:10</span> Indien de priester merken zal, dat,
ziet, een wit gezwel in het vel is, hetwelk het haar in wit veranderd
heeft, en gezondheid van levend vlees in dat gezwel is;

<span id="an_13:11">13:11</span> Dat is een verouderde melaatsheid in
het vel zijns vleses; daarom zal hem de priester onrein verklaren; hij
zal hem niet doen opsluiten, want hij is onrein.

<span id="an_13:12">13:12</span> En zo de melaatsheid in het vel
ganselijk uitbot, en de melaatsheid het gehele vel desgenen, die de
plaag heeft, van zijn hoofd tot zijn voeten, bedekt heeft, naar al het
gezicht van de ogen des priesters;

<span id="an_13:13">13:13</span> En de priester merken zal, dat, ziet,
de melaatsheid zijn gehele vlees bedekt heeft, zo zal hij hem, die de
plaag heeft, rein verklaren; zij is geheel in wit veranderd; hij is
rein.

<span id="an_13:14">13:14</span> Maar ten welken dage levend vlees
daarin gezien zal worden, zal hij onrein zijn.

<span id="an_13:15">13:15</span> Als dan de priester dat levende vlees
gezien zal hebben, zal hij hem onrein verklaren; dat levende vlees is
onrein; het is melaatsheid.

<span id="an_13:16">13:16</span> Of als dat levende vlees verkeert, en
in wit veranderd zal worden, zo zal hij tot den priester komen.

<span id="an_13:17">13:17</span> Als de priester hem bezien zal hebben,
dat, ziet, de plaag in wit veranderd is, zo zal de priester hem, die de
plaag heeft, rein verklaren; hij is rein.

<span id="an_13:18">13:18</span> Het vlees ook, als in deszelfs vel een
zweer zal geweest zijn, zo het genezen is;

<span id="an_13:19">13:19</span> En in de plaats van die zweer een wit
gezwel, of een witte roodachtige blaar worden zal, zo zal het aan den
priester vertoond worden.

<span id="an_13:20">13:20</span> Indien de priester merken zal, dat,
ziet, haar aanzien lager is dan het vel, en derzelver haar in wit
veranderd is, zo zal de priester hem onrein verklaren; het is de plaag
der melaatsheid, zij is door de zweer uitgebot.

<span id="an_13:21">13:21</span> Wanneer nu de priester die bezien zal
hebben, dat, ziet, geen wit haar daaraan is, en die niet lager dan het
vel, maar ingetrokken is, zo zal de priester hem zeven dagen opsluiten.

<span id="an_13:22">13:22</span> Zo zij daarna gans in het vel
uitgespreid zal zijn, zo zal de priester hem onrein verklaren; het is de
plaag.

<span id="an_13:23">13:23</span> Maar indien de blaar in haar plaats zal
staande blijven, niet uitgespreid zijnde, het is de roof van die zweer,
zo zal de priester hem rein verklaren;

<span id="an_13:24">13:24</span> Of wanneer in het vel des vleses een
vurige brand zal geweest zijn, en het gezonde van dien brand een witte
roodachtige of witte blaar is;

<span id="an_13:25">13:25</span> En de priester die gezien zal hebben,
dat, ziet, het haar op de blaar in wit veranderd is, en haar aanzien
dieper is dan het vel; het is melaatsheid, door den brand is zij
uitgebot; daarom zal hem de priester onrein verklaren; het is de plaag
der melaatsheid.

<span id="an_13:26">13:26</span> Maar indien de priester die merken zal,
dat, ziet, op de blaar geen wit haar is, en zij niet lager dan het vel,
maar ingetrokken is, zo zal de priester hem zeven dagen opsluiten.

<span id="an_13:27">13:27</span> Daarna zal de priester hem op den
zevenden dag bezien; indien zij gans uitgespreid is in het vel, zo zal
de priester hem onrein verklaren; het is de plaag der melaatsheid.

<span id="an_13:28">13:28</span> Maar indien de blaar in haar plaats
staande zal blijven, noch in het vel uitgespreid, maar ingetrokken zal
zijn, het is een gezwel van den brand; daarom zal de priester hem rein
verklaren, want het is de roof van den brand.

<span id="an_13:29">13:29</span> Verder, als in een man of vrouw een
plaag zal zijn in het hoofd, of in den baard;

<span id="an_13:30">13:30</span> En de priester die plaag zal bezien
hebben, dat, ziet, haar aanzien dieper is dan het vel, en geelachtig dun
haar daarop is, zo zal de priester hem onrein verklaren; het is
schurftheid, het is melaatsheid van het hoofd of van den baard.

<span id="an_13:31">13:31</span> Maar als de priester de plaag der
schurftheid zal bezien hebben, dat, ziet, haar aanzien niet dieper is
dan het vel, en geen zwart haar daarop is, zo zal de priester hem, die
de plaag der schurftheid heeft, zeven dagen doen opsluiten.

<span id="an_13:32">13:32</span> Daarna zal de priester die plaag op den
zevenden dag bezien; indien, ziet, de schurftheid niet uitgespreid, en
daarop geen geelachtig haar is, noch het aanzien der schurftheid dieper
dan het vel is;

<span id="an_13:33">13:33</span> Zo zal hij zich scheren laten; maar de
schurftheid zal hij niet scheren; en de priester zal hem, die de
schurftheid heeft, andermaal zeven dagen doen opsluiten.

<span id="an_13:34">13:34</span> Daarna zal de priester die schurftheid
op den zevenden dag bezien; indien, ziet, de schurftheid in het vel niet
uitgespreid is, en haar aanzien niet dieper is dan het vel, zo zal de
priester hem rein verklaren; en hij zal zijn klederen wassen, en rein
zijn.

<span id="an_13:35">13:35</span> Maar indien de schurftheid in het vel
gans uitgespreid is, na zijn reiniging;

<span id="an_13:36">13:36</span> En de priester hem zal bezien hebben,
dat, ziet, de schurftheid in het vel uitgespreid is, de priester zal
naar het geelachtig haar niet zoeken; hij is onrein.

<span id="an_13:37">13:37</span> Maar indien die schurftheid, naar dat
hij zien kan, is staande gebleven, en zwart haar daarop gewassen is, die
schurftheid is genezen, hij is rein; daarom zal de priester hem rein
verklaren.

<span id="an_13:38">13:38</span> Verder als een man, of vrouw, aan het
vel van hun vlees blaren zullen hebben, witte blaren;

<span id="an_13:39">13:39</span> En de priester zal gemerkt hebben, dat,
ziet, ingetrokken witte blaren in het vel van hun vlees zijn; het is een
witte puist in het vel uitgebot, hij is rein.

<span id="an_13:40">13:40</span> En als een man zijn hoofdhaar zal
uitgevallen zijn, hij is kaal, hij is rein.

<span id="an_13:41">13:41</span> En zo van de zijde zijns aangezichts
het haar van zijn hoofd zal uitgevallen zijn, hij is bles, hij is rein.

<span id="an_13:42">13:42</span> Maar zo in de kaalheid, of in de
blesse, een witte roodachtige plaag is, dat is melaatsheid, uitbottende
in zijn kaalheid, of in zijn blesse.

<span id="an_13:43">13:43</span> Als de priester hem zal bezien hebben,
dat, ziet, het gezwel van die plaag in zijn kaalheid, of blesse, wit
roodachtig is, gelijk het aanzien der melaatsheid van het vel des
vleses;

<span id="an_13:44">13:44</span> Die man is melaats, hij is onrein; de
priester zal hem ganselijk onrein verklaren, zijn plaag is op zijn
hoofd.

<span id="an_13:45">13:45</span> Voorts zullen de klederen des
melaatsen, in wien die plaag is, gescheurd zijn, en zijn hoofd zal
ontbloot zijn, en hij zal de bovenste lip bewimpelen; daartoe zal hij
roepen: Onrein, onrein!

<span id="an_13:46">13:46</span> Al de dagen, in welke deze plaag aan
hem zal zijn, zal hij onrein zijn; onrein is hij, hij zal alleen wonen;
buiten het leger zal zijn woning wezen.

<span id="an_13:47">13:47</span> Verder als aan een kleed de plaag der
melaatsheid zal zijn, aan een wollen kleed, of aan een linnen kleed,

<span id="an_13:48">13:48</span> Of aan den scheerdraad, of aan den
inslag van linnen, of van wol, of aan vel, of aan enig vellenwerk;

<span id="an_13:49">13:49</span> En die plaag aan het kleed, of aan het
vel, of aan den scheerdraad, of aan den inslag, of aan enig vellentuig,
groenachtig of roodachtig is; het is de plaag der melaatsheid; daarom
zal zij den priester vertoond worden.

<span id="an_13:50">13:50</span> En de priester zal de plaag bezien; en
hij zal hetgeen de plaag heeft, zeven dagen doen opsluiten.

<span id="an_13:51">13:51</span> Daarna zal hij op den zevenden dag de
plaag bezien; zo de plaag uitgespreid is aan het kleed, of aan den
scheerdraad, of aan den inslag, of aan het vel, tot wat werk dat vel zou
mogen gemaakt zijn, die plaag is een knagende melaatsheid, het is
onrein.

<span id="an_13:52">13:52</span> Daarom zal hij dat kleed, of die
werpte, of dien inslag van wol, of van linnen, of alle vellentuig,
waarin die plaag zal zijn, verbranden; want het is een knagende
melaatsheid; het zal met vuur verbrand worden.

<span id="an_13:53">13:53</span> Doch indien de priester zal zien, dat,
ziet, de plaag aan het kleed, of aan den scheerdraad, of aan den inslag,
of aan enig vellentuig niet uitgespreid is;

<span id="an_13:54">13:54</span> Zo zal de priester gebieden, dat men
hetgeen, waaraan die plaag is, wasse, en hij zal dat andermaal zeven
dagen doen opsluiten.

<span id="an_13:55">13:55</span> Als de priester, nadat het gewassen is,
de plaag zal bezien hebben, dat, ziet, de plaag haar gedaante niet
veranderd heeft, en de plaag niet uitgespreid is, het is onrein, gij
zult het met vuur verbranden; het is een ingraving aan zijn achterste of
aan zijn voorste zijde.

<span id="an_13:56">13:56</span> Indien nu de priester merken zal, dat,
ziet, die plaag, nadat zij zal gewassen zijn, ingetrokken is; dan zal
hij ze van het kleed, of van het vel, of van den scheerdraad, of van den
inslag afscheuren.

<span id="an_13:57">13:57</span> Maar zo zij nog aan het kleed, of aan
den scheerdraad, of aan den inslag, of aan enig vellentuig, gezien
wordt, het is uitbottende melaatsheid; gij zult hetgeen, waaraan de
plaag is, met vuur verbranden.

<span id="an_13:58">13:58</span> Maar het kleed, of de werpte, of de
inslag, of alle vellentuig, dat gij gewassen zult hebben, als de plaag
daarvan geweken zal zijn, dat zal andermaal gewassen worden, en het zal
rein zijn.

<span id="an_13:59">13:59</span> Dit is de wet van de plaag der
melaatsheid, van een wollen of linnen kleed, of een werpte, of een
inslag, of alle vellentuig, om dat rein te verklaren, of onrein te
verklaren.

<span id="an_14:1">14:1</span> Daarna sprak de HEERE tot Mozes,
zeggende:

<span id="an_14:2">14:2</span> Dit zal de wet des melaatsen zijn, ten
dage zijner reiniging: dat hij tot den priester zal gebracht worden.

<span id="an_14:3">14:3</span> En de priester zal buiten het leger gaan;
als de priester merken zal, dat, ziet, die plaag der melaatsheid van den
melaatse genezen is;

<span id="an_14:4">14:4</span> Zo zal de priester gebieden, dat men voor
hem, die te reinigen zal zijn, twee levende reine vogelen neme,
mitsgaders cederenhout, en scharlaken, en hysop.

<span id="an_14:5">14:5</span> De priester zal ook gebieden, dat men den
ene vogel slachte, in een aarden vat, over levend water.

<span id="an_14:6">14:6</span> Dien levenden vogel zal hij nemen, en het
cederhout, en het scharlaken, en den hysop; en zal die, en den levenden
vogel dopen in het bloed des vogels, die boven het levende water
geslacht is.

<span id="an_14:7">14:7</span> En hij zal over hem, die van de
melaatsheid te reinigen is, zevenmaal sprengen; daarna zal hij hem rein
verklaren, en den levenden vogel in het open veld vliegen laten.

<span id="an_14:8">14:8</span> Die nu te reinigen is, zal zijn klederen
wassen, en al zijn haar afscheren, en zich in het water afwassen, zo zal
hij rein zijn; daarna zal hij in het leger komen, maar zal buiten zijn
tent zeven dagen blijven.

<span id="an_14:9">14:9</span> En op den zevenden dag zal het
geschieden, dat hij al zijn haar zal afscheren, zijn hoofd, en zijn
baard, en de wenkbrauwen zijner ogen; ja, al zijn haar zal hij
afscheren, en al zijn klederen wassen, en zijn vlees met water baden, zo
zal hij rein zijn.

<span id="an_14:10">14:10</span> En op den achtsten dag zal hij twee
volkomen lammeren, en een eenjarig volkomen schaap nemen, mitsgaders
drie tienden meelbloem ten spijsoffer, met olie gemengd, en een log
olie.

<span id="an_14:11">14:11</span> De priester nu, die de reiniging doet,
zal den man, die te reinigen is, en die dingen, stellen voor het
aangezicht des HEEREN, aan de deur van de tent der samenkomst.

<span id="an_14:12">14:12</span> En de priester zal dat ene lam nemen,
en hetzelve offeren tot een schuldoffer met den log olie; en zal die ten
beweegoffer voor het aangezicht des HEEREN bewegen.

<span id="an_14:13">14:13</span> Daarna zal hij dat lam slachten in de
plaats, waar men het zondoffer en het brandoffer slacht, in de heilige
plaats; want het schuldoffer, gelijk het zondoffer, is voor den
priester; het is een heiligheid der heiligheden.

<span id="an_14:14">14:14</span> En de priester zal van het bloed des
schuldoffers nemen, hetwelk de priester doen zal op het lapje van het
rechteroor desgenen, die te reinigen is, en op den duim zijner
rechterhand, en op den groten teen zijns rechtervoets.

<span id="an_14:15">14:15</span> De priester zal ook uit den log der
olie nemen, en zal ze op des priesters linkerhand gieten.

<span id="an_14:16">14:16</span> Dan zal de priester zijn rechtervinger
indopen, nemende van die olie, die in zijn linkerhand is, en zal met
zijn vinger van die olie zevenmaal sprengen, voor het aangezicht des
HEEREN.

<span id="an_14:17">14:17</span> En van het overige van die olie, die in
zijn hand zal zijn, zal de priester doen op het lapje van het rechteroor
desgenen, die te reinigen is, en op den duim zijner rechterhand, en op
den groten teen zijns rechtervoets, boven op het bloed des schuldoffers.

<span id="an_14:18">14:18</span> Dat nog overgebleven zal zijn van die
olie, die in de hand des priesters geweest is, zal hij doen op het hoofd
desgenen, die te reinigen is; zo zal de priester over hem verzoening
doen voor het aangezicht des HEEREN.

<span id="an_14:19">14:19</span> De priester zal ook het zondoffer
bereiden, en voor hem, die van zijn onreinigheid te reinigen is,
verzoening doen; en daarna zal hij het brandoffer slachten.

<span id="an_14:20">14:20</span> En de priester zal dat brandoffer en
dat spijsoffer op het altaar offeren; zo zal de priester de verzoening
voor hem doen, en hij zal rein zijn.

<span id="an_14:21">14:21</span> Maar indien hij arm is, en zijn hand
dat niet bereikt, zo zal hij een lam ten schuldoffer, ter beweging
nemen, om voor hem verzoening te doen; daartoe een tiende meelbloem, met
olie gemengd, ten spijsoffer, en een log olie;

<span id="an_14:22">14:22</span> Mitsgaders twee tortelduiven, of twee
jonge duiven, die zijn hand bereiken zal, welker ene ten zondoffer, en
een ten brandoffer zijn zal.

<span id="an_14:23">14:23</span> En hij zal die, op den achtsten dag
zijner reiniging, tot den priester brengen, aan de deur van de tent der
samenkomst, voor het aangezicht des HEEREN.

<span id="an_14:24">14:24</span> En de priester zal het lam des
schuldoffers, en den log der olie nemen; en de priester zal die ten
beweegoffer voor het aangezicht des HEEREN bewegen.

<span id="an_14:25">14:25</span> Daarna zal hij het lam des schuldoffers
slachten, en de priester zal van het bloed des schuldoffers nemen, en
doen op het rechteroorlapje desgenen, die te reinigen is, en op den duim
zijner rechterhand, en op den groten teen zijns rechtervoets.

<span id="an_14:26">14:26</span> Ook zal de priester van die olie op des
priesters linkerhand gieten.

<span id="an_14:27">14:27</span> Daarna zal de priester met zijn
rechtervinger van die olie, die op zijn linkerhand is, sprengen,
zevenmaal, voor het aangezicht des HEEREN.

<span id="an_14:28">14:28</span> En de priester zal van de olie, die op
zijn hand is, doen aan het lapje van het rechteroor desgenen, die te
reinigen is, en aan den duim zijner rechterhand, en aan den groten teen
zijns rechtervoets, op de plaats van het bloed des schuldoffers.

<span id="an_14:29">14:29</span> En het overgeblevene van de olie, die
in de hand des priesters is, zal hij doen op het hoofd desgenen, die te
reinigen is, om de verzoening voor hem te doen, voor het aangezicht des
HEEREN.

<span id="an_14:30">14:30</span> Daarna zal hij de ene van de
tortelduiven, of van de jonge duiven bereiden, van hetgeen zijn hand
bereikt zal hebben.

<span id="an_14:31">14:31</span> Van hetgeen zijn hand bereikt zal
hebben, zal het een ten zondoffer, en het een ten brandoffer zijn, boven
het spijsoffer; zo zal de priester voor hem, die te reinigen is,
verzoening doen voor het aangezicht des HEEREN.

<span id="an_14:32">14:32</span> Dit is de wet desgenen, in wien de
plaag der melaatsheid zal zijn, wiens hand in zijn reiniging dat niet
bereikt zal hebben.

<span id="an_14:33">14:33</span> Verder sprak de HEERE tot Mozes en tot
Aaron, zeggende:

<span id="an_14:34">14:34</span> Als gij zult gekomen zijn in het land
van Kanaan, hetwelk Ik u tot bezitting geven zal, en Ik de plaag der
melaatsheid aan een huis van dat land uwer bezitting zal gegeven hebben;

<span id="an_14:35">14:35</span> Zo zal hij, van wien dat huis is,
komen, en den priester te kennen geven, zeggende: Het schijnt mij, alsof
er een plaag in het huis ware.

<span id="an_14:36">14:36</span> En de priester zal gebieden, dat zij
dat huis ruimen, aleer de priester komt, om die plaag te bezien, opdat
niet al wat in dat huis is, onrein worde; en daarna zal de priester
komen, om dat huis te bezien.

<span id="an_14:37">14:37</span> Als hij die plaag bezien zal, dat,
ziet, die plaag aan de wanden van dat huis zijn groenachtige of
roodachtige kuiltjes, en hun aanzien lager is dan die want;

<span id="an_14:38">14:38</span> De priester zal uit dat huis uitgaan,
aan de deur van het huis, en hij zal dat huis zeven dagen doen
toesluiten.

<span id="an_14:39">14:39</span> Daarna zal de priester op den zevenden
dag wederkeren; indien hij merken zal, dat, ziet, die plaag aan de
wanden van dat huis uitgespreid is;

<span id="an_14:40">14:40</span> Zo zal de priester gebieden, dat zij de
stenen, in welke die plaag is, uitbreken, en dezelve tot buiten de stad
werpen, aan een onreine plaats;

<span id="an_14:41">14:41</span> En dat huis zal hij rondom van binnen
doen schrabben, en zij zullen het stof, dat zij afgeschrabd hebben, tot
buiten de stad aan een onreine plaats uitstorten.

<span id="an_14:42">14:42</span> Daarna zullen zij andere stenen nemen,
en in de plaats van gene stenen brengen; en men zal ander leem nemen, en
dat huis bestrijken.

<span id="an_14:43">14:43</span> Maar indien die plaag wederkeert, en in
dat huis uitbot, nadat men de stenen uitgebroken heeft, en na het
afschrabben van het huis, en nadat het zal bestreken zijn;

<span id="an_14:44">14:44</span> Zo zal de priester komen; als hij nu
zal merken, dat, ziet, die plaag aan dat huis uitgespreid is, het is een
knagende melaatsheid in dat huis, het is onrein.

<span id="an_14:45">14:45</span> Daarom zal men dat huis, zijn stenen,
en zijn hout even afbreken, mitsgaders al het leem van het huis, en men
zal het tot buiten de stad uitvoeren, aan een onreine plaats.

<span id="an_14:46">14:46</span> En die in dat huis gaat te enigen dage,
als men hetzelve zal toegesloten hebben, zal onrein zijn tot aan den
avond.

<span id="an_14:47">14:47</span> Die ook in dat huis te slapen ligt, zal
zijn klederen wassen; insgelijks, die in dat huis eet, zal zijn klederen
wassen.

<span id="an_14:48">14:48</span> Maar als de priester zal weder ingegaan
zijn, en zal merken, dat, ziet, die plaag aan dat huis niet uitgespreid
is, nadat het huis zal bestreken zijn; zo zal de priester dat huis rein
verklaren, dewijl die plaag genezen is.

<span id="an_14:49">14:49</span> Daarna zal hij, om dat huis te
ontzondigen, twee vogeltjes nemen, mitsgaders cederenhout, en
scharlaken, en hysop.

<span id="an_14:50">14:50</span> En hij zal den enen vogel slachten in
een aarden vat, over levend water.

<span id="an_14:51">14:51</span> Dan zal hij dat cederenhout, en dien
hysop, en het scharlaken, en den levenden vogel nemen, en zal die in het
bloed des geslachten vogels en in het levende water dopen; en hij zal
dat huis zevenmaal besprengen.

<span id="an_14:52">14:52</span> Zo zal hij dat huis ontzondigen met het
bloed des vogels, en met dat levend water, en met den levenden vogel, en
met dat cederenhout, en met den hysop, en met het scharlaken.

<span id="an_14:53">14:53</span> Den levenden vogel nu zal hij tot
buiten de stad, in het open veld, laten vliegen; zo zal hij over het
huis verzoening doen, en het zal rein zijn.

<span id="an_14:54">14:54</span> Dit is de wet voor alle plage der
melaatsheid, en voor schurftheid;

<span id="an_14:55">14:55</span> En voor melaatsheid der klederen, en
der huizen;

<span id="an_14:56">14:56</span> Mitsgaders voor gezwel, en voor
gezweer, en voor blaren;

<span id="an_14:57">14:57</span> Om te leren, op welken dag iets onrein,
en op welken dag iets rein is. Dit is de wet der melaatsheid.

<span id="an_15:1">15:1</span> Verder sprak de HEERE tot Mozes en tot
Aaron, zeggende:

<span id="an_15:2">15:2</span> Spreekt tot de kinderen Israels, en zegt
tot hen: Een ieder man, als hij vloeiende zal zijn uit zijn vlees, zal
om zijn vloed onrein zijn.

<span id="an_15:3">15:3</span> Dit nu zal zijn onreinigheid om zijn
vloed zijn: zo zijn vlees zijn vloed uitzevert, of zijn vlees van zijn
vloed zich verstopt, dat is zijn onreinigheid.

<span id="an_15:4">15:4</span> Alle leger, waarop hij, die den vloed
heeft, zal liggen, zal onrein zijn, en alle tuig, waarop hij zal zitten,
zal onrein zijn.

<span id="an_15:5">15:5</span> Een ieder ook, die zijn leger zal
aanroeren, zal zijn klederen wassen, en zich met water baden, en zal
onrein zijn tot aan den avond.

<span id="an_15:6">15:6</span> En die op dat tuig zit, waarop hij, die
den vloed heeft, gezeten zal hebben, zal zijn klederen wassen, en zich
met water baden, en zal onrein zijn tot aan den avond.

<span id="an_15:7">15:7</span> En die het vlees desgenen, die den vloed
heeft, aanroert, zal zijn klederen wassen, en zich met water baden, en
onrein zijn tot aan den avond.

<span id="an_15:8">15:8</span> Als ook hij, die den vloed heeft, op een
reine zal gespogen hebben, dan zal hij zijn klederen wassen, en zal zich
met water baden, en onrein zijn tot aan den avond.

<span id="an_15:9">15:9</span> Insgelijks alle zadel, waarop hij, die
den vloed heeft, zal gereden hebben, zal onrein zijn.

<span id="an_15:10">15:10</span> En al wie iets aanroert, dat onder hem
zal geweest zijn, zal onrein zijn tot aan den avond; en die hetzelve
draagt, zal zijn klederen wassen, en zich met water baden, en onrein
zijn tot aan den avond.

<span id="an_15:11">15:11</span> Daartoe een ieder, wien hij, die den
vloed heeft, zal aangeroerd hebben, zonder zijn handen met water
gespoeld te hebben, die zal zijn klederen wassen, en zich met water
baden, en onrein zijn tot aan den avond.

<span id="an_15:12">15:12</span> Ook het aarden vat, hetwelk hij, die
den vloed heeft, zal aangeroerd hebben, zal gebroken worden; maar alle
houten vat zal met water gespoeld worden.

<span id="an_15:13">15:13</span> Als hij nu, die den vloed heeft, van
zijn vloed gereinigd zal zijn, zo zal hij tot zijn reiniging zeven dagen
voor zich tellen, en zijn klederen wassen, en hij zal zijn vlees met
levend water baden, zo zal hij rein zijn.

<span id="an_15:14">15:14</span> En op den achtsten dag zal hij voor
zich twee tortelduiven of twee jonge duiven nemen; en zal voor het
aangezicht des HEEREN, aan de deur van de tent der samenkomst komen, en
zal ze den priester geven.

<span id="an_15:15">15:15</span> En de priester zal die bereiden, een
ten zondoffer, en een ten brandoffer; zo zal de priester over hem voor
het aangezicht des HEEREN, vanwege zijn vloed, verzoening doen.

<span id="an_15:16">15:16</span> Verder een man, als van hem het zaad
des bijliggens zal uitgegaan zijn, die zal zijn ganse vlees met water
baden, en onrein zijn tot aan den avond.

<span id="an_15:17">15:17</span> Ook alle kleed, en alle vel, aan
hetwelk het zaad des bijliggens wezen zal, dat zal met water gewassen
worden, en onrein zijn tot aan den avond.

<span id="an_15:18">15:18</span> Mitsgaders de vrouw, als een man met
het zaad des bijliggens bij haar gelegen zal hebben; daarom zullen zij
zich met water baden, en onrein zijn tot aan den avond.

<span id="an_15:19">15:19</span> Maar als een vrouw vloeiende zijn zal,
zijnde haar vloed van bloed in haar vlees, zo zal zij zeven dagen in
haar afzondering zijn; en al wie haar aanroert, zal onrein zijn tot aan
den avond.

<span id="an_15:20">15:20</span> En al hetgeen, waarop zij in haar
afzondering zal gelegen hebben, zal onrein zijn; mitsgaders alles,
waarop zij zal gezeten hebben, zal onrein zijn.

<span id="an_15:21">15:21</span> En al wie haar leger aanroert, zal zijn
klederen wassen, en zich met water baden, en onrein zijn tot aan den
avond.

<span id="an_15:22">15:22</span> Ook al wie enig tuig, waarop zij
gezeten zal hebben, aanroert, zal zijn klederen wassen, en zich met
water baden, en onrein zijn tot aan den avond.

<span id="an_15:23">15:23</span> Zelfs indien het op het leger geweest
zal zijn, of op het tuig, waarop zij zat, als hij dat aanroerde, hij zal
onrein zijn tot aan den avond.

<span id="an_15:24">15:24</span> Insgelijks zo iemand zekerlijk bij haar
gelegen heeft, dat haar afzondering op hem zij, zo zal hij zeven dagen
onrein zijn; daartoe alle leger, waarop hij zal gelegen hebben, zal
onrein zijn.

<span id="an_15:25">15:25</span> Wanneer ook een vrouw, vele dagen
buiten den tijd harer afzondering, van den vloed haars bloeds vloeien
zal, of wanneer zij vloeien zal boven hare afzondering, zij zal al den
dagen van den vloed harer onreinigheid, als in de dagen harer
afzondering onrein zijn.

<span id="an_15:26">15:26</span> Alle leger, waarop zij al de dagen
haars vloeds gelegen zal hebben, zal haar zijn als het leger harer
afzondering; en alle tuig, waarop zij zal gezeten hebben, zal onrein
zijn, naar de onreinigheid harer afzondering.

<span id="an_15:27">15:27</span> En zo wie die dingen aanroert, zal
onrein zijn; daarom zal hij zijn klederen wassen, en zich met water
baden, en onrein zijn tot aan den avond.

<span id="an_15:28">15:28</span> Maar als zij van haar vloed rein wordt,
dan zal zij voor zich zeven dagen tellen, daarna zal zij rein zijn.

<span id="an_15:29">15:29</span> En op den achtsten dag zal zij voor
zich twee tortelduiven, of twee jonge duiven nemen, en zij zal die tot
den priester brengen, aan de deur van de tent der samenkomst.

<span id="an_15:30">15:30</span> Dan zal de priester een ten zondoffer
en een ten brandoffer bereiden; en de priester zal voor haar, van den
vloed harer onreinigheid, verzoening doen voor het aangezicht des
HEEREN.

<span id="an_15:31">15:31</span> Alzo zult gij de kinderen Israels
afzonderen van hun onreinigheid; opdat zij in hun onreinigheid niet
sterven, als zij Mijn tabernakel, die in het midden van hen is,
verontreinigen zouden.

<span id="an_15:32">15:32</span> Dit is de wet desgenen, die den vloed
heeft, en van wien het zaad der bijligging uitgaat; zodat hij daardoor
onrein wordt;

<span id="an_15:33">15:33</span> Mitsgaders van een zwakke vrouw in haar
afzondering, en van degene, die van zijn vloed is vloeiende, voor een
man, en voor een vrouw; en voor een man, die bij een onreine zal gelegen
hebben.

<span id="an_16:1">16:1</span> En de HEERE sprak tot Mozes, nadat de
twee zonen van Aaron gestorven waren, als zij genaderd waren voor het
aangezicht des HEEREN, en gestorven waren;

<span id="an_16:2">16:2</span> De HEERE dan zeide tot Mozes: Spreek tot
uw broeder Aaron, dat hij niet te allen tijde ga in het heilige, binnen
den voorhang, voor het verzoendeksel, dat op de ark is, opdat hij niet
sterve; want Ik verschijn in een wolk op het verzoendeksel.

<span id="an_16:3">16:3</span> Hiermede zal Aaron in het heilige gaan:
met een var, een jong rund ten zondoffer, en een ram ten brandoffer.

<span id="an_16:4">16:4</span> Hij zal den heiligen linnen rok aandoen,
en een linnen onderbroek zal aan zijn vlees zijn, en met een linnen
gordel zal hij zich gorden, en met een linnen hoed bedekken; dit zijn
heilige klederen; daarom zal hij zijn vlees met water baden, als hij ze
zal aandoen.

<span id="an_16:5">16:5</span> En aan de vergadering der kinderen
Israels zal hij nemen twee geitenbokken ten zondoffer, en een ram ten
brandoffer.

<span id="an_16:6">16:6</span> Daarna zal Aaron den var des zondoffers,
die voor hem zal zijn, offeren, en zal voor zich en voor zijn huis
verzoening doen.

<span id="an_16:7">16:7</span> Hij zal ook beide bokken nemen, en hij
zal die stellen voor het aangezicht des HEEREN, aan de deur van de tent
der samenkomst.

<span id="an_16:8">16:8</span> En Aaron zal de loten over die twee
bokken werpen: een lot voor den HEERE, en een lot voor den weggaanden
bok.

<span id="an_16:9">16:9</span> Dan zal Aaron den bok, op denwelken het
lot voor den HEERE zal gekomen zijn, toebrengen, en zal hem ten
zondoffer maken.

<span id="an_16:10">16:10</span> Maar de bok, op denwelken het lot zal
gekomen zijn, om een weggaande bok te zijn, zal levend voor het
aangezicht des HEEREN gesteld worden, om door hem verzoening te doen;
opdat men hem als een weggaanden bok naar de woestijn uitlate.

<span id="an_16:11">16:11</span> Aaron dan zal den var des zondoffers,
die voor hemzelven zal zijn, toebrengen, en voor zichzelven en voor zijn
huis verzoening doen, en zal den var des zondoffers, die voor hemzelven
zal zijn, slachten.

<span id="an_16:12">16:12</span> Hij zal ook een wierookvat vol vurige
kolen nemen van het altaar, van voor het aangezicht des HEEREN, en zijn
handen vol reukwerk van welriekende specerijen, klein gestoten; en hij
zal het binnen den voorhang dragen.

<span id="an_16:13">16:13</span> En hij zal dat reukwerk op het vuur
leggen, voor het aangezicht des HEEREN, opdat de nevel des reukwerks het
verzoendeksel, hetwelk is op de getuigenis, bedekke, en dat hij niet
sterve.

<span id="an_16:14">16:14</span> En hij zal van het bloed van den var
nemen, en zal met zijn vinger op het verzoendeksel oostwaarts sprengen;
en voor het verzoendeksel zal hij zevenmaal met zijn vinger van dat
bloed sprengen.

<span id="an_16:15">16:15</span> Daarna zal hij den bok des zondoffers,
die voor het volk zal zijn, slachten, en zal zijn bloed tot binnen in
den voorhang dragen, en zal met zijn bloed doen, gelijk als hij met het
bloed van den var gedaan heeft, en zal dat sprengen op het
verzoendeksel, en voor het verzoendeksel.

<span id="an_16:16">16:16</span> Zo zal hij voor het heilige, vanwege de
onreinigheden der kinderen Israels, en vanwege hun overtredingen, naar
al hun zonden, verzoening doen; en alzo zal hij doen aan de tent der
samenkomst, welke met hen woont in het midden hunner onreinigheden.

<span id="an_16:17">16:17</span> En geen mens zal in de tent der
samenkomst zijn, als hij zal ingaan, om in het heilige verzoening te
doen, totdat hij zal uitkomen; alzo zal hij verzoening doen, voor
zichzelven, en voor zijn huis, en voor de gehele gemeente van Israel.

<span id="an_16:18">16:18</span> Daarna zal hij tot het altaar, dat voor
het aangezicht des HEEREN is, uitkomen, en verzoening voor hetzelve
doen; en hij zal van het bloed van den var, en van het bloed van den bok
nemen, en doen het rondom op de hoornen des altaars.

<span id="an_16:19">16:19</span> En hij zal daarop van dat bloed met
zijn vinger zevenmaal sprengen, en hij zal dat reinigen en heiligen van
de onreinigheden der kinderen Israels.

<span id="an_16:20">16:20</span> Als hij nu zal geeindigd hebben van het
heilige, en de tent der samenkomst, en het altaar te verzoenen, zo zal
hij dien levenden bok toebrengen.

<span id="an_16:21">16:21</span> En Aaron zal beide zijn handen op het
hoofd van den levenden bok leggen, en zal daarop al de ongerechtigheden
der kinderen Israels, en al hun overtredingen, naar al hun zonden,
belijden; en hij zal die op het hoofd des boks leggen, en zal hem door
de hand eens mans, die voorhanden is, naar de woestijn uitlaten.

<span id="an_16:22">16:22</span> Alzo zal die bok op zich al hun
ongerechtigheden in een afgezonderd land wegdragen; en hij zal dien bok
in de woestijn uitlaten.

<span id="an_16:23">16:23</span> Daarna zal Aaron komen in de tent der
samenkomst, en zal de linnen klederen uitdoen, die hij aangedaan had,
als hij in het heilige ging, en hij zal ze daar laten.

<span id="an_16:24">16:24</span> En hij zal zijn vlees in de heilige
plaats met water baden, en zijn klederen aandoen; dan zal hij uitgaan,
en zijn brandoffer, en het brandoffer des volks bereiden, en voor zich
en voor het volk verzoening doen.

<span id="an_16:25">16:25</span> Ook zal hij het vet des zondoffers op
het altaar aansteken.

<span id="an_16:26">16:26</span> En die den bok, welke een weggaande bok
was, zal uitgelaten hebben, zal zijn klederen wassen, en zijn vlees met
water baden; en daarna zal hij in het leger komen.

<span id="an_16:27">16:27</span> Maar den var des zondoffers, en den bok
des zondoffers, welker bloed ingebracht is, om verzoening te doen in het
heilige, zal men tot buiten het leger uitvoeren; doch hun vellen, hun
vlees en hun mest zullen zij met vuur verbranden.

<span id="an_16:28">16:28</span> Die nu dezelve verbrandt, zal zijn
klederen wassen, en zijn vlees met water baden; en daarna zal hij in het
leger komen.

<span id="an_16:29">16:29</span> En dit zal voor u tot een eeuwige
inzetting zijn: gij zult in de zevende maand, op den tienden der maand,
uw zielen verootmoedigen, en geen werk doen, inboorling noch
vreemdeling, die in het midden van u als vreemdeling verkeert.

<span id="an_16:30">16:30</span> Want op dien dag zal hij voor u
verzoening doen, om u te reinigen; van al uw zonden zult gij voor het
aangezicht des HEEREN gereinigd worden.

<span id="an_16:31">16:31</span> Dat zal u een sabbat der rust zijn,
opdat gij uw zielen verootmoedigt; het is een eeuwige inzetting.

<span id="an_16:32">16:32</span> En de priester, dien men gezalfd, en
wiens hand men gevuld zal hebben, om voor zijn vader het priesterambt te
bedienen, zal de verzoening doen, als hij de linnen klederen, de heilige
klederen, zal aangetrokken hebben.

<span id="an_16:33">16:33</span> Zo zal hij het heilige heiligdom
verzoenen, en de tent der samenkomst, en het altaar zal hij verzoenen;
desgelijks voor de priesteren, en voor al het volk der gemeente zal hij
verzoening doen.

<span id="an_16:34">16:34</span> En dit zal u tot een eeuwige inzetting
zijn, om voor de kinderen Israels van al hun zonden, eenmaal des jaars,
verzoening te doen. En men deed, gelijk als de HEERE Mozes geboden had.

<span id="an_17:1">17:1</span> Verder sprak de HEERE tot Mozes,
zeggende:

<span id="an_17:2">17:2</span> Spreek tot Aaron, en tot zijn zonen, en
tot al de kinderen Israels, en zeg tot hen: Dit is het woord, hetwelk de
HEERE geboden heeft, zeggende:

<span id="an_17:3">17:3</span> Een ieder van het huis Israels, die een
os, of lam, of geit in het leger slachten zal, of die ze slachten zal
buiten het leger;

<span id="an_17:4">17:4</span> En dezelve aan de deur van de tent der
samenkomst niet brengen zal, om een offerande den HEERE voor den
tabernakel des HEEREN te offeren; het bloed zal dienzelven man
toegerekend worden, hij heeft bloed vergoten; daarom zal dezelve man uit
het midden zijns volks uitgeroeid worden;

<span id="an_17:5">17:5</span> Opdat, wanneer de kinderen Israels hun
slachtofferen brengen, welke zij op het veld slachten, dat zij die den
HEERE toebrengen, aan de deur van de tent der samenkomst tot den
priester, en dezelve tot dankofferen den HEERE slachten.

<span id="an_17:6">17:6</span> En de priester zal het bloed op het
altaar des HEEREN, aan de deur van de tent der samenkomst, sprengen; en
hij zal het vet aansteken, tot een liefelijken reuk den HEERE.

<span id="an_17:7">17:7</span> En zij zullen ook niet meer hun
slachtofferen den duivelen, welke zij nahoereren, offeren; dat zal hun
een eeuwige inzetting zijn voor hun geslachten.

<span id="an_17:8">17:8</span> Zeg dan tot hen: Een ieder van het huis
Israels, en van de vreemdelingen, die in het midden van hen als
vreemdelingen verkeren, die een brandoffer of slachtoffer zal offeren,

<span id="an_17:9">17:9</span> En dat tot de deur van de tent der
samenkomst niet zal brengen, om hetzelve den HEERE te bereiden; diezelve
man zal uit zijn volken uitgeroeid worden.

<span id="an_17:10">17:10</span> En een ieder uit het huis Israels, en
uit de vreemdelingen, die in het midden van hen als vreemdelingen
verkeren, die enig bloed zal gegeten hebben, tegen diens ziel, die dat
bloed zal gegeten hebben, zal Ik Mijn aangezicht zetten, en zal die uit
het midden haars volks uitroeien.

<span id="an_17:11">17:11</span> Want de ziel van het vlees is in het
bloed; daarom heb Ik het u op het altaar gegeven, om over uw zielen
verzoening te doen; want het is het bloed, dat voor de ziel verzoening
zal doen.

<span id="an_17:12">17:12</span> Daarom heb Ik tot de kinderen Israels
gezegd: Geen ziel van u zal bloed eten; noch de vreemdeling, die als
vreemdeling in het midden van u verkeert, zal bloed eten.

<span id="an_17:13">17:13</span> Een ieder ook van de kinderen Israels
en van de vreemdelingen, die als vreemdelingen in het midden van hen
verkeren, die enig wild gedierte, of gevogelte, dat gegeten wordt, in de
jacht gevangen zal hebben; die zal deszelfs bloed vergieten, en zal dat
met stof bedekken.

<span id="an_17:14">17:14</span> Want het is de ziel van alle vlees;
zijn bloed is voor zijn ziel; daarom heb Ik tot de kinderen Israels
gezegd: Gij zult geens vleses bloed eten; want de ziel van alle vlees,
dat is zijn bloed; zo wie dat eet, zal uitgeroeid worden.

<span id="an_17:15">17:15</span> En alle ziel onder de inboorlingen of
onder de vreemdelingen, die een dood aas of het verscheurde zal gegeten
hebben, die zal zijn klederen wassen, en zich met water baden, en onrein
zijn tot aan den avond; daarna zal hij rein zijn.

<span id="an_17:16">17:16</span> Maar indien hij die niet wast, en zijn
vlees niet baadt, zo zal hij zijn ongerechtigheid dragen.

<span id="an_18:1">18:1</span> Verder sprak de HEERE tot Mozes,
zeggende:

<span id="an_18:2">18:2</span> Spreek tot de kinderen Israels en zeg tot
hen: Ik ben de HEERE, uw God!

<span id="an_18:3">18:3</span> Gij zult niet doen naar de werken des
Egyptischen lands, waarin gij gewoond hebt; en naar de werken des lands
Kanaan, waarheen Ik u brenge, zult gij niet doen, en zult in hun
inzettingen niet wandelen.

<span id="an_18:4">18:4</span> Mijn rechten zult gij doen, en Mijn
inzettingen zult gij houden, om in die te wandelen; Ik ben de HEERE, uw
God!

<span id="an_18:5">18:5</span> Ja, Mijn inzettingen en Mijn rechten zult
gij houden; welk mens dezelve zal doen, die zal door dezelve leven; Ik
ben de HEERE!

<span id="an_18:6">18:6</span> Niemand zal tot enige nabestaande zijns
vleses naderen, om de schaamte te ontdekken; Ik ben de HEERE!

<span id="an_18:7">18:7</span> Gij zult de schaamte uws vaders en de
schaamte uwer moeder niet ontdekken; zij is uw moeder; gij zult haar
schaamte niet ontdekken.

<span id="an_18:8">18:8</span> Gij zult de schaamte der huisvrouw uws
vaders niet ontdekken; het is de schaamte uws vaders.

<span id="an_18:9">18:9</span> De schaamte uwer zuster, der dochter uws
vaders, of der dochter uwer moeder, te huis geboren of buiten geboren,
haar schaamte zult gij niet ontdekken.

<span id="an_18:10">18:10</span> De schaamte der dochter uws zoons, of
der dochter uwer dochter, haar schaamte zult gij niet ontdekken; want
zij zijn uw schaamte.

<span id="an_18:11">18:11</span> De schaamte van de dochter der
huisvrouw uws vaders, die uw vader geboren is (zij is uw zuster), haar
schaamte zult gij niet ontdekken.

<span id="an_18:12">18:12</span> Gij zult de schaamte van de zuster uws
vaders niet ontdekken; zij is uws vaders nabestaande.

<span id="an_18:13">18:13</span> Gij zult de schaamte van de zuster uwer
moeder niet ontdekken; want zij is uwer moeder nabestaande.

<span id="an_18:14">18:14</span> Gij zult de schaamte van den broeder
uws vaders niet ontdekken; tot zijn huisvrouw zult gij niet naderen; zij
is uw moei.

<span id="an_18:15">18:15</span> Gij zult de schaamte uwer schoondochter
niet ontdekken; zij is uws zoons huisvrouw; gij zult haar schaamte niet
ontdekken.

<span id="an_18:16">18:16</span> Gij zult de schaamte der huisvrouw uws
broeders niet ontdekken; het is de schaamte uws broeders.

<span id="an_18:17">18:17</span> Gij zult de schaamte ener vrouw en
harer dochter niet ontdekken; de dochter haars zoons, noch de dochter
van haar dochter zult gij nemen, om haar schaamte te ontdekken; zij zijn
nabestaanden; het is een schandelijke daad.

<span id="an_18:18">18:18</span> Gij zult ook geen vrouw tot haar zuster
nemen, om haar te benauwen, mits haar schaamte nevens haar, in haar
leven, te ontdekken.

<span id="an_18:19">18:19</span> Ook zult gij tot de vrouw in de
afzondering van haar onreinigheid niet naderen, om haar schaamte te
ontdekken.

<span id="an_18:20">18:20</span> En gij zult niet liggen bij uws naasten
huisvrouw ter bezading, om met haar onrein te worden.

<span id="an_18:21">18:21</span> En van uw zaad zult gij niet geven, om
voor den Molech door het vuur te doen gaan; en den Naam uws Gods zult
gij niet ontheiligen; Ik ben de HEERE!

<span id="an_18:22">18:22</span> Bij een manspersoon zult gij niet
liggen met vrouwelijke bijligging; dit is een gruwel.

<span id="an_18:23">18:23</span> Insgelijks zult gij bij geen beest
liggen, om daarmede onrein te worden; een vrouw zal ook niet staan voor
een beest, om daarmede te doen te hebben; het is een gruwelijke
vermenging.

<span id="an_18:24">18:24</span> Verontreinigt u niet met enige van
deze; want de heidenen, die Ik van uw aangezicht uitwerpe, zijn met alle
deze verontreinigd;

<span id="an_18:25">18:25</span> Zodat het land onrein is, en Ik over
hetzelve zijn ongerechtigheid bezoeke, en het land zijn inwoners
uitspuwt.

<span id="an_18:26">18:26</span> Maar gij zult Mijn inzettingen en Mijn
rechten onderhouden, en van al die gruwelen niets doen, inboorling noch
vreemdeling, die in het midden van u als vreemdeling verkeert.

<span id="an_18:27">18:27</span> Want de lieden dezes lands, die voor u
geweest zijn, hebben al deze gruwelen gedaan; en het land is onrein
geworden.

<span id="an_18:28">18:28</span> Dat u dat land niet uitspuwe, als gij
hetzelve zult verontreinigd hebben; gelijk als het het volk, dat voor u
was, uitgespuwd heeft.

<span id="an_18:29">18:29</span> Want al wie enige van deze gruwelen
doen zal, die zielen, die ze doen, zullen uit het midden van haar volk
uitgeroeid worden.

<span id="an_18:30">18:30</span> Daarom zult gij Mijn bevel onderhouden,
dat gij niet doet van die gruwelijke inzettingen, die voor u zijn gedaan
geweest, en u daarmede niet verontreinigt; Ik ben de HEERE, uw God!

<span id="an_19:1">19:1</span> Verder sprak de HEERE tot Mozes,
zeggende:

<span id="an_19:2">19:2</span> Spreek tot de ganse vergadering der
kinderen Israels, en zeg tot hen: Gij zult heilig zijn, want Ik, de
HEERE, uw God, ben heilig!

<span id="an_19:3">19:3</span> Want ieder zal zijn moeder en zijn vader
vrezen, en Mijn sabbatten houden; Ik ben de HEERE, uw God!

<span id="an_19:4">19:4</span> Gij zult u tot de afgoden niet keren, en
u geen gegoten goden maken; Ik ben de HEERE, uw God!

<span id="an_19:5">19:5</span> En wanneer gij een dankoffer den HEERE
offeren zult, naar uw welgevallen zult gij dat offeren.

<span id="an_19:6">19:6</span> Op den dag van uw offeren, en des anderen
daags, zal het gegeten worden; maar wat tot op den derden dag overblijft
zal met vuur verbrand worden.

<span id="an_19:7">19:7</span> En zo het op den derden dag enigzins
gegeten wordt, het is een afgrijselijk ding, het zal niet aangenaam
zijn.

<span id="an_19:8">19:8</span> En zo wie dat eet, zal zijn
ongerechtigheid dragen, omdat hij het heilige des HEEREN ontheiligd
heeft; daarom zal dezelve ziel, uit haar volken uitgeroeid worden.

<span id="an_19:9">19:9</span> Als gij ook den oogst uws lands inoogsten
zult, gij zult den hoek uws velds niet ganselijk afoogsten, en dat van
uw oogst op te zamelen is, niet opzamelen.

<span id="an_19:10">19:10</span> Insgelijks zult gij uw wijngaard niet
nalezen, en de afgevallen bezien van uw wijngaard niet opzamelen; den
arme en den vreemdeling zult gij die overlaten; Ik ben de HEERE, uw God!

<span id="an_19:11">19:11</span> Gij zult niet stelen, en gij zult niet
liegen, noch valselijk handelen, een iegelijk tegen zijn naaste.

<span id="an_19:12">19:12</span> Gij zult niet valselijk bij Mijn Naam
zweren; want gij zoudt den Naam uws Gods ontheiligen; Ik ben de HEERE.

<span id="an_19:13">19:13</span> Gij zult uw naaste niet bedriegelijk
verdrukken, noch beroven; des dagloners arbeidsloon zal bij u niet
vernachten tot aan den morgen.

<span id="an_19:14">19:14</span> Gij zult den dove niet vloeken, en voor
het aangezicht des blinden geen aanstoot zetten; maar gij zult voor uw
God vrezen; Ik ben de HEERE!

<span id="an_19:15">19:15</span> Gij zult geen onrecht doen in het
gericht; gij zult het aangezicht des geringen niet aannemen, noch het
aangezicht des groten voortrekken; in gerechtigheid zult gij uw naaste
richten.

<span id="an_19:16">19:16</span> Gij zult niet wandelen als een
achterklapper onder uw volken; gij zult niet staan tegen het bloed van
uw naaste; Ik ben de HEERE!

<span id="an_19:17">19:17</span> Gij zult uw broeder in uw hart niet
haten; gij zult uw naaste naarstiglijk berispen, en zult de zonde in hem
niet verdragen.

<span id="an_19:18">19:18</span> Gij zult niet wreken, noch toorn
behouden tegen de kinderen uws volks; maar gij zult uw naaste liefhebben
als uzelven; Ik ben de HEERE!

<span id="an_19:19">19:19</span> Gij zult Mijn inzettingen houden; gij
zult geen tweeerlei aard uwer beesten laten samen te doen hebben; uwen
akker zult gij niet met tweeerlei zaad bezaaien, en een kleed van
tweeerlei stof, dooreen vermengd, zal aan u niet komen.

<span id="an_19:20">19:20</span> En wanneer een man, door bijligging des
zaads, bij een vrouw zal gelegen hebben, die een dienstmaagd is, bij den
man versmaad, en geenszins gelost is, en haar geen vrijheid is gegeven;
die zullen gegeseld worden; zij zullen niet gedood worden; want zij was
niet vrij gemaakt.

<span id="an_19:21">19:21</span> En hij zal zijn schuldoffer den HEERE
aan de deur van de tent der samenkomst brengen, een ram ten schuldoffer.

<span id="an_19:22">19:22</span> En de priester zal met den ram des
schuldoffers, voor hem over zijn zonde, die hij gezondigd heeft, voor
het aangezicht des HEEREN verzoening doen; en hem zal vergeving
geschieden van zijn zonde, die hij gezondigd heeft.

<span id="an_19:23">19:23</span> Als gij ook in dat land gekomen zult
zijn, en alle geboomte ter spijze geplant zult hebben, zo zult gij de
voorhuid daarvan, deszelfs vrucht, besnijden; drie jaren zal het u
onbesneden zijn, daarvan zal niet gegeten worden.

<span id="an_19:24">19:24</span> Maar in het vierde jaar zal al zijn
vrucht een heilig ding zijn, ter lofzegging voor den HEERE.

<span id="an_19:25">19:25</span> En in het vijfde jaar zult gij deszelfs
vrucht eten, om het inkomen daarvan voor u te vermeerderen; Ik ben de
HEERE, uw God!

<span id="an_19:26">19:26</span> Gij zult niets met het bloed eten. Gij
zult op geen vogelgeschrei acht geven, noch guichelarij plegen.

<span id="an_19:27">19:27</span> Gij zult de hoeken uws hoofds niet rond
afscheren; ook zult gij de hoeken uws baards niet verderven.

<span id="an_19:28">19:28</span> Gij zult om een dood lichaam geen
snijding in uw vlees maken, noch schrift van een ingedrukt teken in u
maken; Ik ben de HEERE!

<span id="an_19:29">19:29</span> Gij zult uw dochter niet ontheiligen,
haar ter hoererij houdende; opdat het land niet hoerere, en het land met
schandelijke daden vervuld worde.

<span id="an_19:30">19:30</span> Gij zult Mijn sabbatten houden, en Mijn
heiligdom zult gij vrezen; Ik ben de HEERE!

<span id="an_19:31">19:31</span> Gij zult u niet keren tot de
waarzeggers, en tot de duivelskunstenaars; zoekt hen niet, u met hen
verontreinigende; Ik ben de HEERE, uw God!

<span id="an_19:32">19:32</span> Voor het grauwe haar zult gij opstaan,
en zult het aangezicht des ouden vereren; en gij zult vrezen voor uw
God; Ik ben de HEERE!

<span id="an_19:33">19:33</span> En wanneer een vreemdeling bij u in uw
land als vreemdeling verkeren zal, gij zult hem niet verdrukken.

<span id="an_19:34">19:34</span> De vreemdeling, die als vreemdeling bij
u verkeert, zal onder u zijn als een inboorling van ulieden; gij zult
hem liefhebben als uzelven; want gij zijt vreemdeling geweest in
Egypteland; Ik ben de HEERE, uw God!

<span id="an_19:35">19:35</span> Gij zult geen onrecht doen in het
gericht, met de el, met het gewicht, of met de maat.

<span id="an_19:36">19:36</span> Gij zult een rechte wage hebben, rechte
weegstenen, een rechte efa, en een rechte hin; Ik ben de HEERE, uw God,
Die u uit Egypteland uitgevoerd heb!

<span id="an_19:37">19:37</span> Daarom zult gij al Mijn inzettingen en
al Mijn rechten onderhouden, en zult ze doen; Ik ben de HEERE!

<span id="an_20:1">20:1</span> Verder sprak de HEERE tot Mozes,
zeggende:

<span id="an_20:2">20:2</span> Gij zult ook tot de kinderen Israels
zeggen: Een ieder uit de kinderen Israels, of uit de vreemdelingen, die
in Israel als vreemdelingen verkeren, die van zijn zaad den Molech
gegeven zal hebben, zal zekerlijk gedood worden; het volk des lands zal
hem met stenen stenigen.

<span id="an_20:3">20:3</span> En Ik zal Mijn aangezicht tegen dien man
zetten, en zal hem uit het midden zijns volks uitroeien; want hij heeft
van zijn zaad den Molech gegeven, opdat hij Mijn heiligdom ontreinigen,
en Mijn heiligen Naam ontheiligen zou.

<span id="an_20:4">20:4</span> En indien het volk des lands hun ogen
enigzins verbergen zal van dien man, als hij van zijn zaad den Molech
zal gegeven hebben, dat het hem niet dode;

<span id="an_20:5">20:5</span> Zo zal Ik Mijn aangezicht tegen dien man
en tegen zijn huisgezin zetten, en Ik zal hem, en al degenen, die hem
nahoereren, om den Molech na te hoereren, uit het midden huns volks
uitroeien.

<span id="an_20:6">20:6</span> Wanneer er een ziel is, die zich tot de
waarzeggers en tot de duivelskunstenaars zal gekeerd hebben, om die na
te hoereren, zo zal Ik Mijn aangezicht tegen die ziel zetten, en zal ze
uit het midden haars volks uitroeien.

<span id="an_20:7">20:7</span> Daarom heiligt u, en weest heilig; want
Ik ben de HEERE, uw God!

<span id="an_20:8">20:8</span> En onderhoudt Mijn inzettingen, en doet
dezelve; Ik ben de HEERE, Die u heilige.

<span id="an_20:9">20:9</span> Als er iemand is, die zijn vader of zijn
moeder zal gevloekt hebben, die zal zekerlijk gedood worden; hij heeft
zijn vader of zijn moeder gevloekt; zijn bloed is op hem!

<span id="an_20:10">20:10</span> Een man ook, die met iemands huisvrouw
overspel zal gedaan hebben, dewijl hij met zijns naasten vrouw overspel
gedaan heeft, zal zekerlijk gedood worden, de overspeler en de
overspeelster.

<span id="an_20:11">20:11</span> En een man, die bij zijns vaders
huisvrouw zal gelegen hebben, heeft zijns vaders schaamte ontdekt; zij
beiden zullen zekerlijk gedood worden; hun bloed is op hen!

<span id="an_20:12">20:12</span> Insgelijks, als de man bij de vrouw
zijns zoons zal gelegen hebben, zij zullen beiden zekerlijk gedood
worden; zij hebben een gruwelijke vermenging gedaan; hun bloed is op
hen!

<span id="an_20:13">20:13</span> Wanneer ook een man bij een manspersoon
zal gelegen hebben, met vrouwelijke bijligging, zij hebben beiden een
gruwel gedaan; zij zullen zekerlijk gedood worden; hun bloed is op hen!

<span id="an_20:14">20:14</span> En wanneer een man een vrouw en haar
moeder zal genomen hebben, het is een schandelijke daad; men zal hem, en
diezelve met vuur verbranden, opdat geen schandelijke daad in het midden
van u zij.

<span id="an_20:15">20:15</span> Daartoe als een man bij enig vee zal
gelegen hebben, hij zal zekerlijk gedood worden; ook zult gijlieden het
beest doden.

<span id="an_20:16">20:16</span> Alzo wanneer een vrouw tot enig beest
genaderd zal zijn, om daarmede te doen te hebben, zo zult gij die vrouw
en dat beest doden; zij zullen zekerlijk gedood worden; hun bloed is op
hen!

<span id="an_20:17">20:17</span> En als een man zijn zuster, de dochter
zijns vaders, of de dochter zijner moeder, zal genomen hebben, en hij
haar schaamte gezien, en zij zijn schaamte zal gezien hebben, het is een
schandvlek; daarom zullen zij voor de ogen van de kinderen huns volks
uitgeroeid worden; hij heeft de schaamte zijner zuster ontdekt, hij zal
zijn ongerechtigheid dragen.

<span id="an_20:18">20:18</span> En als een man bij een vrouw, die haar
krankheid heeft, zal gelegen en haar schaamte ontdekt, haar fontein
ontbloot, en zij zelve de fontein haars bloeds ontdekt zal hebben, zo
zullen zij beiden uit het midden huns volks uitgeroeid worden.

<span id="an_20:19">20:19</span> Daartoe zult gij de schaamte van de
zuster uwer moeder, en van de zuster uws vaders niet ontdekken; dewijl
hij zijn nabestaande ontbloot heeft, zullen zij hun ongerechtigheid
dragen.

<span id="an_20:20">20:20</span> Als ook een man bij zijn moei zal
gelegen hebben, hij heeft de schaamte zijns ooms ontdekt; zij zullen hun
zonde dragen; zonder kinderen zullen zij sterven.

<span id="an_20:21">20:21</span> En wanneer een man zijns broeders
huisvrouw zal genomen hebben, het is onreinigheid; hij heeft de schaamte
zijns broeders ontdekt; zij zullen zonder kinderen zijn.

<span id="an_20:22">20:22</span> Onderhoudt dan al Mijn inzettingen en
al Mijn rechten, en doet dezelve; opdat u dat land, waarheen Ik u
brenge, om daarin te wonen, niet uitspuwe.

<span id="an_20:23">20:23</span> En wandelt niet in de inzettingen des
volks, hetwelk Ik voor uw aangezicht uitwerp; want al deze dingen hebben
zij gedaan; daarom ben Ik op hen verdrietig geworden.

<span id="an_20:24">20:24</span> En Ik heb u gezegd: Gij zult hun land
erfelijk bezitten, en Ik zal u dat geven, opdat gij hetzelve erfelijk
bezit, een land vloeiende van melk en honig; Ik ben de HEERE, uw God,
Die u van de volken afgezonderd heb!

<span id="an_20:25">20:25</span> Daarom zult gij onderscheid maken
tussen reine en onreine beesten, en tussen het onreine en reine
gevogelte; en gij zult uw zielen niet verfoeilijk maken aan de beesten
en aan het gevogelte, en aan al wat op den aardbodem kruipt, hetwelk Ik
voor u afgezonderd heb, opdat gij het onrein houdt.

<span id="an_20:26">20:26</span> En gij zult Mij heilig zijn, want Ik,
de HEERE, ben heilig; en Ik heb u van de volken afgezonderd, opdat gij
Mijns zoudt zijn.

<span id="an_20:27">20:27</span> Als nu een man en vrouw in zich een
waarzeggenden geest zal hebben, of een duivelskunstenaar zal zijn, zij
zullen zekerlijk gedood worden; men zal hen met stenen stenigen; hun
bloed is op hen.

<span id="an_21:1">21:1</span> Daarna zeide de HEERE tot Mozes: Spreek
tot de priesters, de zonen van Aaron, en zeg tot hen: Over een dode zal
een priester zich niet verontreinigen onder zijn volken.

<span id="an_21:2">21:2</span> Behalve over zijn bloedvriend, die hem
ten naaste bestaat, over zijn moeder en over zijn vader, en over zijn
zoon, en over zijn dochter, en over zijn broeder.

<span id="an_21:3">21:3</span> En over zijn zuster, die maagd is, hem
nabestaande, die nog geen man toebehoord heeft; over die zal hij zich
verontreinigen.

<span id="an_21:4">21:4</span> Hij zal zich niet verontreinigen over een
overste onder zijn volken, om zich te ontheiligen.

<span id="an_21:5">21:5</span> Zij zullen op hun hoofd geen kaalheid
maken, en zullen den hoek van hun baard niet afscheren, en in hun vlees
zullen zij geen sneden snijden.

<span id="an_21:6">21:6</span> Zij zullen hun God heilig zijn, en den
Naam huns Gods zullen zij niet ontheiligen; want zij offeren de
vuurofferen des HEEREN, de spijze huns Gods; daarom zullen zij heilig
zijn.

<span id="an_21:7">21:7</span> Zij zullen geen vrouw nemen, die een hoer
of ontheiligde is, noch een vrouw nemen, die van haar man verstoten is;
want hij is zijn God heilig.

<span id="an_21:8">21:8</span> Daarom zult gij hem heiligen, omdat hij
de spijze uws Gods offert; hij zal u heilig zijn, want Ik ben heilig; Ik
ben de HEERE, Die u heilige!

<span id="an_21:9">21:9</span> Als nu de dochter van enigen priester zal
beginnen te hoereren, zij ontheiligt haar vader; met vuur zal zij
verbrand worden.

<span id="an_21:10">21:10</span> En hij, die de hogepriester onder zijn
broederen is, op wiens hoofd de zalfolie gegoten is, en wiens hand men
gevuld heeft, om die klederen aan te trekken, zal zijn hoofd niet
ontbloten, noch zijn klederen scheuren.

<span id="an_21:11">21:11</span> Hij zal ook bij geen dode lichamen
komen; zelfs over zijn vader en over zijn moeder zal hij zich niet
verontreinigen.

<span id="an_21:12">21:12</span> En uit het heiligdom zal hij niet
uitgaan, dat hij het heiligdom zijns Gods niet ontheilige, want de kroon
der zalfolie zijns Gods is op hem; Ik ben de HEERE!

<span id="an_21:13">21:13</span> Hij zal ook een vrouw in haar maagdom
nemen.

<span id="an_21:14">21:14</span> Een weduwe, of verstotene, of
ontheiligde hoer, dezulke zal hij niet nemen; maar een maagd uit zijn
volken zal hij tot een vrouw nemen.

<span id="an_21:15">21:15</span> En hij zal zijn zaad onder zijn volken
niet ontheiligen; want Ik ben de HEERE, Die hem heilige!

<span id="an_21:16">21:16</span> Wijders sprak de HEERE tot Mozes,
zeggende:

<span id="an_21:17">21:17</span> Spreek tot Aaron, zeggende: Niemand uit
uw zaad, naar hun geslachten, in wien een gebrek zal zijn, zal naderen,
om de spijze zijns Gods te offeren.

<span id="an_21:18">21:18</span> Want geen man, in wien een gebrek zal
zijn, zal naderen, hij zij een blind man, of kreupel, of te kort, of te
lang in leden;

<span id="an_21:19">21:19</span> Of een man, in wien een breuk des
voets, of een breuk der hand zal zijn;

<span id="an_21:20">21:20</span> Of die bultachtig, of dwergachtig zal
zijn, of een vel op zijn oog zal hebben, of droge schurftheid, of
etterige schurftheid, of die gebroken zal zijn aan zijn gemacht.

<span id="an_21:21">21:21</span> Geen man, uit het zaad van Aaron, den
priester, in wien een gebrek is, zal toetreden om de vuurofferen des
HEEREN te offeren; een gebrek is in hem, hij zal niet toetreden, om de
spijs zijns Gods te offeren.

<span id="an_21:22">21:22</span> De spijs zijns Gods, van de
allerheiligste dingen, en van de heilige dingen, zal hij mogen eten;

<span id="an_21:23">21:23</span> Doch tot den voorhang zal hij niet
komen, en tot het altaar niet toetreden, omdat een gebrek in hem is;
opdat hij Mijn heiligdommen niet ontheilige; want Ik ben de HEERE, Die
hen heilige!

<span id="an_21:24">21:24</span> En Mozes sprak zulks tot Aaron en tot
zijn zonen, en tot al de kinderen Israels.

<span id="an_22:1">22:1</span> Daarna sprak de HEERE tot Mozes,
zeggende:

<span id="an_22:2">22:2</span> Spreek tot Aaron en tot zijn zonen, dat
zij zich van de heilige dingen der kinderen Israels, die zij Mij
heiligen, afzonderen, opdat zij de Naam Mijner heiligheid niet
ontheiligen: Ik ben de HEERE!

<span id="an_22:3">22:3</span> Zeg tot hen: Alle man onder uw
geslachten, die uit uw ganse zaad tot de heilige dingen, die de kinderen
Israels den HEERE heiligen, naderen zal, als zijn onreinigheid op hem
is; diezelve mens zal van voor Mijn aangezicht uitgeroeid worden; Ik ben
de HEERE!

<span id="an_22:4">22:4</span> Niemand van het zaad van Aaron, die
melaats is, of een vloed heeft, zal van die heilige dingen eten, totdat
hij rein is; mitsgaders die iets aanroert, dat onrein is van een dood
lichaam, of iemand, wien het zaad der bijligging ontgaat.

<span id="an_22:5">22:5</span> Of zo wie aangeroerd zal hebben enig
kruipend gedierte, waarvan hij onrein is, of een mens, waarvan hij
onrein is, naar al zijn onreinigheid;

<span id="an_22:6">22:6</span> De mens, die dat aangeroerd zal hebben,
zal onrein zijn tot aan den avond, en hij zal van die heilige dingen
niet eten, maar zal zijn vlees met water baden.

<span id="an_22:7">22:7</span> Als de zon zal ondergegaan zijn, dan zal
hij rein zijn; en daarna zal hij van die heilige dingen eten; want dat
is zijn spijze.

<span id="an_22:8">22:8</span> Het dode aas, en het verscheurde zal hij
niet eten, om daarmede onrein te worden; Ik ben de HEERE!

<span id="an_22:9">22:9</span> Zij zullen dan Mijn bevel onderhouden,
opdat zij geen zonde daarover dragen en daarin sterven, als zij die
ontheiligd zouden hebben; Ik ben de HEERE, Die hen heilige!

<span id="an_22:10">22:10</span> Ook zal geen vreemde het heilige eten;
een bijwoner des priesters, en een dagloner, zullen het heilige niet
eten.

<span id="an_22:11">22:11</span> Wanneer dan nog de priester een ziel
met zijn geld zal gekocht hebben, die zal daarvan eten; en de ingeborene
van zijn huis, die zullen van zijn spijze eten.

<span id="an_22:12">22:12</span> Maar als des priesters dochter een
vreemden man zal toebehoren, zij zal van het hefoffer der heilige dingen
niet eten.

<span id="an_22:13">22:13</span> Doch als des priesters dochter een
weduwe of een verstotene zal zijn, en geen zaad hebben, en tot haars
vaders huis, als in haar jonkheid, zal wedergekeerd zijn, zo zal zij van
de spijze haars vaders eten; maar geen vreemde zal daarvan eten.

<span id="an_22:14">22:14</span> En wanneer iemand het heilige door
dwaling zal gegeten hebben, zo zal hij deszelfs vijfde deel daarboven
toedoen, en zal het den priester met het heilige wedergeven.

<span id="an_22:15">22:15</span> Zo zullen zij niet ontheiligen de
heilige dingen der kinderen Israels, die zij den HEERE zullen gegeven
hebben;

<span id="an_22:16">22:16</span> En hen doen dragen de ongerechtigheid
der schuld, als zij hun heilige dingen zouden eten; want Ik ben de
HEERE, Die hen heilige!

<span id="an_22:17">22:17</span> Verder sprak de HEERE tot Mozes,
zeggende:

<span id="an_22:18">22:18</span> Spreek tot Aaron, en tot zijn zonen, en
tot al de kinderen Israels, en zeg tot hen: Zo wie uit het huis van
Israel, en uit de vreemdelingen in Israel is, die zijn offerande zal
offeren naar al hun geloften, en naar al hun vrijwillige offeren, die
zij den HEERE ten brandoffer zullen offeren;

<span id="an_22:19">22:19</span> Het zal naar uw welgevallen zijn, een
volkomen mannetje, van de runderen, van de lammeren, of van de geiten.

<span id="an_22:20">22:20</span> Gij zult niet offeren iets, waarin een
gebrek is; want het zou niet aangenaam zijn voor u.

<span id="an_22:21">22:21</span> En als iemand een dankoffer den HEERE
zal offeren, uitzonderende van de runderen of van de schapen een
gelofte, of vrijwillig offer, het zal volkomen zijn, opdat het aangenaam
zij; geen gebrek zal daarin zijn.

<span id="an_22:22">22:22</span> Het blinde, of gebrokene, of verlamde,
of wratte, of droge schurftheid, of etterige schurftheid hebbende, deze
zult gij den HEERE niet offeren, en daarvan zult gij den HEERE geen
vuuroffer op het altaar geven.

<span id="an_22:23">22:23</span> Doch een os, of klein vee, te lang of
te verkrompen in leden, die zult gij tot een vrijwillig offer bereiden;
doch tot een gelofte zou het niet aangenaam zijn.

<span id="an_22:24">22:24</span> Het gedrukte, of gestotene, of
gescheurde, of gesnedene, zult gij den HEERE niet offeren; dat zult gij
in uw land niet doen.

<span id="an_22:25">22:25</span> Gij zult ook uit de hand des vreemden
van al deze dingen uw God geen spijs offeren; want hun verdorvenheid is
in hen, in dezelve is gebrek, zij zouden niet aangenaam zijn voor u.

<span id="an_22:26">22:26</span> Wijders sprak de HEERE tot Mozes,
zeggende:

<span id="an_22:27">22:27</span> Wanneer een os, of lam, of geit zal
geboren zijn, zo zal die zeven dagen onder zijn moeder zijn; daarna, van
den achtsten dag en daarover, zal hij aangenaam zijn tot offerande des
vuuroffers den HEERE.

<span id="an_22:28">22:28</span> Gij zult ook een os, of klein vee, hem
en zijn jong, op een dag niet slachten.

<span id="an_22:29">22:29</span> En als gij een lofoffer den HEERE zult
slachten, naar uw wil zult gij het slachten.

<span id="an_22:30">22:30</span> Het zal op denzelfden dag gegeten
worden; gij zult daarvan niet overlaten tot op den morgen; Ik ben de
HEERE!

<span id="an_22:31">22:31</span> Daarom zult gij Mijn geboden houden, en
dezelve doen; Ik ben de HEERE!

<span id="an_22:32">22:32</span> En gij zult Mijn heiligen Naam niet
ontheiligen, opdat Ik in het midden der kinderen Israels geheiligd
worde; Ik ben de HEERE, Die u heilige!

<span id="an_22:33">22:33</span> Die u uit Egypteland uitgevoerd heb,
opdat Ik u tot een God zij; Ik ben de HEERE!

<span id="an_23:1">23:1</span> Daarna sprak de HEERE tot Mozes,
zeggende:

<span id="an_23:2">23:2</span> Spreek tot de kinderen Israels, en zeg
tot hen: De gezette hoogtijden des HEEREN, welke gijlieden uitroepen
zult, zullen heilige samenroepingen zijn; deze zijn Mijn gezette
hoogtijden.

<span id="an_23:3">23:3</span> Zes dagen zal men het werk doen, maar op
den zevenden dag is de sabbat der rust, een heilige samenroeping; geen
werk zult gij doen; het is des HEEREN sabbat, in al uw woningen.

<span id="an_23:4">23:4</span> Deze zijn de gezette hoogtijden des
HEEREN, de heilige samenroepingen, welke gij uitroepen zult op hun
gezetten tijd.

<span id="an_23:5">23:5</span> In de eerste maand, op den veertienden
der maand, tussen twee avonden is des HEEREN pascha.

<span id="an_23:6">23:6</span> En op den vijftienden dag der derzelver
maand is het feest van de ongezuurde broden des HEEREN; zeven dagen zult
gij ongezuurde broden eten.

<span id="an_23:7">23:7</span> Op den eersten dag zult gij een heilige
samenroeping hebben; geen dienstwerk zult gij doen.

<span id="an_23:8">23:8</span> Maar gij zult zeven dagen vuuroffer den
HEERE offeren; en op den zevenden dag zal een heilige samenroeping
wezen; geen dienstwerk zult gij doen.

<span id="an_23:9">23:9</span> En de HEERE sprak tot Mozes, zeggende:

<span id="an_23:10">23:10</span> Spreek tot de kinderen Israels, en zeg
tot hen: Als gij in het land zult gekomen zijn, hetwelk Ik u geven zal,
en gij zijn oogst zult inoogsten, dan zult gij een garf der eerstelingen
van uw oogst tot den priester brengen.

<span id="an_23:11">23:11</span> En hij zal die garf voor het aangezicht
des HEEREN bewegen, opdat het voor u aangenaam zij; des anderen daags na
den sabbat zal de priester die bewegen.

<span id="an_23:12">23:12</span> Gij zult ook op den dag, als gij die
garf bewegen zult, bereiden een volkomen lam, dat eenjarig is, ten
brandoffer den HEERE;

<span id="an_23:13">23:13</span> En zijn spijsoffer twee tienden
meelbloem, met olie gemengd, ten vuuroffer, den HEERE tot een
liefelijken reuk; en zijn drankoffer van wijn, het vierde deel van een
hin.

<span id="an_23:14">23:14</span> En gij zult geen brood, noch geroost
koren, noch groen aren eten, tot op dienzelven dag, dat gij de offerande
uws Gods zult gebracht hebben; het is een eeuwige inzetting voor uw
geslachten, in al uw woningen.

<span id="an_23:15">23:15</span> Daarna zult gij u tellen van den
anderen dag na den sabbat, van den dag, dat gij de garf des beweegoffers
zult gebracht hebben; het zullen zeven volkomen sabbatten zijn;

<span id="an_23:16">23:16</span> Tot den anderen dag, na den zevenden
sabbat, zult gij vijftig dagen tellen, dan zult gij een nieuw spijsoffer
den HEERE offeren.

<span id="an_23:17">23:17</span> Gijlieden zult uit uw woningen twee
beweegbroden brengen, zij zullen van twee tienden meelbloem zijn,
gedesemd zullen zij gebakken worden; het zijn de eerstelingen den HEERE.

<span id="an_23:18">23:18</span> Gij zult ook met het brood zeven
volkomen eenjarige lammeren, en een var, het jong van een rund, en twee
rammen offeren; zij zullen den HEERE een brandoffer zijn, met hun
spijsoffer en hun drankofferen, een vuuroffer, tot een liefelijken reuk
den HEERE.

<span id="an_23:19">23:19</span> Ook zult gij een geitenbok ten
zondoffer, en twee eenjarige lammeren ten dankoffer bereiden.

<span id="an_23:20">23:20</span> Dan zal de priester dezelve met het
brood der eerstelingen ten beweegoffer, voor het aangezicht des HEEREN,
met de twee lammeren bewegen; zij zullen den HEERE een heilig ding zijn,
voor den priester.

<span id="an_23:21">23:21</span> En gij zult op dienzelfden dag
uitroepen, dat gij een heilige samenroeping zult hebben; geen dienstwerk
zult gij doen; het is een eeuwige inzetting in al uw woningen voor uw
geslachten.

<span id="an_23:22">23:22</span> Als gij nu den oogst uws lands zult
inoogsten, gij zult, in uw inoogsten, den hoek des velds niet ganselijk
afmaaien, en de opzameling van uw oogst niet opzamelen; voor den arme en
voor den vreemdeling zult gij ze laten; Ik ben de HEERE, uw God!

<span id="an_23:23">23:23</span> En de HEERE sprak tot Mozes, zeggende:

<span id="an_23:24">23:24</span> Spreek tot de kinderen Israels,
zeggende: In de zevende maand, op den eersten der maand, zult gij een
rust hebben, een gedachtenis des geklanks, een heilige samenroeping.

<span id="an_23:25">23:25</span> Geen dienstwerk zult gij doen; maar gij
zult den HEERE vuuroffer offeren.

<span id="an_23:26">23:26</span> Verder sprak de HEERE tot Mozes,
zeggende:

<span id="an_23:27">23:27</span> Doch op den tienden dezer zevende maand
zal de verzoendag zijn, een heilige samenroeping zult gij hebben; dan
zult gij uw zielen verootmoedigen, en zult den HEERE een vuuroffer
offeren.

<span id="an_23:28">23:28</span> En op dienzelven dag zult gij geen werk
doen; want het is de verzoendag, om over u verzoening te doen voor het
aangezicht des HEEREN uws Gods.

<span id="an_23:29">23:29</span> Want alle ziel, welken op dienzelven
dag niet zal verootmoedigd zijn geweest, die zal uitgeroeid worden uit
haar volken.

<span id="an_23:30">23:30</span> Ook alle ziel, die enig werk op
dienzelven dag gedaan zal hebben, die ziel zal Ik uit het midden haars
volks verderven.

<span id="an_23:31">23:31</span> Gij zult geen werk doen; het is een
eeuwige inzetting voor uw geslachten, in al uw woningen.

<span id="an_23:32">23:32</span> Het zal u een sabbat der rust zijn; dan
zult gij uw zielen verootmoedigen; op den negenden der maand in den
avond, van den avond tot den avond, zult gij uw sabbat rusten.

<span id="an_23:33">23:33</span> En de HEERE sprak tot Mozes, zeggende:

<span id="an_23:34">23:34</span> Spreek tot de kinderen Israels,
zeggende: Op den vijftienden dag van deze zevende maand zal het feest
der loofhutten zeven dagen den HEERE zijn.

<span id="an_23:35">23:35</span> Op den eersten dag zal een heilige
samenroeping zijn; geen dienstwerk zult gij doen.

<span id="an_23:36">23:36</span> Zeven dagen zult gij den HEERE
vuurofferen offeren; op den achtsten dag zult gij een heilige
samenroeping hebben, en zult den HEERE vuuroffer offeren; het is een
verbodsdag; gij zult geen dienstwerk doen.

<span id="an_23:37">23:37</span> Dit zijn de gezette hoogtijden des
HEEREN, welke gij zult uitroepen tot heilige samenroepingen, om den
HEERE vuuroffer, brandoffer en spijsoffer, slachtoffer en drankofferen,
elk dagelijks op zijn dag, te offeren;

<span id="an_23:38">23:38</span> Behalve de sabbatten des HEEREN, en
behalve uw gaven, en behalve al uw geloften, en behalve al uw
vrijwillige offeren, welke gij den HEERE geven zult.

<span id="an_23:39">23:39</span> Doch op den vijftienden dag der
zevenden maand, als gij het inkomen des lands zult ingegaderd hebben,
zult gij des HEEREN feest zeven dagen vieren; op den eersten dag zal er
rust zijn, en op den achtsten dag zal er rust zijn.

<span id="an_23:40">23:40</span> En op den eersten dag zult gij u nemen
takken van schoon geboomte, palmtakken, en meien van dichte bomen, met
beekwilgen; en gij zult voor het aangezicht des HEEREN, uws Gods, zeven
dagen vrolijk zijn.

<span id="an_23:41">23:41</span> En gij zult dat feest den HEERE zeven
dagen in het jaar vieren; het is een eeuwige inzetting voor uw
geslachten; in de zevende maand zult gij het vieren.

<span id="an_23:42">23:42</span> Zeven dagen zult gij in de loofhutten
wonen; alle inboorlingen in Israel zullen in loofhutten wonen;

<span id="an_23:43">23:43</span> Opdat uw geslachten weten, dat Ik de
kinderen Israels in loofhutten heb doen wonen, als Ik hen uit Egypteland
uitgevoerd heb; Ik ben de HEERE, uw God!

<span id="an_23:44">23:44</span> Alzo heeft Mozes de gezette hoogtijden
des HEEREN tot de kinderen Israels uitgesproken.

<span id="an_24:1">24:1</span> En de HEERE sprak tot Mozes, zeggende:

<span id="an_24:2">24:2</span> Gebied den kinderen Israels, dat zij tot
u brengen zuivere gestoten olijfolie, voor den luchter, om de lampen
gedurig aan te steken.

<span id="an_24:3">24:3</span> Aaron zal die voor het aangezicht des
HEEREN gedurig toerichten, van den avond tot den morgen, buiten den
voorhang van de getuigenis, in de tent der samenkomst; het is een
eeuwige inzetting voor uw geslachten.

<span id="an_24:4">24:4</span> Hij zal op den louteren kandelaar die
lampen voor het aangezicht des HEEREN gedurig toerichten.

<span id="an_24:5">24:5</span> Gij zult ook meelbloem nemen, en twaalf
koeken daarvan bakken; van twee tienden zal een koek zijn.

<span id="an_24:6">24:6</span> En gij zult ze in twee rijen leggen, zes
in een rij, op de reine tafel, voor het aangezicht des HEEREN.

<span id="an_24:7">24:7</span> En op elke rij zult gij zuiveren wierook
leggen, welke het brood ten gedenkoffer zal zijn; het is een vuuroffer
den HEERE.

<span id="an_24:8">24:8</span> Op elken sabbatdag gedurig zal men dat
voor het aangezicht des HEEREN toerichten, vanwege de kinderen Israels,
tot een eeuwig verbond.

<span id="an_24:9">24:9</span> En het zal voor Aaron en zijn zonen zijn,
die dat in de heilige plaats zullen eten; want het is voor hem een
heiligheid der heiligheden uit de vuurofferen des HEEREN, een eeuwige
inzetting.

<span id="an_24:10">24:10</span> En er ging de zoon ener Israelietische
vrouw uit, die, in het midden der kinderen Israels, de zoon van een
Egyptische man was; en de zoon van deze Israelietische en een
Israelietisch man twistten in het leger.

<span id="an_24:11">24:11</span> Toen lasterde de zoon der
Israelietische vrouw uitdrukkelijk den NAAM, en vloekte; daarom brachten
zij hem tot Mozes; de naam nu zijner moeder was Selomith, de dochter van
Dibri, van den stam Dan.

<span id="an_24:12">24:12</span> En zij leidden hem in de gevangenis,
opdat hem, naar den mond des HEEREN, verklaring geschieden zou.

<span id="an_24:13">24:13</span> En de HEERE sprak tot Mozes, zeggende:

<span id="an_24:14">24:14</span> Breng den vloeker uit tot buiten het
leger, en allen, die het gehoord hebben, zullen hun handen op zijn hoofd
leggen; daarna zal hem de gehele vergadering stenigen.

<span id="an_24:15">24:15</span> En tot de kinderen Israels zult gij
spreken, zeggende: Een ieder, als hij zijn God gevloekt zal hebben, zo
zal hij zijn zonde dragen.

<span id="an_24:16">24:16</span> En wie den Naam des HEEREN gelasterd
zal hebben, zal zekerlijk gedood worden; de ganse vergadering zal hem
zekerlijk stenigen; alzo zal de vreemdeling zijn, gelijk de inboorling,
als hij den NAAM zal gelasterd hebben, hij zal gedood worden.

<span id="an_24:17">24:17</span> En als iemand enige ziel des mensen zal
verslagen hebben, hij zal zekerlijk gedood worden.

<span id="an_24:18">24:18</span> Maar wie de ziel van enig vee zal
verslagen hebben, hij zal het wedergeven, ziel voor ziel.

<span id="an_24:19">24:19</span> Als ook iemand aan zijn naaste een
gebrek zal aangebracht hebben; gelijk als hij gedaan heeft, zo zal ook
aan hem gedaan worden:

<span id="an_24:20">24:20</span> Breuk voor breuk, oog voor oog, tand
voor tand; gelijk als hij een gebrek een mens zal aangebracht hebben, zo
zal ook hem aangebracht worden.

<span id="an_24:21">24:21</span> Wie dan enig vee verslaat, die zal het
wedergeven; maar wie een mens verslaat, die zal gedood worden.

<span id="an_24:22">24:22</span> Enerlei recht zult gij hebben; zo zal
de vreemdeling zijn, als de inboorling; want Ik ben de HEERE, uw God!

<span id="an_24:23">24:23</span> En Mozes zeide tot de kinderen Israels,
dat zij den vloeker tot buiten het leger uitbrengen, en hem met stenen
stenigen zouden. En de kinderen Israels deden, gelijk als de HEERE Mozes
geboden had.

<span id="an_25:1">25:1</span> Verder sprak de HEERE tot Mozes, aan den
berg Sinai, zeggende:

<span id="an_25:2">25:2</span> Spreek tot de kinderen Israels, en zeg
tot hen: Wanneer gij zult gekomen zijn in dat land, dat Ik u geve, dan
zal dat land rusten, een sabbat den HEERE.

<span id="an_25:3">25:3</span> Zes jaren zult gij uw akker bezaaien, en
zes jaren uw wijngaard besnijden, en de inkomst daarvan inzamelen.

<span id="an_25:4">25:4</span> Doch in het zevende jaar zal voor het
land een sabbat der rust zijn, een sabbat den HEERE; uw akker zult gij
niet bezaaien en uw wijngaard niet besnijden.

<span id="an_25:5">25:5</span> Wat van zelf van uw oogst zal gewassen
zijn, zult gij niet inoogsten, en de druiven uwer afzondering zult gij
niet afsnijden; het zal een jaar der ruste voor het land zijn.

<span id="an_25:6">25:6</span> En de inkomst van den sabbat des lands
zal voor u tot spijze zijn, voor u, en voor uw knecht, en voor uw
dienstmaagd, en voor uw dagloner, en voor uw bijwoner, die bij u als
vreemdelingen verkeren;

<span id="an_25:7">25:7</span> Mitsgaders voor het vee, en voor het
gedierte, dat in uw land is, zal al de inkomst daarvan tot spijze zijn.

<span id="an_25:8">25:8</span> Gij zult u ook tellen zeven jaarweken,
zevenmaal zeven jaren; zodat de dagen der zeven jaarweken u negen en
veertig jaren zullen zijn.

<span id="an_25:9">25:9</span> Daarna zult gij in de zevende maand, op
den tienden der maand, de bazuin des geklanks doen doorgaan; op den
verzoendag zult gij de bazuin doen doorgaan in uw ganse land.

<span id="an_25:10">25:10</span> En gij zult dat vijftigste jaar
heiligen, en vrijheid uitroepen in het land, voor al zijn inwoners; het
zal u een jubeljaar zijn; en gij zult wederkeren een ieder tot zijn
bezittingen, en zult wederkeren een ieder tot zijn geslacht.

<span id="an_25:11">25:11</span> Dit jubeljaar zal u het vijftigste jaar
zijn; gij zult niet zaaien, noch inoogsten wat van zelf daarin zal
gewassen zijn, noch ook de druiven der afzonderingen in hetzelve
afsnijden.

<span id="an_25:12">25:12</span> Want dat is het jubeljaar; het zal u
heilig zijn; gij zult uit het veld de inkomst daarvan eten.

<span id="an_25:13">25:13</span> Op dat jubeljaar zult gij ieder
wederkeren tot zijn bezitting.

<span id="an_25:14">25:14</span> Daarom, wanneer gij aan uw naaste wat
veilbaars verkopen, of uit de hand uws naasten kopen zult, dat niemand
de een den ander verdrukke.

<span id="an_25:15">25:15</span> Naar het getal der jaren, van het
jubeljaar af, zult gij van uw naaste kopen, en naar het getal van de
jaren der inkomsten zal hij het aan u verkopen.

<span id="an_25:16">25:16</span> Naar de veelheid der jaren zult gij
zijn koop vermeerderen, en naar de weinigheid der jaren zult gij zijn
koop verminderen; want hij verkoopt aan u het getal der inkomsten.

<span id="an_25:17">25:17</span> Dat dan niemand zijn naaste verdrukke;
maar vreest voor uw God; want Ik ben de HEERE, uw God!

<span id="an_25:18">25:18</span> En doet Mijn inzettingen, en houdt Mijn
rechten, en doet dezelve; zo zult gij zeker wonen in het land.

<span id="an_25:19">25:19</span> En het land zal zijn vrucht geven, en
gij zult eten tot verzadiging toe; en gij zult zeker daarin wonen.

<span id="an_25:20">25:20</span> En als gij zoudt zeggen: Wat zullen wij
eten in het zevende jaar? Ziet, wij zullen niet zaaien, en onze inkomst
niet inzamelen;

<span id="an_25:21">25:21</span> Zo zal Ik Mijn zegen gebieden over u in
het zesde jaar, dat het de inkomst voor drie jaren zal voortbrengen.

<span id="an_25:22">25:22</span> Het achtste jaar nu zult gij zaaien, en
zult van de oude inkomst eten, tot het negende jaar toe; totdat zijn
inkomst ingekomen is, zult gij het oude eten.

<span id="an_25:23">25:23</span> Het land ook zal niet voor altoos
verkocht worden; want het land is het Mijne, dewijl gij vreemdelingen en
bijwoners bij Mij zijt.

<span id="an_25:24">25:24</span> Daarom zult gij, in het ganse land uwer
bezitting, lossing voor het land toelaten.

<span id="an_25:25">25:25</span> Wanneer uw broeder zal verarmd zijn, en
iets van zijn bezitting verkocht zal hebben, zo zal zijn losser, die hem
nabestaande is, komen, en zal het verkochte zijns broeders lossen.

<span id="an_25:26">25:26</span> En wanneer iemand geen losser zal
hebben, maar zijn hand bekomen en hij gevonden zal hebben, zoveel genoeg
is tot zijn lossing;

<span id="an_25:27">25:27</span> Dan zal hij de jaren zijner verkoping
rekenen, en het overschot zal hij den man, wien hij het verkocht had,
weder uitkeren; en hij zal weder tot zijn bezitting komen.

<span id="an_25:28">25:28</span> Maar indien zijn hand niet gevonden
heeft, wat genoeg is, om aan hem weder uit te keren, zo zal zijn
verkochte goed zijn in de hand van deszelfs koper tot het jubeljaar toe;
maar in het jubeljaar zal het uitgaan, en hij zal tot zijn bezitting
wederkeren.

<span id="an_25:29">25:29</span> Insgelijks, wanneer iemand een woonhuis
in een bemuurde stad zal verkocht hebben, zo zal zijn lossing zijn,
totdat het jaar zijner verkoping volkomen zal zijn; in een vol jaar zal
zijn lossing wezen.

<span id="an_25:30">25:30</span> Maar is het, dat het niet gelost wordt,
tegen dat hem het gehele jaar zal vervuld zijn, zo zal dat huis, hetwelk
in die stad is, die een muur heeft, voor altoos blijven aan hem, die dat
gekocht heeft, onder zijn geslachten; het zal in het jubeljaar niet
uitgaan.

<span id="an_25:31">25:31</span> Doch de huizen der dorpen, die rondom
geen muur hebben, zullen als het veld des lands gerekend worden;
daarvoor zal lossing zijn, en zij zullen in het jubeljaar uitgaan.

<span id="an_25:32">25:32</span> Aangaande de steden der Levieten, en de
huizen der steden hunner bezitting; de Levieten zullen een eeuwige
lossing hebben.

<span id="an_25:33">25:33</span> En als men onder de Levieten lossing
zal gedaan hebben, zo zal de koop van het huis en van de stad zijner
bezitting in het jubeljaar uitgaan; want de huizen van de steden der
Levieten zijn hun bezitting in het midden van de kinderen Israels.

<span id="an_25:34">25:34</span> Doch het veld van de voorstad hunner
steden zal niet verkocht worden; want het is een eeuwige bezitting voor
hen.

<span id="an_25:35">25:35</span> En als uw broeder zal verarmd zijn, en
zijn hand bij u wankelen zal, zo zult gij hem vasthouden, zelfs een
vreemdeling en bijwoner, opdat hij bij u leve.

<span id="an_25:36">25:36</span> Gij zult geen woeker noch overwinst van
hem nemen; maar gij zult vrezen voor uw God, opdat uw broeder bij u
leve.

<span id="an_25:37">25:37</span> Uw geld zult gij hem niet op woeker
geven, en gij zult uw spijze niet op overwinst geven.

<span id="an_25:38">25:38</span> Ik ben de HEERE, uw God, Die u uit
Egypteland gevoerd heb, om u het land Kanaan te geven, opdat Ik u tot
een God zij.

<span id="an_25:39">25:39</span> Desgelijks, wanneer uw broeder bij u
zal verarmd zijn, en zich aan u verkocht zal hebben, gij zult hem niet
doen dienen den dienst van een slaaf;

<span id="an_25:40">25:40</span> Als een dagloner, als een bijwoner zal
hij bij u zijn; tot het jubeljaar zal hij bij u dienen.

<span id="an_25:41">25:41</span> Dan zal hij van u uitgaan, hij en zijn
kinderen met hem, en hij zal tot zijn geslacht wederkeren, en tot de
bezitting zijner vaderen wederkeren.

<span id="an_25:42">25:42</span> Want zij zijn Mijn dienstknechten, die
Ik uit Egypteland uitgevoerd heb; zij zullen niet verkocht worden,
gelijk men een slaaf verkoopt.

<span id="an_25:43">25:43</span> Gij zult geen heerschappij over hem
hebben met wreedheid; maar gij zult vrezen voor uw God.

<span id="an_25:44">25:44</span> Aangaande uw slaaf of uw slavin, die
gij zult hebben, die zullen van de volken zijn, die rondom u zijn; van
die zult gij een slaaf of een slavin kopen.

<span id="an_25:45">25:45</span> Gij zult ze ook kopen van de kinderen
der bijwoners, die bij u als vreemdelingen verkeren, uit hen en uit hun
geslachten, die bij u zullen zijn, die zij in uw land zullen gewonnen
hebben; en zij zullen u tot een bezitting zijn.

<span id="an_25:46">25:46</span> En gij zult u tot bezitters over hen
stellen voor uw kinderen na u, opdat zij de bezitting erven; gij zult
hen in eeuwigheid doen dienen; maar over uw broeders, de kinderen
Israels, een iegelijk over zijn broeder, gij zult over hem geen
heerschappij hebben met wreedheid.

<span id="an_25:47">25:47</span> En wanneer de hand eens vreemdelings en
bijwoners, die bij u is, wat bekomen zal hebben, en uw broeder, die bij
hem is, verarmd zal zijn, dat hij zich aan den vreemdeling, den
bijwoner, die bij u is, of aan den stam van het geslacht des
vreemdelings zal verkocht hebben;

<span id="an_25:48">25:48</span> Nadat hij zich zal verkocht hebben, zal
er lossing voor hem zijn; een van zijn broeders zal hem lossen;

<span id="an_25:49">25:49</span> Of zijn oom, of de zoon zijns ooms, zal
hem lossen, of die uit de naasten zijns vleses van zijn geslacht is, zal
hem lossen; of heeft zijn hand wat bekomen, dat hij zichzelven losse.

<span id="an_25:50">25:50</span> En hij zal met zijn koper rekenen van
dat jaar af, dat hij zich aan hem verkocht heeft tot het jubeljaar toe;
alzo dat het geld zijner verkoping zal zijn naar het getal van de jaren,
naar de dagen eens dagloners zal het met hem zijn.

<span id="an_25:51">25:51</span> Indien nog vele van die jaren zijn,
naar die zal hij tot zijn lossing van het geld, waarover hij gekocht is,
wedergeven.

<span id="an_25:52">25:52</span> En indien er nog weinige van die jaren
overgebleven zijn, tot aan het jubeljaar, zo zal hij met hem rekenen;
naar zijn jaren zal hij zijn lossing wedergeven.

<span id="an_25:53">25:53</span> Als een dagloner zal hij van jaar tot
jaar bij hem zijn; men zal over hem geen heerschappij hebben met
wreedheid voor uw ogen.

<span id="an_25:54">25:54</span> En is het, dat hij hierdoor niet gelost
wordt, zo zal hij in het jubeljaar uitgaan, hij en zijn kinderen met
hem.

<span id="an_25:55">25:55</span> Want de kinderen Israels zijn Mij tot
dienstknechten; Mijn dienstknechten zijn zij, die Ik uit Egypteland
uitgevoerd heb; Ik ben de HEERE, uw God!

<span id="an_26:1">26:1</span> Gij zult ulieden geen afgoden maken; noch
gesneden beeld, noch opgericht beeld zult gij u stellen, noch gebeelden
steen in uw land zetten, om u daarvoor te buigen; want Ik ben de HEERE,
uw God!

<span id="an_26:2">26:2</span> Mijn sabbatten zult gij houden, en Mijn
heiligdommen zult gij vrezen; Ik ben de HEERE!

<span id="an_26:3">26:3</span> Indien gij in Mijn inzettingen wandelen,
en Mijn geboden houden, en die doen zult;

<span id="an_26:4">26:4</span> Zo zal Ik uw regens geven op hun tijd; en
het land zal zijn inkomst geven, en het geboomte des velds zal zijn
vrucht geven;

<span id="an_26:5">26:5</span> En de dorstijd zal u reiken tot den
wijnoogst, en de wijnoogst zal reiken tot den zaaitijd; en gij zult uw
brood eten tot verzadiging toe, en gij zult zeker in uw land wonen.

<span id="an_26:6">26:6</span> Ook zal Ik vrede geven in het land, dat
gij zult te slapen liggen, en niemand zij, die verschrikke; en Ik zal
het boos gedierte uit het land doen ophouden, en het zwaard zal door uw
land niet doorgaan.

<span id="an_26:7">26:7</span> En gij zult uw vijanden vervolgen; en zij
zullen voor uw aangezicht door het zwaard vallen.

<span id="an_26:8">26:8</span> Vijf uit u zullen honderd vervolgen, en
honderd uit u zullen tien duizend vervolgen; en uw vijanden zullen voor
uw aangezicht door het zwaard vallen.

<span id="an_26:9">26:9</span> En Ik zal Mij tot u wenden, en zal u
vruchtbaar maken, en u vermenigvuldigen; en Mijn verbond zal Ik met u
bevestigen.

<span id="an_26:10">26:10</span> En gij zult het oude, dat verouderd is,
eten; en het oude zult gij vanwege het nieuwe uitbrengen.

<span id="an_26:11">26:11</span> En Ik zal Mijn tabernakel in het midden
van u zetten; en Mijn ziel zal van u niet walgen.

<span id="an_26:12">26:12</span> En Ik zal in het midden van u wandelen,
en zal u tot een God zijn, en gij zult Mij tot een volk zijn.

<span id="an_26:13">26:13</span> Ik ben de HEERE, uw God, Die u uit het
land der Egyptenaren uitgevoerd heb, opdat gij hun slaven niet zoudt
zijn; en Ik heb de disselbomen van uw juk verbroken, en heb u doen
rechtop staan.

<span id="an_26:14">26:14</span> Maar indien gij Mij niet zult horen, en
al deze geboden niet zult doen;

<span id="an_26:15">26:15</span> En zo gij Mijn inzettingen zult
smadelijk verwerpen, en zo uw ziel van Mijn rechten zal walgen, dat gij
niet doet al Mijn geboden, om Mijn verbond te vernietigen;

<span id="an_26:16">26:16</span> Dit zal Ik u ook doen, dat Ik over u
stellen zal verschrikking, tering en koorts, die de ogen verteren en de
ziel pijnigen; gij zult ook uw zaad te vergeefs zaaien, en uw vijanden
zullen dat opeten.

<span id="an_26:17">26:17</span> Daartoe zal Ik Mijn aangezicht tegen
ulieden zetten, dat gij geslagen zult worden voor het aangezicht uwer
vijanden; en uw haters zullen over u heerschappij hebben, en gij zult
vlieden, als u iemand vervolgt.

<span id="an_26:18">26:18</span> En zo gij Mij tot deze dingen toe nog
niet horen zult, Ik zal nog daar toe doen, om u zevenvoudig over uw
zonden te tuchtigen.

<span id="an_26:19">26:19</span> Want Ik zal de hovaardigheid uwer
kracht verbreken, en zal uw hemel als ijzer maken, en uw aarde als
koper.

<span id="an_26:20">26:20</span> En uw macht zal ijdelijk verdaan
worden; en uw land zal zijn inkomsten niet geven, en het geboomte des
lands zal zijn vrucht niet geven.

<span id="an_26:21">26:21</span> En zo gij met Mij in tegenheid wandelen
zult, en Mij niet zult willen horen, zo zal Ik over u, naar uw zonden,
zevenvoudig slagen toedoen.

<span id="an_26:22">26:22</span> Want Ik zal onder u zenden het gedierte
des velds, hetwelk u beroven, en uw vee uitroeien, en u verminderen zal;
en uw wegen zullen woest worden.

<span id="an_26:23">26:23</span> Indien gij nog door deze dingen Mij
niet getuchtigd zult zijn, maar met Mij in tegenheid wandelen;

<span id="an_26:24">26:24</span> Zo zal Ik ook met u in tegenheid
wandelen, en Ik zal u ook zevenvoudig over uw zonden slaan.

<span id="an_26:25">26:25</span> Want Ik zal een zwaard over u brengen,
dat de wraak des verbonds wreken zal, zodat gij in uw steden vergaderd
zult worden; dan zal Ik de pest in het midden van u zenden, en gij zult
in de hand des vijands overgegeven worden.

<span id="an_26:26">26:26</span> Als Ik u den staf des broods zal
gebroken hebben, dan zullen tien vrouwen uw brood in een oven bakken, en
zullen uw brood bij het gewicht wedergeven; en gij zult eten, maar niet
verzadigd worden.

<span id="an_26:27">26:27</span> Als gij ook hierom Mij niet horen zult,
maar met Mij wandelen zult in tegenheid;

<span id="an_26:28">26:28</span> Zo zal Ik ook met u in heetgrimmige
tegenheid wandelen, en Ik zal u ook zevenvoudig over uw zonden
tuchtigen.

<span id="an_26:29">26:29</span> Want gij zult het vlees uwer zonen
eten, en het vlees uwer dochteren zult gij eten.

<span id="an_26:30">26:30</span> En Ik zal uw hoogten verderven, en uw
zonnebeelden uitroeien, en zal uw dode lichamen op de dode lichamen uwer
drekgoden werpen; en Mijn ziel zal aan u walgen.

<span id="an_26:31">26:31</span> En Ik zal uw steden een woestijn maken,
en uw heiligdommen verwoesten; en Ik zal uw liefelijken reuk niet
rieken.

<span id="an_26:32">26:32</span> Ja, Ik zal dat land verwoesten; dat uw
vijanden, die daarin zullen wonen, zich daarover ontzetten zullen.

<span id="an_26:33">26:33</span> Daartoe zal Ik u onder de heidenen
verstrooien; en een zwaard achter u uittrekken; en uw land zal woest, en
uw steden zullen een woestijn zijn.

<span id="an_26:34">26:34</span> Dan zal het land aan zijn sabbatten een
welgevallen hebben, al de dagen der verwoesting, en gij zult in het land
uwer vijanden zijn; dan zal het land rusten, en aan zijn sabbatten een
welgevallen hebben.

<span id="an_26:35">26:35</span> Al de dagen der verwoesting zal het
rusten, overmits het niet rustte in uw sabbatten, als gij daarin
woondet.

<span id="an_26:36">26:36</span> En aangaande de overgeblevenen onder u,
Ik zal in hun hart een wekigheid in de landen hunner vijanden laten
komen; zodat het geruis van een gedreven blad hen jagen zal, en zij
zullen vlieden, gelijk men vliedt voor een zwaard, en zullen vallen,
waar niemand is, die jaagt.

<span id="an_26:37">26:37</span> En zij zullen de een op den ander als
voor het zwaard vallen, waar niemand is, die jaagt; en gij zult voor het
aangezicht uwer vijanden niet kunnen bestaan.

<span id="an_26:38">26:38</span> Maar gij zult omkomen onder de
heidenen, en het land uwer vijanden zal u verteren.

<span id="an_26:39">26:39</span> En de overgeblevenen onder u zullen om
hun ongerechtigheid in de landen uwer vijanden uitteren; ja, ook om de
ongerechtigheden hunner vaderen zullen zij met hen uitteren.

<span id="an_26:40">26:40</span> Dan zullen zij hun ongerechtigheid
belijden, en de ongerechtigheid hunner vaderen met hun overtredingen,
waarmede zij tegen Mij overtreden hebben, en ook dat zij met Mij in
tegenheid gewandeld hebben.

<span id="an_26:41">26:41</span> Dat Ik ook met hen in tegenheid
gewandeld, en hen in het land hunner vijanden gebracht zal hebben. Zo
dan hun onbesneden hart gebogen wordt, en zij dan aan de straf hunner
ongerechtigheid een welgevallen hebben;

<span id="an_26:42">26:42</span> Dan zal Ik gedenken aan Mijn verbond
met Jakob, en ook aan Mijn verbond met Izak, en ook aan Mijn verbond met
Abraham zal Ik gedenken, en aan het land zal Ik gedenken;

<span id="an_26:43">26:43</span> Als het land om hunnentwil zal verlaten
zijn geweest, en aan zijn sabbatten een welgevallen gehad hebben,
wanneer het om hunnentwil verwoest was, en zij aan de straf hunner
ongerechtigheid een welgevallen zullen gehad hebben; daarom, en omdat
zij Mijn rechten hadden verworpen, en hun ziel van Mijn inzettingen
gewalgd had.

<span id="an_26:44">26:44</span> En hierenboven is dit ook; als zij in
het land hunner vijanden zullen zijn, zal Ik hen niet verwerpen, noch
van hen walgen, om een einde van hen te maken, vernietigende Mijn
verbond met hen; want Ik ben de HEERE, hun God!

<span id="an_26:45">26:45</span> Maar Ik zal hun ten beste gedenken aan
het verbond der voorouderen, die Ik uit Egypteland voor de ogen der
heidenen uitgevoerd heb, opdat Ik hun tot een God ware; Ik ben de HEERE!

<span id="an_26:46">26:46</span> Dit zijn die inzettingen, en die
rechten, en die wetten, welke de HEERE gegeven heeft, tussen Zich en
tussen de kinderen Israels, op den berg Sinai, door de hand van Mozes.

<span id="an_27:1">27:1</span> Verder sprak de HEERE tot Mozes,
zeggende:

<span id="an_27:2">27:2</span> Spreek tot de kinderen Israels, en zeg
tot hen: Wanneer iemand een gelofte zal afgezonderd hebben, naar uw
schatting zullen de zielen des HEEREN zijn.

<span id="an_27:3">27:3</span> Als uw schatting eens mans zal zijn van
twintig jaren oud, tot een, die zestig jaren oud is; dan zal uw
schatting zijn van vijftig sikkelen zilvers, naar den sikkel des
heiligdoms.

<span id="an_27:4">27:4</span> Maar is het een vrouw, dan zal uw
schatting zijn dertig sikkelen.

<span id="an_27:5">27:5</span> En is het van een, die vijf jaren oud is,
tot een, die twintig jaren oud is, zo zal uw schatting van een man
twintig sikkelen zijn, en voor een vrouw tien sikkelen.

<span id="an_27:6">27:6</span> Maar is het van een, die een maand oud
is, tot een, die vijf jaren oud is, zo zal uw schatting van een man zijn
vijf sikkelen zilvers, en uw schatting over een vrouw zal zijn drie
sikkelen zilvers.

<span id="an_27:7">27:7</span> En is het van een, die zestig jaren oud
is en daarboven, is het een man, zo zal uw schatting zijn vijftien
sikkelen, en voor een vrouw tien sikkelen.

<span id="an_27:8">27:8</span> Maar zo hij armer is, dan uw schatting,
zo zal hij zich voor het aangezicht des priesters zetten, opdat de
priester hem schatte; naar dat de hand desgenen, die de gelofte gedaan
heeft, zal kunnen bekomen, zal de priester hem schatten.

<span id="an_27:9">27:9</span> En indien het een beest is, waarvan men
den HEERE offerande offert; al wat hij daarvan den HEERE zal gegeven
hebben, zal heilig zijn.

<span id="an_27:10">27:10</span> Hij zal niet vermangelen, noch hetzelve
verwisselen, een goed voor een kwaad, of een kwaad voor een goed; indien
hij nochtans een beest voor een beest enigzins verwisselt, zo zal dit,
en wat daarvoor verwisseld is, heilig zijn.

<span id="an_27:11">27:11</span> En indien het enig onrein beest is, van
hetwelk men den HEERE geen offerande offert, zo zal hij dat beest voor
het aangezicht des priesters zetten.

<span id="an_27:12">27:12</span> En de priester zal dat schatten, naar
dat het goed of kwaad is; naar uw schatting, priester! zo zal het zijn.

<span id="an_27:13">27:13</span> Maar indien hij het immers lossen zal,
zo zal hij deszelfs vijfde deel boven uw schatting toedoen.

<span id="an_27:14">27:14</span> En wanneer iemand zijn huis zal
geheiligd hebben, dat het den HEERE heilig zij, zo zal de priester dat
schatten, naar dat het goed of kwaad is; gelijk als de priester dat
geschat zal hebben, zo zal het stand hebben.

<span id="an_27:15">27:15</span> En indien hij, die het geheiligd heeft,
zijn huis zal lossen, zo zal hij een vijfde deel des gelds uwer
schatting daarboven toedoen, zo zal het zijne zijn.

<span id="an_27:16">27:16</span> Indien ook iemand van den akker zijner
bezitting den HEERE wat geheiligd zal hebben, zo zal uw schatting zijn
naar zijn zaad; een homer gerstezaad zal zijn op vijftig sikkelen
zilvers.

<span id="an_27:17">27:17</span> Indien hij zijn akker van het jubeljaar
af geheiligd zal hebben, zo zal het naar uw schatting stand hebben.

<span id="an_27:18">27:18</span> Maar zo hij zijn akker na het jubeljaar
geheiligd zal hebben, dan zal hem de priester het geld rekenen, naar de
jaren, die nog overig zijn tot het jubeljaar; en het zal van uw
schatting afgetrokken worden.

<span id="an_27:19">27:19</span> En indien hij, die den akker geheiligd
heeft, denzelven ganselijk lossen zal, zo zal hij een vijfde deel des
gelds uwer schatting daarboven toedoen, en dezelve zal hem gevestigd
zijn.

<span id="an_27:20">27:20</span> En indien hij dien akker niet zal
lossen, of indien hij dien akker aan een anderen man verkocht heeft, zo
zal hij niet meer gelost worden.

<span id="an_27:21">27:21</span> Maar die akker, nadat hij in het
jubeljaar zal uitgegaan zijn, zal den HEERE heilig zijn, als een
verbannen akker; de bezitting daarvan zal des priesters zijn.

<span id="an_27:22">27:22</span> En indien hij den HEERE een akker heeft
geheiligd, dien hij gekocht heeft, en niet is van den akker zijner
bezitting;

<span id="an_27:23">27:23</span> Zo zal de priester hem rekenen de som
uwer schatting tot het jubeljaar; en hij zal op denzelven dag uw
schatting geven, een heiligheid den HEERE.

<span id="an_27:24">27:24</span> In het jubeljaar zal die akker
wederkomen tot dien, van wien hij hem gekocht had, tot hem, wiens de
bezitting van dat land was.

<span id="an_27:25">27:25</span> Al uw schatting nu zal naar den sikkel
des heiligdoms geschieden; de sikkel zal zijn van twintig gera.

<span id="an_27:26">27:26</span> Maar het eerstgeborene, dat den HEERE
van een beest eerstgeboren wordt, dat zal niemand heiligen; hetzij een
os, of klein vee, het is des HEEREN.

<span id="an_27:27">27:27</span> Doch is het van een onrein beest, hij
zal dat lossen naar uw schatting, en zal zijn vijfde deel daarboven
toedoen; en indien het niet gelost wordt, zo zal het verkocht worden,
naar uw schatting.

<span id="an_27:28">27:28</span> Evenwel niets, dat verbannen is, dat
iemand den HEERE zal verbannen hebben, van al hetgeen hij heeft, van een
mens, of van een beest, of van den akker zijner bezitting, zal verkocht
noch gelost worden; al wat verbannen is, zal den HEERE een heiligheid
der heiligheden zijn.

<span id="an_27:29">27:29</span> Al wat verbannen is, dat van de mensen
zal verbannen zijn, zal niet gelost worden; het zal zekerlijk gedood
worden.

<span id="an_27:30">27:30</span> Ook alle tienden des lands, van het
zaad des lands, van de vrucht van het geboomte, zijn des HEEREN; zij
zijn den HEERE heilig.

<span id="an_27:31">27:31</span> Maar zo iemand van zijn tienden immer
iets lossen zal, hij zal zijn vijfde deel daarboven toedoen.

<span id="an_27:32">27:32</span> Aangaande al de tienden van runderen en
klein vee, alles wat onder de roede zal doorgaan, het tiende zal den
HEERE heilig zijn.

<span id="an_27:33">27:33</span> Hij zal tussen het goede en het kwade
niet onderzoeken; hij zal het ook niet verwisselen; maar indien hij het
immers verwisselen zal, zo zal dit, en wat daarvoor verwisseld is,
heilig zijn; het zal niet gelost worden.

<span id="an_27:34">27:34</span> Dit zijn de geboden, die de HEERE Mozes
geboden heeft, aan de kinderen Israels, op den berg Sinai.

------------------------------------------------------------------------

[Next: Numbers](num)
