[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](num)  [Next](jos) 

------------------------------------------------------------------------

### Dutch Bible: Deuteronomy

<span id="an_1:1">1:1</span> Dit zijn de woorden, die Mozes tot gans
Israel gesproken heeft, aan deze zijde van de Jordaan, in de woestijn,
op het vlakke veld tegenover Suf, tussen Paran en tussen Tofel, en
Laban, en Hazeroth, en Dizahab.

<span id="an_1:2">1:2</span> Elf dag reizen zijn het van Horeb, door den
weg van het gebergte Seir, tot aan Kades-Barnea.

<span id="an_1:3">1:3</span> En het is geschied in het veertigste jaar,
in de elfde maand, op den eersten der maand, dat Mozes sprak tot de
kinderen Israels, naar alles wat hem de HEERE aan hen bevolen had;

<span id="an_1:4">1:4</span> Nadat hij geslagen had Sihon, den koning
der Amorieten, die te Hesbon woonde, en Og, den koning van Bazan, welke
woonde in Astharoth, te Edrei.

<span id="an_1:5">1:5</span> Aan deze zijde van de Jordaan, in het land
van Moab, hief Mozes aan, deze wet uit te leggen, zeggende:

<span id="an_1:6">1:6</span> De HEERE, onze God, sprak tot ons aan
Horeb, zeggende: Gij zijt lang genoeg bij dezen berg gebleven.

<span id="an_1:7">1:7</span> Keert u, en vertrekt, en gaat in het
gebergte der Amorieten, en tot al hun geburen, in het vlakke veld, op
het gebergte, en in de laagte, en in het zuiden, en aan de havens der
zee; het land der Kanaanieten, en den Libanon, tot aan die grote rivier,
de rivier Frath.

<span id="an_1:8">1:8</span> Ziet, Ik heb dat land gegeven voor uw
aangezicht; gaat daarin, en bezit erfelijk het land, dat de HEERE aan uw
vaderen, Abraham, Izak en Jakob gegeven heeft, dat Hij het hun en hun
zaad na hen geven zou.

<span id="an_1:9">1:9</span> En ik sprak ter zelfder tijd tot u,
zeggende: Ik alleen zal u niet kunnen dragen.

<span id="an_1:10">1:10</span> De HEERE, uw God, heeft u
vermenigvuldigd, en ziet, gij zijt heden als de sterren des hemels in
menigte.

<span id="an_1:11">1:11</span> De HEERE, uwer vaderen God, doe tot u, zo
als gij nu zijt, duizendmaal meer, en Hij zegene u, gelijk als Hij tot u
gesproken heeft!

<span id="an_1:12">1:12</span> Hoe zoude ik alleen uw moeite, en uw
last, en uw twistzaken dragen?

<span id="an_1:13">1:13</span> Neemt u wijze, en verstandige, en
ervarene mannen, van uw stammen, dat ik hen tot uw hoofden stelle.

<span id="an_1:14">1:14</span> Toen antwoorddet gij mij, en zeidet: Dit
woord is goed, dat gij gesproken hebt, om te doen.

<span id="an_1:15">1:15</span> Zo nam ik de hoofden uwer stammen, wijze
en ervarene mannen, en stelde hen tot hoofden over u, oversten van
duizenden, en oversten van honderden, en oversten van vijftigen, en
oversten van tienen, en ambtlieden voor uw stammen.

<span id="an_1:16">1:16</span> En ik gebood uw rechters ter zelfder
tijd, zeggende: Hoort de verschillen tussen uw broederen, en richt recht
tussen den man en tussen zijn broeder, en tussen deszelfs vreemdeling.

<span id="an_1:17">1:17</span> Gij zult het aangezicht in het gericht
niet kennen; gij zult den kleine, zowel als den grote, horen; gij zult
niet vrezen voor iemands aangezicht; want het gericht is Godes; doch de
zaak, die voor u te zwaar zal zijn, zult gij tot mij doen komen, en ik
zal ze horen.

<span id="an_1:18">1:18</span> Alzo gebood ik u te dier tijd alle zaken,
die gij zoudt doen.

<span id="an_1:19">1:19</span> Toen vertogen wij van Horeb, en
doorwandelden die gans grote en vreselijke woestijn, die gij gezien
hebt, op den weg van het gebergte der Amorieten, gelijk de HEERE, onze
God, ons geboden had; en wij kwamen tot Kades-Barnea.

<span id="an_1:20">1:20</span> Toen zeide ik tot ulieden: Gij zijt
gekomen tot het gebergte der Amorieten, dat de HEERE, onze God, ons
geven zal.

<span id="an_1:21">1:21</span> Ziet, de HEERE, uw God, heeft dat land
gegeven voor uw aangezicht; trekt op, bezit het erfelijk, gelijk als de
HEERE, uwer vaderen God, tot u gesproken heeft; vreest niet, en ontzet u
niet.

<span id="an_1:22">1:22</span> Toen naderdet gij allen tot mij, en
zeidet: Laat ons mannen voor ons aangezicht heenzenden, die ons het land
uitspeuren, en ons bescheid wederbrengen, wat weg wij daarin optrekken
zullen, en tot wat steden wij komen zullen.

<span id="an_1:23">1:23</span> Deze zaak nu was goed in mijn ogen; zo
nam ik uit u twaalf mannen, van elken stam een man.

<span id="an_1:24">1:24</span> Die keerden zich, en togen op naar het
gebergte, en kwamen tot het dal Eskol, en verspiedden datzelve.

<span id="an_1:25">1:25</span> En zij namen van de vrucht des lands in
hun hand, en brachten ze tot ons af, en zeiden ons bescheid weder, en
zeiden: Het land, dat de HEERE, onze God, ons geven zal, is goed.

<span id="an_1:26">1:26</span> Doch gij wildet niet optrekken; maar gij
waart den mond des HEEREN uws Gods, wederspannig.

<span id="an_1:27">1:27</span> En gij murmureerdet in uw tenten, en
zeidet: Omdat de HEERE ons haat, heeft Hij ons uit Egypteland
uitgevoerd, opdat Hij ons levere in de hand der Amorieten, om ons te
verdelgen.

<span id="an_1:28">1:28</span> Waarheen zouden wij optrekken? Onze
broeders hebben ons hart doen smelten, zeggende: Het is een volk, groter
en langer dan wij; de steden zijn groot, en gesterkt tot in de hemel
toe; ook hebben wij daar kinderen der Enakieten gezien.

<span id="an_1:29">1:29</span> Toen zeide ik tot u: Verschrikt niet, en
vreest niet voor hen.

<span id="an_1:30">1:30</span> De HEERE, uw God, Die voor uw aangezicht
wandelt, Die zal voor u strijden, naar alles, wat Hij bij u voor uw ogen
gedaan heeft in Egypte.

<span id="an_1:31">1:31</span> En in de woestijn, waar gij gezien hebt,
dat de HEERE uw God, u daarin gedragen heeft, als een man zijn zoon
draagt, op al den weg, dien gij gewandeld hebt, totdat gij kwaamt aan
deze plaats.

<span id="an_1:32">1:32</span> Maar door dit woord geloofdet gij niet
aan den HEERE, uw God.

<span id="an_1:33">1:33</span> Die voor uw aangezicht op den weg
wandelde, om u de plaats uit te zien, waar gij zoudt legeren; des nachts
in het vuur, opdat Hij u den weg wees, waarin gij zoudt gaan, en des
daags in de wolk.

<span id="an_1:34">1:34</span> Als nu de HEERE de stem uwer woorden
hoorde, zo werd Hij zeer toornig, en zwoer, zeggende:

<span id="an_1:35">1:35</span> Zo iemand van deze mannen, van dit kwade
geslacht, zal zien dat goede land, hetwelk Ik gezworen heb uw vaderen te
zullen geven!

<span id="an_1:36">1:36</span> Behalve Kaleb, de zoon van Jefunne; die
zal het zien, en aan hem zal Ik het land geven, waarop hij getreden
heeft, en aan zijn kinderen; omdat hij volhard heeft den HEERE te
volgen.

<span id="an_1:37">1:37</span> Ook vertoornde zich de HEERE op mij om
uwentwil, zeggende: Gij zult daar ook niet inkomen.

<span id="an_1:38">1:38</span> Jozua, de zoon van Nun, die voor uw
aangezicht staat, die zal daarin komen; sterk denzelven, want hij zal
het Israel doen erven.

<span id="an_1:39">1:39</span> En uw kinderkens, waarvan gij zeidet: Zij
zullen tot een roof zijn; en uw kinderen, die heden noch goed noch kwaad
weten, die zullen daarin komen, en dien zal Ik het geven, en die zullen
het erfelijk bezitten.

<span id="an_1:40">1:40</span> Gij daarentegen, keert u, en reist naar
de woestijn, den weg van de Schelfzee.

<span id="an_1:41">1:41</span> Toen antwoorddet gij, en zeidet tot mij:
Wij hebben tegen den HEERE gezondigd; wij zullen optrekken, en strijden,
naar alles, wat de HEERE, onze God, ons geboden heeft. Als gij nu een
iegelijk zijn krijgsgereedschap aangorddet, en willens waart, om naar
het gebergte henen op te trekken,

<span id="an_1:42">1:42</span> Zo zeide de HEERE tot mij: Zeg hun: Trekt
niet op, en strijdt niet, want Ik ben niet in het midden van u; opdat
gij niet voor het aangezicht uwer vijanden geslagen wordet.

<span id="an_1:43">1:43</span> Doch als ik tot u sprak, zo hoordet gij
niet, maar waart den mond des HEEREN wederspannig, en handeldet
trotselijk, en toogt op naar het gebergte.

<span id="an_1:44">1:44</span> Toen togen de Amorieten uit, die op dat
gebergte woonden, u tegemoet, en vervolgden u, gelijk als de bijen doen;
en zij verpletterden u in Seir tot Horma toe.

<span id="an_1:45">1:45</span> Als gij nu wederkwaamt en weendet voor
het aangezicht des HEEREN, zo verhoorde de HEERE uw stem niet, en neigde
Zijn oren niet tot u.

<span id="an_1:46">1:46</span> Alzo bleeft gij in Kades vele dagen, naar
de dagen, dat gij er bleeft.

<span id="an_2:1">2:1</span> Daarna keerden wij ons, en reisden naar de
woestijn, den weg van de Schelfzee, gelijk de HEERE tot mij gesproken
had, en wij togen om het gebergte Seir, vele dagen.

<span id="an_2:2">2:2</span> Toen sprak de HEERE tot mij, zeggende:

<span id="an_2:3">2:3</span> Gijlieden hebt dit gebergte genoeg
omgetogen; keert u naar het noorden;

<span id="an_2:4">2:4</span> En gebied het volk, zeggende: Gij zult
doortrekken aan de landpale uwer broederen, de kinderen van Ezau, die in
Seir wonen; zij zullen wel voor u vrezen; maar gij zult u zeer wachten.

<span id="an_2:5">2:5</span> Mengt u niet met hen; want Ik zal u van hun
land niet geven, ook niet tot de betreding van een voetzool; want Ik heb
Ezau het gebergte Seir ter erfenis gegeven.

<span id="an_2:6">2:6</span> Spijze zult gij voor geld van hen kopen,
dat gij etet; en ook zult gij water voor geld van hen kopen, dat gij
drinket.

<span id="an_2:7">2:7</span> Want de HEERE, uw God, heeft u gezegend in
al het werk uwer hand; Hij kent uw wandelen door deze zo grote woestijn;
deze veertig jaren is de HEERE, uw God, met u geweest; geen ding heeft u
ontbroken.

<span id="an_2:8">2:8</span> Als wij nu doorgetrokken waren van onze
broederen, de kinderen van Ezau, die in Seir woonden, van den weg des
vlakken velds, van Elath, en van Ezeon-Geber, zo keerden wij ons, en
doortogen den weg der woestijn van Moab.

<span id="an_2:9">2:9</span> Toen sprak de HEERE tot mij: Beangstig Moab
niet, en meng u niet met hen in den strijd; want Ik zal u geen erfenis
van hun land geven, dewijl Ik aan Lots kinderen Ar ter erfenis gegeven
heb.

<span id="an_2:10">2:10</span> De Emieten woonden te voren daarin, een
groot, en menigvuldig, en lang volk, gelijk de Enakieten.

<span id="an_2:11">2:11</span> Dezen werden ook voor reuzen gehouden,
als de Enakieten; en de Moabieten noemden hen Emieten.

<span id="an_2:12">2:12</span> Ook woonden de Horieten te voren in Seir;
maar de kinderen van Ezau verdreven hen uit de bezitting en verdelgden
hen van hun aangezicht, en hebben in hunlieder plaats gewoond; gelijk
als Israel gedaan heeft aan het land zijner erfenis, hetwelk de HEERE
hun gegeven heeft.

<span id="an_2:13">2:13</span> Nu, maakt u op, en trekt over de beek
Zered. Alzo trokken wij over de beek Zered.

<span id="an_2:14">2:14</span> De dagen nu, die wij gewandeld hebben van
Kades-Barnea, totdat wij over de beek Zered getogen zijn, waren acht en
dertig jaren; totdat het ganse geslacht der krijgslieden uit het midden
der heirlegers verteerd was, gelijk de HEERE hun gezworen had.

<span id="an_2:15">2:15</span> Zo was ook de hand des HEEREN tegen hen,
om hen uit het midden des heirlegers te verslaan, totdat zij verteerd
waren.

<span id="an_2:16">2:16</span> En het geschiedde, als al de krijgslieden
verteerd waren, uit het midden des heirlegers wegstervende,

<span id="an_2:17">2:17</span> Dat de HEERE tot mij sprak, zeggende:

<span id="an_2:18">2:18</span> Gij zult heden doortrekken aan Ar, de
landpale van Moab;

<span id="an_2:19">2:19</span> En gij zult naderen tegenover de kinderen
Ammons; beangstig die niet, en meng u met hen niet; want Ik zal u van
het land der kinderen Ammons geen erfenis geven, dewijl Ik het aan Lots
kinderen ter erfenis gegeven heb.

<span id="an_2:20">2:20</span> Dit werd ook voor een land der reuzen
gehouden; de reuzen woonden te voren daarin, en de Ammonieten noemden
hen Zamzummieten;

<span id="an_2:21">2:21</span> Een groot, en menigvuldig, en lang volk,
als de Enakieten; en de HEERE verdelgde hen voor hun aangezicht, zodat
zij hen uit de bezitting verdreven, en aan hunlieder plaats woonden;

<span id="an_2:22">2:22</span> Gelijk als Hij aan de kinderen van Ezau,
die in Seir wonen, gedaan heeft, voor welker aangezicht Hij de Horieten
verdelgde; en zij verdreven hen uit de bezitting, en hebben aan hun
plaats gewoond tot op dezen dag.

<span id="an_2:23">2:23</span> Ook hebben de Kafthorieten, die uit
Kafthor uittogen, de Avieten, die in Hazerim tot Gaza toe woonden,
verdelgd, en aan hun plaats gewoond.

<span id="an_2:24">2:24</span> Maakt u op, reist heen, en gaat over de
beek Arnon; ziet, Ik heb Sihon, den koning van Hesbon, den Amoriet, en
zijn land, in uw hand gegeven; begint te erven, en mengt u met hen in
den strijd.

<span id="an_2:25">2:25</span> Te dezen dage zal Ik beginnen uw schrik
en uw vreze te geven over het aangezicht der volken, onder den gansen
hemel; die uw gerucht zullen horen, die zullen sidderen, en bang zijn
van uw aangezicht.

<span id="an_2:26">2:26</span> Toen zond ik boden uit de woestijn
Kedemot tot Sihon, den koning van Hesbon, met woorden van vrede,
zeggende:

<span id="an_2:27">2:27</span> Laat mij door uw land doortrekken; ik zal
alleenlijk langs den weg voorttrekken; ik zal noch ter rechterhand noch
ter linkerhand uitwijken.

<span id="an_2:28">2:28</span> Verkoop mij spijze voor geld, dat ik ete,
en geef mij water voor geld, dat ik drinke; alleenlijk laat mij op mijn
voeten doortrekken;

<span id="an_2:29">2:29</span> Gelijk de kinderen van Ezau, die in Seir
wonen, en de Moabieten, die in Ar wonen, mij gedaan hebben; totdat ik
over de Jordaan kome in het land, dat de HEERE, onze God, ons geven zal.

<span id="an_2:30">2:30</span> Maar Sihon, de koning van Hesbon, wilde
ons door hetzelve niet laten doortrekken; want de HEERE,, uw God,
verhardde zijn geest, en verstokte zijn hart, opdat Hij hem in uw hand
gave, gelijk het is te dezen dage.

<span id="an_2:31">2:31</span> En de HEERE zeide tot mij: Zie, Ik heb
begonnen Sihon en zijn land voor uw aangezicht te geven; begin dan te
erven, om zijn land erfelijk te bezitten.

<span id="an_2:32">2:32</span> En Sihon toog uit ons tegemoet, hij en al
zijn volk, ten strijde, naar Jahaz.

<span id="an_2:33">2:33</span> En de HEERE, onze God, gaf hem voor ons
aangezicht; en wij sloegen hem, en zijn zonen, en al zijn volk.

<span id="an_2:34">2:34</span> En wij namen te dier tijd al zijn steden
in, en wij verbanden alle steden, mannen, en vrouwen, en kinderkens; wij
lieten niemand overblijven.

<span id="an_2:35">2:35</span> Het vee alleen roofden wij voor ons, en
den roof der steden, die wij innamen.

<span id="an_2:36">2:36</span> Van Aroer af, dat aan den oever der beek
Arnon is, en de stad, die aan de beek is, ook tot Gilead toe, was er
geen stad, die voor ons te hoog was; de HEERE, onze God, gaf dat alles
voor ons aangezicht.

<span id="an_2:37">2:37</span> Behalve tot het land van de kinderen
Ammons naderdet gij niet, noch tot de ganse streek der beek Jabbok, noch
tot de steden van het gebergte, noch tot iets, dat de HEERE, onze God,
ons verboden had.

<span id="an_3:1">3:1</span> Daarna keerden wij ons en togen op, den weg
van Bazan; en Og, de koning van Bazan, trok uit ons tegemoet, hij en al
zijn volk, ten strijde bij Edrei.

<span id="an_3:2">3:2</span> Toen zeide de HEERE tot mij: Vrees hem
niet, want Ik heb hem, en al zijn volk, en zijn land, in uw hand
gegeven; en gij zult hem doen, gelijk als gij Sihon, den koning der
Amorieten, die te Hesbon woonde, gedaan hebt.

<span id="an_3:3">3:3</span> En de HEERE, onze God, gaf ook Og, den
koning van Bazan, en al zijn volk, in onze hand, zodat wij hem sloegen,
totdat wij hem niemand lieten overblijven.

<span id="an_3:4">3:4</span> En wij namen te dier tijd al zijn steden;
er was geen stad, die wij van hen niet namen: zestig steden, de ganse
landstreek van Argob, het koninkrijk van Og in Bazan.

<span id="an_3:5">3:5</span> Al die steden waren met hoge muren, poorten
en grendelen gesterkt, behalve zeer vele onbemuurde steden.

<span id="an_3:6">3:6</span> En wij verbanden dezelve, gelijk wij Sihon,
den koning van Hesbon, gedaan hadden, verbannende alle steden, mannen,
vrouwen en kinderen.

<span id="an_3:7">3:7</span> Doch al het vee en den roof van die steden
roofden wij voor ons.

<span id="an_3:8">3:8</span> Zo namen wij te dier tijd het land uit de
hand van de twee koningen der Amorieten, die aan deze zijde van de
Jordaan waren, van de beek Arnon tot den berg Hermon toe;

<span id="an_3:9">3:9</span> (De Zidoniers noemen Hermon Sirjon; maar de
Amorieten noemen hem Senir.)

<span id="an_3:10">3:10</span> Al de steden des platten lands, en het
ganse Gilead, en het ganse Bazan, tot Salcha en Edrei toe; steden des
koninkrijks van Og in Bazan.

<span id="an_3:11">3:11</span> Want Og, de koning van Bazan, was alleen
van de overigen der reuzen overgebleven; ziet, zijn bedstede, zijnde een
bedstede van ijzer, is zij niet te Rabba der kinderen Ammons? Negen
ellen is haar lengte, en vier ellen haar breedte, naar eens mans
elleboog.

<span id="an_3:12">3:12</span> Ditzelfde land nu namen wij te dier tijd
in bezit; van Aroer af, dat aan de beek Arnon is, en de helft van het
gebergte van Gilead, met de steden van hetzelve, gaf ik aan de
Rubenieten en Gadieten.

<span id="an_3:13">3:13</span> En het overige van Gilead, mitsgaders het
ganse Bazan, het koninkrijk van Og, gaf ik aan den halven stam van
Manasse, de ganse landstreek van Argob, door het ganse Bazan; datzelve
werd genoemd het land der reuzen.

<span id="an_3:14">3:14</span> Jair, de zoon van Manasse, kreeg de ganse
landstreek van Argob, tot aan de landpale der Gezurieten en
Maachathieten; en hij noemde ze naar zijn naam, Bazan Havvoth-Jair, tot
op dezen dag.

<span id="an_3:15">3:15</span> En aan Machir gaf ik Gilead.

<span id="an_3:16">3:16</span> Maar aan de Rubenieten en Gadieten gaf ik
van Gilead af tot aan de beek Arnon, het midden van de beek en de
landpale; en tot aan de beek Jabbok, de landpale der kinderen Ammons;

<span id="an_3:17">3:17</span> Daartoe het vlakke veld, en de Jordaan,
mitsgaders de landpale; van Cinnereth af tot aan de zee des vlakken
velds, de Zoutzee, onder Asdoth-Pisga tegen het oosten.

<span id="an_3:18">3:18</span> Voorts gebood ik ulieden ter zelfder
tijd, zeggende: De HEERE, uw God, heeft u dit land gegeven om het te
erven; allen dan, die strijdbare mannen zijt, trekt gewapend door voor
het aangezicht van uw broederen, de kinderen Israels.

<span id="an_3:19">3:19</span> Behalve uw vrouwen, en uw kinderkens, en
uw vee (ik weet, dat gij veel vee hebt), zij zullen blijven in uw
steden, die ik u gegeven heb;

<span id="an_3:20">3:20</span> Totdat de HEERE uw broederen rust geve,
gelijk ulieden, dat zij ook erven het land, dat de HEERE, uw God, hun
geven zal aan gene zijde van de Jordaan; dan zult gij wederkeren, elk
tot zijn erfenis, die ik u gegeven heb.

<span id="an_3:21">3:21</span> Ook gebood ik Jozua ter zelfder tijd,
zeggende: Uw ogen zien alles, wat de HEERE, ulieder God, aan deze twee
koningen gedaan heeft; alzo zal de HEERE aan alle koninkrijken doen,
naar welke gij henen doortrekt.

<span id="an_3:22">3:22</span> Vreest ze niet; want de HEERE, uw God,
strijdt voor ulieden.

<span id="an_3:23">3:23</span> Ook bad ik den HEERE om genade, zeggende
ter zelfder tijd:

<span id="an_3:24">3:24</span> Heere HEERE! Gij hebt begonnen Uw knecht
te tonen Uw grootheid en Uw sterke hand; want wat God is er in den hemel
en op de aarde, die doen kan naar Uw werken, en naar Uw mogendheden!

<span id="an_3:25">3:25</span> Laat mij toch overtrekken, en dat goede
land bezien, dat aan gene zijde van de Jordaan is, dat goede gebergte,
en den Libanon!

<span id="an_3:26">3:26</span> Doch de HEERE verstoorde zich zeer om
uwentwille over mij, en hoorde niet naar mij; maar de HEERE zeide tot
mij: Het zij u genoeg; spreek niet meer tot Mij van deze zaak.

<span id="an_3:27">3:27</span> Klim op de hoogte van Pisga, en hef uw
ogen op naar het westen, en naar het noorden, en naar het zuiden, en
naar het oosten, en zie toe met uw ogen; want gij zult over deze Jordaan
niet gaan.

<span id="an_3:28">3:28</span> Gebied dan Jozua, en versterk hem, en
bekrachtig hem; want hij zal voor het aangezicht van dit volk henen
overgaan, en zal hun dat land, dat gij zien zult, doen erven.

<span id="an_3:29">3:29</span> Alzo bleven wij in dit dal tegenover
Beth-Peor.

<span id="an_4:1">4:1</span> Nu dan, Israel! hoor naar de inzettingen en
naar de rechten, die ik ulieden lere te doen; opdat gij leeft, en henen
inkomt, en erft het land, dat de HEERE, uwer vaderen God, u geeft.

<span id="an_4:2">4:2</span> Gij zult tot dit woord, dat ik u gebiede,
niet toedoen, ook daarvan niet afdoen; opdat gij bewaart de geboden van
den HEERE, uw God, die ik u gebiede.

<span id="an_4:3">4:3</span> Uw ogen hebben gezien, wat God om Baal-Peor
gedaan heeft; want alle man, die Baal-Peor navolgde, dien heeft de
HEERE, uw God, uit het midden van u verdaan.

<span id="an_4:4">4:4</span> Gij daarentegen, die den HEERE, uw God,
aanhingt, gij zijt heden allen levende.

<span id="an_4:5">4:5</span> Ziet, ik heb u geleerd de inzettingen en
rechten, gelijk als de HEERE, mijn God, mij geboden heeft; opdat gij
alzo doet in het midden des lands, waar gij naar toe gaat, om het te
erven.

<span id="an_4:6">4:6</span> Behoudt ze dan, en doet ze; want dat zal uw
wijsheid en uw verstand zijn voor de ogen der volken, die al deze
inzettingen horen zullen, en zeggen: Dit groot volk alleen is een wijs
en verstandig volk!

<span id="an_4:7">4:7</span> Want wat groot volk is er, hetwelk de goden
zo nabij zijn als de HEERE, onze God, zo dikwijls als wij Hem aanroepen?

<span id="an_4:8">4:8</span> En wat groot volk is er, dat zo
rechtvaardige inzettingen en rechten heeft, als deze ganse wet is, die
ik heden voor uw aangezicht geef?

<span id="an_4:9">4:9</span> Alleenlijk wacht u, en bewaart uw ziel wel,
dat gij niet vergeet de dingen, die uw ogen gezien hebben; en dat zij
niet van uw hart wijken, al de dagen uws levens; en gij zult ze aan uw
kinderen en uw kindskinderen bekend maken.

<span id="an_4:10">4:10</span> Ten dage, als gij voor het aangezicht des
HEEREN, uws Gods, aan Horeb stondt, als de HEERE tot mij zeide: Vergader
Mij dit volk, en Ik zal hun Mijn woorden doen horen, die zij zullen
leren, om Mij te vrezen al de dagen, die zij op den aardbodem zullen
leven, en zij zullen ze hun kinderen leren;

<span id="an_4:11">4:11</span> En gijlieden naderdet en stondt beneden
dien berg; (die berg nu brandde van vuur, tot aan het midden des hemels;
er was duisternis, wolken en donkerheid).

<span id="an_4:12">4:12</span> Zo sprak de HEERE tot u uit het midden
des vuurs; gij hoordet de stem der woorden; maar gij zaagt geen
gelijkenis, behalve de stem.

<span id="an_4:13">4:13</span> Toen verkondigde Hij u Zijn verbond, dat
Hij u gebood te doen, de tien woorden, en schreef ze op twee stenen
tafelen.

<span id="an_4:14">4:14</span> Ook gebood mij de HEERE ter zelver tijd,
dat ik u inzettingen en rechten leren zou; opdat gij die deedt in dat
land, naar hetwelk gij doortrekt, om dat te erven.

<span id="an_4:15">4:15</span> Wacht u dan wel voor uw zielen; want gij
hebt geen gelijkenis gezien, ten dage als de HEERE op Horeb uit het
midden des vuurs tot u sprak;

<span id="an_4:16">4:16</span> Opdat gij u niet verderft, en maakt u
iets gesnedens, de gelijkenis van enig beeld, van mannelijk of
vrouwelijk gedaante,

<span id="an_4:17">4:17</span> De gedaante van enig beest, dat op de
aarde is; de gedaante van enigen gevleugelden vogel, die door den hemel
vliegt;

<span id="an_4:18">4:18</span> De gedaante van iets, dat op den
aardbodem kruipt; de gedaante van enigen vis, die in het water is onder
de aarde;

<span id="an_4:19">4:19</span> Dat gij ook uw ogen niet opheft naar den
hemel, en aanziet de zon, en de maan, en de sterren, des hemels ganse
heir; en wordt aangedreven, dat gij u voor die buigt, en hen dient;
dewelke de HEERE uw God, aan alle volken onder den gansen hemel heeft
uitgedeeld.

<span id="an_4:20">4:20</span> Maar ulieden heeft de HEERE aangenomen,
en uit den ijzeroven, uit Egypte, uitgevoerd; opdat gij Hem tot een
erfvolk zoudt zijn, gelijk het te dezen dage is.

<span id="an_4:21">4:21</span> Ook vertoornde Zich de HEERE over mij, om
ulieder woorden; en Hij zwoer, dat ik over de Jordaan niet zou gaan, en
dat ik niet zou komen in dat goede land, dat de HEERE, uw God, u ter
erfenis geven zal.

<span id="an_4:22">4:22</span> Want ik zal in dit land sterven; ik zal
over de Jordaan niet gaan; maar gij zult er overgaan, en datzelve goede
land erven.

<span id="an_4:23">4:23</span> Wacht u, dat gij het verbond des HEEREN,
uws Gods, hetwelk Hij met u gemaakt heeft, niet vergeet, dat gij u een
gesneden beeld zoudt maken, de gelijkenis van iets, dat de HEERE, uw
God, u verboden heeft.

<span id="an_4:24">4:24</span> Want de HEERE, uw God, is een verterend
vuur, een ijverig God.

<span id="an_4:25">4:25</span> Wanneer gij nu kinderen en kindskinderen
gewonnen zult hebben, en in het land oud geworden zult zijn, en u zult
verderven, dat gij gesneden beelden maakt, de gelijkenis van enig ding,
en doet, wat kwaad is in de ogen des HEEREN, uws Gods, om Hem tot toorn
te verwekken;

<span id="an_4:26">4:26</span> Zo roep ik heden den hemel en de aarde
tot getuige tegen ulieden, dat gij voorzeker haast zult omkomen van dat
land, waar gij over de Jordaan naar toe trekt, om dat te erven; gij zult
uw dagen daarin niet verlengen, maar ganselijk verdelgd worden.

<span id="an_4:27">4:27</span> En de HEERE zal u verstrooien onder de
volken; en gij zult een klein volksken in getal overblijven onder de
heidenen, waar de HEERE u henen leiden zal.

<span id="an_4:28">4:28</span> En aldaar zult gij goden dienen, die des
mensen handenwerk zijn, hout en steen, die niet zien, noch horen, noch
eten, noch rieken.

<span id="an_4:29">4:29</span> Dan zult gij van daar den HEERE, uw God,
zoeken, en vinden; als gij Hem zoeken zult met uw ganse hart en met uw
ganse ziel.

<span id="an_4:30">4:30</span> Wanneer gij in angst zult zijn, en u al
deze dingen zullen treffen; in het laatste der dagen, dan zult gij
wederkeren tot den HEERE, uw God, en Zijn stem gehoorzaam zijn.

<span id="an_4:31">4:31</span> Want de HEERE, uw God, is een barmhartig
God; Hij zal u niet verlaten, noch u verderven; en Hij zal het verbond
uwer vaderen, dat Hij hun gezworen heeft, niet vergeten.

<span id="an_4:32">4:32</span> Want, vraag toch naar de vorige dagen,
die voor u geweest zijn, van dien dag af, dat God den mens op de aarde
geschapen heeft, van het ene einde des hemels tot aan het andere einde
des hemels, of zulk een groot ding geschied of gehoord zij, als dit:

<span id="an_4:33">4:33</span> Of een volk gehoord hebbe de stem van
God, sprekende uit het midden des vuurs, gelijk als gij gehoord hebt, en
levend zij gebleven?

<span id="an_4:34">4:34</span> Of: of God verzocht heeft te gaan, om
Zich een volk uit het midden eens volks aan te nemen, door verzoekingen,
door tekenen, en door wonderen, en door strijd, en door een sterke hand,
en door een uitgestrekten arm, en met grote verschrikkingen; naar al
hetgeen de HEERE, uw God, ulieden voor uw ogen in Egypte gedaan heeft?

<span id="an_4:35">4:35</span> U is het getoond, opdat gij wetet, dat de
HEERE die God is; er is niemand meer dan Hij alleen!

<span id="an_4:36">4:36</span> Van den hemel heeft Hij u Zijn stem laten
horen, om u te onderwijzen; en op de aarde heeft Hij u Zijn groot vuur
doen zien; en gij hebt Zijn woorden uit het midden des vuurs gehoord.

<span id="an_4:37">4:37</span> En omdat Hij uw vaderen liefhad, en hun
zaad na hen verkoren had, zo heeft Hij u voor Zijn aangezicht door Zijn
grote kracht uit Egypte uitgevoerd;

<span id="an_4:38">4:38</span> Om volken, die groter en machtiger waren
dan gij, voor uw aangezicht uit de bezitting te verdrijven; om u in te
brengen, dat Hij u hunlieder land ter erfenis gave, als het te dezen
dage is.

<span id="an_4:39">4:39</span> Zo zult gij heden weten, en in uw hart
hervatten, dat de HEERE die God is, boven in den hemel, en onder op de
aarde, niemand meer!

<span id="an_4:40">4:40</span> En gij zult houden Zijn inzettingen en
Zijn geboden, die ik u heden gebiede, opdat het u en uw kinderen na u
welga, en opdat gij de dagen verlengt in het land, dat de HEERE, uw God,
u geeft, voor altoos.

<span id="an_4:41">4:41</span> Toen scheidde Mozes drie steden uit, aan
deze zijde van de Jordaan, tegen den opgang der zon;

<span id="an_4:42">4:42</span> Opdat daarheen vlood de doodslager, die
zijn naaste onwetende doodslaat, dien hij van gisteren en eergisteren
niet haatte; dat hij in een van deze steden vlood en levend bleef;

<span id="an_4:43">4:43</span> Bezer in de woestijn, in het effen land,
voor de Rubenieten; en Ramoth in Gilead, voor de Gadieten; en Golan in
Bazan, voor de Manassieten.

<span id="an_4:44">4:44</span> Dit is nu de wet, die Mozes de kinderen
Israels voorstelde:

<span id="an_4:45">4:45</span> Dit zijn de getuigenissen, en de
inzettingen, en de rechten, die Mozes sprak tot de kinderen Israels, als
zij uit Egypte waren uitgetogen;

<span id="an_4:46">4:46</span> Aan deze zijde van de Jordaan, in het dal
tegenover Beth-Peor, in het land van Sihon, den koning der Amorieten,
die te Hesbon woonde; welken Mozes sloeg, en de kinderen Israels, als
zij uit Egypte waren uitgetogen,

<span id="an_4:47">4:47</span> En zijn land in bezitting genomen hadden;
daartoe het land van Og, koning van Bazan; twee koningen der Amorieten,
die aan deze zijde van de Jordaan waren, tegen den opgang der zon;

<span id="an_4:48">4:48</span> Van Aroer af, dat aan den oever der beek
Arnon is, tot aan den berg Sion, welke is Hermon;

<span id="an_4:49">4:49</span> En al het vlakke veld, aan deze zijde van
de Jordaan, naar het oosten, tot aan de zee des vlakken velds, onder
Asdoth-Pisga.

<span id="an_5:1">5:1</span> En Mozes riep het ganse Israel, en zeide
tot hen: Hoor, Israel! de inzettingen en rechten, die ik heden voor uw
oren spreek, dat gij ze leert en waarneemt, om dezelve te doen.

<span id="an_5:2">5:2</span> De HEERE, onze God, heeft een verbond met
ons gemaakt aan Horeb.

<span id="an_5:3">5:3</span> Met onze vaderen heeft de HEERE dit verbond
niet gemaakt, maar met ons, wij die hier heden allen levend zijn.

<span id="an_5:4">5:4</span> Van aangezicht tot aangezicht heeft de
HEERE met u op den berg gesproken uit het midden des vuurs,

<span id="an_5:5">5:5</span> (Ik stond te dier tijd tussen den HEERE en
tussen u, om u des HEEREN woord aan te zeggen; want gij vreesdet voor
het vuur en klomt niet op den berg) zeggende:

<span id="an_5:6">5:6</span> Ik ben de HEERE, uw God, Die u uit
Egypteland, uit het diensthuis uitgeleid heb.

<span id="an_5:7">5:7</span> Gij zult geen andere goden voor Mijn
aangezicht hebben.

<span id="an_5:8">5:8</span> Gij zult u geen gesneden beeld maken, noch
enige gelijkenis, van hetgeen boven in den hemel, of onder op de aarde
is; of in het water onder de aarde is;

<span id="an_5:9">5:9</span> Gij zult u voor die niet buigen, noch hen
dienen; want Ik, de HEERE, uw God, ben een ijverig God, Die de misdaad
der vaderen bezoek aan de kinderen, en aan het derde, en aan het vierde
lid dergenen, die Mij haten;

<span id="an_5:10">5:10</span> En doe barmhartigheid aan duizenden
dergenen, die Mij liefhebben, en Mijn geboden onderhouden.

<span id="an_5:11">5:11</span> Gij zult den Naam des HEEREN, uws Gods,
niet ijdellijk gebruiken; want de HEERE zal niet onschuldig houden
dengene, die Zijn Naam ijdellijk gebruikt.

<span id="an_5:12">5:12</span> Onderhoudt den sabbatdag, dat gij dien
heiligt; gelijk als de HEERE, uw God, u geboden heeft.

<span id="an_5:13">5:13</span> Zes dagen zult gij arbeiden, en al uw
werk doen;

<span id="an_5:14">5:14</span> Maar de zevende dag is de sabbat des
HEEREN, uws Gods; dan zult gij geen werk doen, gij, noch uw zoon, noch
uw dochter, noch uw dienstknecht, noch uw dienstmaagd, noch uw os, noch
uw ezel, noch enig van uw vee, noch de vreemdeling, die in uw poorten
is; opdat uw dienstknecht, en uw dienstmaagd ruste, gelijk als gij.

<span id="an_5:15">5:15</span> Want gij zult gedenken, dat gij een
dienstknecht in Egypteland geweest zijt, en dat de HEERE, uw God, u van
daar heeft uitgeleid door een sterke hand en een uitgestrekten arm;
daarom heeft u de HEERE, uw God, geboden, dat gij den sabbatdag houden
zult.

<span id="an_5:16">5:16</span> Eert uw vader, en uw moeder, gelijk als
de HEERE, uw God, u geboden heeft, opdat uw dagen verlengd worden, en
opdat het u welga in het land, dat u de HEERE, uw God, geven zal.

<span id="an_5:17">5:17</span> Gij zult niet doodslaan.

<span id="an_5:18">5:18</span> En gij zult geen overspel doen.

<span id="an_5:19">5:19</span> En gij zult niet stelen.

<span id="an_5:20">5:20</span> En gij zult geen valse getuigenis spreken
tegen uw naaste.

<span id="an_5:21">5:21</span> En gij zult niet begeren uws naasten
vrouw; en gij zult u niet laten gelusten uws naasten huis, zijn akker,
noch zijn dienstknecht, noch zijn dienstmaagd, zijn os, noch zijn ezel,
noch iets, dat uws naasten is.

<span id="an_5:22">5:22</span> Deze woorden sprak de HEERE tot uw ganse
gemeente, op den berg, uit het midden des vuurs, der wolk en der
donkerheid, met een grote stem, en deed daar niets toe; en Hij schreef
ze op twee stenen tafelen, en gaf ze mij.

<span id="an_5:23">5:23</span> En het geschiedde, als gij die stem uit
het midden der duisternis hoordet, en de berg van vuur brandde, zo
naderdet gij tot mij, alle hoofden uwer stammen, en uw oudsten,

<span id="an_5:24">5:24</span> En zeidet: Zie, de HEERE, onze God, heeft
ons Zijn heerlijkheid en Zijn grootheid laten zien, en wij hebben Zijn
stem gehoord uit het midden des vuurs; dezen dag hebben wij gezien, dat
God met den mens spreekt, en dat hij levend blijft.

<span id="an_5:25">5:25</span> Maar nu, waarom zouden wij sterven? Want
dit grote vuur zou ons verteren; indien wij voortvoeren de stem des
HEEREN, onzes Gods, langer te horen, zo zouden wij sterven.

<span id="an_5:26">5:26</span> Want wie is er van alle vlees, die de
stem des levenden Gods, sprekende uit het midden des vuurs, gehoord
heeft gelijk wij, en is levend gebleven?

<span id="an_5:27">5:27</span> Nader gij, en hoor alles, wat de HEERE,
onze God, zeggen zal; en spreek gij tot ons al wat de HEERE, onze God,
tot u spreken zal, en wij zullen het horen en doen.

<span id="an_5:28">5:28</span> Als nu de HEERE de stem uwer woorden
hoorde, toen gij tot mij spraakt, zo zeide de HEERE tot mij: Ik heb
gehoord de stem der woorden van dit volk, die zij tot u gesproken
hebben; het is altemaal goed, dat zij gesproken hebben.

<span id="an_5:29">5:29</span> Och, dat zij zulk een hart hadden, om Mij
te vrezen, en al Mijn geboden te allen dage te onderhouden; opdat het
hun en hun kinderen welging in eeuwigheid!

<span id="an_5:30">5:30</span> Ga, zeg hun: Keert weder naar uw tenten.

<span id="an_5:31">5:31</span> Maar gij, sta hier bij Mij, dat Ik tot u
spreke al de geboden, en inzettingen, en rechten, die gij hun leren
zult, dat zij ze doen in het land, hetwelk Ik hun geven zal, om dat te
erven.

<span id="an_5:32">5:32</span> Neemt dan waar, dat gij doet, gelijk als
de HEERE, uw God, u geboden heeft; en wijkt niet af ter rechterhand,
noch ter linkerhand.

<span id="an_5:33">5:33</span> In al den weg, dien de HEERE, uw God, u
gebiedt, zult gij gaan; opdat gij leeft, en dat het u welga, en gij de
dagen verlengt in het land, dat gij erven zult.

<span id="an_6:1">6:1</span> Dit zijn dan de geboden, de inzettingen en
de rechten, die de HEERE, uw God, geboden heeft om u te leren; opdat gij
ze doet in het land, naar hetwelk gij heentrekt, om dat erfelijk te
bezitten;

<span id="an_6:2">6:2</span> Opdat gij den HEERE, uw God, vrezet, om te
houden al Zijn inzettingen, en Zijn geboden, die ik u gebiede; gij, en
uw kind, en kindskind, al de dagen uws levens; en opdat uw dagen
verlengd worden.

<span id="an_6:3">6:3</span> Hoor dan, Israel! en neem waar, dat gij ze
doet, opdat het u welga, en opdat gij zeer vermenigvuldigdet (gelijk als
u de HEERE, uwer vaderen God, gesproken heeft) in het land, dat van melk
en honig is vloeiende.

<span id="an_6:4">6:4</span> Hoor, Israel! de HEERE, onze God, is een
enig HEERE!

<span id="an_6:5">6:5</span> Zo zult gij den HEERE, uw God, liefhebben,
met uw ganse hart, en met uw ganse ziel, en met al uw vermogen.

<span id="an_6:6">6:6</span> En deze woorden, die ik u heden gebiede,
zullen in uw hart zijn.

<span id="an_6:7">6:7</span> En gij zult ze uw kinderen inscherpen, en
daarvan spreken, als gij in uw huis zit, en als gij op den weg gaat, en
als gij nederligt, en als gij opstaat.

<span id="an_6:8">6:8</span> Ook zult gij ze tot een teken binden op uw
hand, en zij zullen u tot voorhoofdspanselen zijn tussen uw ogen.

<span id="an_6:9">6:9</span> En gij zult ze op de posten van uw huis, en
aan uw poorten schrijven.

<span id="an_6:10">6:10</span> Als het dan zal geschied zijn, dat de
HEERE, uw God, u zal hebben ingebracht in dat land, dat Hij uw vaderen,
Abraham, Izak en Jakob, gezworen heeft, u te zullen geven; grote en
goede steden, die gij niet gebouwd hebt,

<span id="an_6:11">6:11</span> En huizen, vol van alle goeds, die gij
niet gevuld hebt, en uitgehouwen bornputten, die gij niet uitgehouwen
hebt, wijngaarden en olijfgaarden, die gij niet geplant hebt, en gij
gegeten hebt en verzadigd zijt;

<span id="an_6:12">6:12</span> Zo wacht u, dat gij den HEERE niet
vergeet, Die u uit Egypteland, uit het diensthuis heeft uitgevoerd.

<span id="an_6:13">6:13</span> Gij zult den HEERE, uw God, vrezen, en
Hem dienen; en gij zult bij Zijn Naam zweren.

<span id="an_6:14">6:14</span> Gij zult andere goden niet navolgen, van
de goden der volken, die rondom u zijn.

<span id="an_6:15">6:15</span> Want de HEERE, uw God is een ijverig God
in het midden van u; dat de toorn des HEEREN, uws Gods, tegen u niet
ontsteke, en Hij u van den aardbodem verdelge.

<span id="an_6:16">6:16</span> Gij zult den HEERE, uw God, niet
verzoeken, gelijk als gij Hem verzocht hebt te Massa.

<span id="an_6:17">6:17</span> Gij zult de geboden des HEEREN, uws Gods,
vlijtig houden, mitsgaders Zijn getuigenissen, en Zijn inzettingen, die
Hij u geboden heeft.

<span id="an_6:18">6:18</span> En gij zult doen, wat recht en goed is in
de ogen des HEEREN; opdat het u welga, en dat gij inkomt, en erft het
goede land, dat de HEERE uw vaderen gezworen heeft;

<span id="an_6:19">6:19</span> Om al uw vijanden voor uw aangezicht te
verdrijven, gelijk als de HEERE gesproken heeft.

<span id="an_6:20">6:20</span> Wanneer uw zoon u morgen zal vragen,
zeggende: Wat zijn dat voor getuigenissen, en inzettingen, en rechten,
die de HEERE, onze God, ulieden geboden heeft?

<span id="an_6:21">6:21</span> Zo zult gij tot uw zoon zeggen: Wij waren
dienstknechten van Farao in Egypte; maar de HEERE heeft ons door een
sterke hand uit Egypte uitgevoerd.

<span id="an_6:22">6:22</span> En de HEERE gaf tekenen, en grote en
kwade wonderen, in Egypte, aan Farao en aan zijn ganse huis, voor onze
ogen;

<span id="an_6:23">6:23</span> En hij voerde ons van daar uit, opdat Hij
ons inbracht, om ons het land te geven, dat Hij onzen vaderen gezworen
had.

<span id="an_6:24">6:24</span> En de HEERE gebood ons te doen al deze
inzettingen, om te vrezen den HEERE, onzen God, ons voor altoos ten
goede, om ons in het leven te behouden, gelijk het te dezen dage is.

<span id="an_6:25">6:25</span> En het zal ons gerechtigheid zijn, als
wij zullen waarnemen te doen al deze geboden, voor het aangezicht des
HEEREN, onzes Gods, gelijk Hij ons geboden heeft.

<span id="an_7:1">7:1</span> Wanneer u de HEERE, uw God, zal gebracht
hebben in het land, waar gij naar toe gaat, om dat te erven; en Hij vele
volken voor uw aangezicht zal hebben uitgeworpen, de Hethieten, en de
Girgasieten, en de Amorieten, en de Kanaanieten, en de Ferezieten, en de
Hevieten, en de Jebusieten, zeven volken, die meerder en machtiger zijn
dan gij;

<span id="an_7:2">7:2</span> En de HEERE, uw God, hen zal gegeven hebben
voor uw aangezicht, dat gij ze slaat; zo zult gij hen ganselijk
verbannen; gij zult geen verbond met hen maken, noch hun genadig zijn.

<span id="an_7:3">7:3</span> Gij zult u ook met hen niet
vermaagschappen; gij zult uw dochters niet geven aan hun zonen, en hun
dochters niet nemen voor uw zonen.

<span id="an_7:4">7:4</span> Want zij zouden uw zonen van Mij doen
afwijken, dat zij andere goden zouden dienen; en de toorn des HEEREN zou
tegen ulieden ontsteken, en u haast verdelgen.

<span id="an_7:5">7:5</span> Maar alzo zult gij hun doen: hun altaren
zult gij afwerpen, en hun opgerichte beelden verbreken, en hun bossen
zult gij afhouwen, en hun gesnedene beelden met vuur verbranden.

<span id="an_7:6">7:6</span> Want gij zijt een heilig volk den HEERE, uw
God; u heeft de HEERE, uw God, verkoren, dat gij Hem tot een volk des
eigendoms zoudt zijn uit alle volken, die op den aardbodem zijn.

<span id="an_7:7">7:7</span> De HEERE heeft geen lust tot u gehad, noch
u verkoren, om uw veelheid boven alle andere volken; want gij waart het
weinigste van alle volken.

<span id="an_7:8">7:8</span> Maar omdat de HEERE ulieden liefhad, en
opdat Hij hield den eed, dien Hij uw vaderen gezworen had, heeft u de
HEERE met een sterke hand uitgevoerd, en heeft u verlost uit het
diensthuis, uit de hand van Farao, koning van Egypte.

<span id="an_7:9">7:9</span> Gij zult dan weten, dat de HEERE, uw God,
die God is, die getrouwe God, welke het verbond en de weldadigheid houdt
dien, die Hem liefhebben, en Zijn geboden houden tot in duizend
geslachten.

<span id="an_7:10">7:10</span> En Hij vergeldt een ieder van hen, die
Hem haten, in zijn aangezicht, om hem te verderven; Hij zal het Zijn
hater niet vertrekken, in zijn aangezicht zal Hij het hem vergelden.

<span id="an_7:11">7:11</span> Houdt dan de geboden, en de inzettingen,
en de rechten, die ik u heden gebiede, om die te doen.

<span id="an_7:12">7:12</span> Zo zal het geschieden, omdat gij deze
rechten zult horen, en houden, en dezelve doen, dat de HEERE, uw God, u
het verbond en de weldadigheid zal houden, die Hij uw vaderen gezworen
heeft;

<span id="an_7:13">7:13</span> En Hij zal u liefhebben, en zal u
zegenen, en u doen vermenigvuldigen; en Hij zal zegenen de vrucht uws
buiks, en de vrucht uws lands, uw koren, en uw most, en uw olie, de
voortzetting uwer koeien, en de kudden van uw klein vee, in het land,
dat Hij aan uw vaderen gezworen heeft u te geven.

<span id="an_7:14">7:14</span> Gezegend zult gij zijn boven alle volken;
er zal onder u noch man noch vrouw onvruchtbaar zijn, ook niet onder uw
beesten;

<span id="an_7:15">7:15</span> En de HEERE zal alle krankheid van u
afweren, en Hij zal u geen van de kwade ziekten der Egyptenaren, die gij
kent, opleggen, maar zal ze leggen op allen, die u haten.

<span id="an_7:16">7:16</span> Gij zult dan al die volken verteren, die
de HEERE, uw God, u geven zal; uw oog zal hen niet verschonen, en gij
zult hun goden niet dienen; want dat zoude u een strik zijn.

<span id="an_7:17">7:17</span> Zo gij in uw hart zeidet: Deze volken
zijn meerder dan ik; hoe zou ik hen uit de bezitting kunnen verdrijven?

<span id="an_7:18">7:18</span> Vreest niet voor hen; gedenkt steeds, wat
de HEERE, uw God, aan Farao en aan alle Egyptenaren gedaan heeft;

<span id="an_7:19">7:19</span> De grote verzoekingen, die uw ogen gezien
hebben, en de tekenen, en de wonderen, en de sterke hand, en den
uitgestrekten arm, door welken u de HEERE uw God, heeft uitgevoerd; alzo
zal de HEERE, uw God, doen aan alle volken, voor welker aangezicht gij
vreest.

<span id="an_7:20">7:20</span> Daartoe zal de HEERE, uw God, ook
horzelen onder hen zenden; totdat zij omkomen, die overgebleven, en voor
uw aangezicht verborgen zijn.

<span id="an_7:21">7:21</span> Ontzet u niet voor hunlieder aangezicht;
want de HEERE, uw God, is in het midden van u, een groot en vreselijk
God.

<span id="an_7:22">7:22</span> En de HEERE, uw God, zal deze volken voor
uw aangezicht allengskens uitwerpen; haastelijk zult gij hen niet mogen
te niet doen, opdat het wild des velds niet tegen u vermenigvuldige.

<span id="an_7:23">7:23</span> En de HEERE zal hen geven voor uw
aangezicht, en Hij zal hen verschrikken met grote verschrikking, totdat
zij verdelgd worden.

<span id="an_7:24">7:24</span> Ook zal Hij hun koningen in uw hand
geven, dat gij hun naam van onder den hemel te niet doet; geen man zal
voor uw aangezicht bestaan, totdat gij hen zult hebben verdelgd.

<span id="an_7:25">7:25</span> De gesneden beelden van hun goden zult
gij met vuur verbranden; het zilver en goud, dat daaraan is, zult gij
niet begeren, noch voor u nemen, opdat gij daardoor niet verstrikt
wordt; want dat is den HEERE, uw God, een gruwel.

<span id="an_7:26">7:26</span> Gij zult dan den gruwel in uw huis niet
brengen, dat gij een ban zoudt worden, gelijk datzelve is; gij zult het
ganselijk verfoeien, en te enenmaal een gruwel daarvan hebben, want het
is een ban.

<span id="an_8:1">8:1</span> Alle geboden, die ik u heden gebiede, zult
gij waarnemen om te doen, opdat gij leeft, en vermenigvuldigt, en
inkomt, en het land erft, dat de HEERE aan uw vaderen gezworen heeft.

<span id="an_8:2">8:2</span> En gij zult gedenken aan al den weg, dien u
den HEERE, uw God, deze veertig jaren in de woestijn geleid heeft; opdat
Hij u verootmoedige, om u te verzoeken, om te weten, wat in uw hart was,
of gij Zijn geboden zoudt houden, of niet.

<span id="an_8:3">8:3</span> En Hij verootmoedigde u, en liet u
hongeren, en spijsde u met het Man, dat gij niet kendet, noch uw vaderen
gekend hadden; opdat Hij u bekend maakte, dat de mens niet alleen van
het brood leeft, maar dat de mens leeft van alles, wat uit des HEEREN
mond uitgaat.

<span id="an_8:4">8:4</span> Uw kleding is aan u niet verouderd, en uw
voet is niet gezwollen, deze veertig jaren.

<span id="an_8:5">8:5</span> Bekent dan in uw hart, dat de HEERE, uw
God, u kastijdt, gelijk als een man zijn zoon kastijdt.

<span id="an_8:6">8:6</span> En houdt de geboden des HEEREN, uws Gods,
om in Zijn wegen te wandelen, en om Hem te vrezen.

<span id="an_8:7">8:7</span> Want de HEERE, uw God, brengt u in een goed
land, een land van waterbeken, fonteinen en diepten, die in dalen en in
bergen uitvlieten;

<span id="an_8:8">8:8</span> Een land van tarwe en gerst, en
wijnstokken, en vijgebomen, en granaatappelen; een land van olierijke
olijfbomen, en van honig;

<span id="an_8:9">8:9</span> Een land, waarin gij brood zonder
schaarsheid eten zult, waarin u niets ontbreken zal; een land, welks
stenen ijzer zijn, en uit welks bergen gij koper uithouwen zult.

<span id="an_8:10">8:10</span> Als gij dan zult gegeten hebben, en
verzadigd zijn, zo zult gij den HEERE, uw God, loven over dat goede
land, dat Hij u zal hebben gegeven.

<span id="an_8:11">8:11</span> Wacht u, dat gij den HEERE, uw God, niet
vergeet, dat gij niet zoudt houden Zijn geboden, en Zijn rechten, en
Zijn inzettingen, die ik u heden gebiede;

<span id="an_8:12">8:12</span> Opdat niet misschien, als gij zult
gegeten hebben, en verzadigd zijn, en goede huizen gebouwd hebben, en
die bewonen,

<span id="an_8:13">8:13</span> En uw runderen en uw schapen zullen
vermeerderd zijn, ook zilver en goud u zal vermeerderd zijn, ja, al wat
gij hebt vermeerderd zal zijn;

<span id="an_8:14">8:14</span> Uw hart zich alsdan verheffe, dat gij
vergeet den HEERE, uw God, Die u uit Egypteland, uit het diensthuis,
uitgevoerd heeft;

<span id="an_8:15">8:15</span> Die u geleid heeft in die grote en
vreselijke woestijn, waar vurige slangen, en schorpioenen, en dorheid,
waar geen water was; Die u water uit de keiachtige rots voortbracht;

<span id="an_8:16">8:16</span> Die u in de woestijn spijsde met Man, dat
uw vaderen niet gekend hadden; om u te verootmoedigen, en om u te
verzoeken, opdat Hij u ten laatste weldeed;

<span id="an_8:17">8:17</span> En gij in uw hart zegt: Mijn kracht, en
de sterkte mijner hand heeft mij dit vermogen verkregen.

<span id="an_8:18">8:18</span> Maar gij zult gedenken den HEERE, uw God,
dat Hij het is, Die u kracht geeft om vermogen te verkrijgen; opdat Hij
Zijn verbond bevestige, dat Hij aan uw vaderen gezworen heeft, gelijk
het te dezen dage is.

<span id="an_8:19">8:19</span> Maar indien het geschiedt, dat gij den
HEERE, uw God, ganselijk vergeet, en andere goden navolgt, en hen dient,
en u voor dezelve buigt, zo betuig ik heden tegen u, dat gij voorzeker
zult vergaan.

<span id="an_8:20">8:20</span> Gelijk de heidenen, die de HEERE voor uw
aangezicht verdaan heeft, alzo zult gij vergaan, omdat gij de stem des
HEEREN, uws Gods, niet gehoorzaam zult geweest zijn.

<span id="an_9:1">9:1</span> Hoor, Israel! gij zult heden over de
Jordaan gaan, dat gij inkomt, om volken te erven, die groter en sterker
zijn dan gij; steden, die groot en tot in den hemel gesterkt zijn;

<span id="an_9:2">9:2</span> Een groot en lang volk, kinderen der
Enakieten; die gij kent, en van welke gij gehoord hebt: Wie zou bestaan
voor het aangezicht der kinderen van Enak?

<span id="an_9:3">9:3</span> Zo zult gij heden weten, dat de HEERE, uw
God, Degene is, Die voor uw aangezicht doorgaat, een verterend vuur: Die
zal hen verdelgen, en Die zal hen voor uw aangezicht nederwerpen; en gij
zult ze uit de bezitting verdrijven, en zult hen haastelijk te niet
doen, gelijk als de HEERE tot u gesproken heeft.

<span id="an_9:4">9:4</span> Wanneer hen nu de HEERE, uw God, voor uw
aangezicht zal hebben uitgestoten, zo spreek niet in uw hart, zeggende:
De HEERE heeft mij om mijn gerechtigheid ingebracht, om dit land te
erven; want, om de goddeloosheid dezer volken, verdrijft hen de HEERE
voor uw aangezicht uit de bezitting.

<span id="an_9:5">9:5</span> Niet om uw gerechtigheid, noch om de
oprechtheid uws harten, komt gij er henen in, om hun land te erven; maar
om de goddeloosheid dezer volken, verdrijft hen de HEERE, uw God, voor
uw aangezicht uit de bezitting: en om het woord te bevestigen, dat de
HEERE, uw God, aan uw vaderen, Abraham, Izak en Jakob, gezworen heeft.

<span id="an_9:6">9:6</span> Weet dan, dat u de HEERE, uw God, niet om
uw gerechtigheid, ditzelve goede land geeft, om dat te erven; want gij
zijt een hardnekkig volk.

<span id="an_9:7">9:7</span> Gedenk, vergeet niet, dat gij den HEERE, uw
God, in de woestijn, zeer vertoornd hebt; van dien dag af, dat gij uit
Egypteland uitgegaan zijt, totdat gij kwaamt aan deze plaats, zijt
gijlieden wederspannig geweest tegen den HEERE.

<span id="an_9:8">9:8</span> Want aan Horeb vertoorndet gij den HEERE
zeer, dat Hij Zich tegen u vertoornde, om u te verdelgen.

<span id="an_9:9">9:9</span> Als ik op den berg geklommen was, om te
ontvangen de stenen tafelen, de tafelen des verbonds, dat de HEERE met
ulieden gemaakt had, toen bleef ik veertig dagen en veertig nachten op
den berg, at geen brood, en dronk geen water.

<span id="an_9:10">9:10</span> En de HEERE gaf mij de twee stenen
tafelen, met Gods vinger beschreven; en op dezelve, naar al de woorden,
die de HEERE op den berg, uit het midden des vuurs, ten dage der
verzameling, met ulieden gesproken had.

<span id="an_9:11">9:11</span> Zo geschiedde het, ten einde van veertig
dagen en veertig nachten, als mij de HEERE de twee stenen tafelen, de
tafelen des verbonds, gaf,

<span id="an_9:12">9:12</span> Dat de HEERE tot mij zeide: Sta op, ga
haastelijk af van hier; want uw volk, dat gij uit Egypte hebt
uitgevoerd, heeft het verdorven; zij zijn haastelijk afgeweken van den
weg, dien Ik hun geboden had; zij hebben zich een gegoten beeld gemaakt.

<span id="an_9:13">9:13</span> Voorts sprak de HEERE tot mij, zeggende:
Ik heb dit volk aangemerkt, en zie, het is een hardnekkig volk.

<span id="an_9:14">9:14</span> Laat van Mij af, dat Ik hen verdelge, en
hun naam van onder den hemel uitdoe; en Ik zal u tot een machtiger en
meerder volk maken, dan dit is.

<span id="an_9:15">9:15</span> Toen keerde ik mij, en ging van den berg
af; de berg nu brandde van vuur, en de twee tafelen des verbonds waren
op beide mijn handen.

<span id="an_9:16">9:16</span> En ik zag toe, en ziet, gij hadt tegen
den HEERE, uw God, gezondigd; gij hadt u een gegoten kalf gemaakt; gij
waart haastelijk afgeweken van den weg, dien u de HEERE geboden had.

<span id="an_9:17">9:17</span> Toen vatte ik de twee tafelen, en wierp
ze heen uit beide mijn handen, en brak ze voor uw ogen.

<span id="an_9:18">9:18</span> En ik wierp mij neder voor het aangezicht
des HEEREN, als in het eerst, veertig dagen en veertig nachten; ik at
geen brood, en dronk geen water; om al uw zonde, die gij hadt gezondigd,
doende dat kwaad is in des HEEREN ogen, om Hem tot toorn te verwekken.

<span id="an_9:19">9:19</span> Want ik vreesde vanwege den toorn en de
grimmigheid waarmede de HEERE zeer op ulieden vertoornd was, om u te
verdelgen; doch de HEERE verhoorde mij ook op dat maal.

<span id="an_9:20">9:20</span> Ook vertoornde Zich de HEERE zeer tegen
Aaron, om hem te verdelgen; doch ik bad ook ter zelver tijd voor Aaron.

<span id="an_9:21">9:21</span> Maar uw zonde, het kalf, dat gij hadt
gemaakt, nam ik, en verbrandde het met vuur, en stampte het, malende het
wel, totdat het verdund werd tot stof; en zijn stof wierp ik in de beek,
die van den berg afvliet.

<span id="an_9:22">9:22</span> Ook vertoorndet gij den HEERE zeer te
Thab-era en te Massa, en te Kibroth-Thaava.

<span id="an_9:23">9:23</span> Voorts als de HEERE ulieden zond uit dat
land, dat Ik u gegeven heb; zo waart gij den mond des HEEREN, uws Gods,
wederspannig, en geloofdet Hem niet, en waart Zijn stem niet gehoorzaam.

<span id="an_9:24">9:24</span> Wederspannig zijt gij geweest tegen den
HEERE, van de dag af, dat ik u gekend heb.

<span id="an_9:25">9:25</span> En ik wierp mij neder voor des HEEREN
aangezicht, die veertig dagen en veertig nachten, in welke ik mij
nederwierp, dewijl de HEERE gezegd had, dat Hij u verdelgen zou.

<span id="an_9:26">9:26</span> En ik bad tot den HEERE, en zeide: Heere,
HEERE, verderf Uw volk en Uw erfdeel niet, dat Gij door Uw grootheid
verlost hebt; dat Gij uit Egypte door een sterke hand hebt uitgevoerd.

<span id="an_9:27">9:27</span> Gedenk aan Uw knechten, Abraham, Izak en
Jakob; zie niet op de hardigheid dezes volks, noch op zijn
goddeloosheid, noch op zijn zonde;

<span id="an_9:28">9:28</span> Opdat het land, van waar Gij ons hebt
uitgevoerd, niet zegge: Omdat ze de HEERE niet kon brengen in het land,
waarvan Hij hun gesproken had, en omdat Hij hen haatte, heeft Hij ze
uitgevoerd, om hen te doden in de woestijn.

<span id="an_9:29">9:29</span> Zij zijn toch Uw volk, en Uw erfdeel, dat
Gij door Uw grote kracht, en door Uw uitgestrekten arm hebt uitgevoerd!

<span id="an_10:1">10:1</span> Ter zelver tijd zeide de HEERE tot mij:
Houw u twee stenen tafelen, als de eerste, en klim tot Mij op dezen
berg; daarna zult gij u een kist van hout maken.

<span id="an_10:2">10:2</span> En Ik zal op die tafelen schrijven de
woorden, die geweest zijn op de eerste tafelen, die gij gebroken hebt;
en gij zult ze leggen in die kist.

<span id="an_10:3">10:3</span> Alzo maakte ik een kist van sittimhout,
en hieuw twee stenen tafelen als de eerste; en ik klom op den berg, en
de twee tafelen waren in mijn hand.

<span id="an_10:4">10:4</span> Toen schreef Hij op de tafelen, naar het
eerste schrift, de tien woorden, die de HEERE, ten dage der verzameling,
op den berg, uit het midden des vuurs, tot ulieden gesproken had; en de
HEERE gaf ze mij.

<span id="an_10:5">10:5</span> En ik keerde mij, en ging af van den
berg, en legde de tafelen in de kist, die ik gemaakt had; en aldaar zijn
zij, gelijk als de HEERE mij geboden heeft.

<span id="an_10:6">10:6</span> (En de kinderen Israels reisden van
Beeroth-Bene-jaakan en Mosera. Aldaar stierf Aaron, en werd aldaar
begraven; en zijn zoon Eleazar bediende het priesterambt in zijn plaats.

<span id="an_10:7">10:7</span> Van daar reisden zij naar Gudgod, en van
Gudgod naar Jotbath, een land van waterbeken.)

<span id="an_10:8">10:8</span> Ter zelver tijd scheidde de HEERE den
stam Levi uit, om de ark des verbonds des HEEREN te dragen, om voor het
aangezicht des HEEREN te staan, om Hem te dienen, en om in Zijn Naam te
zegenen, tot op dezen dag.

<span id="an_10:9">10:9</span> Daarom heeft Levi geen deel noch erve met
zijn broederen; de HEERE is zijn Erfdeel, gelijk als de HEERE, uw God,
tot hem gesproken heeft.

<span id="an_10:10">10:10</span> En ik stond op den berg, als de vorige
dagen, veertig dagen en veertig nachten; en de HEERE verhoorde mij ook
op datzelve maal; de HEERE heeft u niet willen verderven.

<span id="an_10:11">10:11</span> Maar de HEERE zeide tot mij: Sta op, ga
op de reize, voor het aangezicht des volks, dat zij inkomen, en erven
het land, dat Ik hun vaderen gezworen heb, hun te geven.

<span id="an_10:12">10:12</span> Nu dan, Israel! wat eist de HEERE, uw
God van u dan den HEERE, uw God, te vrezen, in al Zijn wegen te
wandelen, en Hem lief te hebben, en den HEERE, uw God, te dienen, met uw
ganse hart en met uw ganse ziel;

<span id="an_10:13">10:13</span> Om te houden de geboden des HEEREN, en
Zijn inzettingen, die ik u heden gebiede, u ten goede.

<span id="an_10:14">10:14</span> Ziet, des HEEREN, uws Gods, is de
hemel, en de hemel der hemelen, de aarde, en al wat daarin is.

<span id="an_10:15">10:15</span> Alleenlijk heeft de HEERE lust gehad
aan uw vaderen, om die lief te hebben, en heeft hun zaad na hen,
ulieden, uit al de volken verkoren, gelijk het te dezen dage is.

<span id="an_10:16">10:16</span> Besnijdt dan de voorhuid uws harten, en
verhardt uw nek niet meer.

<span id="an_10:17">10:17</span> Want de HEERE, uw God, is een God der
goden, en een Heere der heren; die grote, die machtige, en die
vreselijke God, Die geen aangezicht aanneemt, noch geschenk ontvangt;

<span id="an_10:18">10:18</span> Die het recht van den wees en van de
weduwe doet; en den vreemdeling liefheeft, dat Hij hem brood en kleding
geve.

<span id="an_10:19">10:19</span> Daarom zult gijlieden den vreemdeling
liefhebben, want gij zijt vreemdelingen geweest in Egypteland.

<span id="an_10:20">10:20</span> Den HEERE, uw God, zult gij vrezen; Hem
zult gij dienen, en Hem zult gij aanhangen, en bij Zijn Naam zweren.

<span id="an_10:21">10:21</span> Hij is uw Lof, en Hij is uw God. Die
bij u gedaan heeft deze grote en vreselijke dingen, die uw ogen gezien
hebben.

<span id="an_10:22">10:22</span> Uw vaderen togen af naar Egypte met
zeventig zielen; en nu heeft u de HEERE, uw God, gesteld als de sterren
des hemels in menigte.

<span id="an_11:1">11:1</span> Daarom zult gij den HEERE, uw God,
liefhebben, en gij zult te allen dage onderhouden Zijn bevel, en Zijn
inzettingen, en Zijn rechten, en Zijn geboden.

<span id="an_11:2">11:2</span> En gijlieden zult heden weten, dat ik
niet spreek met uw kinderen, die het niet weten, en de onderwijzing des
HEEREN, uws Gods, niet gezien hebben. Zijn grootheid, Zijn sterke hand
en Zijn uitgestrekten arm;

<span id="an_11:3">11:3</span> Daartoe Zijn tekenen en Zijn daden, die
Hij in het midden van Egypte gedaan heeft, aan Farao, den koning van
Egypte, en aan zijn ganse land;

<span id="an_11:4">11:4</span> En wat Hij gedaan heeft aan het heir der
Egyptenaren, aan deszelfs paarden en aan deszelfs wagenen; dat Hij de
wateren van de Schelfzee boven hun aangezicht deed overzwemmen, als zij
ulieden van achteren vervolgden; en de HEERE verdeed hen, tot op dezen
dag.

<span id="an_11:5">11:5</span> En wat Hij ulieden gedaan heeft in de
woestijn, totdat gij gekomen zijt aan deze plaats.

<span id="an_11:6">11:6</span> Daarboven, wat Hij gedaan heeft aan
Dathan, en aan Abiram, zonen van Eliab, den zoon van Ruben; hoe de aarde
haar mond opendeed, en hen verslond met hun huisgezinnen, en hun tenten,
ja, al wat bestond, dat hun aanging, in het midden van gans Israel.

<span id="an_11:7">11:7</span> Want het zijn uw ogen, die gezien hebben
al dit grote werk des HEEREN, dat Hij gedaan heeft.

<span id="an_11:8">11:8</span> Houdt dan alle geboden, die ik u heden
gebiede; opdat gij gesterkt wordt en inkomt, en erft het land, waarheen
gij overtrekt, om dat te erven;

<span id="an_11:9">11:9</span> En opdat gij de dagen verlengt in het
land, dat de HEERE uw vaderen gezworen heeft, aan hen en aan hun zaad te
geven; een land, vloeiende van melk en honig.

<span id="an_11:10">11:10</span> Want het land, waar gij naar toe gaat,
om dat te erven, is niet als Egypteland, van waar gij uitgegaan zijt,
hetwelk gij bezaaidet met uw zaad, en bewaterdet met uw gang, als een
kruidhof.

<span id="an_11:11">11:11</span> Maar het land, waarheen gij overtrekt,
om dat te erven, is een land van bergen en van dalen; het drinkt water
bij den regen des hemels;

<span id="an_11:12">11:12</span> Een land, dat de HEERE, uw God,
bezorgt; de ogen des HEEREN, uws Gods, zijn gedurig daarop, van het
begin des jaars tot het einde des jaars.

<span id="an_11:13">11:13</span> En het zal geschieden, zo gij
naarstiglijk zult horen naar Mijn geboden, die Ik u heden gebiede, om
den HEERE, uw God, lief te hebben, en Hem te dienen, met uw ganse hart
en met uw ganse ziel;

<span id="an_11:14">11:14</span> Zo zal Ik den regen uws lands geven te
Zijner tijd, vroegen regen en spaden regen, opdat gij uw koren, en uw
most, en uw olie inzamelt.

<span id="an_11:15">11:15</span> En Ik zal kruid geven op uw veld voor
uw beesten; en gij zult eten en verzadigd worden.

<span id="an_11:16">11:16</span> Wacht uzelven, dat ulieder hart niet
verleid worde, dat gij afwijkt, en andere goden dient, en u voor die
buigt;

<span id="an_11:17">11:17</span> Dat de toorn des HEEREN tegen ulieden
ontsteke, en Hij den hemel toesluite, dat er geen regen zij, en het
aardrijk zijn gewas niet geve; en gij haastelijk omkomt van het goede
land, dat u de HEERE geeft.

<span id="an_11:18">11:18</span> Legt dan deze mijn woorden in uw hart,
en in uw ziel, en bindt ze tot een teken op uw hand, dat zij tot
voorhoofdspanselen zijn tussen uw ogen;

<span id="an_11:19">11:19</span> En leert die uw kinderen, sprekende
daarvan, als gij in uw huis zit, en als gij op den weg gaat, en als gij
nederligt, en als gij opstaat;

<span id="an_11:20">11:20</span> En schrijft ze op de posten van uw
huis, en aan uw poorten;

<span id="an_11:21">11:21</span> Opdat uw dagen, en de dagen uwer
kinderen, in het land, dat de HEERE uw vaderen gezworen heeft hun te
geven, vermenigvuldigen, gelijk de dagen des hemels op de aarde.

<span id="an_11:22">11:22</span> Want zo gij naarstiglijk houdt al deze
geboden, die ik u gebiede om die te doen, den HEERE, uw God,
liefhebbende, wandelende in al Zijn wegen, en Hem aanhangende;

<span id="an_11:23">11:23</span> Zo zal de HEERE al deze volken voor uw
aangezicht uit de bezitting verdrijven, en gij zult erfelijk bezitten
groter en machtiger volken, dan gij zijt.

<span id="an_11:24">11:24</span> Alle plaats, waar uw voetzool op
treedt, zal de uwe zijn; van de woestijn en den Libanon, van de rivier,
de rivier Frath, tot aan de achterste zee, zal uw landpale zijn.

<span id="an_11:25">11:25</span> Niemand zal voor uw aangezicht bestaan;
de HEERE, uw God, zal uw schrik en uw vreze geven over al het land,
waarop gij treden zult, gelijk als Hij tot u gesproken heeft.

<span id="an_11:26">11:26</span> Ziet, ik stel ulieden heden voor, zegen
en vloek:

<span id="an_11:27">11:27</span> Den zegen, wanneer gij horen zult naar
de geboden des HEEREN, uws Gods, die ik u heden gebiede;

<span id="an_11:28">11:28</span> Maar den vloek, zo gij niet horen zult
naar de geboden des HEEREN, uws Gods, en afwijkt van den weg, dien ik u
heden gebiede, om andere goden na te wandelen, die gij niet gekend hebt.

<span id="an_11:29">11:29</span> En het zal geschieden, als u de HEERE,
uw God, zal hebben ingebracht in het land, waar gij naar toe gaat, om
dat te erven; dan zult gij den zegen uitspreken op den berg Gerizim, en
den vloek op den berg Ebal.

<span id="an_11:30">11:30</span> Zijn zij niet aan gene zijde van de
Jordaan, achter den weg van den ondergang der zon, in het land der
Kanaanieten, die in het vlakke veld wonen, tegenover Gilgal, bij de
eikenbossen van More?

<span id="an_11:31">11:31</span> Want gijlieden zult over de Jordaan
gaan, dat gij inkomet om te erven dat land, dat de HEERE, uw God, u
geven zal; en gij zult het erfelijk bezitten, en daarin wonen.

<span id="an_11:32">11:32</span> Neemt dan waar te doen al de
inzettingen en de rechten, die ik u heden voorstel.

<span id="an_12:1">12:1</span> Dit zijn de inzettingen en de rechten,
die gijlieden zult waarnemen om te doen, in dat land, hetwelk u de
HEERE, uwer vaderen God, gegeven heeft, om het te erven; al de dagen,
die gijlieden op den aardbodem leeft.

<span id="an_12:2">12:2</span> Gij zult ganselijk vernielen al de
plaatsen, alwaar de volken, die gij zult erven, hun goden gediend
hebben; op de hoge bergen, en op de heuvelen, en onder allen groenen
boom.

<span id="an_12:3">12:3</span> En gij zult hun altaren afwerpen, en hun
opgerichte beelden verbreken, en hun bossen met vuur verbranden, en de
gesneden beelden hunner goden nederhouwen; en gij zult hun naam te niet
doen uit diezelve plaats.

<span id="an_12:4">12:4</span> Gij zult den HEERE, uw God, alzo niet
doen!

<span id="an_12:5">12:5</span> Maar naar de plaats, die de HEERE, uw
God, uit al uw stammen verkiezen zal, om Zijn Naam aldaar te zetten,
naar Zijn woning zult gijlieden vragen, en daarheen zult gij komen;

<span id="an_12:6">12:6</span> En daarheen zult gijlieden brengen uw
brandofferen, en uw slachtofferen, en uw tienden, en het hefoffer uwer
hand, en uw geloften, en uw vrijwillige offeren, en de eerstgeboorten
uwer runderen en uwer schapen.

<span id="an_12:7">12:7</span> En aldaar zult gijlieden voor het
aangezicht des HEEREN, uws Gods, eten en vrolijk zijn, gijlieden en uw
huizen, over alles, waaraan gij uw hand geslagen hebt, waarin u de
HEERE, uw God, gezegend heeft.

<span id="an_12:8">12:8</span> Gij zult niet doen naar alles, wat wij
hier heden doen, een ieder al wat in zijn ogen recht is.

<span id="an_12:9">12:9</span> Want gij zijt tot nu toe niet gekomen in
de rust en in de erfenis, die de HEERE, uw God, u geven zal.

<span id="an_12:10">12:10</span> Maar gij zult over de Jordaan gaan, en
wonen in het land, dat u de HEERE, uw God, zal doen erven; en Hij zal u
rust geven van al uw vijanden rondom, en gij zult zeker wonen.

<span id="an_12:11">12:11</span> Dan zal er een plaats zijn, die de
HEERE, uw God, verkiezen zal, om Zijn Naam aldaar te doen wonen;
daarheen zult gij brengen alles, wat ik u gebiede: uw brandofferen, en
uw slachtofferen, uw tienden, en het hefoffer uwer hand, en alle keur
uwer geloften, die gij den HEERE beloven zult.

<span id="an_12:12">12:12</span> En gij zult vrolijk zijn voor het
aangezicht des HEEREN, uws Gods, gijlieden, en uw zonen, en uw
dochteren, en uw dienstknechten, en uw dienstmaagden, en de Leviet, die
in uw poorten is; want hij heeft geen deel noch erve met ulieden.

<span id="an_12:13">12:13</span> Wacht u, dat gij uw brandofferen niet
offert in alle plaats, die gij zien zult.

<span id="an_12:14">12:14</span> Maar in de plaats, die de HEERE in een
uwer stammen zal verkiezen, daar zult gij uw brandofferen offeren, en
daar zult gij doen al wat ik u gebiede.

<span id="an_12:15">12:15</span> Doch naar allen lust uwer ziel zult gij
slachten en vlees eten, naar den zegen des HEEREN, uws Gods, dien Hij u
geeft, in al uw poorten; de onreine en de reine zal daarvan eten, als
van een ree, en als van een hert.

<span id="an_12:16">12:16</span> Alleenlijk het bloed zult gijlieden
niet eten; gij zult het op de aarde uitgieten als water.

<span id="an_12:17">12:17</span> Gij zult in uw poorten niet mogen eten
de tienden van uw koren, en van uw most, en van uw olie, noch de
eerstgeboorten van uw runderen en van uw schapen, noch enige uwer
geloften, die gij zult hebben beloofd, noch uw vrijwillige offeren, noch
het hefoffer uwer hand.

<span id="an_12:18">12:18</span> Maar gij zult dat eten voor het
aangezicht des HEEREN, uws Gods, in de plaats, die de HEERE, uw God,
verkiezen zal, gij, en uw zoon, en uw dochter, en uw dienstknecht, en uw
dienstmaagd, en de Leviet, die in uw poorten is; en gij zult vrolijk
zijn voor het aangezicht des HEEREN, uws Gods, over alles, waaraan gij
uw handen geslagen hebt.

<span id="an_12:19">12:19</span> Wacht u, dat gij den Leviet niet
verlaat, al uw dagen in uw land.

<span id="an_12:20">12:20</span> Wanneer de HEERE, uw God, uw landpale
zal verwijd hebben, gelijk als Hij tot u gesproken heeft, en gij zeggen
zult: Ik zal vlees eten; dewijl uw ziel lust heeft vlees te eten, zo
zult gij vlees eten, naar allen lust uwer ziel.

<span id="an_12:21">12:21</span> Zo de plaats, die de HEERE, uw God,
verkiezen zal, om Zijn Naam aldaar te zetten, verre van u zal zijn, zo
zult gij slachten van uw runderen en van uw schapen, die de HEERE u
gegeven heeft, gelijk als ik u geboden heb; en gij zult eten in uw
poorten, naar allen lust uwer ziel.

<span id="an_12:22">12:22</span> Doch gelijk als een ree en een hert
gegeten wordt, alzo zult gij dat eten; de onreine en de reine zullen het
te zamen eten.

<span id="an_12:23">12:23</span> Alleen houdt vast, dat gij het bloed
niet eet; want het bloed is de ziel; daarom zult gij de ziel met het
vlees niet eten;

<span id="an_12:24">12:24</span> Gij zult dat niet eten; op de aarde
zult gij het uitgieten als water;

<span id="an_12:25">12:25</span> Gij zult dat niet eten; opdat het u, en
uw kinderen na u, welga, als gij zult gedaan hebben, wat recht is in de
ogen des HEEREN.

<span id="an_12:26">12:26</span> Doch uw heilige dingen, die gij hebben
zult, en uw geloften zult gij opnemen, en komen tot de plaats, die de
HEERE verkiezen zal;

<span id="an_12:27">12:27</span> En gij zult uw brandofferen, het vlees
en het bloed, bereiden op het altaar des HEEREN, uws Gods; en het bloed
uwer slachtofferen zal op het altaar des HEEREN, uws Gods, worden
uitgegoten; maar het vlees zult gij eten.

<span id="an_12:28">12:28</span> Neemt waar, en hoort al deze woorden,
die ik u gebiede, opdat het u, en uw kinderen na u, welga tot in
eeuwigheid, als gij zult gedaan hebben wat goed en recht is in de ogen
des HEEREN, uws Gods.

<span id="an_12:29">12:29</span> Wanneer de HEERE, uw God, voor uw
aangezicht zal hebben uitgeroeid de volken, naar dewelke gij heengaat,
om die erfelijk te bezitten; en gij die erfelijk zult bezitten, en in
hun land wonen;

<span id="an_12:30">12:30</span> Wacht u, dat gij niet verstrikt wordt
achter hen, nadat zij voor uw aangezicht zullen verdelgd zijn; en dat
gij niet vraagt naar hun goden, zeggende: Gelijk als deze volken hun
goden gediend hebben, alzo zal ik ook doen.

<span id="an_12:31">12:31</span> Gij zult alzo niet doen den HEERE, uw
God; want al wat den HEERE een gruwel is, dat Hij haat, hebben zij hun
goden gedaan; want zij hebben ook hun zonen en hun dochteren met vuur
verbrand voor hun goden.

<span id="an_12:32">12:32</span> Al dit woord, hetwelk ik ulieden
gebiede, zult gij waarnemen om te doen; gij zult daar niet toedoen, en
daarvan niet afdoen.

<span id="an_13:1">13:1</span> Wanneer een profeet, of dromen-dromer, in
het midden van u zal opstaan, en u geven een teken of wonder;

<span id="an_13:2">13:2</span> En dat teken of dat wonder komt, dat hij
tot u gesproken had, zeggende: Laat ons andere goden, die gij niet
gekend hebt, navolgen en hen dienen;

<span id="an_13:3">13:3</span> Gij zult naar de woorden van dien
profeet, of naar dien dromen-dromer niet horen; want de HEERE, uw God,
verzoekt ulieden, om te weten, of gij den HEERE, uw God, liefhebt met uw
ganse hart en met uw ganse ziel.

<span id="an_13:4">13:4</span> Den HEERE, uw God, zult gij navolgen, en
Hem vrezen, en Zijn geboden zult gij houden, en Zijn stem gehoorzaam
zijn, en Hem dienen, en Hem aanhangen.

<span id="an_13:5">13:5</span> En diezelve profeet, of dromen-dromer,
zal gedood worden; want hij heeft tot een afval gesproken tegen den
HEERE, uw God, Die ulieden uit Egypteland heeft uitgevoerd, en u uit het
diensthuis verlost; om u af te drijven van den weg, dien u de HEERE, uw
God, geboden heeft, om daarin te wandelen. Zo zult gij het boze uit het
midden van u wegdoen.

<span id="an_13:6">13:6</span> Wanneer uw broeder, de zoon uwer moeder,
of uw zoon, of uw dochter, of de vrouw van uw schoot, of uw vriend, die
als uw ziel is, u zal aanporren in het heimelijke, zeggende: Laat ons
gaan, en dienen andere goden, die gij niet gekend hebt, gij noch uw
vaderen;

<span id="an_13:7">13:7</span> Van de goden der volken, die rondom u
zijn, nabij u, of verre van u, van het ene einde der aarde tot aan het
andere einde der aarde;

<span id="an_13:8">13:8</span> Zo zult gij hem niet ter wille zijn, en
naar hem niet horen; ook zal uw oog hem niet verschonen, en gij zult u
niet ontfermen, noch hem verbergen;

<span id="an_13:9">13:9</span> Maar gij zult hem zekerlijk doodslaan; uw
hand zal eerst tegen hem zijn, om hem te doden, en daarna de hand des
gansen volks.

<span id="an_13:10">13:10</span> En gij zult hem met stenen stenigen,
dat hij sterve; want hij heeft u gezocht af te drijven van den HEERE, uw
God, Die u uit Egypteland, uit het diensthuis, uitgevoerd heeft.

<span id="an_13:11">13:11</span> Opdat gans Israel het hore en vreze, en
niet voortvare te doen naar dit boze stuk in het midden van u.

<span id="an_13:12">13:12</span> Wanneer gij van een uwer steden, die de
HEERE, uw God, u geeft, om aldaar te wonen, zult horen zeggen:

<span id="an_13:13">13:13</span> Er zijn mannen, Belials-kinderen, uit
het midden van u uitgegaan, en hebben de inwoners hunner stad
aangedreven, zeggende: Laat ons gaan, en dienen andere goden, die gij
niet gekend hebt;

<span id="an_13:14">13:14</span> Zo zult gij onderzoeken, en naspeuren,
en wel navragen; en ziet, het is de waarheid, de zaak is zeker, zulk een
gruwel is in het midden van u gedaan;

<span id="an_13:15">13:15</span> Zo zult gij de inwoners derzelver stad
ganselijk slaan met de scherpte des zwaards, verbannende haar, en alles,
wat daarin is, ook haar beesten, met de scherpte des zwaards.

<span id="an_13:16">13:16</span> En al haar roof zult gij verzamelen in
het midden van haar straat, en den HEERE, uw God, die stad en al haar
roof ganselijk met vuur verbranden; en zij zal een hoop zijn eeuwiglijk,
zij zal niet weder gebouwd worden.

<span id="an_13:17">13:17</span> Ook zal er niets van het verbannene aan
uw hand kleven, opdat de HEERE Zich wende van de hitte Zijns toorns, en
u geve barmhartigheid, en Zich uwer erbarme, en u vermenigvuldige,
gelijk als Hij uw vaderen gezworen heeft;

<span id="an_13:18">13:18</span> Wanneer gij de stem des HEEREN, uws
Gods, zult gehoorzaam zijn, om te houden al Zijn geboden, die ik u heden
gebiede, om te doen wat recht is in de ogen des HEEREN, uws Gods.

<span id="an_14:1">14:1</span> Gijlieden zijt kinderen des HEEREN, uws
Gods; gij zult uzelven niet snijden, noch kaalheid maken tussen uw ogen,
over een dode.

<span id="an_14:2">14:2</span> Want gij zijt een heilig volk den HEERE,
uw God; en u heeft de HEERE verkoren, om Hem tot een volk des eigendoms
te zijn, uit al de volken, die op den aardbodem zijn.

<span id="an_14:3">14:3</span> Gij zult geen gruwel eten.

<span id="an_14:4">14:4</span> Dit zijn de beesten, die gijlieden eten
zult; een os, klein vee der schapen, en klein vee der geiten;

<span id="an_14:5">14:5</span> Een hert, en een ree, en een buffel, en
een steenbok, en een das, en een wilde os, en een gems.

<span id="an_14:6">14:6</span> Alle beesten, die de klauwen verdelen, en
de kloof in twee klauwen klieven, en herkauwen onder de beesten, die
zult gij eten.

<span id="an_14:7">14:7</span> Maar deze zult gij niet eten, van
degenen, die alleen herkauwen, of van degenen, die den gekloofden klauw
alleen verdelen: den kemel, en den haas, en het konijn; want deze
herkauwen wel, maar zij verdelen den klauw niet; onrein zullen zij
ulieden zijn.

<span id="an_14:8">14:8</span> Ook het varken; want dat verdeelt zijn
klauw wel, maar het herkauwt niet; onrein zal het ulieden zijn; van hun
vlees zult gij niet eten, en hun dood aas zult gij niet aanroeren.

<span id="an_14:9">14:9</span> Dit zult gij eten van alles, wat in de
wateren is; al wat vinnen en schubben heeft, zult gij eten.

<span id="an_14:10">14:10</span> Maar al wat geen vinnen en schubben
heeft, zult gij niet eten; het zal ulieden onrein zijn.

<span id="an_14:11">14:11</span> Allen reinen vogel zult gij eten.

<span id="an_14:12">14:12</span> Maar deze zijn het, van dewelke gij
niet zult eten: de arend, en de havik, en de zeearend;

<span id="an_14:13">14:13</span> En de wouw, en de kraai, en de gier
naar haar aard;

<span id="an_14:14">14:14</span> En alle rave naar zijn aard;

<span id="an_14:15">14:15</span> En de struis, en de nachtuil, en de
koekoek, en de sperwer naar zijn aard;

<span id="an_14:16">14:16</span> En de steenuil, en de schuifuit, en de
kauw,

<span id="an_14:17">14:17</span> En de roerdomp, en de pelikaan, en het
duikertje;

<span id="an_14:18">14:18</span> En de ooievaar, en de reiger naar zijn
aard; en de hop, en de vledermuis;

<span id="an_14:19">14:19</span> Ook al het kruipend gevogelte zal
ulieden onrein zijn; zij zullen niet gegeten worden.

<span id="an_14:20">14:20</span> Al het rein gevogelte zult gij eten.

<span id="an_14:21">14:21</span> Gij zult geen dood aas eten; den
vreemdeling, die in uw poorten is, zult gij het geven, dat hij het ete,
of verkoopt het den vreemde; want gij zijt een heilig volk den HEERE, uw
God. Gij zult het bokje niet koken in de melk zijner moeder.

<span id="an_14:22">14:22</span> Gij zult getrouwelijk vertienen al het
inkomen uws zaads, dat elk jaar van het veld voortkomt.

<span id="an_14:23">14:23</span> En voor het aangezicht des HEEREN, uws
Gods, ter plaatse, die Hij verkiezen zal, om Zijn Naam aldaar te doen
wonen, zult gij eten de tienden van uw koren, van uw most, en van uw
olie, en de eerstgeboorten uwer runderen en uwer schapen; opdat gij den
HEERE, uw God, leert vrezen alle dagen.

<span id="an_14:24">14:24</span> Wanneer dan nog de weg voor u te veel
zal zijn, dat gij zulks niet zoudt kunnen heendragen, omdat de plaats te
verre van u zal zijn, die de HEERE, uw God, verkiezen zal, om Zijn Naam
aldaar te stellen; wanneer de HEERE, uw God, u zal gezegend hebben;

<span id="an_14:25">14:25</span> Zo maak het tot geld, en bindt het geld
in uw hand, en gaat naar de plaats, die de HEERE, uw God, verkiezen zal;

<span id="an_14:26">14:26</span> En geeft dat geld voor alles, wat uw
ziel gelust, voor runderen en voor schapen, en voor wijn, en voor
sterken drank, en voor alles, wat uw ziel van u begeren zal, en eet
aldaar voor het aangezicht des HEEREN, uws Gods, en weest vrolijk, gij
en uw huis.

<span id="an_14:27">14:27</span> Maar den Leviet, die in uw poorten is,
zult gij niet verlaten; want hij heeft geen deel noch erve met u.

<span id="an_14:28">14:28</span> Ten einde van drie jaren zult gij
voortbrengen alle tienden van uw inkomen, in hetzelve jaar, en gij zult
ze wegleggen in uw poorten;

<span id="an_14:29">14:29</span> Zo zal komen de Leviet, dewijl hij geen
deel noch erve met u heeft, en de vreemdeling, en de wees en de weduwe,
die in uw poorten zijn, en zullen eten en verzadigd worden; opdat u de
HEERE, uw God, zegene in al het werk uwer hand, dat gij doen zult.

<span id="an_15:1">15:1</span> Ten einde van zeven jaren zult gij een
vrijlating maken.

<span id="an_15:2">15:2</span> Dit nu is de zaak der vrijlating, dat
ieder schuldheer, die zijn naaste zal geleend hebben, vrijlate; hij zal
zijn naaste of zijn broeder niet manen, dewijl men den HEERE een
vrijlating heeft uitgeroepen.

<span id="an_15:3">15:3</span> Den vreemde zult gij manen; maar wat gij
bij uw broeder hebt, zal uw hand vrijlaten;

<span id="an_15:4">15:4</span> Alleenlijk, omdat er geen bedelaar onder
u zal zijn; want de HEERE zal u overloediglijk zegenen in het land, dat
u de HEERE, uw God, ten erve zal geven, om hetzelve erfelijk te
bezitten;

<span id="an_15:5">15:5</span> Indien gij slechts de stem des HEEREN,
uws Gods, vlijtiglijk zult gehoorzamen, dat gij waarneemt te doen al
deze geboden, die ik u heden gebiede.

<span id="an_15:6">15:6</span> Want de HEERE, uw God, zal u zegenen,
gelijk als Hij tot u heeft gesproken, zo zult gij aan vele volken lenen;
maar gij zult niet ontlenen; en gij zult over vele volken heersen; maar
over u zullen zij niet heersen.

<span id="an_15:7">15:7</span> Wanneer er onder u een arme zal zijn, een
uit uw broederen, in een uwer poorten, in uw land, dat de HEERE, uw God,
u geven zal, zo zult gij uw hart niet verstijven, noch uw hand
toesluiten voor uw broeder, die arm is;

<span id="an_15:8">15:8</span> Maar gij zult hem uw hand mildelijk
opendoen, en zult hem rijkelijk lenen, genoeg voor zijn gebrek, dat hem
ontbreekt.

<span id="an_15:9">15:9</span> Wacht u, dat in uw hart geen
Belials-woord zij, om te zeggen: Het zevende jaar, het jaar der
vrijlating, naakt; dat uw oog boos zij tegen uw broeder, die arm is, en
dat gij hem niet gevet; en hij over u roepe tot den HEERE, en zonde in u
zij.

<span id="an_15:10">15:10</span> Gij zult hem mildelijk geven, en uw
hart zal niet boos zijn, als gij hem geeft; want om dezer zake wil zal u
de HEERE, uw God, zegenen in al uw werk, en in alles, waaraan gij uw
hand slaat.

<span id="an_15:11">15:11</span> Want de arme zal niet ophouden uit het
midden des lands; daarom gebiede ik u, zeggende: Gij zult uw hand
mildelijk opendoen aan uw broeder, aan uw bedrukten en aan uw armen in
uw land.

<span id="an_15:12">15:12</span> Wanneer uw broeder, een Hebreer of een
Hebreinne, aan u verkocht zal zijn, zo zal hij u zes jaren dienen; maar
in het zevende jaar zult gij hem vrij van u laten gaan.

<span id="an_15:13">15:13</span> En als gij hem vrij van u gaan laat, zo
zult gij hem niet ledig laten gaan:

<span id="an_15:14">15:14</span> Gij zult hem rijkelijk opleggen van uw
kudde, en van uw dorsvloer, en van uw wijnpers; waarin u de HEERE, uw
God, gezegend heeft, daarvan zult gij hem geven.

<span id="an_15:15">15:15</span> En gij zult gedenken, dat gij een
dienstknecht in Egypteland geweest zijt, en dat u de HEERE, uw God,
verlost heeft; daarom gebiede ik u heden deze zake.

<span id="an_15:16">15:16</span> Maar het zal geschieden, als hij tot u
zeggen zal: Ik zal niet van u uitgaan, omdat hij u en uw huis liefheeft,
dewijl het hem wel bij u is;

<span id="an_15:17">15:17</span> Zo zult gij een priem nemen, en steken
in zijn oor en in de deur, en hij zal eeuwiglijk uw dienstknecht zijn;
en aan uw dienstmaagd zult gij ook alzo doen.

<span id="an_15:18">15:18</span> Het zal niet hard zijn in uw ogen, als
gij hem vrij van u gaan laat; want als een dubbel-loons-dagloner heeft
hij u zes jaren gediend; zo zal u de HEERE, uw God, zegenen in alles,
wat gij doen zult.

<span id="an_15:19">15:19</span> Al het eerstgeborene, dat onder uw
runderen en onder uw schapen zal geboren worden, zijnde mannelijk, zult
gij den HEERE, uw God, heiligen; gij zult niet arbeiden met den
eerstgeborene van uw os, noch de eerstgeborene uwer schapen scheren.

<span id="an_15:20">15:20</span> Voor het aangezicht des HEEREN, uws
Gods, zult gij ze jaar op jaar eten in de plaats, die de HEERE zal
verkiezen, gij en uw huis.

<span id="an_15:21">15:21</span> Doch als enig gebrek daaraan zal zijn,
hetzij mank of blind, of enig kwaad gebrek, zo zult gij het den HEERE,
uw God, niet offeren;

<span id="an_15:22">15:22</span> In uw poorten zult gij het eten; de
onreine en de reine te zamen, als een ree, en als een hert,

<span id="an_15:23">15:23</span> Zijn bloed alleen zult gij niet eten;
gij zult het op de aarde uitgieten als water.

<span id="an_16:1">16:1</span> Neemt waar de maand Abib, dat gij den
HEERE, uw God, pascha houdt; want in de maand Abib heeft u de HEERE, uw
God, uit Egypteland uitgevoerd, bij nacht.

<span id="an_16:2">16:2</span> Dan zult gij den HEERE, uw God, het
pascha slachten, schapen en runderen, in de plaats, die de HEERE
verkiezen zal, om Zijn Naam aldaar te doen wonen.

<span id="an_16:3">16:3</span> Gij zult niets gedesemds op hetzelve
eten; zeven dagen zult gij ongezuurde op hetzelve eten, een brood der
ellende, (want in der haast zijt gij uit Egypteland uitgetogen); opdat
gij gedenkt aan den dag van uw uittrekken uit Egypteland, al de dagen
uws levens.

<span id="an_16:4">16:4</span> Er zal bij u in zeven dagen geen zuurdeeg
gezien worden in enige uwer landpalen; ook zal van het vlees, dat gij
aan den avond van den eersten dag geslacht zult hebben, niets tot den
morgen overnachten.

<span id="an_16:5">16:5</span> Gij zult het pascha niet mogen slachten
in een uwer poorten, die de HEERE, uw God, u geeft.

<span id="an_16:6">16:6</span> Maar aan de plaats, die de HEERE, uw God,
verkiezen zal om daar Zijn Naam te doen wonen, aldaar zult gij het
pascha slachten aan den avond, als de zon ondergaat, ter bestemder tijd
van uw uittrekken uit Egypte.

<span id="an_16:7">16:7</span> Dan zult gij het koken en eten in de
plaats, die de HEERE, uw God, verkiezen zal; daarna zult gij u des
morgens keren, en heengaan naar uw tenten.

<span id="an_16:8">16:8</span> Zes dagen zult gij ongezuurde broden
eten, en aan den zevenden dag is een verbods dag den HEERE, uw God; dan
zult gij geen werk doen.

<span id="an_16:9">16:9</span> Zeven weken zult gij u tellen; van dat
men met de sikkel begint in het staande koren, zult gij de zeven weken
beginnen te tellen.

<span id="an_16:10">16:10</span> Daarna zult gij den HEERE, uw God, het
feest der weken houden; het zal een vrijwillige schatting uwer hand
zijn, dat gij geven zult, naardat u de HEERE, uw God, zal gezegend
hebben.

<span id="an_16:11">16:11</span> En gij zult vrolijk zijn voor het
aangezicht des HEEREN, uws Gods, gij, en uw zoon, en uw dochter, en uw
dienstknecht, en uw dienstmaagd, en de Leviet, die in uw poorten is, en
de vreemdeling, en de wees, en de weduwe, die in het midden van u zijn;
in de plaats, die de HEERE, uw God, zal verkiezen, om Zijnen Naam aldaar
te doen wonen.

<span id="an_16:12">16:12</span> En gij zult gedenken, dat gij een
dienstknecht geweest zijt in Egypte; en gij zult deze inzettingen houden
en doen.

<span id="an_16:13">16:13</span> Het feest der loofhutten zult gij u
zeven dagen houden, als gij zult hebben ingezameld van uw dorsvloer en
van uw wijnpers.

<span id="an_16:14">16:14</span> En gij zult vrolijk zijn op uw feest,
gij, en uw zoon, en uw dochter, en uw dienstknecht, en uw dienstmaagd,
en de Leviet, en de vreemdeling, en de wees, en de weduwe, die in uw
poorten zijn.

<span id="an_16:15">16:15</span> Zeven dagen zult gij den HEERE, uw God,
feest houden, in de plaats, die de HEERE verkiezen zal; want de HEERE,
uw God, zal u zegenen in al uw inkomen, en in al het werk uwer handen;
daarom zult gij immers vrolijk zijn.

<span id="an_16:16">16:16</span> Driemaal in het jaar zal alles, wat
mannelijk onder u is, voor het aangezicht des HEEREN, uws Gods,
verschijnen, in de plaats, die Hij verkiezen zal: op het feest der
ongezuurde, en op het feest der weken, en op het feest der loofhutten;
maar het zal niet ledig voor het aangezicht des HEEREN verschijnen:

<span id="an_16:17">16:17</span> Een ieder, naar de gave zijner hand,
naar den zegen des HEEREN, uws Gods, dien Hij u gegeven heeft.

<span id="an_16:18">16:18</span> Rechters en ambtlieden zult gij u
stellen in al uw poorten, die de HEERE, uw God, u geven zal, onder uw
stammen; dat zij het volk richten met een gericht der gerechtigheid.

<span id="an_16:19">16:19</span> Gij zult het gericht niet buigen; gij
zult het aangezicht niet kennen; ook zult gij geen geschenk nemen; want
het geschenk verblindt de ogen der wijzen, en verkeert de woorden der
rechtvaardigen.

<span id="an_16:20">16:20</span> Gerechtigheid, gerechtigheid zult gij
najagen; opdat gij leeft, en erfelijk bezit het land, dat u de HEERE, uw
God, geven zal.

<span id="an_16:21">16:21</span> Gij zult u geen bos planten van enig
geboomte, bij het altaar des HEEREN, uws Gods, dat gij u maken zult.

<span id="an_16:22">16:22</span> Ook zult gij u geen opgericht beeld
stellen, hetwelk de HEERE, uw God, haat.

<span id="an_17:1">17:1</span> Gij zult den HEERE, uw God, geen os of
klein vee offeren, waaraan een gebrek zij of enig kwaad; want dat is den
HEERE, uw God, een gruwel.

<span id="an_17:2">17:2</span> Wanneer in het midden van u, in een uwer
poorten, die de HEERE, uw God, u geeft, een man of vrouw gevonden zal
worden, die doen zal, dat kwaad is in de ogen des HEEREN, uws Gods,
overtredende Zijn verbond;

<span id="an_17:3">17:3</span> Dat hij heengaat, en dient andere goden,
en buigt zich voor die, of voor de zon, of voor de maan, of voor het
ganse heir des hemels, hetwelk ik niet geboden heb;

<span id="an_17:4">17:4</span> En het wordt u aangezegd, en gij hoort
het; zo zult gij het wel onderzoeken; en ziet, het is de waarheid, de
zaak is zeker, zulk een gruwel is in Israel gedaan;

<span id="an_17:5">17:5</span> Zo zult gij dien man of die vrouw, die
ditzelve boze stuk gedaan hebben, tot uw poorten uitbrengen, dien man
zeg ik, of die vrouw; en gij zult hen met stenen stenigen, dat zij
sterven.

<span id="an_17:6">17:6</span> Op den mond van twee getuigen, of drie
getuigen, zal hij gedood worden, die sterven zal; op den mond van een
enigen getuige zal hij niet gedood worden.

<span id="an_17:7">17:7</span> De hand der getuigen zal eerst tegen hem
zijn, om hem te doden, en daarna de hand des gansen volks; zo zult gij
het boze uit het midden van u wegdoen.

<span id="an_17:8">17:8</span> Wanneer een zaak aan het gericht voor u
te zwaar zal zijn, tussen bloed en bloed, tussen rechtshandel en
rechtshandel, tussen plage en plage, zijnde twistzaken in uw poorten, zo
zult gij u opmaken, en opgaan naar de plaats, die de HEERE, uw God,
verkiezen zal;

<span id="an_17:9">17:9</span> En gij zult komen tot de Levietische
priesters, en tot den rechter, die in die dagen zijn zal; en gij zult
ondervragen, en zij zullen u de zaak des rechts aanzeggen.

<span id="an_17:10">17:10</span> En gij zult doen naar de mond des
woords, dat zij u zullen aanzeggen, van diezelve plaats, die de HEERE
verkiezen zal, en gij zult waarnemen te doen naar alles, wat zij u
zullen leren.

<span id="an_17:11">17:11</span> Naar de mond der wet, die zij u zullen
leren, en naar het oordeel, dat zij u zullen zeggen, zult gij doen; gij
zult niet afwijken van het woord, dat zij u zullen aanzeggen, ter
rechterhand of ter linkerhand.

<span id="an_17:12">17:12</span> De man nu, die trotselijk handelen zal,
dat hij niet hore naar den priester, dewelke staat, om aldaar den HEERE,
uw God, te dienen, of naar den rechter, dezelve man zal sterven; en gij
zult het boze uit Israel wegdoen.

<span id="an_17:13">17:13</span> Dat het al dat volk hore en vreze, en
niet meer trotselijk handele.

<span id="an_17:14">17:14</span> Wanneer gij zult gekomen zijn in het
land, dat u de HEERE, uw God, geeft, en gij dat erfelijk zult bezitten
en daarin wonen, en gij zeggen zult: Ik zal een koning over mij stellen,
als al de volken, die rondom mij zijn;

<span id="an_17:15">17:15</span> Zo zult gij ganselijk tot koning over u
stellen, dien de HEERE, uw God, verkiezen zal; uit het midden uwer
broederen zult gij een koning over u stellen; gij zult niet vermogen
over u te zetten een vreemden man, die uw broeder niet zij.

<span id="an_17:16">17:16</span> Maar hij zal voor zich de paarden niet
vermenigvuldigen, en het volk niet doen wederkeren naar Egypte, om
paarden te vermenigvuldigen; terwijl de HEERE ulieden gezegd heeft: Gij
zult voortaan niet wederkeren door dezen weg.

<span id="an_17:17">17:17</span> Ook zal hij voor zich de vrouwen niet
vermenigvuldigen, opdat zijn hart niet afwijke; hij zal ook voor zich
geen zilver en goud zeer vermenigvuldigen.

<span id="an_17:18">17:18</span> Voorts zal het geschieden, als hij op
den stoel zijns koninkrijks zal zitten, zo zal hij zich een dubbel van
deze wet afschrijven in een boek, uit hetgeen voor het aangezicht der
Levietische priesteren is;

<span id="an_17:19">17:19</span> En het zal bij hem zijn, en hij zal
daarin lezen al de dagen zijns levens; opdat hij den HEERE, zijn God,
lere vrezen, om te bewaren al de woorden dezer wet en deze inzettingen,
om die te doen;

<span id="an_17:20">17:20</span> Dat zijn hart zich niet verheffe boven
zijn broederen, en dat hij niet afwijke van het gebod, ter rechterhand
of ter linkerhand; opdat hij de dagen verlenge in zijn koninkrijk, hij
en zijn zonen, in het midden van Israel.

<span id="an_18:1">18:1</span> De Levietische priesteren, de ganse stam
van Levi, zullen geen deel noch erve hebben met Israel; de vuuroffers
des HEEREN en zijn erfdeel zullen zij eten.

<span id="an_18:2">18:2</span> Daarom zal hij geen erfdeel hebben in het
midden zijner broederen; de HEERE is zijn Erfdeel, gelijk als Hij tot
hem gesproken heeft.

<span id="an_18:3">18:3</span> Dit nu zal het recht der priesters zijn
van het volk, van hen, die een offerande offeren, hetzij een os, of
klein vee: dat hij den priester zal geven den schouder, en beide
kinnebakken, en de pens.

<span id="an_18:4">18:4</span> De eerstelingen van uw koren, van uw most
en van uw olie, en de eerstelingen van de beschering uwer schapen zult
gij hem geven;

<span id="an_18:5">18:5</span> Want de HEERE, uw God, heeft hem uit al
uw stammen verkoren, dat hij sta, om te dienen in den Naam des HEEREN,
hij en zijn zonen, te allen dage.

<span id="an_18:6">18:6</span> Voorts wanneer een Leviet zal komen uit
een uwer poorten, uit gans Israel, alwaar hij woont, en hij komt naar
alle begeerte zijner ziel, tot de plaats, die de HEERE zal hebben
verkoren;

<span id="an_18:7">18:7</span> En hij dienen zal in den Naam des HEEREN,
zijns Gods, als al zijn broederen, de Levieten, die aldaar voor het
aangezicht des HEEREN staan;

<span id="an_18:8">18:8</span> Zo zullen zij een gelijk deel eten, boven
zijn verkoping bij de vaderen.

<span id="an_18:9">18:9</span> Wanneer gij komt in het land, dat de
HEERE, uw God, u geven zal, zo zult gij niet leren te doen naar de
gruwelen van dezelve volken.

<span id="an_18:10">18:10</span> Onder u zal niet gevonden worden, die
zijn zoon of zijn dochter door het vuur doet doorgaan, die met
waarzeggerijen omgaat, een guichelaar, of die op vogelgeschrei acht
geeft, of tovenaar.

<span id="an_18:11">18:11</span> Of een bezweerder, die met bezwering
omgaat, of die een waarzeggenden geest vraagt, of een duivelskunstenaar,
of die de doden vraagt.

<span id="an_18:12">18:12</span> Want al wie zulks doet, is den HEERE
een gruwel; en om dezer gruwelen wil verdrijft hen de HEERE, uw God,
voor uw aangezicht uit de bezitting.

<span id="an_18:13">18:13</span> Oprecht zult gij zijn met den HEERE, uw
God.

<span id="an_18:14">18:14</span> Want deze volken, die gij zult erven,
horen naar guichelaars en waarzeggers; maar u aangaande, de HEERE, uw
God, heeft u zulks niet toegelaten.

<span id="an_18:15">18:15</span> Een Profeet, uit het midden van u, uit
uw broederen, als mij, zal u de HEERE, uw God, verwekken; naar Hem zult
gij horen;

<span id="an_18:16">18:16</span> Naar alles, wat gij van den HEERE, uw
God, aan Horeb, ten dage der verzameling, geeist hebt, zeggende: Ik zal
niet voortvaren te horen de stem des HEEREN, mijns Gods, en ditzelve
grote vuur zal ik niet meer zien, dat ik niet sterve.

<span id="an_18:17">18:17</span> Toen zeide de HEERE tot mij: Het is
goed, wat zij gesproken hebben.

<span id="an_18:18">18:18</span> Een Profeet zal Ik hun verwekken uit
het midden hunner broederen, als u; en Ik zal Mijn woorden in Zijn mond
geven, en Hij zal tot hen spreken alles, wat Ik Hem gebieden zal.

<span id="an_18:19">18:19</span> En het zal geschieden, de man, die niet
zal horen naar Mijn woorden, die Hij in Mijn Naam zal spreken, van dien
zal Ik het zoeken.

<span id="an_18:20">18:20</span> Maar de profeet, die hoogmoediglijk zal
handelen, sprekende een woord in Mijn Naam, hetwelk Ik hem niet geboden
heb te spreken, of die spreken zal in den naam van andere goden, dezelve
profeet zal sterven.

<span id="an_18:21">18:21</span> Zo gij dan in uw hart zoudt mogen
zeggen: Hoe zullen wij het woord kennen, dat de HEERE niet gesproken
heeft?

<span id="an_18:22">18:22</span> Wanneer die profeet in den Naam des
HEEREN zal hebben gesproken, en dat woord geschiedt niet, en komt niet;
dat is het woord, dat de HEERE niet gesproken heeft; door trotsheid
heeft die profeet dat gesproken; gij zult voor hem niet vrezen.

<span id="an_19:1">19:1</span> Wanneer de HEERE, uw God, de volken zal
hebben uitgeroeid, welker land de HEERE, uw God, u geven zal, en gij die
erfelijk zult bezitten, en in hun steden en in hun huizen wonen;

<span id="an_19:2">19:2</span> Zo zult gij u drie steden uitscheiden, in
het midden van uw land, hetwelk de HEERE, uw God, u geven zal, om dat
erfelijk te bezitten.

<span id="an_19:3">19:3</span> Gij zult u den weg bereiden, en de pale
uws lands, dat u de HEERE, uw God, zal doen erven, in drieen delen; dit
nu zal zijn, opdat ieder doodslager daarhenen vliede.

<span id="an_19:4">19:4</span> En dit zij de zaak des doodslagers, die
daarhenen vlieden zal, dat hij leve; die zijn naaste zal geslagen hebben
door onwetendheid, dien hij toch van gisteren en eergisteren niet
haatte;

<span id="an_19:5">19:5</span> Als, dewelke met zijn naaste in het bos
zal zijn gegaan, om hout te houwen, en zijn hand met de bijl wordt
aangedreven, om hout af te houwen, en het ijzer schiet af van den steel,
en treft zijn naaste, dat hij sterve; die zal in een dezer steden
vluchten en leven;

<span id="an_19:6">19:6</span> Opdat de bloedwreker den doodslager niet
najage, als zijn hart verhit is, en hem achterhale, omdat de weg te
verre zou zijn, en hem sla aan het leven; zo toch geen oordeel des doods
aan hem is; want hij haatte hem niet van gisteren en eergisteren.

<span id="an_19:7">19:7</span> Daarom gebiede ik u, zeggende: Gij zult u
drie steden uitscheiden.

<span id="an_19:8">19:8</span> En indien de HEERE, uw God, uw landpale
zal verwijden, gelijk als Hij uw vaderen gezworen heeft, en u al dat
land geven zal, hetwelk Hij uw vaderen te geven gesproken heeft;

<span id="an_19:9">19:9</span> (Wanneer gij al ditzelve gebod zult
waarnemen, om dat te doen, hetgeen ik u heden gebiede, den HEERE, uw
God, liefhebbende, en alle dagen in Zijn wegen wandelende) zo zult gij u
nog drie steden toedoen tot deze drie;

<span id="an_19:10">19:10</span> Opdat het bloed des onschuldigen niet
vergoten worde in het midden van uw land, dat u de HEERE, uw God, ten
erve geeft, en bloedschulden op u zouden zijn.

<span id="an_19:11">19:11</span> Maar wanneer er iemand zijn zal, die
zijn naaste haat, en hem lagen legt, en staat tegen hem op, en slaat hem
aan het leven, dat hij sterve; en vliedt tot een van die steden;

<span id="an_19:12">19:12</span> Zo zullen de oudsten zijner stad
zenden, en nemen hem van daar, en zij zullen hem in de hand des
bloedwrekers geven, dat hij sterve.

<span id="an_19:13">19:13</span> Uw oog zal hem niet verschonen; maar
gij zult het bloed des onschuldigen uit Israel wegdoen, dat het u welga.

<span id="an_19:14">19:14</span> Gij zult uws naasten landpale, die de
voorvaderen gepaald hebben, niet verrukken in uw erfdeel, dat gij erven
zult, in het land, hetwelk u de HEERE, uw God, geeft, om dat erfelijk te
bezitten.

<span id="an_19:15">19:15</span> Een enig getuige zal tegen niemand
opstaan over enige ongerechtigheid of over enige zonde, van alle zonde,
die hij zou mogen zondigen; op den mond van twee getuigen, of op den
mond van drie getuigen zal de zaak bestaan.

<span id="an_19:16">19:16</span> Wanneer een wrevelige getuige tegen
iemand zal opstaan, om een afwijking tegen hem te betuigen;

<span id="an_19:17">19:17</span> Zo zullen die twee mannen, welke den
twist hebben, staan voor het aangezicht des HEEREN, voor het aangezicht
der priesters, en der rechters, die in diezelve dagen zullen zijn.

<span id="an_19:18">19:18</span> En de rechters zullen wel onderzoeken;
en ziet, de getuige is een vals getuige, hij heeft valsheid betuigd
tegen zijn broeder;

<span id="an_19:19">19:19</span> Zo zult gijlieden hem doen, gelijk als
hij zijn broeder dacht te doen; alzo zult gij het boze uit het midden
van u wegdoen;

<span id="an_19:20">19:20</span> Dat de overgeblevenen het horen en
vrezen, en niet voortvaren meer te doen naar dit boze stuk, in het
midden van u.

<span id="an_19:21">19:21</span> En uw oog zal niet verschonen; ziel om
ziel, oog om oog, tand om tand, hand om hand, voet om voet.

<span id="an_20:1">20:1</span> Wanneer gij zult uittrekken tot den
strijd tegen uw vijanden, en zult zien paarden en wagenen, een volk,
meerder dan gij, zo zult gij voor hen niet vrezen; want de HEERE, uw
God, is met u, Die u uit Egypteland heeft opgevoerd.

<span id="an_20:2">20:2</span> En het zal geschieden, als gijlieden tot
den strijd nadert, zo zal de priester toetreden, en tot het volk
spreken.

<span id="an_20:3">20:3</span> En tot hen zeggen: Hoort, Israel!
gijlieden zijt heden na aan den strijd tegen uw vijanden; uw hart worde
niet week, vreest niet, en beeft niet, en verschrikt niet voor hun
aangezicht.

<span id="an_20:4">20:4</span> Want het is de HEERE, uw God, Die met u
gaat, om voor u te strijden tegen uw vijanden, om u te verlossen.

<span id="an_20:5">20:5</span> Dan zullen de ambtlieden tot het volk
spreken, zeggende: Wie is de man, die een nieuw huis heeft gebouwd, en
het niet heeft ingewijd? Die ga henen en kere weder naar zijn huis;
opdat hij niet misschien sterve in den strijd, en iemand anders dat
inwijde.

<span id="an_20:6">20:6</span> En wie is de man, die een wijngaard
geplant heeft, en deszelfs vrucht niet heeft genoten? Die ga henen en
kere weder naar zijn huis, opdat hij niet misschien in den strijd sterve
en iemand anders die geniete.

<span id="an_20:7">20:7</span> En wie is de man, die een vrouw
ondertrouwd heeft, en haar niet tot zich heeft genomen? Die ga henen en
kere weder naar zijn huis; opdat hij niet misschien in den strijd
sterve, en een ander man haar neme.

<span id="an_20:8">20:8</span> Daarna zullen de ambtlieden voortvaren te
spreken tot het volk, en zeggen: Wie is de man, die vreesachtig en week
van hart is? Die ga henen en kere weder naar zijn huis; opdat het hart
zijner broederen niet smelte, gelijk zijn hart.

<span id="an_20:9">20:9</span> En het zal geschieden, als die ambtlieden
geeindigd zullen hebben te spreken tot het volk, zo zullen zij oversten
der heiren aan de spits des volks bestellen.

<span id="an_20:10">20:10</span> Wanneer gij nadert tot een stad om
tegen haar te strijden, zo zult gij haar den vrede toeroepen.

<span id="an_20:11">20:11</span> En het zal geschieden, indien zij u
vrede zal antwoorden, en u opendoen, zo zal al het volk, dat daarin
gevonden wordt, u cijnsbaar zijn, en u dienen.

<span id="an_20:12">20:12</span> Doch zo zij geen vrede met u zal maken,
maar krijg tegen u voeren, zo zult gij haar belegeren.

<span id="an_20:13">20:13</span> En de HEERE, uw God, zal haar in uw
hand geven; en gij zult alles, wat mannelijk daarin is, slaan met de
scherpte des zwaards;

<span id="an_20:14">20:14</span> Behalve de vrouwen, en de kinderkens,
en de beesten, en al wat in de stad zijn zal, al haar buit zult gij voor
u roven; en gij zult eten den buit uwer vijanden, dien u de HEERE, uw
God, gegeven heeft.

<span id="an_20:15">20:15</span> Alzo zult gij aan alle steden doen, die
zeer verre van u zijn, die niet zijn van de steden dezer volken.

<span id="an_20:16">20:16</span> Maar van de steden dezer volken, die u
de HEERE, uw God, ten erve geeft, zult gij niets laten leven, dat adem
heeft.

<span id="an_20:17">20:17</span> Maar gij zult ze ganselijk verbannen:
de Hethieten, en de Amorieten, en de Kanaanieten, en de Ferezieten, de
Hevieten, en de Jebusieten, gelijk als u de HEERE, uw God, geboden
heeft;

<span id="an_20:18">20:18</span> Opdat zij ulieden niet leren te doen
naar al hun gruwelen, die zij hun goden gedaan hebben, en gij zondigt
tegen den HEERE, uw God.

<span id="an_20:19">20:19</span> Wanneer gij een stad vele dagen zult
belegeren, strijdende tegen haar, om die in te nemen, zo zult gij haar
geboomte niet verderven, de bijl daaraan drijvende; want gij zult
daarvan eten; daarom zult gij dat niet afhouwen (want het geboomte van
het veld is des mensen spijze), opdat het voor uw aangezicht kome tot
een bolwerk.

<span id="an_20:20">20:20</span> Maar het geboomte, hetwelk gij kennen
zult, dat het geen geboomte ter spijze is, dat zult gij verderven en
afhouwen; en gij zult een bolwerk bouwen tegen deze stad, dewelke tegen
u krijg voert, totdat zij ten onderga.

<span id="an_21:1">21:1</span> Wanneer in het land, hetwelk de HEERE, uw
God, u geven zal, om dat te erven, een verslagene zal gevonden worden,
liggende in het veld, niet bekend zijnde, wie hem geslagen heeft;

<span id="an_21:2">21:2</span> Zo zullen uw oudsten en uw rechters
uitgaan, en zij zullen meten naar de steden, die rondom den verslagene
zijn.

<span id="an_21:3">21:3</span> De stad nu, die de naaste zal zijn aan
den verslagene, daar zullen de oudsten derzelver stad een jonge koe van
de runderen nemen, met dewelke niet gearbeid is, die aan het juk niet
getrokken heeft.

<span id="an_21:4">21:4</span> En de oudsten derzelver stad zullen de
jonge koe afbrengen in een ruw dal, dat niet bearbeid noch bezaaid zal
zijn; en zij zullen deze jonge koe aldaar in het dal den nek doorhouwen.

<span id="an_21:5">21:5</span> Dan zullen de priesters, de kinderen van
Levi, toetreden; want de HEERE, uw God, heeft hen verkoren, om Hem te
dienen, en om in des HEEREN Naam te zegenen, en naar hun mond zal alle
twist en alle plaag afgedaan worden.

<span id="an_21:6">21:6</span> En alle oudsten derzelver stad, die naast
aan den verslagene zijn, zullen hun handen wassen over deze jonge koe,
die in dat dal de nek doorgehouwen is;

<span id="an_21:7">21:7</span> En zij zullen betuigen en zeggen: Onze
handen hebben dit bloed niet vergoten, en onze ogen hebben het niet
gezien;

<span id="an_21:8">21:8</span> Wees genadig aan Uw volk Israel, dat Gij,
o HEERE! verlost hebt, en leg geen onschuldig bloed in het midden van Uw
volk Israel! En dat bloed zal voor hen verzoend zijn.

<span id="an_21:9">21:9</span> Alzo zult gij het onschuldig bloed uit
het midden van u wegdoen; want gij zult doen, wat recht is in de ogen
des HEEREN.

<span id="an_21:10">21:10</span> Wanneer gij zult uitgetogen zijn tot
den strijd tegen uw vijanden; en de HEERE, uw God, hen zal gegeven
hebben in uw hand, dat gij hun gevangenen gevankelijk wegvoert;

<span id="an_21:11">21:11</span> En gij onder de gevangenen zult zien
een vrouw, schoon van gedaante, en gij lust tot haar gekregen zult
hebben, dat gij ze u ter vrouwe neemt;

<span id="an_21:12">21:12</span> Zo zult gij haar binnen in uw huis
brengen; en zij zal haar hoofd scheren, en haar nagelen besnijden.

<span id="an_21:13">21:13</span> En zij zal het kleed harer gevangenis
van zich afleggen, en in uw huis zitten, en haar vader en haar moeder
een maand lang bewenen; en daarna zult gij tot haar ingaan, en haar man
zijn, en zij zal u ter vrouwe zijn.

<span id="an_21:14">21:14</span> En het zal geschieden, indien gij geen
behagen in haar hebt, dat gij haar zult laten gaan naar haar begeerte;
doch gij zult haar geenszins voor geld verkopen, gij zult met haar geen
gewin drijven, daarom dat gij haar vernederd hebt.

<span id="an_21:15">21:15</span> Wanneer een man twee vrouwen heeft, een
beminde, en een gehate; en de beminde en de gehate hem zonen zullen
gebaard hebben, en de eerstgeboren zoon van de gehate zal zijn;

<span id="an_21:16">21:16</span> Zo zal het geschieden, ten dage als hij
zijn zonen zal doen erven wat hij heeft, dat hij niet zal vermogen de
eerstgeboorte te geven aan den zoon der beminde, voor het aangezicht van
den zoon der gehate, die de eerstgeborene is.

<span id="an_21:17">21:17</span> Maar den eerstgeborene, den zoon der
gehate, zal hij kennen, gevende hem het dubbele deel van alles, wat bij
hem zal worden gevonden; want hij is het beginsel zijner kracht, het
recht der eerstgeboorte is het zijne.

<span id="an_21:18">21:18</span> Wanneer iemand een moedwilligen en
wederspannigen zoon heeft, die de stem zijns vaders en de stem zijner
moeder niet gehoorzaam is; en zij hem gekastijd zullen hebben, en hij
naar hen niet horen zal,

<span id="an_21:19">21:19</span> Zo zullen zijn vader en zijn moeder hem
grijpen, en zij zullen hem uitbrengen tot de oudsten zijner stad, en tot
de poorte zijner plaats.

<span id="an_21:20">21:20</span> En zij zullen zeggen tot de oudsten
zijner stad: Deze onze zoon is afwijkende en wederspannig, hij is onze
stem niet gehoorzaam; hij is een brasser en zuiper.

<span id="an_21:21">21:21</span> Dan zullen alle lieden zijner stad hem
met stenen overwerpen, dat hij sterve; en gij zult het boze uit het
midden van u wegdoen; dat het gans Israel hore, en vreze.

<span id="an_21:22">21:22</span> Voorts, wanneer in iemand een zonde zal
zijn, die het oordeel des doods waardig is, dat hij gedood zal worden,
en gij hem aan het hout zult opgehangen hebben;

<span id="an_21:23">21:23</span> Zo zal zijn dood lichaam aan het hout
niet overnachten; maar gij zult het zekerlijk ten zelven dage begraven;
want een opgehangene is Gode een vloek. Alzo zult gij uw land niet
verontreinigen, dat u de HEERE, uw God, ten erve geeft.

<span id="an_22:1">22:1</span> Gij zult uws broeders os of klein vee
niet zien afgedreven, en u van die verbergen; gij zult ze uw broeder
ganselijk weder toesturen.

<span id="an_22:2">22:2</span> En indien uw broeder niet nabij u is, of
gij hem niet kent, zo zult gij ze binnen in uw huis vergaderen, dat zij
bij u zijn, totdat uw broeder die zoeke, en gij ze hem wedergeeft.

<span id="an_22:3">22:3</span> Alzo zult gij ook doen aan zijn ezel, en
alzo zult gij doen aan zijn kleding, ja, alzo zult gij doen aan al het
verlorene uws broeders, dat van hem verloren zal zijn, en dat gij zult
hebben gevonden; gij zult u niet mogen verbergen.

<span id="an_22:4">22:4</span> Gij zult uws broeders ezel of zijn os
niet zien, vallende op den weg, en u van die verbergen; gij zult ze met
hem ganselijk oprichten.

<span id="an_22:5">22:5</span> Het kleed eens mans zal niet zijn aan een
vrouw, en een man zal geen vrouwenkleed aantrekken; want al wie zulks
doet, is den HEERE, uw God, een gruwel.

<span id="an_22:6">22:6</span> Wanneer voor uw aangezicht een vogelnest
op den weg voorkomt, in enigen boom, of op de aarde, met jongen of
eieren, en de moeder zittende op de jongen of op de eieren, zo zult gij
de moeder met de jongen niet nemen.

<span id="an_22:7">22:7</span> Gij zult de moeder ganselijk vrijlaten;
maar de jongen zult gij voor u nemen; opdat het u welga, en gij de dagen
verlengt.

<span id="an_22:8">22:8</span> Wanneer gij een nieuw huis zult bouwen,
zo zult gij op uw dak een leuning maken; opdat gij geen bloedschuld op
uw huis legt, wanneer iemand, vallende, daarvan afviel.

<span id="an_22:9">22:9</span> Gij zult uw wijngaard niet met tweeerlei
bezaaien; opdat de volheid des zaads, dat gij zult gezaaid hebben, en de
inkomst des wijngaards niet ontheiligd worde.

<span id="an_22:10">22:10</span> Gij zult niet ploegen met een os en met
een ezel te gelijk.

<span id="an_22:11">22:11</span> Gij zult geen kleed van gemengde stof
aantrekken, wollen en linnen te gelijk.

<span id="an_22:12">22:12</span> Snoeren zult gij u maken aan de vier
hoeken uws opperkleeds, waarmede gij u bedekt.

<span id="an_22:13">22:13</span> Wanneer een man een vrouw zal genomen
hebben, en tot haar ingegaan zijnde, alsdan haar zal haten,

<span id="an_22:14">22:14</span> En haar oorzaak van naspraak zal
opleggen, en een kwaden naam over haar uitbrengen, en zeggen: Deze vrouw
heb ik genomen, en ben tot haar genaderd, maar heb den maagdom aan haar
niet gevonden;

<span id="an_22:15">22:15</span> Dan zullen de vader van deze jonge
dochter en haar moeder nemen, en tot de oudsten der stad aan de poort
uitbrengen, den maagdom dezer jonge vrouw.

<span id="an_22:16">22:16</span> En de vader van de jonge dochter zal
tot de oudsten zeggen: Ik heb mijn dochter aan dezen man gegeven tot een
vrouw; maar hij heeft haar gehaat;

<span id="an_22:17">22:17</span> En ziet, hij heeft oorzaak van opspraak
gegeven, zeggende: Ik heb den maagdom aan uw dochter niet gevonden; dit
nu is de maagdom mijner dochter. En zij zullen het kleed voor het
aangezicht van de oudsten der stad uitbreiden.

<span id="an_22:18">22:18</span> Dan zullen de oudsten derzelver stad
dien man nemen, en kastijden hem;

<span id="an_22:19">22:19</span> En zij zullen hem een boete opleggen
van honderd zilverlingen, en ze geven aan den vader van de jonge
dochter, omdat hij een kwaden naam heeft uitgebracht over een jonge
dochter van Israel; voorts zal zij hem ter vrouwe zijn, hij zal haar
niet mogen laten gaan al zijn dagen.

<span id="an_22:20">22:20</span> Maar indien ditzelve woord waarachtig
is, dat de maagdom aan de jonge dochter niet gevonden is;

<span id="an_22:21">22:21</span> Zo zullen zij deze jonge dochter
uitbrengen tot de deur van haars vaders huis, en de lieden harer stad
zullen haar met stenen stenigen, dat zij sterve, omdat zij een dwaasheid
in Israel gedaan heeft, hoererende in haars vaders huis; zo zult gij het
boze uit het midden van u wegdoen.

<span id="an_22:22">22:22</span> Wanneer een man gevonden zal worden,
liggende bij eens mans getrouwde vrouw, zo zullen zij ook beiden
sterven, de man, die bij de vrouw gelegen heeft, en de vrouw; zo zult
gij het boze uit Israel wegdoen.

<span id="an_22:23">22:23</span> Wanneer er een jonge dochter zal zijn,
die een maagd is, ondertrouwd aan een man, en een man haar in de stad
zal gevonden, en bij haar gelegen hebben;

<span id="an_22:24">22:24</span> Zo zult gij ze beiden uitbrengen tot de
poort derzelver stad, en gij zult hen met stenen stenigen, dat zij
sterven; de jonge dochter, ter oorzake, dat zij niet geroepen heeft in
de stad, en den man, ter oorzake dat hij zijns naasten vrouw vernederd
heeft; zo zult gij het boze uit het midden van u wegdoen.

<span id="an_22:25">22:25</span> En indien een man een ondertrouwde
jonge dochter in het veld gevonden, en de man haar verkracht en bij haar
gelegen zal hebben, zo zal de man, die bij haar gelegen heeft, alleen
sterven;

<span id="an_22:26">22:26</span> Maar de jonge dochter zult gij niets
doen; de jonge dochter heeft geen zonde des doods; want gelijk of een
man tegen zijn naaste opstond, en sloeg hem dood aan het leven, alzo is
deze zaak.

<span id="an_22:27">22:27</span> Want hij heeft haar in het veld
gevonden; de ondertrouwde jonge dochter riep, en er was niemand, die
haar verloste.

<span id="an_22:28">22:28</span> Wanneer een man een jonge dochter zal
gevonden hebben, die een maagd is, dewelke niet ondertrouwd is, en haar
zal gegrepen en bij haar gelegen hebben, en zij gevonden zullen zijn;

<span id="an_22:29">22:29</span> Zo zal de man, die bij haar gelegen
heeft, den vader van de jonge dochter vijftig zilverlingen geven, en zij
zal hem ter vrouwe zijn, omdat hij haar vernederd heeft; hij zal ze niet
mogen laten gaan al zijn dagen.

<span id="an_22:30">22:30</span> Een man zal zijns vaders vrouw niet
nemen, en hij zal zijns vaders slippe niet ontdekken.

<span id="an_23:1">23:1</span> Die door plettering verwond of
uitgesneden is aan de mannelijkheid, zal in de vergadering des HEEREN
niet komen.

<span id="an_23:2">23:2</span> Geen bastaard zal in de vergadering des
HEEREN komen; zelfs zijn tiende geslacht zal in de vergadering des
HEEREN niet komen.

<span id="an_23:3">23:3</span> Geen Ammoniet, noch Moabiet zal in de
vergadering des HEEREN komen; zelfs hun tiende geslacht zal in de
vergadering des HEEREN niet komen tot in eeuwigheid.

<span id="an_23:4">23:4</span> Ter oorzake dat zij ulieden op den weg
niet tegengekomen zijn met brood en met water, als gij uit Egypte
uittoogt; en omdat hij tegen u gehuurd heeft Bileam, den zoon van Beor,
van Pethor uit Mesopotamie, om u te vloeken.

<span id="an_23:5">23:5</span> Doch de HEERE, uw God, heeft naar Bileam
niet willen horen; maar de HEERE, uw God, heeft u den vloek in een zegen
veranderd, omdat de HEERE, uw God, u liefhad.

<span id="an_23:6">23:6</span> Gij zult hun vrede en hun best niet
zoeken, al uw dagen in eeuwigheid.

<span id="an_23:7">23:7</span> Den Edomiet zult gij voor geen gruwel
houden, want hij is uw broeder; den Egyptenaar zult gij voor geen gruwel
houden want gij zijt een vreemdeling geweest in zijn land.

<span id="an_23:8">23:8</span> Aangaande de kinderen, die hun zullen
geboren worden in het derde geslacht, elk van die zal in de vergadering
des HEEREN komen.

<span id="an_23:9">23:9</span> Wanneer het leger uittrekt tegen uw
vijanden, zo zult gij u wachten voor alle kwade zaak.

<span id="an_23:10">23:10</span> Wanneer iemand onder u is, die niet
rein is, door enig toeval des nachts, die zal tot buiten het leger
uitgaan; hij zal tot binnen het leger niet komen.

<span id="an_23:11">23:11</span> Maar het zal geschieden, dat hij zich
tegen het naken van den avond met water zal baden; en als de zon
ondergegaan is, zal hij tot binnen het leger komen.

<span id="an_23:12">23:12</span> Gij zult ook een plaats hebben buiten
het leger, en daarhenen zult gij uitgaan naar buiten.

<span id="an_23:13">23:13</span> En gij zult een schopje hebben,
benevens uw gereedschap, en het zal geschieden, als gij buiten gezeten
hebt, dan zult gij daarmede graven, en u omkeren, en bedekken wat van u
uitgegaan is.

<span id="an_23:14">23:14</span> Want de HEERE, uw God, wandelt in het
midden van uw leger, om u te verlossen, en om uw vijanden voor uw
aangezicht te geven; daarom zal uw leger heilig zijn, opdat Hij niets
schandelijks onder u zie, en achterwaarts van u afkere.

<span id="an_23:15">23:15</span> Gij zult een knecht aan zijn heer niet
overleveren, die van zijn heer tot u ontkomen zal zijn.

<span id="an_23:16">23:16</span> Hij zal bij u blijven in het midden van
u, in de plaats, die hij zal verkiezen, in een van uw poorten, waar het
goed voor hem is; gij zult hem niet verdrukken.

<span id="an_23:17">23:17</span> Er zal geen hoer zijn onder de
dochteren van Israel; en er zal geen schandjongen zijn onder de zonen
van Israel.

<span id="an_23:18">23:18</span> Gij zult geen hoerenloon noch
hondenprijs in het huis des HEEREN, uws Gods, brengen, tot enige
gelofte; want ook die beiden zijn den HEERE, uw God, een gruwel.

<span id="an_23:19">23:19</span> Gij zult aan uw broeder niet woekeren,
met woeker van geld, met woeker van spijze, met woeker van enig ding,
waarmede men woekert.

<span id="an_23:20">23:20</span> Aan den vreemde zult gij woekeren; maar
aan uw broeder zult gij niet woekeren; opdat u de HEERE, uw God, zegene,
in alles, waaraan gij uw hand slaat, in het land, waar gij naar toe
gaat, om dat te erven.

<span id="an_23:21">23:21</span> Wanneer gij den HEERE, uw God, een
gelofte zult beloofd hebben, gij zult niet vertrekken die te betalen;
want de HEERE, uw God, zal ze zekerlijk van u eisen, en zonde zou in u
zijn.

<span id="an_23:22">23:22</span> Maar als gij nalaat te beloven, zo zal
het geen zonde in u zijn.

<span id="an_23:23">23:23</span> Wat uit uw lippen gaat, zult gij houden
en doen; gelijk als gij den HEERE, uw God, een vrijwillig offer beloofd
hebt, dat gij met uw mond gesproken hebt.

<span id="an_23:24">23:24</span> Wanneer gij gaan zult in uws naasten
wijngaard, zo zult gij druiven eten naar uw lust, tot uw verzadiging;
maar in uw vat zult gij niets doen.

<span id="an_23:25">23:25</span> Wanneer gij zult gaan in uws naasten
staande koren, zo zult gij de aren met uw hand afplukken; maar de sikkel
zult gij aan uws naasten staande koren niet bewegen.

<span id="an_24:1">24:1</span> Wanneer een man een vrouw zal genomen en
die getrouwd hebben, zo zal het geschieden, indien zij geen genade zal
vinden in zijn ogen, omdat hij iets schandelijks aan haar gevonden
heeft, dat hij haar een scheidbrief zal schrijven, en in haar hand
geven, en ze laten gaan uit zijn huis.

<span id="an_24:2">24:2</span> Zo zij dan, uit zijn huis uitgegaan
zijnde, zal henengaan en een anderen man ter vrouwe worden,

<span id="an_24:3">24:3</span> En deze laatste man haar gehaat, en haar
een scheidbrief geschreven, en in haar hand gegeven, en haar uit zijn
huis zal hebben laten gaan; of als deze laatste man, die ze voor zich
tot een vrouw genomen heeft, zal gestorven zijn;

<span id="an_24:4">24:4</span> Zo zal haar eerste man, die haar heeft
laten gaan, haar niet mogen wedernemen, dat zij hem ter vrouwe zij,
nadat zij is verontreinigd geworden; want dat is een gruwel voor het
aangezicht des HEEREN; alzo zult gij het land niet doen zondigen, dat u
de HEERE, uw God, ten erve geeft.

<span id="an_24:5">24:5</span> Wanneer een man een nieuwe vrouw zal
genomen hebben, die zal in het heir niet uittrekken, en men zal hem geen
last opleggen; een jaar lang zal hij vrij zijn in zijn huis, en zijn
vrouw, die hij genomen heeft, verheugen.

<span id="an_24:6">24:6</span> Men zal beide molenstenen, immers den
bovensten molensteen, niet te pand nemen; want hij neemt de ziel te
pand.

<span id="an_24:7">24:7</span> Wanneer iemand gevonden zal worden, die
een ziel steelt uit zijn broederen, uit de kinderen Israels, en drijft
gewin met hem, en verkoopt hem; zo zal deze dief sterven, en gij zult
het boze uit het midden van u wegdoen.

<span id="an_24:8">24:8</span> Wacht u in de plaag der melaatsheid, dat
gij naarstiglijk waarneemt en doet naar alles, wat de Levietische
priesteren ulieden zullen leren; gelijk als ik hun geboden heb, zult gij
waarnemen te doen.

<span id="an_24:9">24:9</span> Gedenkt, wat de HEERE, uw God, gedaan
heeft aan Mirjam, op den weg, als gij uit Egypte waart uitgetogen.

<span id="an_24:10">24:10</span> Wanneer gij aan uw naaste iets zult
geleend hebben, zo zult gij tot zijn huis niet ingaan, om zijn pand te
pand te nemen;

<span id="an_24:11">24:11</span> Buiten zult gij staan, en de man, dien
gij geleend hebt, zal het pand naar buiten tot u uitbrengen.

<span id="an_24:12">24:12</span> Doch indien hij een arm man is, zo zult
gij met zijn pand niet nederliggen.

<span id="an_24:13">24:13</span> Gij zult hem dat pand zekerlijk
wedergeven, als de zon ondergaat, dat hij in zijn kleed nederligge, en u
zegene; en het zal u gerechtigheid zijn voor het aangezicht des HEEREN,
uws Gods.

<span id="an_24:14">24:14</span> Gij zult den armen en nooddruftigen
dagloner niet verdrukken, die uit uw broederen is, of uit uw
vreemdelingen, die in uw land en in uw poorten zijn.

<span id="an_24:15">24:15</span> Op zijn dag zult gij zijn loon geven,
en de zon zal daarover niet ondergaan; want hij is arm, en zijn ziel
verlangt daarnaar; dat hij tegen u niet roepe tot den HEERE, en zonde in
u zij.

<span id="an_24:16">24:16</span> De vaders zullen niet gedood worden
voor de kinderen, en de kinderen zullen niet gedood worden voor de
vaders; een ieder zal om zijn zonde gedood worden.

<span id="an_24:17">24:17</span> Gij zult het recht van den vreemdeling
en van den wees niet buigen, en gij zult het kleed der weduwe niet te
pand nemen.

<span id="an_24:18">24:18</span> Maar gij zult gedenken, dat gij een
knecht in Egypte geweest zijt, en de HEERE, uw God, heeft u van daar
verlost; daarom gebiede ik u deze zaak te doen.

<span id="an_24:19">24:19</span> Wanneer gij uw oogst op uw akker
afgeoogst, en een garf op den akker vergeten zult hebben, zo zult gij
niet wederkeren, om die op te nemen; voor den vreemdeling, voor den wees
en voor de weduwe zal zij zijn; opdat u de HEERE, uw God, zegene, in al
het werk uwer handen.

<span id="an_24:20">24:20</span> Wanneer gij uw olijfboom zult geschud
hebben, zo zult gij de takken achter u niet nauw doorzoeken; voor den
vreemdeling, voor den wees en voor de weduwe zal het zijn.

<span id="an_24:21">24:21</span> Wanneer gij uw wijngaard zult afgelezen
hebben, zo zult gij de druiven achter u niet nalezen; voor den
vreemdeling, voor den wees en voor de weduwe zal het zijn.

<span id="an_24:22">24:22</span> En gij zult gedenken, dat gij een
knecht in Egypteland geweest zijt; daarom gebiede ik u deze zaak te
doen.

<span id="an_25:1">25:1</span> Wanneer er tussen lieden twist zal zijn,
en zij tot het gerecht zullen toetreden, dat zij hen richten, zo zullen
zij den rechtvaardige rechtvaardig spreken, en den onrechtvaardige
verdoemen.

<span id="an_25:2">25:2</span> En het zal geschieden, indien de
onrechtvaardige slagen verdiend heeft, dat de rechter hem zal doen
nedervallen, en hem doen slaan in zijn tegenwoordigheid, naar dat het
voor zijn onrechtvaardigheid genoeg zal zijn, in getal.

<span id="an_25:3">25:3</span> Met veertig slagen zal hij hem doen
slaan, hij zal er niet toedoen; opdat niet misschien, zo hij voortvoere
hem daarboven met meer slagen te doen slaan, uw broeder dan voor uw ogen
verachtelijk gehouden worde.

<span id="an_25:4">25:4</span> Een os zult gij niet muilbanden, als hij
dorst.

<span id="an_25:5">25:5</span> Wanneer broeders samenwonen, en een van
hen sterft, en geen zoon heeft, zo zal de vrouw des verstorvenen aan
geen vreemden man daarbuiten geworden; haar mans broeder zal tot haar
ingaan en nemen haar zich ter vrouw, en doen haar den plicht van eens
mans broeder.

<span id="an_25:6">25:6</span> En het zal geschieden, dat de
eerstgeborene, dien zij zal baren, zal staan in den naam zijns broeders,
des verstorvenen; opdat zijn naam niet uitgedelgd worde uit Israel.

<span id="an_25:7">25:7</span> Maar indien dezen man zijns broeders
vrouw niet bevallen zal te nemen, zo zal zijn broeders vrouw opgaan naar
de poort tot de oudsten, en zeggen: Mijns mans broeder weigert zijn
broeder een naam te verwekken in Israel; hij wil mij den plicht van eens
mans broeders niet doen.

<span id="an_25:8">25:8</span> Dan zullen hem de oudsten zijner stad
roepen, en tot hem spreken; blijft hij dan daarbij staan, en zegt: Het
bevalt mij niet haar te nemen;

<span id="an_25:9">25:9</span> Zo zal zijns broeders vrouw voor de ogen
der oudsten tot hem toetreden, en zijn schoen van zijn voet uittrekken,
en spuwen in zijn aangezicht, en zal betuigen en zeggen: Alzo zal dien
man gedaan worden, die zijns broeders huis niet zal bouwen.

<span id="an_25:10">25:10</span> En zijn naam zal in Israel genoemd
worden: Het huis desgenen, dien de schoen uitgetogen is.

<span id="an_25:11">25:11</span> Wanneer mannen, de een met den ander,
twisten, en de vrouw des enen toetreedt, om haar man uit de hand
desgenen, die hem slaat, te redden, en haar hand uitstrekt, en zijn
schamelheid aangrijpt;

<span id="an_25:12">25:12</span> Zo zult gij haar hand afhouwen, uw oog
zal niet verschonen.

<span id="an_25:13">25:13</span> Gij zult geen tweeerlei weegstenen in
uw zak hebben; een groten en een kleinen.

<span id="an_25:14">25:14</span> Gij zult in uw huis geen tweeerlei efa
hebben, een grote en een kleine.

<span id="an_25:15">25:15</span> Gij zult een volkomen en gerechten
weegsteen hebben; gij zult een volkomene en gerechte efa hebben; opdat
uw dagen verlengd worden in het land, dat u de HEERE, uw God, geven zal.

<span id="an_25:16">25:16</span> Want al wie zulks doet, is den HEERE,
uw God, een gruwel; ja, al wie onrecht doet.

<span id="an_25:17">25:17</span> Gedenkt, wat u Amalek gedaan heeft op
den weg, als gij uit Egypte uittoogt;

<span id="an_25:18">25:18</span> Hoe hij u op den weg ontmoette, en
sloeg onder u in den staart al de zwakken achter u, als gij moede en mat
waart; en hij vreesde God niet.

<span id="an_25:19">25:19</span> Het zal dan geschieden, als u de HEERE,
uw God, rust zal gegeven hebben, van al uw vijanden rondom, in het land,
dat u de HEERE, uw God, ten erve geven zal, om hetzelve erfelijk te
bezitten, dat gij de gedachtenis van Amalek van onder den hemel zult
uitdelgen; vergeet het niet!

<span id="an_26:1">26:1</span> Voorts zal het geschieden, wanneer gij
zult gekomen zijn in het land, dat u de HEERE, uw God, ten erve geven
zal, en gij dat erfelijk zult bezitten, en daarin wonen;

<span id="an_26:2">26:2</span> Zo zult gij nemen van de eerstelingen van
alle vrucht des lands, die gij opbrengen zult van uw land, dat u de
HEERE, uw God, geeft, en zult ze in een korf leggen; en gij zult
heengaan tot de plaats, die de HEERE, uw God, verkoren zal hebben, om
Zijn Naam aldaar te doen wonen;

<span id="an_26:3">26:3</span> En gij zult komen tot den priester,
dewelke in die dagen zijn zal, en tot hem zeggen: Ik verklaar heden voor
den HEERE, uw God, dat ik gekomen ben in het land, hetwelk de HEERE
onzen vaderen gezworen heeft ons te zullen geven.

<span id="an_26:4">26:4</span> En de priester zal den korf van uw hand
nemen, en hij zal dien voor het altaar des HEEREN, uws Gods,
nederzetten.

<span id="an_26:5">26:5</span> Dan zult gij voor het aangezicht des
HEEREN, uws Gods, betuigen en zeggen: Mijn vader was een bedorven
Syrier, en hij toog af naar Egypte, en verkeerde aldaar als vreemdeling
met weinig volks; maar hij werd aldaar tot een groot, machtig en
menigvuldig volk.

<span id="an_26:6">26:6</span> Doch de Egyptenaars deden ons kwaad, en
verdrukten ons, en legden ons een harden dienst op.

<span id="an_26:7">26:7</span> Toen riepen wij tot den HEERE, den God
onzer vaderen; en de HEERE verhoorde onze stem en zag onze ellende aan,
en onzen arbeid, en onze onderdrukking.

<span id="an_26:8">26:8</span> En de HEERE voerde ons uit Egypte, door
een sterke hand, en door een uitgestrekten arm, en door groten schrik,
en door tekenen, en door wonderen.

<span id="an_26:9">26:9</span> En Hij heeft ons gebracht tot deze
plaats; en Hij heeft ons dit land gegeven, een land vloeiende van melk
en honig.

<span id="an_26:10">26:10</span> En nu, zie, ik heb gebracht de
eerstelingen van de vrucht dezes lands, dat Gij, HEERE, mij gegeven
hebt! Dan zult gij ze nederzetten voor het aangezicht des HEEREN, uws
Gods, en zult u buigen voor het aangezicht des HEEREN, uws Gods;

<span id="an_26:11">26:11</span> En gij zult vrolijk zijn over al het
goede, dat de HEERE, uw God, aan u en uw huis gegeven heeft; gij, en de
Leviet, en de vreemdeling, die in het midden van u is.

<span id="an_26:12">26:12</span> Wanneer gij zult geeindigd hebben alle
tienden van uw inkomen te vertienen, in het derde jaar, zijnde een jaar
der tienden; dan zult gij aan den Leviet, aan den vreemdeling, aan den
wees en aan de weduwe geven, dat zij in uw poorten eten en verzadigd
worden.

<span id="an_26:13">26:13</span> En gij zult voor het aangezicht des
HEEREN, uws Gods, zeggen: Ik heb het heilige uit het huis weggenomen, en
heb het ook aan den Leviet en aan den vreemdeling, aan den wees en aan
de weduwe gegeven, naar al Uw geboden, die Gij mij geboden hebt; ik heb
niets van Uw geboden overtreden, en niets vergeten.

<span id="an_26:14">26:14</span> Ik heb daarvan niets gegeten in mijn
leed, en heb daarvan niets weggenomen tot iets onreins, noch daarvan
gegeven tot een dode; ik ben der stem des HEEREN, mijns Gods, gehoorzaam
geweest, ik heb gedaan naar alles, wat Gij mij geboden hebt.

<span id="an_26:15">26:15</span> Zie nederwaarts van Uw heilige woning,
van den hemel, en zegen Uw volk Israel, en het land, dat Gij ons gegeven
hebt, gelijk als Gij onzen vaderen gezworen hebt, een land van melk en
honig vloeiende.

<span id="an_26:16">26:16</span> Te dezen dage gebiedt u de HEERE, uw
God, deze inzettingen en rechten te doen; houdt dan en doet dezelve, met
uw ganse hart en met uw ganse ziel.

<span id="an_26:17">26:17</span> Heden hebt gij den HEERE doen zeggen,
dat Hij u tot een God zal zijn, en dat gij zult wandelen in Zijn wegen,
en houden Zijn inzettingen, en Zijn geboden, en Zijn rechten, en dat gij
Zijner stem zult gehoorzaam zijn.

<span id="an_26:18">26:18</span> En de HEERE heeft u heden doen zeggen,
dat gij Hem tot een volk des eigendoms zult zijn, gelijk als Hij u
gesproken heeft, en dat gij al Zijn geboden zult houden;

<span id="an_26:19">26:19</span> Opdat Hij u alzo boven al de volken,
die Hij gemaakt heeft, hoog zette, tot lof, en tot een naam, en tot
heerlijkheid; en opdat gij een heilig volk zijt den HEERE, uw God,
gelijk als Hij gesproken heeft.

<span id="an_27:1">27:1</span> En Mozes, te zamen met de oudsten van
Israel, gebood het volk, zeggende: Behoudt al deze geboden, die ik
ulieden heden gebiede.

<span id="an_27:2">27:2</span> Het zal dan geschieden, ten dage als gij
over de Jordaan zult gegaan zijn in het land, dat u de HEERE, uw God,
geven zal, zo zult gij u grote stenen oprichten, en bestrijken ze met
kalk;

<span id="an_27:3">27:3</span> En gij zult daarop schrijven alle woorden
dezer wet, als gij overgegaan zult zijn; opdat gij komt in het land, dat
de HEERE, uw God, u geven zal, een land vloeiende van melk en honig,
gelijk als de HEERE, uwer vaderen God, tot u gesproken heeft.

<span id="an_27:4">27:4</span> Het zal dan geschieden, als gij over de
Jordaan gegaan zult zijn, dat gij dezelve stenen, van dewelke ik u heden
gebiede, zult oprichten op den berg Ebal, en gij zult ze met kalk
bestrijken;

<span id="an_27:5">27:5</span> En gij zult aldaar den HEERE, uw God, een
altaar bouwen, een altaar van stenen; gij zult geen ijzer over hetzelve
bewegen.

<span id="an_27:6">27:6</span> Van gehele stenen zult gij het altaar des
HEEREN, uws Gods, bouwen, en gij zult den HEERE, uw God, brandofferen
daarop offeren.

<span id="an_27:7">27:7</span> Ook zult gij dankofferen offeren, en zult
aldaar eten, en vrolijk zijn voor het aangezicht des HEEREN, uws Gods.

<span id="an_27:8">27:8</span> En gij zult op deze stenen schrijven alle
woorden dezer wet, die wel uitdrukkende.

<span id="an_27:9">27:9</span> Voorts sprak Mozes, te zamen met de
Levietische priesteren, tot gans Israel, zeggende: Luistert toe en hoort
o Israel! Op dezen dag zijt gij den HEERE, uw God, tot een volk
geworden.

<span id="an_27:10">27:10</span> Daarom zult gij der stem des HEEREN,
uws Gods, gehoorzaam zijn, en gij zult doen Zijn geboden en Zijn
inzettingen, die ik u heden gebiede.

<span id="an_27:11">27:11</span> En Mozes gebood het volk te dien dage,
zeggende:

<span id="an_27:12">27:12</span> Dezen zullen staan, om het volk te
zegenen op den berg Gerizim, als gij over de Jordaan gegaan zult zijn:
Simeon, en Levi, en Juda, en Issaschar, en Jozef, en Benjamin.

<span id="an_27:13">27:13</span> En dezen zullen staan over den vloek op
den berg Ebal: Ruben, Gad en Aser, Zebulon, Dan en Nafthali.

<span id="an_27:14">27:14</span> En de Levieten zullen betuigen en
zeggen tot allen man van Israel, met verhevene stem:

<span id="an_27:15">27:15</span> Vervloekt zij de man, die een gesneden
of gegoten beeld, een gruwel des HEEREN, een werk van 's werkmeesters
handen, zal maken, en zetten in het verborgene! En al het volk zal
antwoorden en zeggen: Amen.

<span id="an_27:16">27:16</span> Vervloekt zij, die zijn vader of zijn
moeder veracht! En al het volk zal zeggen: Amen.

<span id="an_27:17">27:17</span> Vervloekt zij, die zijns naasten
landpale verrukt! En al het volk zal zeggen: Amen.

<span id="an_27:18">27:18</span> Vervloekt zij, die een blinde op den
weg doet dolen! En al het volk zal zeggen: Amen.

<span id="an_27:19">27:19</span> Vervloekt zij, die het recht van den
vreemdeling, van den wees en van de weduwe buigt! En al het volk zal
zeggen: Amen.

<span id="an_27:20">27:20</span> Vervloekt zij, die bij de vrouw zijns
vaders ligt, omdat hij zijns vaders slippe ontdekt heeft! En al het volk
zal zeggen: Amen.

<span id="an_27:21">27:21</span> Vervloekt zij, die bij enig beest ligt!
En al het volk zal zeggen: Amen.

<span id="an_27:22">27:22</span> Vervloekt zij, die bij zijn zuster
ligt, de dochter zijns vaders of de dochter zijner moeder! En al het
volk zal zeggen: Amen.

<span id="an_27:23">27:23</span> Vervloekt zij, die bij zijn
schoonmoeder ligt! En al het volk zal zeggen: Amen.

<span id="an_27:24">27:24</span> Vervloekt zij, die zijn naaste in het
verborgene verslaat! En al het volk zal zeggen: Amen.

<span id="an_27:25">27:25</span> Vervloekt zij, die geschenk neemt, om
een ziel, het bloed eens onschuldigen, te verslaan! En al het volk zal
zeggen: Amen.

<span id="an_27:26">27:26</span> Vervloekt zij, die de woorden dezer wet
niet zal bevestigen, doende dezelve! En al het volk zal zeggen: Amen.

<span id="an_28:1">28:1</span> En het zal geschieden, indien gij der
stem des HEEREN, uws Gods, vlijtiglijk zult gehoorzamen, waarnemende te
doen al Zijn geboden, die ik u heden gebiede, zo zal de HEERE, uw God, u
hoog zetten boven alle volken der aarde.

<span id="an_28:2">28:2</span> En al deze zegeningen zullen over u
komen, en u aantreffen, wanneer gij der stem des HEEREN uws Gods, zult
gehoorzaam zijn.

<span id="an_28:3">28:3</span> Gezegend zult gij zijn in de stad, en
gezegend zult gij zijn in het veld.

<span id="an_28:4">28:4</span> Gezegend zal zijn de vrucht uws buiks, en
de vrucht uws lands, en de vrucht uwer beesten, de voortzetting uwer
koeien, en de kudden van uw klein vee.

<span id="an_28:5">28:5</span> Gezegend zal zijn uw korf, en uw baktrog.

<span id="an_28:6">28:6</span> Gezegend zult gij zijn in uw ingaan,
gezegend zult gij zijn in uw uitgaan.

<span id="an_28:7">28:7</span> De HEERE zal geven uw vijanden, die tegen
u opstaan, geslagen voor uw aangezicht; door een weg zullen zij tot u
uittrekken, maar door zeven wegen zullen zij voor uw aangezicht vlieden.

<span id="an_28:8">28:8</span> De HEERE zal den zegen gebieden, dat Hij
met u zij in uw schuren, en in alles, waaraan gij uw hand slaat; en Hij
zal u zegenen in het land, dat u de HEERE, uw God, geven zal.

<span id="an_28:9">28:9</span> De HEERE zal u Zichzelven tot een heilig
volk bevestigen, gelijk als Hij u gezworen heeft, wanneer gij de geboden
des HEEREN, uws Gods, zult houden, en in Zijn wegen wandelen.

<span id="an_28:10">28:10</span> En alle volken der aarde zullen zien,
dat de Naam des HEEREN over u genoemd is, en zij zullen voor u vrezen.

<span id="an_28:11">28:11</span> En de HEERE zal u doen overvloeien aan
goed, in de vrucht uws buiks, en in de vrucht uwer beesten, en in de
vrucht uws lands; op het land, dat de HEERE uw vaderen gezworen heeft u
te zullen geven.

<span id="an_28:12">28:12</span> De HEERE zal u opendoen Zijn goeden
schat, den hemel, om aan uw land regen te geven te zijner tijd, en om te
zegenen al het werk uwer hand; en gij zult aan vele volken lenen, maar
gij zult niet ontlenen.

<span id="an_28:13">28:13</span> En de HEERE zal u tot een hoofd maken,
en niet tot een staart, en gij zult alleenlijk boven zijn, en niet onder
zijn; wanneer gij horen zult naar de geboden des HEEREN, uws Gods, die
ik u heden gebiede te houden en te doen;

<span id="an_28:14">28:14</span> En gij niet afwijken zult van al de
woorden, die ik ulieden heden gebiede, ter rechterhand of ter
linkerhand, dat gij andere goden nawandelt, om hen te dienen.

<span id="an_28:15">28:15</span> Daarentegen zal het geschieden, indien
gij de stem des HEEREN, uws Gods, niet zult gehoorzaam zijn, om waar te
nemen, dat gij doet al Zijn geboden en Zijn inzettingen, die ik u heden
gebiede; zo zullen al deze vloeken over u komen, en u treffen.

<span id="an_28:16">28:16</span> Vervloekt zult gij zijn in de stad, en
vervloekt zult gij zijn in het veld.

<span id="an_28:17">28:17</span> Vervloekt zal zijn uw korf, en uw
baktrog.

<span id="an_28:18">28:18</span> Vervloekt zal zijn de vrucht uws buiks,
en de vrucht uws lands, de voortzetting uwer koeien, en de kudden van uw
klein vee.

<span id="an_28:19">28:19</span> Vervloekt zult gij zijn in uw ingaan,
en vervloekt zult gij zijn in uw uitgaan.

<span id="an_28:20">28:20</span> De HEERE zal onder u zenden den vloek,
de verstoring en het verderf, in alles, waaraan gij uw hand slaat, dat
gij doen zult; totdat gij verdelgd wordt, en totdat gij haastelijk
omkomt, vanwege de boosheid uwer werken, waarmede gij Mij verlaten hebt.

<span id="an_28:21">28:21</span> De HEERE zal u de pestilentie doen
aankleven, totdat Hij u verdoe van het land, waar gij naar toe gaat, om
dat te erven.

<span id="an_28:22">28:22</span> De HEERE zal u slaan met tering, en met
koorts, en met vurigheid, en met hitte, en met droogte, en met
brandkoren, en met honigdauw, die u vervolgen zullen, totdat gij omkomt.

<span id="an_28:23">28:23</span> En uw hemel, die boven uw hoofd is, zal
koper zijn, en de aarde, die onder u is, zal ijzer zijn.

<span id="an_28:24">28:24</span> De HEERE, uw God, zal pulver en stof
tot regen uws lands geven; van den hemel zal het op u nederdalen, totdat
gij verdelgd wordt.

<span id="an_28:25">28:25</span> De HEERE zal u geslagen geven voor het
aangezicht uwer vijanden; door een weg zult gij tot hem uittrekken, en
door zeven wegen zult gij voor zijn aangezicht vlieden; en gij zult van
alle koninkrijken der aarde beroerd worden.

<span id="an_28:26">28:26</span> En uw dood lichaam zal aan alle
gevogelte des hemels, en aan de beesten der aarde tot spijze zijn; en
niemand zal ze afschrikken.

<span id="an_28:27">28:27</span> De HEERE zal u slaan met zweren van
Egypte, en met spenen, en met droge schurft, en met krauwsel, waarvan
gij niet zult kunnen genezen worden.

<span id="an_28:28">28:28</span> De HEERE zal u slaan met onzinnigheid,
en met blindheid, en met verbaasdheid des harten;

<span id="an_28:29">28:29</span> Dat gij op den middag zult omtasten,
gelijk als een blinde omtast in het donkere, en uw wegen niet zult
voorspoedig maken; maar gij zult alleenlijk verdrukt en beroofd zijn
alle dagen, en er zal geen verlosser zijn.

<span id="an_28:30">28:30</span> Gij zult een vrouw ondertrouwen, maar
een ander zal haar beslapen; een huis zult gij bouwen, maar daarin niet
wonen; een wijngaard zult gij planten, maar dien niet gemeen maken.

<span id="an_28:31">28:31</span> Uw os zal voor uw ogen geslacht worden,
maar gij zult daarvan niet eten; uw ezel zal van voor uw aangezicht
geroofd worden, en tot u niet wederkeren; uw klein vee zal aan uw
vijanden gegeven worden, en voor u zal geen verlosser zijn.

<span id="an_28:32">28:32</span> Uw zonen en uw dochteren zullen aan een
ander volk gegeven worden, dat het uw ogen aanzien, en naar hen
bezwijken den gansen dag; maar het zal in het vermogen uwer hand niet
zijn.

<span id="an_28:33">28:33</span> De vrucht van uw land en al uw arbeid
zal een volk eten, dat gij niet gekend hebt; en gij zult alle dagen
alleenlijk verdrukt en gepletterd zijn.

<span id="an_28:34">28:34</span> En gij zult onzinnig zijn, vanwege het
gezicht uwer ogen, dat gij zien zult.

<span id="an_28:35">28:35</span> De HEERE zal u slaan met boze zweren,
aan de knieen en aan de benen, waarvan gij niet zult kunnen genezen
worden, van uw voetzool af tot aan uw schedel.

<span id="an_28:36">28:36</span> De HEERE zal u, mitsgaders uw koning,
dien gij over u zult gesteld hebben, doen gaan tot een volk, dat gij
niet gekend hebt, noch uw vaderen; en aldaar zult gij dienen andere
goden, hout en steen.

<span id="an_28:37">28:37</span> En gij zult zijn tot een schrik, tot
een spreekwoord en tot een spotrede, onder al de volken, waarheen u de
HEERE leiden zal.

<span id="an_28:38">28:38</span> Gij zult veel zaads op den akker
uitbrengen, maar gij zult weinig inzamelen; want de sprinkhaan zal het
verteren.

<span id="an_28:39">28:39</span> Wijngaarden zult gij planten, en
bouwen, maar gij zult geen wijn drinken, noch iets vergaderen; want de
worm zal het afeten.

<span id="an_28:40">28:40</span> Olijfbomen zult gij hebben in al uw
landpalen, maar gij zult u met olie niet zalven; want uw olijfboom zal
zijn vrucht afwerpen.

<span id="an_28:41">28:41</span> Zonen en dochteren zult gij gewinnen,
maar zij zullen voor u niet zijn; want zij zullen in gevangenis gaan.

<span id="an_28:42">28:42</span> Al uw geboomte, en de vrucht uws lands
zal het boos gewormte erfelijk bezitten.

<span id="an_28:43">28:43</span> De vreemdeling, die in het midden van u
is, zal hoog, hoog boven u opklimmen; en gij zult laag, laag nederdalen.

<span id="an_28:44">28:44</span> Hij zal u lenen, maar gij zult hem niet
lenen; hij zal tot een hoofd zijn, en gij zult tot een staart zijn.

<span id="an_28:45">28:45</span> En al deze vloeken zullen over u komen,
en u vervolgen, en u treffen, totdat gij verdelgd wordt; omdat gij der
stem des HEEREN, uws Gods, niet gehoorzaam zult geweest zijn, om te
houden Zijn geboden en Zijn inzettingen, die Hij u geboden heeft.

<span id="an_28:46">28:46</span> En zij zullen onder u tot een teken, en
tot een wonder zijn, ja, onder uw zaad tot in eeuwigheid.

<span id="an_28:47">28:47</span> Omdat gij den HEERE, uw God, niet
gediend zult hebben met vrolijkheid en goedheid des harten, vanwege de
veelheid van alles;

<span id="an_28:48">28:48</span> Zo zult gij uw vijanden, die de HEERE
onder u zenden zal, dienen, in honger en in dorst, en in naaktheid, en
in gebrek van alles; en Hij zal een ijzeren juk op uw hals leggen,
totdat Hij u verdelge.

<span id="an_28:49">28:49</span> De HEERE zal tegen u een volk verheffen
van verre, van het einde der aarde, gelijk als een arend vliegt; een
volk, welks spraak gij niet zult verstaan;

<span id="an_28:50">28:50</span> Een volk, stijf van aangezicht, dat het
aangezicht des ouden niet zal aannemen, noch den jonge genadig zijn.

<span id="an_28:51">28:51</span> En het zal de vrucht uwer beesten, en
de vrucht uws lands opeten, totdat gij verdelgd zult zijn; hetwelk u
geen koren, most noch olie, voortzetting uwer koeien noch kudden van uw
klein vee zal overig laten, totdat Hij u verdoe.

<span id="an_28:52">28:52</span> En het zal u beangstigen in al uw
poorten, totdat uw hoge en vaste muren nedervallen, op welke gij
vertrouwdet in uw ganse land; ja, het zal u beangstigen in al uw
poorten, in uw ganse land, dat u de HEERE, uw God, gegeven heeft.

<span id="an_28:53">28:53</span> En gij zult eten de vrucht uws buiks,
het vlees uwer zonen en uwer dochteren, die u de HEERE, uw God, gegeven
zal hebben; in de belegering en in de benauwing, waarmede uw vijanden u
zullen benauwen

<span id="an_28:54">28:54</span> Aangaande den man, die teder onder u,
en die zeer wellustig geweest is, zijn oog zal kwaad zijn tegen zijn
broeder en tegen de huisvrouw zijns schoots, en tegen zijn overige
zonen, die hij overgehouden zal hebben;

<span id="an_28:55">28:55</span> Dat hij niet aan een van die zal geven
van het vlees zijner zonen, die hij eten zal, omdat hij voor zich niets
heeft overgehouden; in de belegering en in de benauwing, waarmede uw
vijand u in al uw poorten zal benauwen.

<span id="an_28:56">28:56</span> Aangaande de tedere en wellustige vrouw
onder u, die niet verzocht heeft haar voetzool op de aarde te zetten,
omdat zij zich wellustig en teder hield; haar oog zal kwaad zijn tegen
den man haars schoots, en tegen haar zoon, en tegen haar dochter;

<span id="an_28:57">28:57</span> En dat om haar nageboorte, die van
tussen haar voeten uitgegaan zal zijn, en om haar zonen, die zij gebaard
zal hebben; want zij zal hen eten in het verborgene, vermits gebrek van
alles; in de belegering en in de benauwing, waarmede uw vijand u zal
benauwen in uw poorten.

<span id="an_28:58">28:58</span> Indien gij niet zult waarnemen te doen
al de woorden dezer wet, die in dit boek geschreven zijn, om te vrezen
dezen heerlijken en vreselijken Naam den HEERE uw God;

<span id="an_28:59">28:59</span> Zo zal de HEERE uw plagen wonderlijk
maken, mitsgaders de plagen van uw zaad; het zullen grote en gewisse
plagen, en boze en gewisse krankten zijn.

<span id="an_28:60">28:60</span> En Hij zal op u doen keren alle kwalen
van Egypte, voor dewelke gij gevreesd hebt, en zij zullen u aanhangen.

<span id="an_28:61">28:61</span> Ook alle krankte, en alle plage, die in
het boek dezer wet niet geschreven is, zal de HEERE over u doen komen,
totdat gij verdelgd wordt.

<span id="an_28:62">28:62</span> En gij zult met weinige mensen
overgelaten worden, in plaats dat gij geweest zijt als de sterren des
hemels in menigte; omdat gij der stem des HEEREN, uws Gods, niet
gehoorzaam geweest zijt.

<span id="an_28:63">28:63</span> En het zal geschieden, gelijk als de
HEERE Zich over ulieden verblijdde, u goed doende en u
vermenigvuldigende, alzo zal Zich de HEERE over u verblijden, u
verdoende en u verdelgende; en gij zult uitgerukt worden uit het land,
waar gij naar toe gaat, om dat te erven.

<span id="an_28:64">28:64</span> En de HEERE zal u verstrooien onder
alle volken, van het ene einde der aarde tot aan het andere einde der
aarde; en aldaar zult gij andere goden dienen, die gij niet gekend hebt,
noch uw vaders, hout en steen.

<span id="an_28:65">28:65</span> Daartoe zult gij onder dezelve volken
niet stil zijn, en uw voetzool zal geen rust hebben; want de HEERE zal u
aldaar een bevend hart geven, en bezwijking der ogen, en mattigheid der
ziel.

<span id="an_28:66">28:66</span> En uw leven zal tegenover u hangen; en
gij zult nacht en dag schrikken, en gij zult van uw leven niet zeker
zijn.

<span id="an_28:67">28:67</span> Des morgens zult gij zeggen: Och, dat
het avond ware; en des avonds zult gij zeggen: Och, dat het morgen ware;
vermits den schrik uws harten, waarmede gij zult verschrikt zijn, en
vermits het gezicht uwer ogen, dat gij zien zult.

<span id="an_28:68">28:68</span> En de HEERE zal u naar Egypte doen
wederkeren in schepen, door een weg, waarvan ik u gezegd heb: Gij zult
dien niet meer zien; en aldaar zult gij u aan uw vijanden willen
verkopen tot dienstknechten en tot dienstmaagden; maar er zal geen koper
zijn.

<span id="an_29:1">29:1</span> Dit zijn de woorden des verbonds, dat de
HEERE Mozes geboden heeft te maken met de kinderen Israels, in het land
van Moab, boven het verbond, dat Hij met hen gemaakt had aan Horeb.

<span id="an_29:2">29:2</span> En Mozes riep gans Israel, en zeide tot
hen: Gij hebt gezien al wat de HEERE in Egypteland voor uw ogen gedaan
heeft, aan Farao, en aan al zijn knechten, en aan zijn land;

<span id="an_29:3">29:3</span> De grote verzoekingen, die uw ogen gezien
hebben, diezelve tekenen en grote wonderen.

<span id="an_29:4">29:4</span> Maar de HEERE heeft ulieden niet gegeven
een hart om te verstaan, noch ogen om te zien, noch oren om te horen,
tot op dezen dag.

<span id="an_29:5">29:5</span> En Ik heb ulieden veertig jaren doen
wandelen in de woestijn; uw klederen zijn aan u niet verouderd, en uw
schoen is niet verouderd aan uw voet.

<span id="an_29:6">29:6</span> Brood hebt gij niet gegeten, en wijn en
sterken drank hebt gij niet gedronken; opdat gij wistet, dat Ik de
HEERE, uw God, ben.

<span id="an_29:7">29:7</span> Toen gij nu kwaamt aan deze plaats, toog
Sihon, de koning van Hesbon, uit, en Og, de koning van Bazan, ons
tegemoet, ten strijde; en wij sloegen hen.

<span id="an_29:8">29:8</span> En wij hebben hun land ingenomen, en dat
ten erve gegeven aan de Rubenieten en Gadieten, mitsgaders aan den
halven stam der Manassieten.

<span id="an_29:9">29:9</span> Houdt dan de woorden dezes verbonds, en
doet ze; opdat gij verstandelijk handelt in alles, wat gij doen zult.

<span id="an_29:10">29:10</span> Gij staat heden allen voor het
aangezicht des HEEREN, uws Gods: uw hoofden uwer stammen, uw oudsten, en
uw ambtlieden, alle man van Israel;

<span id="an_29:11">29:11</span> Uw kinderkens, uw vrouwen, en uw
vreemdeling, die in het midden van uw leger is, van uw houthouwer tot uw
waterputter toe;

<span id="an_29:12">29:12</span> Om over te gaan in het verbond des
HEEREN, uws Gods, en in Zijn vloek, hetwelk de HEERE, uw God, heden met
u maakt;

<span id="an_29:13">29:13</span> Opdat Hij u heden Zichzelven tot een
volk bevestige, en Hij u tot een God zij, gelijk als Hij tot u gesproken
heeft, en gelijk als Hij uw vaderen, Abraham, Izak en Jakob, gezworen
heeft.

<span id="an_29:14">29:14</span> En niet met ulieden alleen maak ik dit
verbond en dezen vloek;

<span id="an_29:15">29:15</span> Maar met dengene, die heden hier bij
ons voor het aangezicht des HEEREN, onzes Gods, staat; en met dengene,
die hier heden bij ons niet is.

<span id="an_29:16">29:16</span> Want gij weet, hoe wij in Egypteland
gewoond hebben, en hoe wij doorgetogen zijn door het midden der volken,
die gij doorgetogen zijt.

<span id="an_29:17">29:17</span> En gij hebt gezien hun verfoeiselen, en
hun drekgoden, hout en steen, zilver en goud, die bij hen waren.

<span id="an_29:18">29:18</span> Dat onder ulieden niet zij een man, of
vrouw, of huisgezin, of stam, die zijn hart heden wende van den HEERE,
onzen God, om te gaan dienen de goden dezer volken; dat onder ulieden
niet zij een wortel, die gal en alsem drage;

<span id="an_29:19">29:19</span> En het geschiede, als hij de woorden
dezes vloeks hoort, dat hij zichzelven zegene in zijn hart, zeggende: Ik
zal vrede hebben, wanneer ik schoon naar mijns harten goeddunken zal
wandelen, om den dronkene te doen tot den dorstige.

<span id="an_29:20">29:20</span> De HEERE zal hem niet willen vergeven;
maar alsdan zal des HEEREN toorn en ijver roken over denzelven man, en
al de vloek, die in dit boek geschreven is, zal op hem liggen; en de
HEERE zal zijn naam van onder den hemel uitdelgen.

<span id="an_29:21">29:21</span> En de HEERE zal hem ten kwade
afscheiden van al de stammen Israels, naar alle vloeken des verbonds,
dat in het boek dezer wet geschreven is.

<span id="an_29:22">29:22</span> Dan zal zeggen het navolgend geslacht,
uw kinderen, die na ulieden opstaan zullen, en de vreemde, die uit
verren lande komen zal, als zij zullen zien de plagen dezes lands en
deszelfs krankheden, waarmede de HEERE het gekrenkt heeft;

<span id="an_29:23">29:23</span> Dat zijn ganse aarde zij zwavel en zout
der verbranding; die niet bezaaid zal zijn, en geen spruit zal
voortgebracht hebben, noch enig kruid daarin zal opgekomen zijn; gelijk
de omkering van Sodom en Gomorra, Adama en Zeboim, die de HEERE heeft
omgekeerd in Zijn toorn en in Zijn grimmigheid;

<span id="an_29:24">29:24</span> En alle volken zullen zeggen: Waarom
heeft de HEERE aan dit land alzo gedaan? Wat is de ontsteking van dezen
groten toorn?

<span id="an_29:25">29:25</span> Dan zal men zeggen: Omdat zij het
verbond des HEEREN, des Gods hunner vaderen, hebben verlaten, dat Hij
met hen gemaakt had, als Hij hen uit Egypteland uitvoerde;

<span id="an_29:26">29:26</span> En zij heengegaan zijn, en andere goden
gediend en zich voor die gebogen hebben; goden, die hen niet gekend
hadden, en geen van welke hun iets medegedeeld had;

<span id="an_29:27">29:27</span> Daarom is de toorn des HEEREN ontstoken
tegen dit land, om daarover te brengen al dezen vloek, die in dit boek
geschreven is.

<span id="an_29:28">29:28</span> En de HEERE heeft hen uit hun land
uitgetrokken, in toorn, en in grimmigheid, en in grote verbolgenheid; en
Hij heeft hen verworpen in een ander land, gelijk het is te dezen dage.

<span id="an_29:29">29:29</span> De verborgene dingen zijn voor den
HEERE, onzen God; maar de geopenbaarde zijn voor ons en voor onze
kinderen, tot in eeuwigheid, om te doen al de woorden dezer wet.

<span id="an_30:1">30:1</span> Voorts zal het geschieden, wanneer al
deze dingen over u zullen gekomen zijn, deze zegen of deze vloek, die ik
u voorgesteld heb; zo zult gij het weder ter harte nemen, onder alle
volken, waarheen u de HEERE, uw God, gedreven heeft;

<span id="an_30:2">30:2</span> En gij zult u bekeren tot den HEERE, uw
God, en Zijner stem gehoorzaam zijn, naar alles, wat ik u heden gebiede,
gij en uw kinderen, met uw ganse hart en met uw ganse ziel.

<span id="an_30:3">30:3</span> En de HEERE, uw God, zal uw gevangenis
wenden, en Zich uwer ontfermen; en Hij zal wederkeren en u vergaderen
uit al de volken, waarheen u de HEERE, uw God, verstrooid had.

<span id="an_30:4">30:4</span> Al waren uw verdrevenen aan het einde des
hemels, van daar zal u de HEERE, uw God, vergaderen, en van daar zal Hij
u nemen.

<span id="an_30:5">30:5</span> En de HEERE, uw God, zal u brengen in het
land, dat uw vaderen erfelijk bezeten hebben, en gij zult dat erfelijk
bezitten; en Hij zal u weldoen, en zal u vermenigvuldigen boven uw
vaderen.

<span id="an_30:6">30:6</span> En de HEERE, uw God, zal uw hart
besnijden, en het hart van uw zaad, om den HEERE, uw God, lief te hebben
met uw ganse hart en met uw ganse ziel, opdat gij levet.

<span id="an_30:7">30:7</span> En de HEERE, uw God, zal al die vloeken
leggen op uw vijanden en op uw haters, die u vervolgd hebben.

<span id="an_30:8">30:8</span> Gij dan zult u bekeren, en der stemme des
HEEREN gehoorzaam zijn, en gij zult doen al Zijn geboden, die ik u heden
gebiede.

<span id="an_30:9">30:9</span> En de HEERE, uw God, zal u doen
overvloeien in al het werk uwer hand, in de vrucht uws buiks, en in de
vrucht uwer beesten, en in de vrucht uws lands, ten goede; want de HEERE
zal wederkeren, om Zich over u te verblijden ten goede, gelijk als Hij
Zich over uw vaderen verblijd heeft;

<span id="an_30:10">30:10</span> Wanneer gij der stemme des HEEREN, uws
Gods, zult gehoorzaam zijn, houdende Zijn geboden en Zijn inzettingen,
die in dit wetboek geschreven zijn; wanneer gij u zult bekeren tot den
HEERE, uw God, met uw ganse hart en met uw ganse ziel.

<span id="an_30:11">30:11</span> Want ditzelve gebod, hetwelk ik u heden
gebiede, dat is van u niet verborgen, en dat is niet verre.

<span id="an_30:12">30:12</span> Het is niet in den hemel, om te zeggen:
Wie zal voor ons ten hemel varen, dat hij het voor ons hale, en ons
hetzelve horen late, dat wij het doen?

<span id="an_30:13">30:13</span> Het is ook niet op gene zijde der zee,
om te zeggen: Wie zal voor ons overvaren aan gene zijde der zee, dat hij
het voor ons hale, en ons hetzelve horen late, dat wij het doen?

<span id="an_30:14">30:14</span> Want dit woord is zeer nabij u, in uw
mond, en in uw hart, om dat te doen.

<span id="an_30:15">30:15</span> Ziet, ik heb u heden voorgesteld het
leven, en het goede, en den dood, en het kwade.

<span id="an_30:16">30:16</span> Want ik gebiede u heden, den HEERE, uw
God, lief te hebben, in Zijn wegen te wandelen, en te houden Zijn
geboden, en Zijn inzettingen, en Zijn rechten, opdat gij levet en
vermenigvuldiget, en de HEERE, uw God, u zegene in het land, waar gij
naar toe gaat, om dat te erven.

<span id="an_30:17">30:17</span> Maar indien uw hart zich zal afwenden,
en gij niet horen zult, en gij gedreven zult worden, dat gij u voor
andere goden buigt, en dezelve dient;

<span id="an_30:18">30:18</span> Zo verkondig ik ulieden heden, dat gij
voorzeker zult omkomen; gij zult de dagen niet verlengen op het land,
naar hetwelk gij over de Jordaan zijt heengaande, om daarin te komen,
dat gij het erfelijk bezit.

<span id="an_30:19">30:19</span> Ik neem heden tegen ulieden tot
getuigen den hemel en de aarde; het leven en den dood heb ik u
voorgesteld, den zegen en den vloek! Kiest dan het leven, opdat gij
levet, gij en uw zaad;

<span id="an_30:20">30:20</span> Liefhebbende den HEERE, uw God, Zijner
stem gehoorzaam zijnde, en Hem aanhangende; want Hij is uw leven en de
lengte uwer dagen; opdat gij blijft in het land, dat de HEERE uw
vaderen, Abraham, Izak en Jakob, gezworen heeft hun te zullen geven.

<span id="an_31:1">31:1</span> Daarna ging Mozes heen, en sprak deze
woorden tot gans Israel,

<span id="an_31:2">31:2</span> En zeide tot hen: Ik ben heden honderd en
twintig jaren oud; ik zal niet meer kunnen uitgaan en ingaan; daartoe
heeft de HEERE tot mij gezegd: Gij zult over deze Jordaan niet gaan.

<span id="an_31:3">31:3</span> De HEERE, uw God, Die zal voor uw
aangezicht overgaan; Die zal deze volken van voor uw aangezicht
verdelgen, dat gij hen erfelijk bezit. Jozua zal voor uw aangezicht
overgaan, gelijk als de HEERE gesproken heeft.

<span id="an_31:4">31:4</span> En de HEERE zal hun doen, gelijk als Hij
aan Sihon en Og, koningen der Amorieten, en aan hun land, gedaan heeft,
die Hij verdelgd heeft.

<span id="an_31:5">31:5</span> Wanneer hen nu de HEERE voor uw
aangezicht zal gegeven hebben, dan zult gij hun doen naar alle gebod,
dat ik ulieden geboden heb.

<span id="an_31:6">31:6</span> Weest sterk en hebt goeden moed, en
vreest niet, en verschrikt niet voor hun aangezicht; want het is de
HEERE, uw God, Die met u gaat; Hij zal u niet begeven, noch u verlaten.

<span id="an_31:7">31:7</span> En Mozes riep Jozua, en zeide tot hem
voor de ogen van gans Israel: Wees sterk en heb goeden moed, want gij
zult met dit volk ingaan in het land dat de HEERE hun vaderen gezworen
heeft, hun te zullen geven; en gij zult het hun doen erven.

<span id="an_31:8">31:8</span> De HEERE nu is Degene, Die voor uw
aangezicht gaat; Die zal met u zijn; Hij zal u niet begeven, noch u
verlaten; vrees niet, en ontzet u niet.

<span id="an_31:9">31:9</span> En Mozes schreef deze wet, en gaf ze aan
de priesteren, de zonen van Levi, die de ark des verbonds des HEEREN
droegen, en aan alle oudsten van Israel.

<span id="an_31:10">31:10</span> En Mozes gebood hun, zeggende: Ten
einde van zeven jaren, op den gezetten tijd van het jaar der vrijlating,
op het feest der loofhutten.

<span id="an_31:11">31:11</span> Als gans Israel zal komen, om te
verschijnen voor het aangezicht des HEEREN, uws Gods, in de plaats, die
Hij zal verkoren hebben, zult gij deze wet voor gans Israel uitroepen,
voor hun oren;

<span id="an_31:12">31:12</span> Vergadert het volk, de mannen, en de
vrouwen, en de kinderen, en uw vreemdelingen, die in uw poorten zijn;
opdat zij horen, en opdat zij leren, en vrezen den HEERE, uw God, en
waarnemen te doen alle woorden dezer wet.

<span id="an_31:13">31:13</span> En dat hun kinderen, die het niet
geweten hebben, horen en leren, om te vrezen den HEERE, uw God, al de
dagen, die gij leeft op het land, naar hetwelk gij over de Jordaan zijt
heengaande, om dat te erven.

<span id="an_31:14">31:14</span> En de HEERE zeide tot Mozes: Zie, uw
dagen zijn genaderd, om te sterven; roep Jozua, en stelt ulieden in de
tent der samenkomst, dat Ik hem bevel geve. Zo ging Mozes, en Jozua, en
zij stelden zich in de tent der samenkomst.

<span id="an_31:15">31:15</span> Toen verscheen de HEERE in de tent, in
de wolkkolom; en de wolkkolom stond boven de deur der tent.

<span id="an_31:16">31:16</span> En de HEERE zeide tot Mozes: Zie, gij
zult slapen met uw vaderen; en dit volk zal opstaan, en nahoereren de
goden der vreemden van dat land, waar het naar toe gaat, in het midden
van hetzelve; en het zal Mij verlaten en vernietigen Mijn verbond, dat
Ik met hetzelve gemaakt heb.

<span id="an_31:17">31:17</span> Zo zal Mijn toorn te dien dage tegen
hetzelve ontsteken, en Ik zal hen verlaten, en Mijn aangezicht van hen
verbergen, dat zij ter spijze zijn, en vele kwaden en benauwdheden
zullen het treffen; dat het te dien dage zal zeggen: Hebben mij deze
kwaden niet getroffen, omdat mijn God in het midden van mij niet is?

<span id="an_31:18">31:18</span> Ik dan zal Mijn aangezicht te dien dage
ganselijk verbergen, om al het kwaad, dat het gedaan heeft; want het
heeft zich gewend tot andere goden.

<span id="an_31:19">31:19</span> En nu, schrijft ulieden dit lied, en
leert het den kinderen Israels; legt het in hun mond; opdat dit lied Mij
ten getuige zij tegen de kinderen Israels.

<span id="an_31:20">31:20</span> Want Ik zal dit volk inbrengen in het
land, dat Ik zijn vaderen gezworen heb, vloeiende van melk en honig, en
het zal eten, en verzadigd, en vet worden; dan zal het zich wenden tot
andere goden, en hen dienen, en zij zullen Mij tergen, en Mijn verbond
vernietigen.

<span id="an_31:21">31:21</span> En het zal geschieden, wanneer vele
kwaden en benauwdheden hetzelve zullen treffen, dan zal dit lied voor
zijn aangezicht antwoorden tot getuige; want het zal uit den mond zijns
zaads niet vergeten worden; dewijl Ik weet zijn gedichtsel dat het heden
maakt, aleer Ik het inbreng in het land, dat Ik gezworen heb.

<span id="an_31:22">31:22</span> Zo schreef Mozes dit lied te dien dage,
en hij leerde het den kinderen Israels.

<span id="an_31:23">31:23</span> En Hij gebood Jozua, den zoon van Nun,
en zeide: Zijt sterk en heb goeden moed, want gij zult de kinderen
Israels inbrengen in het land, dat Ik hun gezworen heb; en Ik zal met u
zijn.

<span id="an_31:24">31:24</span> En het geschiedde, als Mozes voleind
had de woorden dezer wet te schrijven in een boek, totdat zij voltrokken
waren;

<span id="an_31:25">31:25</span> Zo gebood Mozes den Levieten, die de
ark des verbonds des HEEREN droegen, zeggende:

<span id="an_31:26">31:26</span> Neemt dit wetboek, en legt het aan de
zijde van de ark des verbonds des HEEREN, uws Gods, dat het aldaar zij
ten getuige tegen u.

<span id="an_31:27">31:27</span> Want ik ken uw wederspannigheid, en uw
harden nek. Ziet, terwijl ik nog heden met ulieden leve, zijt gij
wederspannig geweest tegen den HEERE; hoe veel te meer na mijn dood!

<span id="an_31:28">31:28</span> Vergadert tot mij al de oudsten uwer
stammen, en uw ambtlieden; dat ik voor hun oren deze woorden spreke, en
tegen hen den hemel en de aarde tot getuigen neme.

<span id="an_31:29">31:29</span> Want ik weet, dat gij het na mijn dood
zekerlijk zult verderven, en afwijken van den weg, dien ik u geboden
heb; dan zal u dit kwaad in het laatste der dagen ontmoeten, wanneer gij
zult gedaan hebben, dat kwaad is in de ogen des HEEREN, om Hem door het
werk uwer handen tot toorn te verwekken.

<span id="an_31:30">31:30</span> Toen sprak Mozes, voor de oren der
ganse gemeente van Israel, de woorden dezes lieds, totdat zij voltrokken
waren.

<span id="an_32:1">32:1</span> Neig de oren, gij hemel, en ik zal
spreken; en de aarde hore de redenen mijns monds.

<span id="an_32:2">32:2</span> Mijn leer druipe als een regen, mijn rede
vloeie als een dauw; als een stofregen op de grasscheutjes, en als
druppelen op het kruid.

<span id="an_32:3">32:3</span> Want ik zal den Naam des HEEREN
uitroepen; geeft onzen God grootheid!

<span id="an_32:4">32:4</span> Hij is de Rotssteen, Wiens werk volkomen
is; want al Zijn wegen zijn gerichte. God is waarheid, en is geen
onrecht; rechtvaardig en recht is Hij.

<span id="an_32:5">32:5</span> Hij heeft het tegen Hem verdorven; het
zijn Zijn kinderen niet; de schandvlek is hun; het is een verkeerd en
verdraaid geslacht.

<span id="an_32:6">32:6</span> Zult gij dit den HEERE vergelden, gij,
dwaas en onwijs volk! Is Hij niet uw Vader, Die u verkregen, Die u
gemaakt en u bevestigd heeft?

<span id="an_32:7">32:7</span> Gedenk aan de dagen van ouds; merk op de
jaren van elk geslacht; vraag uw vader, die zal het u bekend maken, uw
ouden, en zij zullen het u zeggen.

<span id="an_32:8">32:8</span> Toen de Allerhoogste aan de volken de
erfenis uitdeelde, toen Hij Adams kinderen vaneen scheidde, heeft Hij de
landpalen der volken gesteld naar het getal der kinderen Israels.

<span id="an_32:9">32:9</span> Want des HEEREN deel is Zijn volk, Jakob
is het snoer Zijner erve.

<span id="an_32:10">32:10</span> Hij vond hem in een land der woestijn,
en in een woeste huilende wildernis; Hij voerde hem rondom, Hij
onderwees hem, Hij bewaarde hem als Zijn oogappel.

<span id="an_32:11">32:11</span> Gelijk een arend zijn nest opwekt, over
zijn jongen zweeft, zijn vleugelen uitbreidt, ze neemt en ze draagt op
zijn vlerken;

<span id="an_32:12">32:12</span> Zo leidde hem de HEERE alleen, en er
was geen vreemd god met hem.

<span id="an_32:13">32:13</span> Hij deed hem rijden op de hoogten der
aarde, dat hij at de inkomsten des velds; en Hij deed hem honig zuigen
uit de steenrots, en olie uit den kei der rots;

<span id="an_32:14">32:14</span> Boter van koeien, en melk van klein
vee, met het vet der lammeren en der rammen, die in Bazan weiden, en der
bokken, met het vette der nieren van tarwe; en het druivenbloed, reinen
wijn, hebt gij gedronken.

<span id="an_32:15">32:15</span> Als nu Jeschurun vet werd, zo sloeg hij
achteruit (gij zijt vet, gij zijt dik, ja, met vet overdekt geworden!);
en hij liet God varen, Die hem gemaakt heeft, en versmaadde den
Rotssteen zijns heils.

<span id="an_32:16">32:16</span> Zij hebben Hem tot ijver verwekt door
vreemde goden; door gruwelen hebben zij Hem tot toorn verwekt.

<span id="an_32:17">32:17</span> Zij hebben aan de duivelen geofferd,
niet aan God; aan de goden, die zij niet kenden; nieuwe, die van nabij
gekomen waren, voor dewelke uw vaders niet geschrikt hebben.

<span id="an_32:18">32:18</span> Den Rotssteen, Die u gegenereerd heeft,
hebt gij vergeten; en gij hebt in vergetenis gesteld den God, Die u
gebaard heeft.

<span id="an_32:19">32:19</span> Als het de HEERE zag, zo versmaadde Hij
hen, uit toornigheid tegen zijn zonen en zijn dochteren.

<span id="an_32:20">32:20</span> En Hij zeide: Ik zal Mijn aangezicht
van hen verbergen; Ik zal zien, welk hunlieder einde zal wezen; want zij
zijn een gans verkeerd geslacht, kinderen, in welke geen trouw is.

<span id="an_32:21">32:21</span> Zij hebben Mij tot ijver verwekt door
hetgeen geen God is; zij hebben Mij tot toorn verwekt door hun
ijdelheden; Ik dan zal hen tot ijver verwekken door diegenen, die geen
volk zijn; door een dwaas volk zal Ik hen tot toorn verwekken.

<span id="an_32:22">32:22</span> Want een vuur is aangestoken in Mijn
toorn, en zal bernen tot in de onderste hel, en zal het land met zijn
inkomst verteren, en de gronden der bergen in vlam zetten.

<span id="an_32:23">32:23</span> Ik zal kwaden over hen hopen; Mijn
pijlen zal Ik op hen verschieten.

<span id="an_32:24">32:24</span> Uitgeteerd zullen zij zijn van honger,
opgegeten van den karbonkel en bitter verderf; en Ik zal de tanden der
beesten onder hen schikken, met vurig venijn van slangen des stofs.

<span id="an_32:25">32:25</span> Van buiten zal het zwaard beroven, en
uit de binnenkameren de verschrikking; ook den jongeling, ook de jonge
dochter, het zuigende kind met den grijzen man.

<span id="an_32:26">32:26</span> Ik zeide: In alle hoeken zoude Ik hen
verstrooien; Ik zoude hun gedachtenis van onder de mensen doen ophouden;

<span id="an_32:27">32:27</span> Ten ware, dat Ik de toornigheid des
vijands schroomde, dat niet hun tegenpartijen zich vreemd mochten
houden; dat zij niet mochten zeggen: Onze hand is hoog geweest; de HEERE
heeft dit alles niet gewrocht.

<span id="an_32:28">32:28</span> Want zij zijn een volk, dat door
raadslagen verloren gaat, en er is geen verstand in hen.

<span id="an_32:29">32:29</span> O, dat zij wijs waren; zij zouden dit
vernemen, zij zouden op hun einde merken.

<span id="an_32:30">32:30</span> Hoe zoude een enige duizend jagen, en
twee tien duizend doen vluchten, ten ware, dat hunlieder Rotssteen hen
verkocht, en de HEERE hen overgeleverd had?

<span id="an_32:31">32:31</span> Want hun rotssteen is niet gelijk onze
Rotssteen, zelfs onze vijanden rechters zijnde.

<span id="an_32:32">32:32</span> Want hun wijnstok is uit den wijnstok
van Sodom, en uit de velden van Gomorra; hun wijndruiven zijn vergiftige
wijndruiven; zij hebben bittere bezien.

<span id="an_32:33">32:33</span> Hun wijn is vurig drakenvenijn, en een
wreed adderenvergift.

<span id="an_32:34">32:34</span> Is dat niet bij Mij opgesloten,
verzegeld in Mijn schatten?

<span id="an_32:35">32:35</span> Mijn is de wraak en de vergelding, ten
tijde als hunlieder voet zal wankelen; want de dag huns ondergangs is
nabij, en de dingen, die hun zullen gebeuren, haasten.

<span id="an_32:36">32:36</span> Want de HEERE zal aan Zijn volk recht
doen, en het zal Hem over Zijn knechten berouwen; want Hij zal zien, dat
de hand is weggegaan, en de beslotene en verlatene niets is.

<span id="an_32:37">32:37</span> Dan zal Hij zeggen: Waar zijn hun
goden; de rotssteen, op welken zij betrouwden?

<span id="an_32:38">32:38</span> Welker slachtofferen vet zij aten,
welker drankofferen wijn zij dronken; dat zij opstaan en u helpen, dat
er verberging voor u zij.

<span id="an_32:39">32:39</span> Ziet nu, dat Ik, Ik Die ben, en geen
God met Mij, Ik dood en maak levend; Ik versla en Ik heel; en er is
niemand, die uit Mijn hand redt!

<span id="an_32:40">32:40</span> Want Ik zal Mijn hand naar den hemel
opheffen, en Ik zal zeggen: Ik leef in eeuwigheid!

<span id="an_32:41">32:41</span> Indien Ik Mijn glinsterend zwaard
wette, en Mijn hand ten gerichte grijpt, zo zal Ik wraak op Mijn
tegenpartijen doen wederkeren, en Mijn hateren vergelden.

<span id="an_32:42">32:42</span> Ik zal Mijn pijlen dronken maken van
bloed, en Mijn zwaard zal vlees eten; van het bloed des verslagenen en
des gevangenen, van het hoofd af zullen er wraken des vijands zijn.

<span id="an_32:43">32:43</span> Juicht, gij heidenen, met Zijn volk!
want Hij zal het bloed Zijner knechten wreken; en Hij zal de wraak op
Zijn tegenpartijen doen wederkeren, en verzoenen Zijn land en Zijn volk.

<span id="an_32:44">32:44</span> En Mozes kwam, en sprak al de woorden
dezes lieds voor de oren des volks, hij en Hosea, de zoon van Nun.

<span id="an_32:45">32:45</span> Als nu Mozes geeindigd had al die
woorden tot gans Israel te spreken;

<span id="an_32:46">32:46</span> Zo zeide hij tot hen: Zet uw hart op al
de woorden, die ik heden onder ulieden betuige, dat gij ze uw kinderen
gebieden zult, dat zij waarnemen te doen al de woorden dezer wet.

<span id="an_32:47">32:47</span> Want dat is geen vergeefs woord voor
ulieden; maar het is uw leven; en door ditzelve woord zult gij de dagen
verlengen op het land, waar gij over de Jordaan naar toe gaat, om dat te
erven.

<span id="an_32:48">32:48</span> Daarna sprak de HEERE tot Mozes, op
dienzelfden dag, zeggende:

<span id="an_32:49">32:49</span> Klim op den berg Abarim (deze is de
berg Nebo, die in het land van Moab is, die tegenover Jericho is), en
zie het land Kanaan, dat Ik den kinderen Israels tot een bezitting geven
zal;

<span id="an_32:50">32:50</span> En sterf op dien berg, waarheen gij
opklimmen zult, en word vergaderd tot uw volken; gelijk als uw broeder
Aaron stierf op den berg Hor, en werd tot zijn volken vergaderd.

<span id="an_32:51">32:51</span> Omdat gijlieden u tegen Mij vergrepen
hebt, in het midden der kinderen Israels, aan het twistwater te Kades,
in de woestijn Zin; omdat gij Mij niet geheiligd hebt in het midden der
kinderen Israels.

<span id="an_32:52">32:52</span> Want van tegenover zult gij dat land
zien, maar daarheen niet inkomen, in het land, dat Ik den kinderen
Israels geven zal.

<span id="an_33:1">33:1</span> Dit nu is de zegen, met welken Mozes, de
man Gods, de kinderen Israels gezegend heeft, voor zijn dood.

<span id="an_33:2">33:2</span> Hij zeide dan: De HEERE is van Sinai
gekomen, en is hunlieden opgegaan van Seir; Hij is blinkende verschenen
van het gebergte Paran, en is aangekomen met tien duizenden der
heiligen; tot Zijn rechterhand was een vurige wet aan hen.

<span id="an_33:3">33:3</span> Immers bemint Hij de volken! Al zijn
heiligen zijn in Uw hand; zij zullen in het midden tussen Uw voeten
gezet worden; een ieder zal ontvangen van Uw woorden.

<span id="an_33:4">33:4</span> Mozes heeft ons de wet geboden, een
erfenis van Jakobs gemeente;

<span id="an_33:5">33:5</span> En Hij was Koning in Jeschurun, als de
hoofden des volks zich vergaderden, samen met de stammen Israels.

<span id="an_33:6">33:6</span> Dat Ruben leve, en niet sterve, en dat
zijn lieden van getal zijn!

<span id="an_33:7">33:7</span> En dit is van Juda, dat hij zeide: Hoor,
HEERE! de stem van Juda! en breng hem weder tot zijn volk; zijn handen
moeten hem genoegzaam zijn, en zijt Gij hem een Hulp tegen zijn
vijanden!

<span id="an_33:8">33:8</span> En van Levi zeide hij: Uw Thummim en Uw
Urim zijn aan den man, Uw gunstgenoot; dien Gij verzocht hebt in Massa,
met welken Gij getwist hebt aan de wateren van Meriba.

<span id="an_33:9">33:9</span> Die tot zijn vader en tot zijn moeder
zeide: Ik zie hem niet; en die zijn broederen niet kende, en zijn zonen
niet achtte; want zij onderhielden Uw woord, en bewaarden Uw verbond.

<span id="an_33:10">33:10</span> Zij zullen Jakob Uw rechten leren, en
Israel Uw wet; zij zullen reukwerk voor Uw neus leggen, en dat gans
verteerd zal worden, op Uw altaar.

<span id="an_33:11">33:11</span> Zegen, HEERE! zijn vermogen, en laat U
het werk zijner handen wel bevallen; versla de lenden dergenen, die
tegen hem opstaan en hem haten, dat zij niet weder opstaan!

<span id="an_33:12">33:12</span> En van Benjamin zeide hij: De beminde
des HEEREN, hij zal zeker bij Hem wonen. Hij zal hem den gansen dag
overdekken, en tussen Zijn schouders zal hij wonen!

<span id="an_33:13">33:13</span> En van Jozef zeide hij: Zijn land zij
gezegend van den HEERE, van het uitnemendste des hemels, van den dauw,
en van de diepte, die beneden is liggende;

<span id="an_33:14">33:14</span> En van de uitnemendste inkomsten der
zon, en van de uitnemendste voortzetting der maan;

<span id="an_33:15">33:15</span> En van het voornaamste der oude bergen,
en van het uitnemendste der eeuwige heuvelen;

<span id="an_33:16">33:16</span> En van het uitnemendste der aarde en
haar volheid, en van de goedgunstigheid Desgenen, Die in het braambos
woonde, kome de zegening op het hoofd van Jozef, en op den schedel des
afgezonderden van zijn broederen!

<span id="an_33:17">33:17</span> Hij heeft de heerlijkheid des
eerstgeborenen zijns osses, en zijn hoornen zijn hoornen des eenhoorns;
met dezelve zal hij de volken te zamen stoten tot aan de einden des
lands. Dezen nu zijn de tien duizenden van Efraim, en dezen zijn de
duizenden van Manasse!

<span id="an_33:18">33:18</span> En van Zebulon zeide hij: Verheug u,
Zebulon! over uw uittocht, en Issaschar! over uw hutten.

<span id="an_33:19">33:19</span> Zij zullen de volken tot den berg
roepen; daar zullen zij offeranden der gerechtigheid offeren; want zij
zullen den overvloed der zeeen zuigen, en de bedekte verborgen dingen
des zands.

<span id="an_33:20">33:20</span> En van Gad zeide hij: Gezegend zij, die
aan Gad ruimte maakt! hij woont als een oude leeuw, en verscheurt den
arm, ja ook den schedel.

<span id="an_33:21">33:21</span> En hij heeft zich van het eerste
voorzien, omdat hij aldaar in het deel des wetgevers bedekt was; daarom
kwam hij met de hoofden des volks; hij verrichtte de gerechtigheid des
HEEREN, en zijn gerichten met Israel.

<span id="an_33:22">33:22</span> En van Dan zeide hij: Dan is een jonge
leeuw; hij zal als uit Bazan voortspringen.

<span id="an_33:23">33:23</span> En van Nafthali zeide hij: O Nafthali!
wees verzadigd van de goedgunstigheid, en vol van den zegen des HEEREN;
bezit erfelijk het westen en het zuiden.

<span id="an_33:24">33:24</span> En van Aser zeide hij: Aser zij
gezegend met zonen; hij zij zijn broederen aangenaam, en dope zijn voet
in olie.

<span id="an_33:25">33:25</span> Ijzer en koper zal onder uw schoen
zijn; en uw sterkte gelijk uw dagen!

<span id="an_33:26">33:26</span> Niemand is er gelijk God, o Jeschurun!
Die op den hemel vaart tot uw hulp, en met Zijn hoogheid op de bovenste
wolken.

<span id="an_33:27">33:27</span> De eeuwige God zij u een woning, en van
onder eeuwige armen; en Hij verdrijve den vijand voor uw aangezicht, en
zegge: Verdelg!

<span id="an_33:28">33:28</span> Israel dan zal zeker alleen wonen, en
Jakobs oog zal zijn op een land van koren en most; ja, zijn hemel zal
van dauw druipen.

<span id="an_33:29">33:29</span> Welgelukzalig zijt gij, o Israel! wie
is u gelijk? gij zijt een volk, verlost door den HEERE, het Schild uwer
hulp, en Die een Zwaard is uwer hoogheid; daarom zullen zich uw vijanden
geveinsdelijk aan u onderwerpen, en gij zult op hun hoogten treden!

<span id="an_34:1">34:1</span> Toen ging Mozes op, uit de vlakke velden
van Moab, naar den berg Nebo, op de hoogten van Pisga, welke recht
tegenover Jericho is; en de HEERE wees hem dat ganse land, Gilead tot
Dan toe;

<span id="an_34:2">34:2</span> En het ganse Nafthali, en het land van
Efraim en Manasse, en het ganse land van Juda, tot aan de achterste zee;

<span id="an_34:3">34:3</span> En het Zuiden, en het effen veld der
vallei van Jericho, de palmstad, tot Zoar toe.

<span id="an_34:4">34:4</span> En de HEERE zeide tot hem: Dit is het
land, dat Ik Abraham, Izak en Jakob gezworen heb, zeggende: Aan uw zaad
zal Ik het geven! Ik heb het u met uw ogen doen zien, maar gij zult
daarheen niet overgaan.

<span id="an_34:5">34:5</span> Alzo stierf Mozes, de knecht des HEEREN,
aldaar in het land van Moab, naar des HEEREN mond.

<span id="an_34:6">34:6</span> En Hij begroef hem in een dal, in het
land van Moab, tegenover Beth-Peor; en niemand heeft zijn graf geweten,
tot op dezen dag.

<span id="an_34:7">34:7</span> Mozes nu was honderd en twintig jaren
oud, als hij stierf; zijn oog was niet donker geworden, en zijn kracht
was niet vergaan.

<span id="an_34:8">34:8</span> En de kinderen Israels beweenden Mozes,
in de vlakke velden van Moab, dertig dagen; en de dagen des wenens, van
den rouw over Mozes, werden voleindigd.

<span id="an_34:9">34:9</span> Jozua nu, de zoon van Nun, was vol van
den Geest der wijsheid; want Mozes had zijn handen op hem gelegd; zo
hoorden de kinderen Israels naar hem, en deden gelijk als de HEERE Mozes
geboden had.

<span id="an_34:10">34:10</span> En er stond geen profeet meer op in
Israel, gelijk Mozes, dien de HEERE gekend had, van aangezicht tot
aangezicht,

<span id="an_34:11">34:11</span> In al de tekenen en de wonderen,
waartoe hem de HEERE gezonden heeft, om die in Egypteland te doen aan
Farao, en aan al zijn knechten, en aan al zijn land;

<span id="an_34:12">34:12</span> En in al die sterke hand, en in al die
grote verschrikking, die Mozes gedaan heeft voor de ogen van gans
Israel.

------------------------------------------------------------------------

[Next: Joshua](jos)
