<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Maori Bible, full text etext at Intangible Textual Heritage">
<TITLE>Maori Bible: Leviticus</TITLE>
</HEAD>
<BODY>
<CENTER>
<A HREF="../../../index.htm"><IMG SRC="../../../cdshop/ithlogo.png" BORDER="0"></A><BR>
<A HREF="../../../index.htm">Intangible Textual Heritage</A>&nbsp;
<A HREF="../../index.htm">Bible</A>&nbsp;
<A HREF="../index.htm">World Bible</A>&nbsp;
<A HREF="index.htm">Index</A>&nbsp;
<A HREF="exo.htm">Previous</A>&nbsp;
<A HREF="num.htm">Next</A>&nbsp;
</CENTER>
<HR>
</p> <h3 align="center" align="center">Maori Bible: Leviticus</h3> 
<p><A NAME="an_1:1">1:1</A>&nbsp;&#182; Na ka karanga a Ihowa ki a Mohi, ka korero ki a ia i roto i te tapenakara o te whakaminenga, ka mea,</p> 
<p><A NAME="an_1:2">1:2</A>&nbsp;Korero ki nga tama a Iharaira, mea atu ki a ratou, Ki te kawea e tetahi tangata o koutou he whakahere ki a Ihowa, me kawe ta koutou whakahere i roto i nga kararehe, ara i roto i nga kau, i roto ranei i nga hipi.</p> 
<p><A NAME="an_1:3">1:3</A>&nbsp;&#182; Ki te mea he tahunga tinana tana whakahere no nga kau, me tapae e ia he toa, he kohakore: ka tuku ai ki te whatitoka o te tapenakara o te whakaminenga, hei mea e manakohia ai ia i te aroaro o Ihowa.</p> 
<p><A NAME="an_1:4">1:4</A>&nbsp;A me popoki tona ringa ki te pane o te tahunga tinana; a ka manakohia tana, hei whakamarie mona.</p> 
<p><A NAME="an_1:5">1:5</A>&nbsp;Na me patu te kau ki te aroaro o Ihowa: a me kawe te toto e nga tohunga, e nga tama a Arona, me tauhiuhi te toto ki te aata a tawhio noa, ki tera i te whatitoka o te tapenakara o te whakaminenga.</p> 
<p><A NAME="an_1:6">1:6</A>&nbsp;Na me tihore e ia te tahunga tinana, a me tapatapahi tenei wahi ona, tenei wahi ona.</p> 
<p><A NAME="an_1:7">1:7</A>&nbsp;Na me maka he ahi e nga tama a Arona tohunga ki runga ki te aata, me whakapai hoki nga wahie ki runga ki te ahi:</p> 
<p><A NAME="an_1:8">1:8</A>&nbsp;Na ka whakararangi ai nga tohunga, nga tama a Arona, i nga pihi, te pane me te ngako, ki nga wahie o te ahi i te aata.</p> 
<p><A NAME="an_1:9">1:9</A>&nbsp;Ko ona whekau ia, me ona waewae, me horoi ki te wai, ka tahu katoa ai te tohunga ki runga ki te aata hei tahunga tinana, hei whakahere ahi, hei kakara reka ki a Ihowa.</p> 
<p><A NAME="an_1:10">1:10</A>&nbsp;&#182; Na, no te kahui tana whakahere no nga hipi, no nga koati ranei, hei tahunga tinana; me kawe e ia he toa, he mea kohakore,</p> 
<p><A NAME="an_1:11">1:11</A>&nbsp;Ka patu ai ki te taha ki te raki o te aata, ki te aroaro o Ihowa: a ma nga tohunga, ma nga tama a Arona, e tauhiuhi ona toto ki te aata a tawhio noa.</p> 
<p><A NAME="an_1:12">1:12</A>&nbsp;Na ka tapatapahi ai ia he wahi, he wahi, tona pane, tona ngako; a ma te tohunga e whakararangi ki nga wahie o te ahi i runga i te aata:</p> 
<p><A NAME="an_1:13">1:13</A>&nbsp;Ko nga whekau ia, me nga waewae, me horoi ki te wai: a ka kawe katoa ai te tohunga, ka tahu ai ki te aata: he tahunga tinana hoki, he whakahere ahi, he kakara reka ki a Ihowa.</p> 
<p><A NAME="an_1:14">1:14</A>&nbsp;Na, mehemea he tahunga tinana no nga manu tana whakahere ki a Ihowa, na me kawe e ia tana whakahere i roto i nga kukupa, i roto ranei i nga pi kukupa.</p> 
<p><A NAME="an_1:15">1:15</A>&nbsp;A ma te tohunga e kawe ki te aata, e whakawiri atu tona pane, ka tahu ai ki runga ki te aata; a ko ona toto me tuku kia heke ki te taha o te aata:</p> 
<p><A NAME="an_1:16">1:16</A>&nbsp;A ko tona puku me tona paru me tango, a ka maka ki te taha ki te rawhiti o te aata, ki te wahi o nga pungarehu:</p> 
<p><A NAME="an_1:17">1:17</A>&nbsp;Na me hahae e ia ma ona parirau, otiia kaua e motuhia rawatia; a ma te tohunga e tahu ki runga ki te aata, ki nga wahie o te ahi: he tahunga tinana tena, he whakahere ahi, he kakara reka ki a Ihowa.</p> 
<p><A NAME="an_2:1">2:1</A>&nbsp;&#182; A, ki te kawea e tetahi he whakahere totokore ki a Ihowa, hei te paraoa pai he whakahere mana; a me riringi e ia he hinu ki runga ki taua mea, ka maka hoki i te parakihe ki runga:</p> 
<p><A NAME="an_2:2">2:2</A>&nbsp;A ka kawe ai ia ki nga tohunga, ki nga tama a Arona: na me ao e ia i roto i taua mea, kia ki tona ringa i te paraoa pai, i te hinu, me te parakihe katoa hoki; na ka tahu te tohunga i te whakamahara o taua mea ki te aata, hei whakahere ahi, hei ka kara reka ki a Ihowa.</p> 
<p><A NAME="an_2:3">2:3</A>&nbsp;A, ko te toenga o te whakahere totokore, ma Arona ratou ko ana tama: he mea tino tapu tena i roto i nga whakahere ahi a Ihowa.</p> 
<p><A NAME="an_2:4">2:4</A>&nbsp;A, ki te kawea e koe hei whakahere he whakahere totokore i tunua ki te oumu, hei nga keke paraoa, hei nga mea rewenakore, me konatunatu ki te hinu, hei nga keke angiangi ranei kahore nei he rewena, he mea pani ki te hinu.</p> 
<p><A NAME="an_2:5">2:5</A>&nbsp;A, ki te mea he whakahere totokore te whakahere, he mea i tunua ki te paraharaha, hei te mea paraoa pai, kihai nei i rewenatia, kua oti nei te konatu ki te hinu.</p> 
<p><A NAME="an_2:6">2:6</A>&nbsp;Me whatiwhati e koe, ka riringi ai ki te hinu: he whakahere totokore tena.</p> 
<p><A NAME="an_2:7">2:7</A>&nbsp;Na, mehemea he whakahere totokore tau whakahere, he mea i paraipanatia, me hanga ki te paraoa, ki te hinu.</p> 
<p><A NAME="an_2:8">2:8</A>&nbsp;A me kawe e koe te whakahere totokore, i hanga ki enei mea, ki a Ihowa: a ka tukua atu ki te tohunga, na mana e mau atu ki te aata.</p> 
<p><A NAME="an_2:9">2:9</A>&nbsp;Na ka tangohia e te tohunga i roto i te whakahere totokore te whakamahara o taua mea, ka tahu ai ki te aata: hei whakahere ahi, hei kakara reka ki a Ihowa.</p> 
<p><A NAME="an_2:10">2:10</A>&nbsp;A ma Arona ratou ko ana tama te toenga o te whakahere totokore: he mea tino tapu tena i roto i nga whakahere ahi a Ihowa.</p> 
<p><A NAME="an_2:11">2:11</A>&nbsp;&#182; Kei hanga ki te rewena tetahi whakahere totokore e kawea ana e koutou ma Ihowa: kei tahuna hoki e koutou he rewena, he honi ranei, i roto i tetahi o nga whakahere ahi a Ihowa.</p> 
<p><A NAME="an_2:12">2:12</A>&nbsp;Na, hei whakahere tuapora, me whakahere ena ma Ihowa: otiia e kore e tahuna ki te aata hei kakara reka.</p> 
<p><A NAME="an_2:13">2:13</A>&nbsp;Me kinaki ano ki te tote au whakahere totokore katoa ina whakaherea: kei whakamutua hoki te tote o te kawenata a tou Atua mo tau whakahere totokore: me whakahere he tote e koe ki runga i au whakahere katoa.</p> 
<p><A NAME="an_2:14">2:14</A>&nbsp;Na, mehemea he whakahere tuapora tau whakahere totokore ki a Ihowa, hei te witi hou, i whakamaroketia ki te ahi, hei te witi i patua i roto i nga puku hou, tau whakahere totokore o au tuapora.</p> 
<p><A NAME="an_2:15">2:15</A>&nbsp;Me riringi ano he hinu ki taua mea, me whakatakoto hoki he parakihe ki runga: he whakahere totokore tena.</p> 
<p><A NAME="an_2:16">2:16</A>&nbsp;Na me tahu e te tohunga te whakamahara o taua mea, ara tetahi wahi o te witi i patua, o te hinu, me te parakihe katoa: hei whakahere ahi taua mea ki a Ihowa.</p> 
<p><A NAME="an_3:1">3:1</A>&nbsp;&#182; Na, mehemea he patunga mo te pai tana e tapae ai; ki te mea no nga kau tana whakahere, ahakoa toa, ahakoa uha, kia kohakore tana e tuku ai ki te aroaro o Ihowa.</p> 
<p><A NAME="an_3:2">3:2</A>&nbsp;Na ka popoki tona ringa ki te matenga o tana whakahere, ka patu ai ki te whatitoka o te tapenakara o te whakaminenga: na ka tauhiuhia te toto e nga tohunga, e nga tama a Arona, ki te aata a tawhio noa.</p> 
<p><A NAME="an_3:3">3:3</A>&nbsp;Na me tapae e ia he whakahere ahi ki a Ihowa i roto i te patunga mo te pai; ko te ngako e whiwhiwhiwhi ana ki nga whekau, me te ngako katoa o nga whekau,</p> 
<p><A NAME="an_3:4">3:4</A>&nbsp;Me nga whatukuhu e rua, me to reira ngako, tera i te hope, me te taupa i te ate, me nga whatukuhu, me tango tera e ia.</p> 
<p><A NAME="an_3:5">3:5</A>&nbsp;A me tahu e nga tama a Arona ki te aata, ki runga i te tahunga tinana i runga i nga wahie o te ahi: he whakahere ahi tena, he kakara reka ki a Ihowa.</p> 
<p><A NAME="an_3:6">3:6</A>&nbsp;&#182; A, ki te mea no nga hipi tana e tapae ai ki a Ihowa hei patunga mo te pai; he toa, he uha ranei, kei whai koha tana e tuku ai.</p> 
<p><A NAME="an_3:7">3:7</A>&nbsp;Ki te tapaea e ia he reme hei whakahere mana, me tapae ki te aroaro o Ihowa:</p> 
<p><A NAME="an_3:8">3:8</A>&nbsp;Me popoki hoki tona ringa ki te pane o tana whakahere, ka patu ai ki mua i te tapenakara o te whakaminenga: a ka tauhiuhia ona toto e nga tama a Arona ki te aata a tawhio noa.</p> 
<p><A NAME="an_3:9">3:9</A>&nbsp;Me tapae ano e ia tetahi wahi o te patunga mo te pai hei whakahere ahi ki a Ihowa; ko tona ngako me te hiawero katoa, kia tino tata ki te tiki tana tapahanga; a ko te ngako e whiwhiwhiwhi ana ki nga whekau, me te ngako katoa o nga whekau,</p> 
<p><A NAME="an_3:10">3:10</A>&nbsp;Me nga whatakuhu e rua, me to reira taupa, tera i te hope, me te taupa o te ate, me nga whatukuhu, me tango tera e ia.</p> 
<p><A NAME="an_3:11">3:11</A>&nbsp;A ma te tohunga e tahu ki runga ki te aata: he kai hoki no ta Ihowa whakahere ahi.</p> 
<p><A NAME="an_3:12">3:12</A>&nbsp;A ki te mea he koati tana whakahere, me tapae ki te aroaro o Ihowa:</p> 
<p><A NAME="an_3:13">3:13</A>&nbsp;A ka popoki tona ringa ki tona pane, ka patu ai ki mua o te tapenakara o te whakaminenga: a ma nga tama a Arona e tauhiuhi ona toto ki te aata a tawhio noa.</p> 
<p><A NAME="an_3:14">3:14</A>&nbsp;A me tapae atu e ia tetahi wahi ona hei whakahere ahi mana ki a Ihowa; ko te ngako e whiwhiwhiwhi ana ki nga whekau, me te ngako katoa o nga whekau,</p> 
<p><A NAME="an_3:15">3:15</A>&nbsp;Me nga whatukuhu e rua, me to reira ngako, tera i te hope, me te taupa i te ate, me nga whatukuhu, me tango tera e ia.</p> 
<p><A NAME="an_3:16">3:16</A>&nbsp;A me tahu e te tohunga ki te aata: he kai tena no te whakahere ahi, hei kakara reka: ko te ngako katoa ma Ihowa.</p> 
<p><A NAME="an_3:17">3:17</A>&nbsp;Hei tikanga mau tonu tenei mo o koutou whakatupuranga, i o koutou nohoanga katoa, kia kaua e kainga tetahi ngako, toto ranei, e koutou.</p> 
<p><A NAME="an_4:1">4:1</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_4:2">4:2</A>&nbsp;Korero ki nga tama a Iharaira, mea atu, Ki te pohehe tetahi tangata, a ka hara ki tetahi o nga mea i whakahaua e Ihowa kia kaua e meatia, a ka mea i tetahi o aua mea:</p> 
<p><A NAME="an_4:3">4:3</A>&nbsp;Ki te hara te tohunga i whakawahia, e tau ai he he ki runga ki te iwi; na me whakahere e ia ki a Ihowa mo tona hara i hara ai ia tetahi puru, hei te kuao kohakore, hei whakahere hara.</p> 
<p><A NAME="an_4:4">4:4</A>&nbsp;Na me kawe e ia te puru ki te whatitoka o te tapenakara o te whakaminenga, ki te aroaro o Ihowa; a ka popoki i tona ringa ki te matenga o te puru, ka patu ai te puru ki te aroaro o Ihowa.</p> 
<p><A NAME="an_4:5">4:5</A>&nbsp;Na me tango e te tohunga i whakawahia tetahi wahi o nga toto o te puru, a ka kawe ki te tapenakara o te whakaminenga:</p> 
<p><A NAME="an_4:6">4:6</A>&nbsp;A ka tou te tohunga i tona maihao ki te toto, a kia whitu ana tauhiuhinga i te toto ki te aroaro o Ihowa, ki mua o te arai o te wahi tapu.</p> 
<p><A NAME="an_4:7">4:7</A>&nbsp;Me pani ano e te tohunga tetahi wahi o nga toto ki nga haona o te aata whakakakara reka, ki te aroaro o Ihowa, ki tera i te tapenakara o te whakaminenga; ka riringi ai i nga toto katoa o te puru ki te turanga o te aata mo te tahunga tinana, ki te ra i te whatitoka o te tapenakara o te whakaminenga.</p> 
<p><A NAME="an_4:8">4:8</A>&nbsp;A me tango e ia nga ngako katoa o te puru whakahere hara; te ngako e whiwhiwhiwhi ana ki nga whekau, me nga ngako katoa o nga whekau,</p> 
<p><A NAME="an_4:9">4:9</A>&nbsp;Me nga whatukuhu e rua, me to reira ngako, tera i te hope, me te taupa o te ate, me nga whatukuhu, me tango tera e ia,</p> 
<p><A NAME="an_4:10">4:10</A>&nbsp;Kia rite ki te tangohanga o to te puru o te patunga mo te pai: a me tahu e te tohunga ki runga ki te aata mo te tahunga tinana.</p> 
<p><A NAME="an_4:11">4:11</A>&nbsp;Ko te hiako ia o te puru, ko ona kikokiko katoa, ko tona pane, ko ona waewae, ko ona whekau, me tona paru,</p> 
<p><A NAME="an_4:12">4:12</A>&nbsp;Ara, ko te puru katoa hoki, me kawe e ia ki waho o te puni, ki tetahi wahi pokekore, ki te wahi e ringihia ai nga pungarehu, ka tahu ai ki te rakau ki te ahi: hei te ringihanga pungarehu tahu ai.</p> 
<p><A NAME="an_4:13">4:13</A>&nbsp;&#182; A ki te pohehe te whakaminenga katoa o Iharaira, a ka hara, a ka ngaro taua mea i nga kanohi o te whakaminenga, a ka tika ke i tetahi o a ratou mahi, he mea e kore e tika kia meatia, a ka whai hara ratou;</p> 
<p><A NAME="an_4:14">4:14</A>&nbsp;A ka kitea te hara i hara ai ratou, katahi ka whakaherea e te whakaminenga tetahi puru kuao mo te hara, me kawe hoki ki mua o te tapenakara o te whakaminenga.</p> 
<p><A NAME="an_4:15">4:15</A>&nbsp;Ka popoki ai nga ringa o nga kaumatua o te whakaminenga ki te pane o te puru ki te aroaro o Ihowa: a hei te aroaro o Ihowa patu ai i te puru.</p> 
<p><A NAME="an_4:16">4:16</A>&nbsp;A ma te tohunga i whakawahia e kawe tetahi wahi o nga toto o te puru ki te tapenakara o te whakaminenga:</p> 
<p><A NAME="an_4:17">4:17</A>&nbsp;Ka tou ai te tohunga i tona maihao ki te toto, a kia whitu ana tauhiuhinga ki te aroaro o Ihowa ki mua o te arai.</p> 
<p><A NAME="an_4:18">4:18</A>&nbsp;Me pani ano e ia tetahi wahi o te toto ki nga haona o te aata i te aroaro o Ihowa, ki tera i te tapenakara o te whakaminenga, ka riringi ai i nga toto katoa ki te turanga o te aata tahunga tinana, ki tera i te whatitoka o te tapenakara o te whak aminenga.</p> 
<p><A NAME="an_4:19">4:19</A>&nbsp;Me tango ano i ia ona ngako katoa, ka tahu ai ki runga ki te aata.</p> 
<p><A NAME="an_4:20">4:20</A>&nbsp;Ko tana tena e mea ai ki te puru; kia rite ki tana i mea ai ki te puru whakahere hara, kia pera tana meatanga ki tenei: a me mea e te tohunga he whakamarie mo ratou, a ka murua to ratou hara.</p> 
<p><A NAME="an_4:21">4:21</A>&nbsp;A me kawe e ia te puru ki waho o te puni, ka tahu, ka pera ano me ia i tahu i te puru tuatahi: ko te whakahere hara tena mo te whakaminenga.</p> 
<p><A NAME="an_4:22">4:22</A>&nbsp;&#182; Ki te hara tetahi rangatira, a ka mahi i runga i te pohehe i tetahi o nga mea i whakahaua e Ihowa, e tona Atua, kia kaua e mahia, a ka whai hara,</p> 
<p><A NAME="an_4:23">4:23</A>&nbsp;Ki te mohiotia e ia tona hara i hara ai, me kawe tana whakahere, he koati, hei te toa, hei te mea kohakore:</p> 
<p><A NAME="an_4:24">4:24</A>&nbsp;A ka popoki tona ringa ki runga ki te matenga o te koati, ka patu ai ki te wahi e patua nei te tahunga tinana ki te aroaro o Ihowa: he whakahere hara tena.</p> 
<p><A NAME="an_4:25">4:25</A>&nbsp;A me tango e te tohunga tetahi wahi o te toto o te whakahere hara ki tona maihao, ka pani ai ki nga haona o te aata tahunga tinana, me riringi ano ona toto ki te turanga o te aata tahunga tinana.</p> 
<p><A NAME="an_4:26">4:26</A>&nbsp;Na me tahu e ia ona ngako katoa ki te aata, me pera me te ngako o nga patunga mo te pai: a ka whakamarie te tohunga mona, mo tona hara, a ka murua.</p> 
<p><A NAME="an_4:27">4:27</A>&nbsp;&#182; A ki te pohehe tetahi tangata noa atu, a ka hara, nona i mea i tetahi mea e tika ke ana i tetahi o nga whakahau a Ihowa, he mea e kore e tika kia meatia, a ka whai hara;</p> 
<p><A NAME="an_4:28">4:28</A>&nbsp;Ki te mohiotia e ia tona hara i hara ai, me kawe e ia tana whakahere, he koati, he uha, he kohakore, mo tona hara i hara ai.</p> 
<p><A NAME="an_4:29">4:29</A>&nbsp;A ka popoki tona ringa ki te matenga o te whakahere hara, ka patu ai i te whakahere hara ki te wahi mo te tahunga tinana.</p> 
<p><A NAME="an_4:30">4:30</A>&nbsp;Na ka tango te tohunga i tetahi wahi o ona toto ki tona maihao, ka pani ai ki nga haona o te aata tahunga tinana, ka riringi ai i ona toto katoa ki te turanga o te aata.</p> 
<p><A NAME="an_4:31">4:31</A>&nbsp;Me tango ano e ia ona ngako katoa, me pera me te ngako e tangohia ana i nga patunga mo te pai: a me tahu e te tohunga ki runga ki te aata hei kakara reka ki a Ihowa; na ka whakamarie te tohunga mona, a ka murua tona.</p> 
<p><A NAME="an_4:32">4:32</A>&nbsp;A ki te mea he reme tana whakahere e kawea ana e ia mo te hara, me kawe e ia hei te uha, hei te mea kohakore.</p> 
<p><A NAME="an_4:33">4:33</A>&nbsp;Na ka popoki tona ringa ki te matenga o te whakahere hara, a ka patua hei whakahere hara ki te wahi e patua nei e ratou te tahunga tinana.</p> 
<p><A NAME="an_4:34">4:34</A>&nbsp;Na me tango e te tohunga tetahi wahi o te toto o te whakahere hara ki tona maihao, ka pani ai ki nga haona o te aata tahunga tinana, me riringi ano ona toto katoa ki te turanga o te aata:</p> 
<p><A NAME="an_4:35">4:35</A>&nbsp;Me tango ano e ia ona ngako katoa, kia rite ki te tangohanga o te ngako o te reme o nga patunga mo te pai; ka tahu ai e te tohunga ki runga ki te aata, ki runga ki nga whakahere ahi ki a Ihowa; na ka whakamarie te tohunga mo tona hara i hara ai, a ka murua.</p> 
<p><A NAME="an_5:1">5:1</A>&nbsp;&#182; Ki te hara tetahi, mona i rongo ki te reo whakaoati, he kaiwhakaatu nei ia mo tana i kite ai, i mohio ai ranei, ki te kahore e whakaaturia e ia, na me waha e ia tona hara:</p> 
<p><A NAME="an_5:2">5:2</A>&nbsp;Ki te pa tetahi ki te mea poki, ki te tinana ranei o te kirehe poke, ki te tinana ranei o te kararehe poki, ki te tinana ranei o nga mea ngoki, ara o nga mea poki, a e huna ana i a ia, a ka poki ia, na ka whai hara ia.</p> 
<p><A NAME="an_5:3">5:3</A>&nbsp;Ki te pa ranei ia ki te poki tangata, ki nga tini poke e poke ai te tangata, a ka huna i a ia; ina mohiotia e ia, ka whai hara ia:</p> 
<p><A NAME="an_5:4">5:4</A>&nbsp;Ki te oati ranei tetahi, he mea puta ohorere i ona ngutu, kia mahi i te kino, i te pai ranei, i nga tini mea ranei e puaki ohorere mai i te tangata ina oati, a e huna ana i a ia; ina mohiotia e ia, na, ka whai hara ia i tetahi o enei mea:</p> 
<p><A NAME="an_5:5">5:5</A>&nbsp;A ki te mea kua whai hara ia i tetahi o enei mea, na me whaki tona hara i taua mea;</p> 
<p><A NAME="an_5:6">5:6</A>&nbsp;A me kawe e ia tana whakahere mo te he ki a Ihowa, mo tona hara i hara ai, he uha no te kahui, he reme, he kuao koati ranei, hei whakahere hara; a ma te tohunga e whakamarie mona, mo tona hara.</p> 
<p><A NAME="an_5:7">5:7</A>&nbsp;&#182; A, ki te kahore e taea e ia i ona rawa he reme, me kawe e ia ki a Ihowa mo tona he i he ai, kia rua nga kukupa, kia rua ranei nga pi kukupa; ko tetahi hei whakahere hara, ko tetahi hei tahunga tinana.</p> 
<p><A NAME="an_5:8">5:8</A>&nbsp;Me kawe raua e ia ki te tohunga, ka whakahere ai e ia, ko te mea mo te whakahere hara ki mua, ka kikini ai i tona pane i te ritenga o tona kaki, otiia kaua e motuhia rawatia.</p> 
<p><A NAME="an_5:9">5:9</A>&nbsp;Na ka tauhiuhi ai ia i tetahi wahi o nga toto o te whakahere hara ki te taha o te aata; ka whakate ai i te toenga o te toto ki te turanga o te aata: he whakahere hara tena.</p> 
<p><A NAME="an_5:10">5:10</A>&nbsp;A ko te rua me tuku hei tahunga tinana, kia rite ki te tikanga: a ka whakamarie to tohunga mona, mo tona hara i hara ai, a ka murua.</p> 
<p><A NAME="an_5:11">5:11</A>&nbsp;A, ki te kahore e taea e ia i ona rawa te kawe nga kukupa e rua, nga pi kukupa ranei e rua, na me kawe tana whakahere e te tangata i hara, te whakatekau epa paraoa, hei whakahere hara; kaua e meatia ki te hinu, kaua ano e meatia he parakihe ki r unga: he whakahere hara hoki.</p> 
<p><A NAME="an_5:12">5:12</A>&nbsp;Na me kawe e ia ki te tohunga, a ka aohia ake e te tohunga, kia ki tona ringa, he whakamahara no taua mea, ka tahu ai ki runga ki te aata, ki runga ki nga whakahere ahi ki a Ihowa: he whakahere hara tena.</p> 
<p><A NAME="an_5:13">5:13</A>&nbsp;A ka whakamarie te tohunga mona, mo tona hara i hara ai ki tetahi o enei mea, a ka murua: a ma te tohunga te toenga, ano he whakahere totokore.</p> 
<p><A NAME="an_5:14">5:14</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_5:15">5:15</A>&nbsp;Ki te kino te mahi a tetahi, he hara pohehe, ki nga mea tapu a Ihowa; na, me kawe e ia tana whakahere mo te he ki a Ihowa, kia kotahi hipi toa, hei te mea kohakore, no te kahui hipi, me whakarite ano e koe ona utu ki te hekere hiriwa, hekere o t e wahi tapu, hei whakahere mo te he:</p> 
<p><A NAME="an_5:16">5:16</A>&nbsp;Ka utu ai i tona hara ki te mea tapu, me tapiri ano ki te wahi whakarima, ka homai ki te tohunga: a ka whakamarie te tohunga mona ki te hipi toa e whakaherea ana mo te he, a ka murua tona.</p> 
<p><A NAME="an_5:17">5:17</A>&nbsp;A ki te hara tetahi, ki te poka ke i tetahi o nga whakahau a Ihowa, he mahi poka noa; ahakoa e kore e mohiotia e ia, kua hara ia, a ka waha ia i tona kino.</p> 
<p><A NAME="an_5:18">5:18</A>&nbsp;A me kawe e ia he hipi toa ki te tohunga, he kohakore, no te kahui, kei tau te utu, hei whakahere mo te he: a ka whakamarie te tohunga mona, mo tona pohehe i pohehe ai ia, a kihai nei i matau, a ka murua tona he.</p> 
<p><A NAME="an_5:19">5:19</A>&nbsp;He whakahere tena mo te he: he pono tona he ki a Ihowa.</p> 
<p><A NAME="an_6:1">6:1</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_6:2">6:2</A>&nbsp;Ki te hara tetahi, a ka he tana ki a Ihowa, a ka teka hoki ki tona hoa, he mea i tukua ki a ia kia tiakina, he whakaaetanga ranei, he mea ranei i pahuatia, he whakahaere he ranei ki tona hoa;</p> 
<p><A NAME="an_6:3">6:3</A>&nbsp;I kitea ranei e ia te mea i ngaro, a ka korero teka ki taua mea, ka oati teka; i tetahi ranei o enei tini mea e mea ai te tangata, e whai hara ai:</p> 
<p><A NAME="an_6:4">6:4</A>&nbsp;Na, kua hara nei ia, kua he, me whakahoki e ia te mea i pahuatia, te mea ranei i murua e ia, te mea ranei i waiho ki a ia kia tiakina, te mea ngaro ranei i kitea e ia,</p> 
<p><A NAME="an_6:5">6:5</A>&nbsp;Nga mea katoa ranei i oati teka ai ia; me utu e ia taua mea kia tino rite, ka tapiri ano ki te wahi whakarima: me homai e ia ki te tangata nona, i te ra e kitea ai kua hara ia.</p> 
<p><A NAME="an_6:6">6:6</A>&nbsp;A me kawe e ia tana whakahere mo te he ki a Ihowa, he hipi toa, he kohakore no te kahui, kei tau te utu, hei whakahere mo te he, ki te tohunga:</p> 
<p><A NAME="an_6:7">6:7</A>&nbsp;A ma te tohunga e whakamarie mona ki te aroaro o Ihowa: a ka murua te he o tana i nga mea katoa i mea ai ia, i hara ai.</p> 
<p><A NAME="an_6:8">6:8</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_6:9">6:9</A>&nbsp;Whakahaua a Arona ratou ko ana tama, mea atu, Ko te ture tenei mo te tahunga tinana: me uta te tahunga tinana ki runga ki te takuahi o te aata a pau noa te po, taea noatia te ata; kia ka tonu hoki te ahi o te aata ki runga ki a ia.</p> 
<p><A NAME="an_6:10">6:10</A>&nbsp;A me kakahu e te tohunga tona kakahu rinena, me mau ano ona tarau rinena ki tona kiri, ka kohi ai i nga pungarehu i pau tahi me te tahunga tinana i te ahi i runga i te aata, a ka waiho i te tahi o te aata.</p> 
<p><A NAME="an_6:11">6:11</A>&nbsp;Na ka whakarere atu ia i ona kakahu, ka kakahu i etahi atu kakahu, a ka mau i nga pungarehu ki waho i te puni, ki te wahi pokekore.</p> 
<p><A NAME="an_6:12">6:12</A>&nbsp;Kia ka tonu ano te ahi o te aata, kei pirau: me whakau ano e te tohunga nga wahie ki runga, i tenei ata, i tenei ata; me ata whakatakoto ano e ia te tahunga tinana ki runga, a me tahu e ia te ngako o nga whakahere mo te pai ki runga.</p> 
<p><A NAME="an_6:13">6:13</A>&nbsp;Kia ka tonu te ahi i runga i te aata; kei pirau.</p> 
<p><A NAME="an_6:14">6:14</A>&nbsp;&#182; Na ko te ture tenei mo te whakahere totokore: ma nga tama a Arona e tapae ki te aroaro o Ihowa, ki mua i te aata.</p> 
<p><A NAME="an_6:15">6:15</A>&nbsp;Me ao e ia, kia ki tona ringa, i te paraoa pai o te whakahere totokore, i te hinu hoki, me te parakihe katoa ano hoki i runga i te whakahere totokore, ka tahu ai ki runga ki te aata hei kakara reka, hei whakamahara mo taua mea ki a Ihowa.</p> 
<p><A NAME="an_6:16">6:16</A>&nbsp;A ma Arona ratou ko ana tama e kai te toenga o taua mea: me kai kore rewena ki te wahi tapu; hei te marae o te tapenakara o te whakaminenga ratou kai ai.</p> 
<p><A NAME="an_6:17">6:17</A>&nbsp;E kore e tunua rewenatia. Kua hoatu e ahau taua mea hei wahi ma ratou i roto i aku whakahere ahi. He tino tapu tena, rite tonu ano ki te whakahere hara, ki te whakahere mo te he.</p> 
<p><A NAME="an_6:18">6:18</A>&nbsp;Hei kai tena ma nga tane katoa o nga tama a Arona, hei wahi pumau ma ratou puta noa i o koutou whakatupuranga o nga whakahere ahi a Ihowa: ka tapu nga tangata katoa e pa ana ki ena.</p> 
<p><A NAME="an_6:19">6:19</A>&nbsp;I korero ano a Ihowa ki a Mohi, i mea,</p> 
<p><A NAME="an_6:20">6:20</A>&nbsp;Ko te whakahere tenei ma Arona ratou ko ana tama, ko ta ratou e whakahere ai ki a Ihowa i te ra e whakawahia ai ia; ko te whakatekau epa paraoa hei whakahere totokore, hei mea mau tonu, ko tetahi wahi ona i te ata, ko tetahi wahi i te ahiahi.</p> 
<p><A NAME="an_6:21">6:21</A>&nbsp;Me hanga ki te hinu ki runga i te paraharaha; a ka oti te tunu, ka kawe ki roto; a ka whakahere i nga wahi i tunua o te whakahere totokore, hei kakara reka ki a Ihowa.</p> 
<p><A NAME="an_6:22">6:22</A>&nbsp;Ma te tohunga i whakawahia i roto i ana tama hei whakakapi mona e mahi: he tikanga pumau, me tahu katoa ki a Ihowa.</p> 
<p><A NAME="an_6:23">6:23</A>&nbsp;Me tahu katoa nga whakahere totokore katoa a te tohunga: kaua hei kainga.</p> 
<p><A NAME="an_6:24">6:24</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_6:25">6:25</A>&nbsp;Korero ki a Arona ratou ko ana tama, mea atu, Ko te ture tenei mo te whakahere hara: Ko te wahi e patua ai te tahunga tinana, ko reira patu ai i te whakahere hara, ki te aroaro o Ihowa: he tino tapu tena.</p> 
<p><A NAME="an_6:26">6:26</A>&nbsp;Ko te tohunga nana i whakahere taua mea mo te hara, mana e kai: me kai ki te wahi tapu, ki te marae o te tapenakara o te whakaminenga.</p> 
<p><A NAME="an_6:27">6:27</A>&nbsp;Ki te pa tetahi mea ki tona kikokiko, ka tapu: a ki te maringi tetahi wahi o ona toto ki tetahi kakahu, me horoi ki te wahi tapu te mea i maringi nei taua toto ki runga.</p> 
<p><A NAME="an_6:28">6:28</A>&nbsp;Ko te oko oneone ia i kohuatia ai me wahi: a ki te mea i kohuatia ki te oko parahi, na me mukumuku, ka horoi ai ki te wai.</p> 
<p><A NAME="an_6:29">6:29</A>&nbsp;Ma nga tane katoa i roto i nga tohunga e kai; he mea tino tapu.</p> 
<p><A NAME="an_6:30">6:30</A>&nbsp;Kaua hei kainga te whakahere hara, e kawea nei tetahi wahi o ona toto ki roto ki te tapenakara o te whakaminenga hei whakamarie ki te wahi tapu: me tahu ki te ahi.</p> 
<p><A NAME="an_7:1">7:1</A>&nbsp;&#182; Na ko te ture tenei mo te whakahere mo te he: he tino tapu tena.</p> 
<p><A NAME="an_7:2">7:2</A>&nbsp;Hei te wahi e patua ai te tahunga tinana patua ai e ratou te whakahere mo te he: me tauhiuhi ano e ia ona toto ki te aata a tawhio noa.</p> 
<p><A NAME="an_7:3">7:3</A>&nbsp;Me whakahere ano e ia ona ngako katoa; ko te hiawero momona me te ngako e whiwhiwhiwhi ana ki nga whekau,</p> 
<p><A NAME="an_7:4">7:4</A>&nbsp;Me nga whatukuhu e rua, me to reira ngako, tera i te hope, me te taupa i te ate, me nga whatukuhu, me tango tera e ia:</p> 
<p><A NAME="an_7:5">7:5</A>&nbsp;A ma te tohunga e tahu ki runga ki te aata, hei whakahere ahi ki a Ihowa: he whakahere mo te he tena.</p> 
<p><A NAME="an_7:6">7:6</A>&nbsp;Ma nga tane katoa i roto i nga tohunga e kai tena: me kai ki te wahi tapu: he mea tapu rawa tena.</p> 
<p><A NAME="an_7:7">7:7</A>&nbsp;Ko te whakahere hara, ko te whakahere mo te he, rite tonu raua: kotahi ano te ture mo ena; ka riro ma te tohunga nana tena i mea hei whakamarie.</p> 
<p><A NAME="an_7:8">7:8</A>&nbsp;A, ko te tohunga nana i whakahere te tahunga tinana a tetahi tangata, ma taua tohunga ano te hiako o te tahunga tinana i whakaherea e ia.</p> 
<p><A NAME="an_7:9">7:9</A>&nbsp;Me te whakahere totokore katoa, nga mea e tunua ana ki te oumu, me nga mea katoa e paraipanatia ana, e meatia ana ranei ki te paraharaha, ma te tohunga ena nana i whakahere.</p> 
<p><A NAME="an_7:10">7:10</A>&nbsp;Ko nga whakahere totokore katoa ia i konatunatua ki te hinu, nga mea maroke ranei, ma nga tama katoa a Arona; kia rite te wahi ma tetahi, ma tetahi.</p> 
<p><A NAME="an_7:11">7:11</A>&nbsp;&#182; A ko te ture tenei mo te patunga mo te pai e tapaea ana ki a Ihowa.</p> 
<p><A NAME="an_7:12">7:12</A>&nbsp;Ki te whakaherea hei whakawhetai, na, me tapae tahi me te patunga whakawhetai nga keke rewenakore i konatunatua ki te hinu, me etahi mea angiangi ano hoki, hei nga mea rewenakore i pania ki te hinu, me etahi keke paraoa pai i konatunatua ki te h inu, a tunua iho.</p> 
<p><A NAME="an_7:13">7:13</A>&nbsp;Me tapae ano e ia, hei tapiri mo nga keke, etahi taro rewena hei whakahere mana, i runga ano i te patunga whakawhetai o ana whakahere mo te pai.</p> 
<p><A NAME="an_7:14">7:14</A>&nbsp;A me tapae tetahi o tena, ara o te whakahere katoa, hei whakahere hapahapai ki a Ihowa, a ma te tohunga tena, ma te kaitauhiuhi o te toto o nga whakahere mo te pai.</p> 
<p><A NAME="an_7:15">7:15</A>&nbsp;Na ko te kikokiko o ana whakahere mo te pai, ara whakawhetai, me kai i te ra ano i tapaea ai; kei whakatoea tetahi wahi mo te ata.</p> 
<p><A NAME="an_7:16">7:16</A>&nbsp;Ki te mea ia he kupu taurangi te patunga o tana whakahere, he whakahere noa ake ranei, me kai i te ra ano i whakaherea ai e ia tana patunga: a i te aonga ake me kai te toenga:</p> 
<p><A NAME="an_7:17">7:17</A>&nbsp;Ko te wahi ia o te kokokiko o te patunga i toe ki te ra tuatoru, me tahu ki te ahi.</p> 
<p><A NAME="an_7:18">7:18</A>&nbsp;Na, ki te kainga he kikokiko o te patunga o ana whakahere mo te pai i te toru o nga ra, e kore e manakohia, e kore ano e kiia na te kaiwhakahere: ka waiho hei me whakarihariha, a ka waha tona kino e te tangata nana i kai.</p> 
<p><A NAME="an_7:19">7:19</A>&nbsp;E kore ano hoki e kainga te kikokiko i pa ki te mea poke; me tahu ki te ahi: ko te kokokiko ia me kai e nga tangata pokekore katoa:</p> 
<p><A NAME="an_7:20">7:20</A>&nbsp;Ki te kainga ia e tetahi te kikokiko o te patunga mo te pai a Ihowa, me te mau ano tona poke, ka hatepea atu tena wairua i roto i tona iwi.</p> 
<p><A NAME="an_7:21">7:21</A>&nbsp;Me te tangata ano i pa ki te mea poke, ki te poke tangata, ki te kararehe poke ranei, ki tetahi poke whakarihariha ranei, a ka kai i te kiko o te patunga mo te pai a Ihowa, ka hatepea atu taua wairua i roto i tona iwi.</p> 
<p><A NAME="an_7:22">7:22</A>&nbsp;I korero ano a Ihowa ki a Mohi, i mea,</p> 
<p><A NAME="an_7:23">7:23</A>&nbsp;Korero ki nga tama a Iharaira, mea atu, Kei kainga tetahi ngako, o te kau, o te hipi, o te koati.</p> 
<p><A NAME="an_7:24">7:24</A>&nbsp;Me te ngako o te mea mate maori, me te ngako o te mea i haea e te kirehe, ka waiho mo nga tini meatanga ke atu: e kore rawa ia e kainga.</p> 
<p><A NAME="an_7:25">7:25</A>&nbsp;A ko te tangata e kai ana i te ngako o nga kararehe, e meinga nei hei whakahere ahi ma Ihowa, ina, ka hatepea atu i roto i tona iwi taua wairua nana nei i kai.</p> 
<p><A NAME="an_7:26">7:26</A>&nbsp;Kaua ano te toto e kainga, o te manu, o te kararehe ranei, i o koutou nohoanga katoa.</p> 
<p><A NAME="an_7:27">7:27</A>&nbsp;Ki te kai tetahi i te toto, ka hatepea atu taua wairua i roto i tona iwi.</p> 
<p><A NAME="an_7:28">7:28</A>&nbsp;I korero ano a Ihowa ki a Mohi, i mea,</p> 
<p><A NAME="an_7:29">7:29</A>&nbsp;Ki atu ki nga tama a Iharaira, mea, atu, Ki te tapae tetahi i tana patunga mo te pai ki a Ihowa, me kawe tana whakahere ki a Ihowa, he wahi no tana patunga mo te pai:</p> 
<p><A NAME="an_7:30">7:30</A>&nbsp;Ma ona ringa ake e kawe nga whakahere ahi ma Ihowa; ko te ngako me te uma, me kawe tena e ia kia poipoia ai te uma hei whakahere poipoi ki te aroaro o Ihowa.</p> 
<p><A NAME="an_7:31">7:31</A>&nbsp;A me tahu te ngako e te tohunga ki runga ki te aata; ko te uma ia ma Arona ratou ko ana tama.</p> 
<p><A NAME="an_7:32">7:32</A>&nbsp;Ko te huha matau o a koutou patunga mo te pai me hoatu ki te tohunga, hei whakahere hapahapai.</p> 
<p><A NAME="an_7:33">7:33</A>&nbsp;Me waiho te huha matau hei wahi ma te tama a Arona, mana nei e tapae te toto me te ngako o nga whakahere mo te pai.</p> 
<p><A NAME="an_7:34">7:34</A>&nbsp;Kua tongohia nei hoki e ahau i nga tama a Iharaira te uma poipoi me te peke hapahapai, i roto i a ratou patunga mo te pai, a kua hoatu ki te tohunga ki a Arona ratou ko ana tama, i roto i te wahi a nga tama a Iharaira; he tikanga tuturu tenei.</p> 
<p><A NAME="an_7:35">7:35</A>&nbsp;&#182; No te whakawahinga tenei o Arona, no te whakawahinga hoki o ana tama, no nga whakahere ahi a Ihowa, o te ra i meinga ai ratou e ia kia whakatata ki a Ihowa, ki te mahi tohunga;</p> 
<p><A NAME="an_7:36">7:36</A>&nbsp;Ko nga mea i whakahaua mai e Ihowa kia homai ki a ratou e nga tama a Iharaira i te ra i whakawahia ai ratou e ia. Hei tikanga mau tonu tenei i o ratou whakatupuranga.</p> 
<p><A NAME="an_7:37">7:37</A>&nbsp;Ko te ture tenei mo te tahunga tinana, mo te whakahere totokore, mo te whakahere hara, mo te whakahere mo te he, mo nga whakatohungatanga, mo nga patunga mo te pai;</p> 
<p><A NAME="an_7:38">7:38</A>&nbsp;Ko ta Ihowa hoki i whakahau nei i Maunga Hinai ki a Mohi, i te ra i whakahaua ai e ia nga tama a Iharaira kia tapaea a ratou whakahere ki a Ihowa, i te koraha o Hinai.</p> 
<p><A NAME="an_8:1">8:1</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_8:2">8:2</A>&nbsp;Tikina atu a Arona ratou tahi ko ana tama, me nga kakahu, me te hinu whakawahi, me te puru mo te whakahere hara, me nga hipi toa e rua, me te kete taro rewenakore;</p> 
<p><A NAME="an_8:3">8:3</A>&nbsp;Huihuia ano hoki e koe te whakaminenga katoa ki te whatitoka o te tapenakara o te whakaminenga.</p> 
<p><A NAME="an_8:4">8:4</A>&nbsp;A rite tahi ki ta Ihowa i whakahau ai ta Mohi i mea ia; a huihuia ana te whakaminenga ki te whatitoka o te tapenakara o te whakaminenga.</p> 
<p><A NAME="an_8:5">8:5</A>&nbsp;Na ka mea a Mohi ki te whakaminenga, Ko te mea tenei i whakahaua e Ihowa kia meatia.</p> 
<p><A NAME="an_8:6">8:6</A>&nbsp;Na ka kawea mai a Arona ratou ko ana tama e Mohi, a horoia ana ratou e ia ki te wai.</p> 
<p><A NAME="an_8:7">8:7</A>&nbsp;A i whakakakahuria e ia te koti ki a ia, i whitikiria hoki te whitiki, i whakakakahuria atu hoki te koroka, i meatia atu ano hoki te epora ki a ia, a whitikiria ana ki a ia te whitiki whakairo o te epora, kia mau ai te epora ki a ia.</p> 
<p><A NAME="an_8:8">8:8</A>&nbsp;I whakamaua ano te kouma ki a ia: a whakanohoia ana e ia nga Urimi me nga Tumime ki te kouma.</p> 
<p><A NAME="an_8:9">8:9</A>&nbsp;A i potaea e ia te potae tohunga ki tona patenga; i maka iho ano te paraharaha koura, te karauna tapu, ki te potae tohunga, ki te wahi ki mau; ko ta Ihowa hoki i whakahau ai ki a Mohi.</p> 
<p><A NAME="an_8:10">8:10</A>&nbsp;Na ka mau a Mohi ki te hinu whakawahi, a whakawahia ana e ia te tapenakara, me nga mea katoa i roto, hei whakatapu.</p> 
<p><A NAME="an_8:11">8:11</A>&nbsp;A e whitu ana tauhiuhinga atu i te hinu ki te aata, na whakawahia ana e ia te aata me ona oko katoa, te takotoranga wai ano me tona turanga, kia tapu ai.</p> 
<p><A NAME="an_8:12">8:12</A>&nbsp;I ringihia ano e ia tetahi wahi o te hinu whakawahi ki runga ki te matenga a Arona, a whakawahia ana ia kia tapu.</p> 
<p><A NAME="an_8:13">8:13</A>&nbsp;A i arahina mai e Mohi nga tama a Arona, a whakakakahuria ana nga koti ki a ratou, whitikiria ana hoki nga whitiki ki a ratou, potaea ana hoki nga potae ki a ratou; ko ta Ihowa hoki i whakahau ai ki a Mohi.</p> 
<p><A NAME="an_8:14">8:14</A>&nbsp;&#182; A i kawea ano e ia te puru mo te whakahere hara: na ka popoki nga ringa a Arona ratou ko ana tama ki te matenga o te puru mo te whakaherehara.</p> 
<p><A NAME="an_8:15">8:15</A>&nbsp;A patua iho e ia; a ka tango a Mohi i te toto a pania atu ana ki tona maihao ki nga haona o te aata a tawhio noa, a horohoroa ana e ia te aata, ringihia ana hoki e ia te toto ki te turanga o te aata, a whakatapua ana, hei whakamarie mona.</p> 
<p><A NAME="an_8:16">8:16</A>&nbsp;Na ka tango ia i nga ngako katoa o nga whekau, me te taupa o te ate, me nga whatukuhu e rua, me to reira ngako, a tahuna ana e Mohi ki te aata.</p> 
<p><A NAME="an_8:17">8:17</A>&nbsp;Ko te puru ia me tona hiako, ona kikokiko, me tona paru, i tahuna e ia ki te ahi i waho o te puni; i peratia ano me ta Ihowa i whakahau ai ki a Mohi.</p> 
<p><A NAME="an_8:18">8:18</A>&nbsp;I kawea ano e ia te hipi toa mo te tahunga tinana, a ka popoki nga ringa a Arona ratou ko ana tama ki te matenga o te hipi.</p> 
<p><A NAME="an_8:19">8:19</A>&nbsp;A patua iho e ia; a tauhiuhia atu ana te toto e Mohi ki te aata a tawhio noa.</p> 
<p><A NAME="an_8:20">8:20</A>&nbsp;Na ka tapatapahia te hipi; a tahunga ana te pane e Mohi, me nga tapahanga, me te ngako.</p> 
<p><A NAME="an_8:21">8:21</A>&nbsp;Na ka horoia e ia nga whekau, me nga waewae ki te wai; a tahuna katoatia ana e Mohi te hipi ki runga ki te aata: he tahunga tinana tera, he kakara reka, he whakahere ahi ki a Ihowa; ko ta Ihowa hoki i whakahau ai ki a Mohi.</p> 
<p><A NAME="an_8:22">8:22</A>&nbsp;Na ka kawea e ia te rua o nga hipi toa, te hipi mo te whakatohungatanga: a ka popoki nga ringa a Arona ratou ko ana tama ki te matenga o te hipi.</p> 
<p><A NAME="an_8:23">8:23</A>&nbsp;A patua iho e ia: na ka tangohia e Mohi tetahi wahi o ona toto, a pania ana e ia ki te matamata o te taringa matau o Arona, ki te koromatua ano o tona ringa matau, ki te koromatua ano hoki o tona waewae matau.</p> 
<p><A NAME="an_8:24">8:24</A>&nbsp;Na ka arahina e ia nga tama a Arona, a pania ana e Mohi tetahi wahi o nga toto ki te matamata o o ratou taringa matau, ki nga koromatua hoki o o ratou ringa matau, ki nga koromatua ano hoki o o ratou waewae matau: a ka tauhiuhia e Mohi te toto k i te aata a tawhio noa.</p> 
<p><A NAME="an_8:25">8:25</A>&nbsp;Na ka tangohia e ia te ngako me te hiawero, me nga ngako katoa o nga whekau, me te taupa o te ate, me nga whatukuhu e rua, me to reira ngako, me te huha matau:</p> 
<p><A NAME="an_8:26">8:26</A>&nbsp;I tangohia ano e ia i roto i te kete taro rewenakore i te aroaro o Ihowa, kotahi keke rewenakore, kotahi keke taro hinu me tetahi o nga mea angiangi, a maka iho e ia ki runga ki te ngako, ki runga hoki ki te huha matau:</p> 
<p><A NAME="an_8:27">8:27</A>&nbsp;A hoatutia katoatia ana e ia ki nga ringa a Arona, ki nga ringa ano o ana tama, a poipoia ana hei whakahere poipoi ki te aroaro o Ihowa.</p> 
<p><A NAME="an_8:28">8:28</A>&nbsp;Na ka tangohia e Mohi i o ratou ringa, a tahuna ana ki runga ki te aata, ki runga ki te tahunga tinana: hei whakatohunga; hei kakara reka, hei whakahere ahi ki a Ihowa.</p> 
<p><A NAME="an_8:29">8:29</A>&nbsp;Na ka tangohia e Mohi te uma, a poipoia ana e ia hei whakahere poipoi ki te aroaro o Ihowa: i a Mohi tena wahi o te hipi toa o te whakatohungatanga; ko ta Ihowa hoki i whakakahau ai ki a Mohi.</p> 
<p><A NAME="an_8:30">8:30</A>&nbsp;Na ka tango a Mohi i tetahi wahi o te hinu whakawahi, o te toto ano i runga i te aata, a tauhiuhia ana e ia ki a Arona, ki ona kakahu, ki a ratou tahi ano ko ana tama, ki nga kakahu ano o ana tama; a whakatapua ana e ia a Arona, ona kakahu, ana tama, me nga kakahu o ana tama.</p> 
<p><A NAME="an_8:31">8:31</A>&nbsp;&#182; Na ka mea a Mohi ki a Arona ratou ko ana tama, Kohuatia te kikokiko ki te whatitoka o te tapenakara o te whakaminenga; kainga hoki ki reira me te taro i te kete o te whakatohungatanga; kia rite ki taku i whakahau ai, i mea ai, Me kai e Arona rat ou ko ana tama.</p> 
<p><A NAME="an_8:32">8:32</A>&nbsp;A, ko te toenga o te kikokiko, o te taro, me tahu ki te ahi.</p> 
<p><A NAME="an_8:33">8:33</A>&nbsp;Na kaua koutou e puta i te whatitoka o te tapenakara o te whakaminenga kia whitu ra ano nga ra, kia taka ra ano nga ra o to koutou whakatohungatanga: e whitu hoki nga ra e whakatohunga ai ia i a koutou.</p> 
<p><A NAME="an_8:34">8:34</A>&nbsp;Ko nga mea i meatia inaianei, he mea whakahau mai na Ihowa kia meatia, hei whakamarie mo koutou.</p> 
<p><A NAME="an_8:35">8:35</A>&nbsp;A me noho koutou ki te whatitoka o te tapenakara o te whakaminenga i te ao, i te po, kia whitu ra ano nga ra, ki te tiaki i nga mea a Ihowa, kei mate koutou: ko te mea hoki tenei i whakahaua ki ahau.</p> 
<p><A NAME="an_8:36">8:36</A>&nbsp;Na ka meatia e Arona, ratou ko ana tama, nga whakahau katoa a Ihowa, i korerotia e Mohi.</p> 
<p><A NAME="an_9:1">9:1</A>&nbsp;&#182; A i te waru o nga ra ka karangatia e Mohi a Arona ratou ko ana tama, ko nga kaumatua o Iharaira;</p> 
<p><A NAME="an_9:2">9:2</A>&nbsp;A ka mea ia ki a Arona, Tikina tetahi kuao kau mau, hei whakahere hara, me tetahi hipi toa hei tahunga tinana, hei te mea kohakore, ka whakahere ai ki te aroaro o Ihowa.</p> 
<p><A NAME="an_9:3">9:3</A>&nbsp;A me korero koe ki nga tama a Iharaira, me ki atu, Tikina he koati toa ma koutou hei whakahere hara; me tetahi kuao kau, me tetahi reme, hei te tautahi, hei te mea kohakore, hei tahunga tinana;</p> 
<p><A NAME="an_9:4">9:4</A>&nbsp;Me tetahi puru, me tetahi hipi toa hei whakahere mo te pai, hei patunga tapu ki te aroaro o Ihowa; me tetahi whakahere totokore, hei te mea konatu ki te hinu: ko aianei hoki a Ihowa puta mai ai ki a koutou.</p> 
<p><A NAME="an_9:5">9:5</A>&nbsp;Na ka kawea e ratou ta Mohi i whakahau ai ki te roro o te tapenakara o te whakaminenga; a ka whakatata katoa te whakaminenga, ka tu hoki ki te aroaro o Ihowa.</p> 
<p><A NAME="an_9:6">9:6</A>&nbsp;Na ka mea a Mohi, Ko te mea tenei i whakahaua mai nei e Ihowa kia meatia e koutou: a ka puta mai te kororia o Ihowa ki a koutou.</p> 
<p><A NAME="an_9:7">9:7</A>&nbsp;A ka mea a Mohi ki a Arona, Whakatata ki te aata, mahia tau whakahere hara, me tau tahunga tinana, ka whakamarie ai mou, mo te iwi hoki: ka whakahere atu ai hoki i te whakahere a te iwi, ka whakamarie ai mo ratou, ko ta Ihowa hoki i whakahau ai.</p> 
<p><A NAME="an_9:8">9:8</A>&nbsp;&#182; Na ka hae a Arona ki te aata, a patua ana e ia te kuao kau, te whakahere hara, te mea hoki mona.</p> 
<p><A NAME="an_9:9">9:9</A>&nbsp;A ka kawea e nga tama a Arona te toto ki a ia: a ka toua e ia tona maihao ki te toto, a pania ana ki nga haona o te aata, ringihia ana hoki te toto e ia ki te turanga o te aata:</p> 
<p><A NAME="an_9:10">9:10</A>&nbsp;Ko te ngako ia, me nga whatukuhu, me te taupa i te ate o te whakahere hara, i tahuna e ia ki runga ki te aata; ko ta Ihowa i whakahau ai ki a Mohi.</p> 
<p><A NAME="an_9:11">9:11</A>&nbsp;A ko te kikokiko hoki, me te hiako, I tahuna e ia ki te ahi i waho o te puni.</p> 
<p><A NAME="an_9:12">9:12</A>&nbsp;A patua ana e ia te tahunga tinana; a ka homai e nga tama a Arona te toto ki a ia, a, tauhiuhia ana e ia ki te aata a tawhio noa.</p> 
<p><A NAME="an_9:13">9:13</A>&nbsp;Na ka homai e ratou te tahunga tinana ki a ia, tena tapahanga, tena tapahanga, me te pane; a tahuna ana e ia ki runga ki te aata.</p> 
<p><A NAME="an_9:14">9:14</A>&nbsp;A i horoia ano e ia nga whekau me nga waewae, a tahuna ana ki runga ki te tahunga tinana ki runga ki te aata.</p> 
<p><A NAME="an_9:15">9:15</A>&nbsp;I kawea ano e ia te whakahere a te iwi, a ka mau ki te koati, ki te whakahere hara mo te iwi, a patua ana e ia, whakaherea ana hoki mo te hara; i peratia ano me te tuatahi.</p> 
<p><A NAME="an_9:16">9:16</A>&nbsp;I kawea ano e ia te tahunga tinana, a mahia ana e ia, peratia ana i to te tikanga.</p> 
<p><A NAME="an_9:17">9:17</A>&nbsp;I kawea ano e ia te whakahere totokore, a aohia ana tetahi wahi e ia, ki tonu te ringa, a tahuna ana ki runga ki te aata, hei tapiri mo te tahunga tinana o te ata.</p> 
<p><A NAME="an_9:18">9:18</A>&nbsp;I patua ano hoki e ia te puru, me te hipi toa, hei patunga mo te pai mo te iwi: a ka homai e nga tama a Arona te toto ki a ia, a tauhiuhia ana e ia ki te aata a tawhio noa,</p> 
<p><A NAME="an_9:19">9:19</A>&nbsp;Me te ngako o te puru; a o te hipi toa, ko te hiawero momona, me te whiwhiwhiwhi o nga whekau, me nga whatukuhu, me te taupa i te ate:</p> 
<p><A NAME="an_9:20">9:20</A>&nbsp;A i maka iho e ratou nga ngako ki runga ki nga uma, a tahuna ana e ia nga ngako ki runga ki te aata:</p> 
<p><A NAME="an_9:21">9:21</A>&nbsp;I poipoia ano e Arona nga uma me te huha matau hei whakahere poipoi ki te aroaro o Ihowa; i peratia ano me ta Mohi i whakahau ai.</p> 
<p><A NAME="an_9:22">9:22</A>&nbsp;Katahi ka whakarewaina atu e Arona ona ringa ki te iwi, a manaakitia iho ratou e ia; na ka heke iho ia i te meatanga i te whakahere hara, i te tahunga tinana, i nga whakahere mo te pai.</p> 
<p><A NAME="an_9:23">9:23</A>&nbsp;&#182; Na ka haere a Mohi raua ko Arona ki roto ki te tapenakara o te whakaminenga, a ka puta mai ano, ka manaaki hoki i te iwi: na, ka puta mai te kororia o Ihowa ki te iwi katoa.</p> 
<p><A NAME="an_9:24">9:24</A>&nbsp;I puta mai ano he ahi i te aroaro o Ihowa, a pau ake te tahunga tinana, me nga ngako, i runga i te aata: a, no te kitenga o te iwi katoa, ka hamama ratou, a kupapa ana ki raro.</p> 
<p><A NAME="an_10:1">10:1</A>&nbsp;&#182; Na ka mau a Natapa raua ko Apihu, nga tama a Arona, ki a raua tahu kakara, a maka ana he ahi ki roto, a whakatakotoria iho e raua he whakakakara ki runga, na whakaherea ana e raua he ahi ke ki te aroaro o Ihowa, he mea kihai i whakahaua e ia ki a raua.</p> 
<p><A NAME="an_10:2">10:2</A>&nbsp;Na ko te putanga mai o te ahi i te aroaro o Ihowa, a pau ake raua, a mate iho raua i te aroaro o Ihowa.</p> 
<p><A NAME="an_10:3">10:3</A>&nbsp;&#182; Na ka mea a Mohi ki a Arona, Ko te mea tenei i korero ra a Ihowa, i mea ra, Me whakatapu ahau e te hunga katoa e whakatata mai ana ki ahau, me whakakororia ano hoki ahau ki te aroaro o te iwi katoa. A whakarongo puku ana a Arona.</p> 
<p><A NAME="an_10:4">10:4</A>&nbsp;Na ka karanga a Mohi ki a Mihaera raua ko Eritapana, nga tama a Utiere matua keke o Arona, ka mea ki a raua, Haere mai, maua atu o korua tuakana i mua i te wahi tapu, ki waho o te puni.</p> 
<p><A NAME="an_10:5">10:5</A>&nbsp;Na ka haere raua, ka mau i a raua i roto i o raua koti ki waho o te puni; i pera ano raua me ta Mohi i ki ai.</p> 
<p><A NAME="an_10:6">10:6</A>&nbsp;Na ka mea a Mohi ki a Arona, ratou ko ana tama ko Ereatara, ko Itamara, Kaua nga makawe o o koutou matenga e waiho kia mahora noa, kaua ano hoki e haea o koutou kakahu; kei mate koutou, kei riria hoki te iwi katoa: engari kia tangihia e o koutou teina, e te whare katoa o Iharaira, te tahunga i tahuna nei e Ihowa.</p> 
<p><A NAME="an_10:7">10:7</A>&nbsp;Kaua hoki koutou e puta i te whatitoka o te tapenakara o te whakaminenga, kei mate koutou: kei runga hoki i a koutou te hinu whakawahi a Ihowa. Na ka meatia e ratou ta Mohi i korero ai.</p> 
<p><A NAME="an_10:8">10:8</A>&nbsp;&#182; Na ka korero a Ihowa ki a Arona, ka mea,</p> 
<p><A NAME="an_10:9">10:9</A>&nbsp;Kaua e inumia he waina, tetahi wai whakahaurangi ranei, e koutou tahi ko au tama, ina haere ki te tapenakara o te whakaminenga, kei mate koutou: hei tikanga pumau tenei ki o koutou whakatupuranga:</p> 
<p><A NAME="an_10:10">10:10</A>&nbsp;Kia taea ai hoki te wehe, te tapu me te noa, te poke me to pokekore;</p> 
<p><A NAME="an_10:11">10:11</A>&nbsp;Kia taea ai hoki te whakaako i nga tama a Iharaira ki nga tikanga katoa i korerotia e Ihowa ki a ratou, ara e Mohi.</p> 
<p><A NAME="an_10:12">10:12</A>&nbsp;&#182; I korero ano a Mohi ki a Arona, ki ana tama ano i ora, ki a Ereatara, ki a Itamara, Tikina te whakahere totokore e toe ana o nga whakahere ahi a Ihowa, ka kai rewenakore ai ki te taha o te aata: he tino tapu hoki:</p> 
<p><A NAME="an_10:13">10:13</A>&nbsp;A me kai ki te wahi tapu, ko taua wahi hoki o nga whakahere ahi a Ihowa mau, ma au tama hoki: ko te mea tena i whakahaua ki ahau.</p> 
<p><A NAME="an_10:14">10:14</A>&nbsp;Ko te uma poipoi me te huha hapahapai me kai ki te wahi pokekore, e koe, e koutou tahi ko au tama, ko au tamahine: i whakaritea hoki ena hei wahi mau, hei wahi hoki ma au tama, he mea homai no roto i nga patunga mo te pai a nga tama a Iharaira.</p> 
<p><A NAME="an_10:15">10:15</A>&nbsp;Me kawe tahi mai e ratou te huha hapahapai, te uma poipoi, me te ngako mo nga whakahere ahi, a ka poipoia hei whakahere poipoi ki te aroaro o Ihowa; a ka waiho ma koutou tahi ko au tama; hei tikanga pumau tenei; ko ta Ihowa hoki i whakahau ai.</p> 
<p><A NAME="an_10:16">10:16</A>&nbsp;Na ka ata rapu a Mohi i te koati o te whakahere hara, na kua tahuna: na ka riri ia ki a Ereatara raua ko Itamara, ki nga tama a Arona i ora, ka mea,</p> 
<p><A NAME="an_10:17">10:17</A>&nbsp;He aha te kainga ai e koutou te whakahere hara ki te wahi tapu, he tino tapu nei hoki, a kua homai ano ma koutou, ma koutou hoki e waha te kino o te whakaminenga, e whakamarie hoki mo ratou ki te aroaro o Ihowa?</p> 
<p><A NAME="an_10:18">10:18</A>&nbsp;Titiro hoki, kahore ano ona toto i kawea ki roto ki te wahi tapu: ko te tikanga kia kainga tena e koutou ki te wahi tapu, ko taku hoki i whakahau ai.</p> 
<p><A NAME="an_10:19">10:19</A>&nbsp;Na ka mea atu a Arona ki a Mohi, Nana, nonaianei i whakaherea ai e ratou ta ratou whakahere hara, me ta ratou tahunga tinana, ki te aroaro o Ihowa; a kua pa mai enei mea ki ahau: a me i kainga te whakahere hara e ahau inaianei, tera ranei e mana kohia mai e Ihowa?</p> 
<p><A NAME="an_10:20">10:20</A>&nbsp;A ka rongo a Mohi, na ka whakaae.</p> 
<p><A NAME="an_11:1">11:1</A>&nbsp;&#182; A i korero a Ihowa ki a Mohi raua ko Arona, i mea ki a raua,</p> 
<p><A NAME="an_11:2">11:2</A>&nbsp;Korero ki nga tama a Iharaira, mea atu, Ko nga kirehe enei e kainga e koutou o nga kararehe katoa i runga i te whenua.</p> 
<p><A NAME="an_11:3">11:3</A>&nbsp;Ko nga mea katoa i roto i nga kararehe e tararua ana te matimati, e tino mawehe ana hoki te titorehanga, e whakahoki ake ana hoki i te kai, ko tena ta koutou e kai ai.</p> 
<p><A NAME="an_11:4">11:4</A>&nbsp;Otiia kaua e kainga enei o nga mea e whakahoki ake ana i te kai, o nga mea hoki e tararua ana te matimati: ko te kamera, no te mea e whakahoki ake ana ano ia i te kai, otiia kahore i tararua te matimati; hei mea poke tena ki a koutou.</p> 
<p><A NAME="an_11:5">11:5</A>&nbsp;Me te koni, no te mea e whakahoki ake ana ano ia i te kai, otiia kahore i tararua te matimati; hei mea poke ia ki a koutou.</p> 
<p><A NAME="an_11:6">11:6</A>&nbsp;Me te hea, no te mea e whakahoki ake ana ano ia i te kai, otiia kahore i tararua te matimati; hei mea poke ia ki a koutou.</p> 
<p><A NAME="an_11:7">11:7</A>&nbsp;Me te poaka, ahakoa e tararua ana te matimati, e tino mawehe ana hoki te titorehang, kahore e whakahokia ake te kai; hei mea poke ia ki a koutou.</p> 
<p><A NAME="an_11:8">11:8</A>&nbsp;Kaua e kainga tetahi wahi o o ratou kikokiko, kaua ano e pa ki o ratou tinana mate; hei poke ena ki a koutou.</p> 
<p><A NAME="an_11:9">11:9</A>&nbsp;&#182; Ko enei a koutou e kai ai o nga mea katoa o roto o nga wai: ko nga mea katoa o nga wai, o nga moana, o nga awa, he tara o ratou, he unahi, ko ena a koutou e kai ai.</p> 
<p><A NAME="an_11:10">11:10</A>&nbsp;A, ko nga mea katoa kahore he tara, kahore he unahi, o nga moana, o nga awa, o roto o nga mea katoa e tere ana i nga wai, o nga mea ora katoa o nga wai; hei mea whakarihariha ena ki a koutou:</p> 
<p><A NAME="an_11:11">11:11</A>&nbsp;Ina, hei mea whakarihariha ano ena ki a koutou: kei kainga tetahi wahi o o ratou kikokiko e koutou, a me whakarihariha atu ki o ratou tinana mate.</p> 
<p><A NAME="an_11:12">11:12</A>&nbsp;Ko nga mea katoa o nga wai kahore he tara, kahore he unahi, hei mea whakarihariha ena ki a koutou.</p> 
<p><A NAME="an_11:13">11:13</A>&nbsp;Ko enei ano o nga manu a koutou e whakarihariha ai; e kore e kainga, he whakarihariha hoki: ko te ekara, ko te wawahi iwi, ko te ahipare,</p> 
<p><A NAME="an_11:14">11:14</A>&nbsp;Ko te whatura, ko te kaiaia, me nga mea pera;</p> 
<p><A NAME="an_11:15">11:15</A>&nbsp;Ko nga raweni katoa, me nga mea pera:</p> 
<p><A NAME="an_11:16">11:16</A>&nbsp;Me te otereti, me te kahu po, me te koekoea, me te kahu, me nga mea pera,</p> 
<p><A NAME="an_11:17">11:17</A>&nbsp;Me te ruru nohinohi, me te kawau, me te ruru nui,</p> 
<p><A NAME="an_11:18">11:18</A>&nbsp;Me te wani, me te perikana, me te kia ekara,</p> 
<p><A NAME="an_11:19">11:19</A>&nbsp;Me te taaka, me te heroni, me nga mea pera, me te hupou, me te pekapeka.</p> 
<p><A NAME="an_11:20">11:20</A>&nbsp;&#182; Ko nga mea ngokingoki katoa e rere a manu ana, e wha nga waewae hei haere, me whakarihariha atu e koutou.</p> 
<p><A NAME="an_11:21">11:21</A>&nbsp;Otiia me kai ano enei e koutou o nga mea ngokingoki katoa e rere a manu ana, e wha nei nga waewae hei haere, a he waewae ano o ratou kei runga ake i nga raparapa, hei mokowhiti i runga i te whenua;</p> 
<p><A NAME="an_11:22">11:22</A>&nbsp;Ko enei o ratou e kainga e koutou; ko te mawhitiwhiti, me nga mea e rite ana ki a ia, me te tatarakihi, me nga mea e rite ana ki a ia, me te pakauroharoha, me nga mea e rite ana ki a ia, me te koeke, me nga mea e rite ana ki a ia.</p> 
<p><A NAME="an_11:23">11:23</A>&nbsp;Ko nga mea ngokingoki ke atu ia, ko nga mea rere a manu, e wha nei o ratou waewae, me whakarihariha atu e koutou.</p> 
<p><A NAME="an_11:24">11:24</A>&nbsp;He mea hoki enei e poke ai koutou: ki te pa tetahi ki o ratou tinana mate, ka poke a ahiahi noa.</p> 
<p><A NAME="an_11:25">11:25</A>&nbsp;A ki te mauria e te tangata tetahi wahi o o ratou tinana mate, me horoi e ia ona kakahu, ka poke hoki ia a ahiahi noa.</p> 
<p><A NAME="an_11:26">11:26</A>&nbsp;Ko nga kararehe katoa e tararua ana te matimati, a kahore ano i tino mawehe te titorehanga, kahore ranei e whakahoki ake i te kai, hei mea poke ki a koutou: ka poke nga tangata katoa e pa ana ki a ratou.</p> 
<p><A NAME="an_11:27">11:27</A>&nbsp;Na ko nga mea katoa he tu a ringaringa nei nga waewae e haere ai ratou, o roto o nga kirehe katoa e wha nei nga waewae hei haere, hei mea poke ena ki a koutou: ki te pa tetahi ki o ratou tinana mate, ka poke ia a ahiahi noa.</p> 
<p><A NAME="an_11:28">11:28</A>&nbsp;A ki te mauria e tetahi te tinana mate o tetahi o ratou, me horoi e ia ona kakahu, ka poke hoki ia a ahiahi noa: kia poke ena ki a koutou.</p> 
<p><A NAME="an_11:29">11:29</A>&nbsp;Ka poke ano hoki enei ki a koutou o nga mea ngokingoki katoa e ngokingoki ana i runga i te whenua; ko te wihara, ko te kiore, me te tuatara, me nga mea e rite ana ki a ia,</p> 
<p><A NAME="an_11:30">11:30</A>&nbsp;Me te koka, me te korokotaera, me te mokomoko, me te moeone, me te kamiriona.</p> 
<p><A NAME="an_11:31">11:31</A>&nbsp;Kia poke enei ki a koutou o nga mea ngokingoki katoa: ki te pa atu tetahi ki a ratou, ina mate, ka poke ia a ahiahi noa.</p> 
<p><A NAME="an_11:32">11:32</A>&nbsp;A ki te taka tetahi o ratou, ina mate, ki runga ki tetahi mea, ka poke taua mea; ahakoa he oko rakau, he mea kakahu, hiako ranei, peke ranei; ahakoa he oko aha ranei, aha ranei, e meatia ai tetahi mea, me maka ki te wai, a ka poke a ahiahi noa; katahi ka kore te poke.</p> 
<p><A NAME="an_11:33">11:33</A>&nbsp;A ki te taka tetahi o ratou ki roto ki tetahi oko oneone, ahakoa he aha ranei, he aha ranei, kei roto, kua poke; a me wahi.</p> 
<p><A NAME="an_11:34">11:34</A>&nbsp;Ki te maringi taua wai ki runga ki tetahi o nga kai e kainga ana, ka poke: ka poke ano hoki nga wai katoa e inumia ana i roto i aua oko katoa.</p> 
<p><A NAME="an_11:35">11:35</A>&nbsp;Ka poke ano hoki nga mea katoa kua taka nei tetahi wahi o o ratou tinana mate ki runga: ahakoa oumu, turanga kohua ranei, me wahi kia ngotangota: he mea poke hoki, a ka poke ano ki a koutou.</p> 
<p><A NAME="an_11:36">11:36</A>&nbsp;Otiia ki te mea he puna, he poka ranei, he nui nei te wai, kahore ona poke: ki te pa ia tetahi ki o ratou tinana mate, ka poke.</p> 
<p><A NAME="an_11:37">11:37</A>&nbsp;Ki te taka ano hoki tetahi wahi o o ratou tinana mate ki nga purapura e whakatokia ana, e kore e poke.</p> 
<p><A NAME="an_11:38">11:38</A>&nbsp;Otiia ki te mea kua oti te purapura te mea ki te wai, a ka taka tetahi wahi o o ratou tinana mate ki runga, ka poke ena ki a koutou.</p> 
<p><A NAME="an_11:39">11:39</A>&nbsp;A ki te mate maori tetahi o nga kararehe e kainga ana e koutou; ki te pa tetahi ki tona tinana mate, ka poke ia a ahiahi noa.</p> 
<p><A NAME="an_11:40">11:40</A>&nbsp;A ki te kai tetahi i tetahi wahi o tona tinana, me horoi e ia ona kakahu, ka poke hoki ia a ahiahi noa; ki te mauria hoki e tetahi tona tinana, me horoi e ia ona kakahu, ka poke hoki ia a ahiahi noa.</p> 
<p><A NAME="an_11:41">11:41</A>&nbsp;Hei mea whakarihariha nga mea ngokingoki katoa e ngokingoki ana i runga i te whenua; e kore e kainga.</p> 
<p><A NAME="an_11:42">11:42</A>&nbsp;Ko nga mea katoa ko te kopu hei haere, me nga mea katoa ko taua tu haere o nga wae e wha, ara ko nga mea katoa he maha nga waewae, i roto i nga mea ngoki katoa e ngoki nei i runga i te whenua, kaua ena e kainga; he mea whakarihariha hoki.</p> 
<p><A NAME="an_11:43">11:43</A>&nbsp;&#182; Kei waiho tetahi mea ngokingoki, hei take e whakariharihangia ai koutou, hei mea ranei e poke ai, e noa ai.</p> 
<p><A NAME="an_11:44">11:44</A>&nbsp;No te mea hoki ko Ihowa ahau, ko to koutou Atua; mo reira me whakatapu koutou e koutou, a ka tapu; he tapu hoki ahau: kaua ano hoki e whakapokea koutou ki tetahi mea ngokingoki e ngokingoki ana i runga i te whenua.</p> 
<p><A NAME="an_11:45">11:45</A>&nbsp;Ko Ihowa hoki ahau, i kawe mai nei i a koutou i te whenua o Ihipa, kia waiho ai ahau hei Atua mo koutou: mo reira kia tapu koutou, he tapu hoki ahau.</p> 
<p><A NAME="an_11:46">11:46</A>&nbsp;Ko te ture tenei mo te kararehe, mo te manu, mo nga mea ora katoa e tere ana i nga wai, mo nga mea katoa hoki e ngoki ana i runga i te whenua:</p> 
<p><A NAME="an_11:47">11:47</A>&nbsp;Kia wehea ai te poke me te pokekore, te kararehe e kainga me te kararehe e kore e kainga.</p> 
<p><A NAME="an_12:1">12:1</A>&nbsp;&#182; I Korero ano a Ihowa ki a Mohi, i mea,</p> 
<p><A NAME="an_12:2">12:2</A>&nbsp;Korero ki nga tama a Iharaira, mea atu, Ki te hapu tetahi wahine, a ka whanau he tane, na kia whitu nga ra e poke ai ia; kia rite tona pokenga ki nga ra o tona mate paheke.</p> 
<p><A NAME="an_12:3">12:3</A>&nbsp;A i te waru o nga ra ka kotia te kiri matamata o te tamaiti.</p> 
<p><A NAME="an_12:4">12:4</A>&nbsp;A me noho te wahine ki te toto o tona purenga, kia toru tekau ma toru nga ra: kaua ia e pa ki tetahi mea tapu, e haere ranei ki te wahi tapu, kia taka ra ano nga ra mo tona purenga.</p> 
<p><A NAME="an_12:5">12:5</A>&nbsp;Ki te mea ia ka whanau he kotiro, kia rua nga wiki e poke ai, kia rite ki o tona paheketanga: a kia ono tekau ma ono nga ra e noho ai ia ki te toto o tona purenga.</p> 
<p><A NAME="an_12:6">12:6</A>&nbsp;&#182; A ka rite nga ra mo tona purenga mo te tama, mo te kotiro ranei, me kawe mai e ia he reme, hei te tau tahi, hei tahunga tinana, me te pi kukupa, me te kukupa ranei, hei whakahere hara ki te whatitoka o te tapenakara o te whakaminenga, ki te tohun ga:</p> 
<p><A NAME="an_12:7">12:7</A>&nbsp;A mana e whakahere ki te aroaro o Ihowa, a ka meinga he whakamarie mona; a ka kore ona poke i te rerenga o ona toto. Ko te ture tenei mo te wahine kua whanau nei tana tama, kotiro ranei.</p> 
<p><A NAME="an_12:8">12:8</A>&nbsp;A ki te kahore e taea e ia i ona rawa te kawe mai he reme, me kawe mai nga kukupa e rua, nga pi kukupa ranei e rua; ko tetahi hei tahunga tinana, ko tetahi hei whakahere hara: a ma te tohunga e whakamarie mona, a ka kore ona poke.</p> 
<p><A NAME="an_13:1">13:1</A>&nbsp;&#182; A i korero a Ihowa ki a Mohi raua ko Arona, i mea,</p> 
<p><A NAME="an_13:2">13:2</A>&nbsp;Ki te mea he puku to te kiri o te kikokiko o tetahi tangata, he paku ranei, he wahi tu a kanapa ranei, a ka rite, i te kiri o tona kikokiko, ki te panga mai o te repera; na me kawe ia ki a Arona tohunga, ki tetahi ranei o ana tama, o nga tohunga:</p> 
<p><A NAME="an_13:3">13:3</A>&nbsp;Na ka tirohia e te tohunga te mea i pa ki te kiri o te kikokiko: a ki te mea kua puta ke, kua ma te huruhuru o te wahi i pangia, a ki te titiro atu, kua hohonu iho te mea i pa mai i te kiri o tona kikokiko, he panga mai tena no te repera: a ka ti tiro te tohunga ki a ia, a ka mea he poke ia.</p> 
<p><A NAME="an_13:4">13:4</A>&nbsp;A ki te mea e ma ana te wahi tu a kanapa o te kiri o tona kikokiko, a ki te titiro atu kihai i hohonu iho i te kiri, a kihai i puta ke, kihai i ma te huruhuru o reira; na ka tutakina atu e te tohunga te tangata i pangia, kia whitu nga ra:</p> 
<p><A NAME="an_13:5">13:5</A>&nbsp;A ka tirohia ia e te tohunga i te whitu o nga ra: na kua tuturu te mea i pa mai ra, ki tana titiro iho, a kihai i horapa atu te mate ki te kiri; katahi ka tutakina atu ano ia e te tohunga, kia whitu atu ano ra:</p> 
<p><A NAME="an_13:6">13:6</A>&nbsp;A ka tirohia ano ia e te tohunga i te whitu o nga ra: a ki te mea kua ahua mangu te mea i pa mai ra, a kihai i horapa atu te mate ki te kiri, na ka mea te tohunga, kahore ona poke: he paku kau: a ka horoia e ia ona kakahu, a ka kore ona poke.</p> 
<p><A NAME="an_13:7">13:7</A>&nbsp;Mehemea ia kua nui te horapatanga atu o te paku ki te kiri, i muri i te tirohanga a te tohunga i a ia kia purea ai ia, me titiro ano te tohunga ki a ia:</p> 
<p><A NAME="an_13:8">13:8</A>&nbsp;A ki te mea ka kite iho te tohunga, na kua horapa atu te paku ki te kiri, katahi ka mea te tohunga, he poke ia: he repera tena.</p> 
<p><A NAME="an_13:9">13:9</A>&nbsp;Ki te pangia te tangata e te repera, na me kawe ia ki te tohunga:</p> 
<p><A NAME="an_13:10">13:10</A>&nbsp;A ka tirohia e te tohunga: a ki te mea kua ma te puku o te kiri; a kua puta ke te huruhuru, kua ma, he wahi ora ano no te kikokiko ora kei te puku;</p> 
<p><A NAME="an_13:11">13:11</A>&nbsp;He repera tawhito tena i te kiri o tona kikokiko, me mea te tohunga he poke ia; e kore ano hoki ia e tutakina atu: e poke ana hoki.</p> 
<p><A NAME="an_13:12">13:12</A>&nbsp;A ki te horapa noa atu te repera ki te kiri, a ka ngaro i te repera te kiri katoa o te tangata i pangia, o tona mahunga iho, a tae noa ki tona waewae, o nga wahi katoa e titiro ai te tohunga;</p> 
<p><A NAME="an_13:13">13:13</A>&nbsp;Na ka titiro iho te tohunga: a ki te mea kua kapi katoa ona kikokiko i te repera, na ka mea ia, kahore he poke o te tangata i pangia; kua puta ke, kua ma katoa: kahore ona poke.</p> 
<p><A NAME="an_13:14">13:14</A>&nbsp;Otiia ka poke ia i te ra e kitea ai e ora ana tetahi wahi o ona kikokiko.</p> 
<p><A NAME="an_13:15">13:15</A>&nbsp;A me titiro iho ano te tohunga ki te kiko ora, a ka mea, he poke ia: he mea poke hoki te kikokiko ora: he repera hoki.</p> 
<p><A NAME="an_13:16">13:16</A>&nbsp;Otiia ki te hoki ano ki te ma te kikokiko ora, me haere ia ki te tohunga;</p> 
<p><A NAME="an_13:17">13:17</A>&nbsp;A ka titiro te tohunga ki a ia, a ki te mea kua puta ke te wahi i pangia, kua ma, na ka mea te tohunga, he pokekore te tangata i pangia: kahore ona poke.</p> 
<p><A NAME="an_13:18">13:18</A>&nbsp;&#182; Me te kikokiko hoki, he whewhe nei to tona kiri i mua, a kua ora,</p> 
<p><A NAME="an_13:19">13:19</A>&nbsp;A ka puta ake i te wahi o te whewhe he puku ma, he wahi tu a kanapa ranei, he mea ma, ahua puwhero, a ka whakakitea ki te tohunga;</p> 
<p><A NAME="an_13:20">13:20</A>&nbsp;A ki te mea, i te tirohanga a te tohunga, na kei raro iho i te kiri, ki te titiro atu, a kua puta ke, kua ma te huruhuru o reira; katahi ka mea te tohunga, he poke ia, he panga mai tena no te repera: e tupu ana i runga i te whewhe.</p> 
<p><A NAME="an_13:21">13:21</A>&nbsp;Ki te tirohia ia e te tohunga, na, kahore he huruhuru ma o reira, a kahore i raro i te kiri, engari e ahua mangu ana, na, me tutaki atu ia e te tohunga, kia whitu nga ra:</p> 
<p><A NAME="an_13:22">13:22</A>&nbsp;A ki te mea kua horapa nui atu ki te kiri, na ka mea te tohunga, he poke ia: he panga mate tena.</p> 
<p><A NAME="an_13:23">13:23</A>&nbsp;Ki te tuturu ia te wahi tu a kanapa ki taua wahi, a kahore e horapa atu, he nawe whewhe tena; a ka mea te tohunga, kahore ona poke.</p> 
<p><A NAME="an_13:24">13:24</A>&nbsp;Ki te mea ranei he wera ano na te ahi kei te kiri o tetahi kikokiko, a he wahi ma kanapa, he mea ahua whero, he mea ma ranei kei te kikokiko ora i wera nei;</p> 
<p><A NAME="an_13:25">13:25</A>&nbsp;Na me titiro e te tohunga: na, ki te mea kua puta ke, kua ma te huruhuru o te wahi kanapa, a ka hohonu iho i te kiri ki te titiro atu; he repera tena e tupu ake ana i runga i te wera: a me mea te tohunga, he poke ia: he panga tena no te repera.</p> 
<p><A NAME="an_13:26">13:26</A>&nbsp;Otiia ki te tirohia e te tohunga, na, kahore he huruhuru ma o te wahi kanapa, a kahore i raro i te kiri, otiia e ahua pouri ana; na me tutaki ia e te tohunga kia whitu nga ra:</p> 
<p><A NAME="an_13:27">13:27</A>&nbsp;A i te whitu o nga ra me titiro te tohunga ki a ia: a ki te mea kua horapa nui atu ki te kiri, katahi ka kiia ia e te tohunga ki a ia: a ki te mea kua horapa nui atu ki te kiri, katahi ka kiia ia e te tohunga, he poke: he panga tena no te repera.</p> 
<p><A NAME="an_13:28">13:28</A>&nbsp;A ki te tuturu te wahi tu a kanapa ki tena wahi, a kahore e horapa atu ki te kiri, otiia he ahua pouri; he puku tena no te weranga, a ka kiia ia e te tohunga he pokeore: he nawe wera hoki.</p> 
<p><A NAME="an_13:29">13:29</A>&nbsp;Na he tane, he wahine i pangia te matenga, te pahau ranei;</p> 
<p><A NAME="an_13:30">13:30</A>&nbsp;Me titiro te tohunga ki te mea i pa mai: a ki te mea he hohonu iho i te kiri ki tana titiro; a he ahua ma kowahi nei, he ririki te huruhuru; katahi ka kiia ia e te tohunga, he poke: he patito tena, he repera no te matenga, no te pahau.</p> 
<p><A NAME="an_13:31">13:31</A>&nbsp;A ki te titiro te tohunga ki te patito i pa nei, a kihai i hohonu iho i te kiri ki te titiro, a kahore o reira huruhuru mangu; na ka tutakina atu e te tohunga te tangata i pangia nei e te patito, kia whitu nga ra:</p> 
<p><A NAME="an_13:32">13:32</A>&nbsp;A i te whitu o nga ra ka titiro te tohunga ki te mate: a ki te kahore i horapa atu te patito, a kahore ona huruhuru ma kowhai nei, a ki te titiro kahore te patito i hohonu iho i te kiri:</p> 
<p><A NAME="an_13:33">13:33</A>&nbsp;Na ka heua ia, ko te patito ia e kore e heua; a ka tutakinga atu e te tohunga te tangata i te patito, kia whitu atu nga ra:</p> 
<p><A NAME="an_13:34">13:34</A>&nbsp;A i te whitu o nga ra, me titiro te tohunga ki te patito, a ki te kahore i horapa te patito ki te kiri, a kahore ano e hohonu iho i te kiri ki te titiro; katahi ka kiia ia e te tohunga, he pokekore: a ka horoia e ia ona kakahu, a ka kore te poke.</p> 
<p><A NAME="an_13:35">13:35</A>&nbsp;Otiia ki te horapa nui te patito ki te kiri i muri i te whakakorenga o tona poke;</p> 
<p><A NAME="an_13:36">13:36</A>&nbsp;Na me titiro ano te tohunga ki a ia: a ki te mea kua horapa tena te patito ki te kiri, e kore e rapua e te tohunga te huruhuru ma kowhai; he poke ia.</p> 
<p><A NAME="an_13:37">13:37</A>&nbsp;Ki te tuturu ia te patito ki tana titiro, a kua tupu te huruhuru mangu ki reira; kua mahu te patito, kahore ona poke: a ka kiia e te tohunga he pokekore.</p> 
<p><A NAME="an_13:38">13:38</A>&nbsp;&#182; Ki te mea he wahi kanapa to te kiri o te kikokiko o tetahi tangata, o tetahi wahine ranei, ara he wahi kanapa mea nei;</p> 
<p><A NAME="an_13:39">13:39</A>&nbsp;Na me titiro e te tohunga: a ki te mea he ma mangu nei nga wahi kanapa o te kiri o to ratou kikokiko; he papaka tena e tupu ana i te kiri; kahore ona poke.</p> 
<p><A NAME="an_13:40">13:40</A>&nbsp;Me te tangata hoki kua horo nga huruhuru o tona matenga, he pakira ia, kahore ona poke.</p> 
<p><A NAME="an_13:41">13:41</A>&nbsp;Me te tangata hoki kua horo nga huruhuru o te wahi o tona matenga whaka tona mata, he rae pakira ia; kahore ona poke.</p> 
<p><A NAME="an_13:42">13:42</A>&nbsp;A ki te mea kua pangia tetahi wahi o te matenga pakira, o te rae pakira ranei, he mea ma ahua whero nei, he repera tena e tupu ana i tona matenga pakira, i tona rae pakira ranei.</p> 
<p><A NAME="an_13:43">13:43</A>&nbsp;Na me titiro ia e te tohunga: na, ki te ma ahua whero te puku i pa ki tona matenga pakira, ki tona rae pakira ranei, ki te rite ki te putanga o te repera ki te kiri o te kikokiko;</p> 
<p><A NAME="an_13:44">13:44</A>&nbsp;He repera ia, he poke: me tino mea te tohunga, he poke ia; ko tona matenga i pangia.</p> 
<p><A NAME="an_13:45">13:45</A>&nbsp;A ko te repera i pangia nei, me haehae ona kakahu, kia roha noa atu nga makawe o tona mahunga, ka arai i tona ngutu o runga, a ka karanga, He poke, he poke.</p> 
<p><A NAME="an_13:46">13:46</A>&nbsp;Ka poke ia i nga ra katoa e pangia ai; he poke ia; me noho ko ia anake; ko waho o te puni te nohoanga mona.</p> 
<p><A NAME="an_13:47">13:47</A>&nbsp;&#182; Me te kakahu ano hoki i pangia e te repera, ahakoa he kakahu huruhuru, he kakahu rinena ranei;</p> 
<p><A NAME="an_13:48">13:48</A>&nbsp;Ahakoa i te whenu, i te aho ranei; i nga mea rinena, huruhuru ranei; ahakoa i te hiako, i tetahi mea hiako ranei;</p> 
<p><A NAME="an_13:49">13:49</A>&nbsp;Ki te mea ha ma kakariki, he puwhero ranei te wahi i pangia o te kakahu, o te hiako ranei, o te whenu ranei, o te aho ranei, o tetahi mea hiako ranei, he panga tena no te repera, a me whakakite ki te tohunga:</p> 
<p><A NAME="an_13:50">13:50</A>&nbsp;Na ka tirohia e te tohunga te wahi i pangia, a ka tutakina atu e ia te mea i pangia, kia whitu nga ra:</p> 
<p><A NAME="an_13:51">13:51</A>&nbsp;A i te whitu o nga ra ka tirohia e ia te wahi pangia: ki te mea kua horapa te mea i pa ki te kakahu, ki te whenu ranei, ki te aho ranei, ki tetahi hiako, ki tetahi mea ranei i hanga ki te hiako: he repara ngau kino te mea i pa; he mea poke tena.</p> 
<p><A NAME="an_13:52">13:52</A>&nbsp;Na ka tahuna e ia taua kakahu, ahakoa he whenu, he aho ranei, ahakoa he huruhuru, he rinena ranei, ahakoa he mea hiako te mea i pangia; he repara ngau kino tena; me tahu ki te ahi.</p> 
<p><A NAME="an_13:53">13:53</A>&nbsp;A ki te titiro te tohunga, na, kihai te mea i pa i horapa atu ki te kakahu, ki te whenua, ki te aho, ki tetahi mea hiako ranei;</p> 
<p><A NAME="an_13:54">13:54</A>&nbsp;Katahi ka whakahau te tohunga kia horoia te mea i pangia, a ka tutakina atu e ia, kia whitu atu ano nga ra:</p> 
<p><A NAME="an_13:55">13:55</A>&nbsp;A me titiro e te tohunga te mea i pa mai, i muri i te horoinga: a ki te mea kihai i rere ke te kara o te wahi i pangia, a kihai i horapa atu te mea i pa mai; he poke tena; me tahu e koe ki te ahi; kua ngaua a roto, ahakoa i tiwha te taha ki roto, te taha ranei ki waho.</p> 
<p><A NAME="an_13:56">13:56</A>&nbsp;A ki te mea ka kite te tohunga, na kau tapouri te wahi i pangia i muri i te horoinga; katahi ka haea atu e ia i roto i te kakahu, i te hiako ranei, i te whenu ranei, i te aho ranei:</p> 
<p><A NAME="an_13:57">13:57</A>&nbsp;A ki te kitea ano i te kakahu, i te whenu ranei, i te aho ranei, i tetahi mea hiako ranei; he mea tupu tena; me tahu e koe ki te ahi taua mea i pangia.</p> 
<p><A NAME="an_13:58">13:58</A>&nbsp;Ko te kakahu hoki, ko te whenu ranei, ko te aho ranei, ko te mea hiako ranei i horoia e koe, a kua riro te mate, na ka horoia ano, a ka kore ona poke.</p> 
<p><A NAME="an_13:59">13:59</A>&nbsp;Ko te ture tenei mo te panga mai o te repera ki te kakahu huruhuru, ki te kakahu rinena ranei, ki te whenu, ki te aho ranei, ki tetahi mea hiako ranei, mo te ki he pokekore, mo te ki ranei he poke.</p> 
<p><A NAME="an_14:1">14:1</A>&nbsp;&#182; A i korero a Ihowa ki a Mohi, i mea,</p> 
<p><A NAME="an_14:2">14:2</A>&nbsp;Ko te ture tenei mo te repera, i te ra e purea ai; me kawe ki te tohunga;</p> 
<p><A NAME="an_14:3">14:3</A>&nbsp;A ka haere te tohunga ki waho o te puni, a ka titiro te tohunga, a ki te mea kua ora te repera i pa ki taua tangata i reperatia;</p> 
<p><A NAME="an_14:4">14:4</A>&nbsp;Katahi ka whakahau te tohunga kia tikina ma te tangata e purea ana kia rua nga manu, hei nga mea ora, hei nga mea pokekore, me te rakau hita, me te ngangana, me te hihopa:</p> 
<p><A NAME="an_14:5">14:5</A>&nbsp;A ka whakahau te tohunga kia patua tetahi o nga manu ki roto ki tetahi oko oneone, ki runga i te wai rere:</p> 
<p><A NAME="an_14:6">14:6</A>&nbsp;Na ko te manu ora me mau e ia, me te rakau hita, me te ngangana, me te hihopa, a ka toua tahitia me te manu ora ki te toto o te manu i patua ki runga i te wai rere:</p> 
<p><A NAME="an_14:7">14:7</A>&nbsp;A kia whitu ana tauhiuhinga ki te tangata e purea ana i te repera, a ka kiia he pokekore, a ka tukua atu te manu ora ki te mata o te parae.</p> 
<p><A NAME="an_14:8">14:8</A>&nbsp;A me horoi ona kakahu e te tangata e purea ana, me heu katoa hoki ona huruhuru; ka horoi ano i a ia ki te wai, a ka kore ona poke: a, muri iho, ka haere mai ki te puni; otiia kia whitu nga ra e noho ai i waho i tona teneti.</p> 
<p><A NAME="an_14:9">14:9</A>&nbsp;Na, i te whitu o nga ra, me heu katoa ona makawe o tona matenga, tona pahau, ona tukemata, ara ona huruhuru katoa, me heu; me horoi hoki ona kakahu, me horoi ano hoki ona kikokiko ki te wai, a ka kore ona poke.</p> 
<p><A NAME="an_14:10">14:10</A>&nbsp;&#182; A i te waru o nga ra me tiki e ia etahi reme toa, kia rua, hei nga mea kohakore, me tetahi reme uha tau tahi, hei te mea kohakore, kia toru hoki nga whakatekau paraoa hei whakahere totokore, hei te mea konatu ki te hinu, kia kotahi hoki te roko hinu.</p> 
<p><A NAME="an_14:11">14:11</A>&nbsp;A ma te tohunga, ma te kaipure, e whakatu te tangata e purea ana, me aua mea hoki, ki te aroaro o Ihowa, ki te whatitoka o te tapenakara o te whakaminenga:</p> 
<p><A NAME="an_14:12">14:12</A>&nbsp;Na ka mau te tohunga ki tetahi o nga reme toa, a ka whakaherea hei whakahere mo te he, me te roko hinu hoki, a ka poipoia hei whakahere poipoi ki te aroaro o Ihowa:</p> 
<p><A NAME="an_14:13">14:13</A>&nbsp;Me patu ano e ia te reme toa ki te wahi e patua ai e ia te whakahere hara me te tahunga tinana, ki te wahi tapu: i te mea ma te tohunga te whakahere hara, mana ano hoki te whakahere mo te he: he mea tino tapu tena:</p> 
<p><A NAME="an_14:14">14:14</A>&nbsp;Na ka mau te tohunga ki tetahi wahi o te toto o te whakahere mo te he, a ka pania e te tohunga ki te matamata o te taringa matau o te tangata e purea ana, ki te koromatua hoki o tona ringa matau, ki te koromatua ano hoki o tona waewae matau:</p> 
<p><A NAME="an_14:15">14:15</A>&nbsp;Na ka mau te tohunga ki tetahi wahi o te roko hinu, ka riringi ki te kapu o tona ake ringa maui:</p> 
<p><A NAME="an_14:16">14:16</A>&nbsp;A ka toua e te tohunga tona maihao matau ki te hinu i tona ringa maui, a kia whitu nga tauhiuhinga i te hinu e tona maihao, ki te aroaro o Ihowa:</p> 
<p><A NAME="an_14:17">14:17</A>&nbsp;A me pani e te tohunga tetahi wahi o te toenga o te hinu i tona ringa ki te matamata o te taringa matau o te tangata e purea ana, ki te koromatua hoki o tona ringa matau, ki te koromatua ano hoki o tona waewae matau, ki runga i te toto o te whak ahere mo te he:</p> 
<p><A NAME="an_14:18">14:18</A>&nbsp;A, ko te toenga o te hinu i te ringa o te tohunga, me riringi ki te matenga o te tangata e purea ana: a ka whakamarie te tohunga mona ki te aroaro o Ihowa.</p> 
<p><A NAME="an_14:19">14:19</A>&nbsp;A ka whakaherea e te tohunga te whakahere hara, ka whakamarie hoki mo te tangata e purea ana, ara mo tona poke; a, muri iho, ka patua e ia te tahunga tinana:</p> 
<p><A NAME="an_14:20">14:20</A>&nbsp;A ka whakaekea te tahunga tinana me te whakahere totokore e te tohunga ki te aata: a ka whakamarie te tohunga mona, a ka kore ona poke.</p> 
<p><A NAME="an_14:21">14:21</A>&nbsp;&#182; A, ki te mea he rawakore ia, a e kore ena mea e taea, na me tiki e ia kia kotahi reme toa hei whakahere mo te he, hei mea poipoi, hei whakamarie mona, kia kotahi ano hoki te whakatekau paraoa, hei te mea i konatunatua ki te hinu, hei whakahere t otokore, me tetahi roko hinu:</p> 
<p><A NAME="an_14:22">14:22</A>&nbsp;Me etahi kukupa kia rua, etahi pi kukupa ranei kia rua, nga mea e taea e tona ringa; ko tetahi hei whakahere hara, ko tetahi hei tahunga tinana;</p> 
<p><A NAME="an_14:23">14:23</A>&nbsp;A hei te waru o nga ra ka kawe ai ki te tohunga hei purenga mona, ki te whatitoka o te tapenakara o te whakaminenga, ki te aroaro o Ihowa.</p> 
<p><A NAME="an_14:24">14:24</A>&nbsp;Na ka mau te tohunga ki te reme mo te whakahere mo te he, me te roko hinu, a ka poipoia e te tohunga hei whakahere poipoi ki te aroaro o Ihowa.</p> 
<p><A NAME="an_14:25">14:25</A>&nbsp;A ka patua e ia te reme e whakaherea ana mo te he, a ka tango te tohunga i tetahi wahi o te toto o te whakahere mo te he, ka pani ai ki te matamata o te taringa matau o te tangata e purea ana, ki te koromatua hoki o tona ringa matau, ki te korom atua ano hoki o tona waewae matau:</p> 
<p><A NAME="an_14:26">14:26</A>&nbsp;A me riringi e te tohunga tetahi wahi o te hinu ki te kapu o tona ake ringa maui:</p> 
<p><A NAME="an_14:27">14:27</A>&nbsp;A ka tauhiuhia e te tohunga ki tona maihao matau tetahi wahi o te hinu i tona ringa maui, kia whitu nga meatanga ki te aroaro o Ihowa:</p> 
<p><A NAME="an_14:28">14:28</A>&nbsp;A ka pania e te tohunga tetahi wahi o te hinu i tona ringa ki te matamata o te taringa matau o te tangata e purea ana, ki te koromatua hoki o tona ringa matau, ki te koromatua ano hoki o tona waewae matau, ki te wahi i te toto o te whakahere mo te he:</p> 
<p><A NAME="an_14:29">14:29</A>&nbsp;A, ko te toenga o te hinu i te ringa o te tohunga, me riringi ki te matenga o te tangata e purea ana, hei whakamarie mona ki te aroaro o Ihowa.</p> 
<p><A NAME="an_14:30">14:30</A>&nbsp;A me whakahere tetahi o nga kukupa, o nga pi kukupa ranei, o nga mea hoki i taea e tona ringa;</p> 
<p><A NAME="an_14:31">14:31</A>&nbsp;Ae ra, o nga mea i taea e tona ringa, ko tetahi hei whakahere hara, ko tetahi hei tahunga tinana, me te whakahere totokore hoki: a ka whakamarie te tohunga mo te tangata e purea ana, ki te aroaro o Ihowa.</p> 
<p><A NAME="an_14:32">14:32</A>&nbsp;Ko te ture tenei mo te tangata i pangia e te repera, e kore nei e taea e tona ringa nga mea mo tona purenga.</p> 
<p><A NAME="an_14:33">14:33</A>&nbsp;&#182; I korero ano a Ihowa ki a Mohi raua ko Arona, i mea,</p> 
<p><A NAME="an_14:34">14:34</A>&nbsp;E tae koutou ki te whenua o Kanaana e hoatu nei e ahau hei kainga tupu mo koutou, a ka whakapangia atu e ahau te repera ki tetahi whare o te whenua e nohoia e koutou;</p> 
<p><A NAME="an_14:35">14:35</A>&nbsp;A ka haere te tangata nona te whare, ka korero ki te tohunga, ka mea, Ki taku titiro, me te mea kua pangia te whare:</p> 
<p><A NAME="an_14:36">14:36</A>&nbsp;Na ka whakahau te tohunga kia whakawateatia te whare, i te mea kahore ano te tohunga i haere noa kia kite i te mea i pa mai; kei poke nga mea katoa o roto o te whare; a ka oti, ka haere te tohunga kia kite i te whare:</p> 
<p><A NAME="an_14:37">14:37</A>&nbsp;Na ka titiro ia ki te mea i pa mai, a ki te mea kua pangia nga tara o te whare, a kua whai koputaputa he mea ma kakariki, puwhero ranei, a ki te titiro atu kua ngoto ki roto ki te tara;</p> 
<p><A NAME="an_14:38">14:38</A>&nbsp;Na ka puta te tohunga ki waho o te whare ki te kuwaha o te whare, a ka tutakina te whare, kia whitu nga ra:</p> 
<p><A NAME="an_14:39">14:39</A>&nbsp;A ka haere mai ano te tohunga i te whitu o nga ra, a ka titiro; a ki te mea kua horapa ki nga pakitara o te whare te mea i pa mai:</p> 
<p><A NAME="an_14:40">14:40</A>&nbsp;Na, ka whakahau te tohunga kia tangohia nga kohatu i pangia, kia maka ki te wahi poke ki waho o te pa:</p> 
<p><A NAME="an_14:41">14:41</A>&nbsp;A ka mea ia kia waruhia a roto o te whare a taka noa, a me riringi e ratou te puehu i wariuhia e ratou ki waho o te pa, ki te wahi poke:</p> 
<p><A NAME="an_14:42">14:42</A>&nbsp;A ka tikina e ratou etahi atu kohatu, ka whakanoho atu ai ki te wahi o aua kohatu; me tiki ano e ia he moata ke, ka pani ai ki te whare.</p> 
<p><A NAME="an_14:43">14:43</A>&nbsp;A ki te hoki mai te mea i pa mai, a ka tupu ki te whare i muri i tana tangohanga i nga kohatu, i tana waruhanga i te whare, i te paninga hoki;</p> 
<p><A NAME="an_14:44">14:44</A>&nbsp;Katahi ka haere te tohunga, a ka titiro; a ki te mea kua horapa ki te whare te mea i pa mai, he repera ngau kino to te whare; he poke.</p> 
<p><A NAME="an_14:45">14:45</A>&nbsp;Na ka wawahi i te whare, i ona kohatu, i ona rakau, i te moata katoa o te whare: a ka kawea atu ki waho o te pa, ki te wahi poke.</p> 
<p><A NAME="an_14:46">14:46</A>&nbsp;Ki te haere hoki tetahi ki roto ki te whare, i te mea e tutaki ana, ka poke ia a ahiahi noa.</p> 
<p><A NAME="an_14:47">14:47</A>&nbsp;Ki te takoto hoki tetahi ki roto i te whare, me horoi e ia ona kakahu: ki te kai ano hoki tetahi ki roto i te whare, me horoi ano e ia ona kakahu.</p> 
<p><A NAME="an_14:48">14:48</A>&nbsp;A ki te haere te tohunga ki roto, a ka titiro, a kihai i horapa ki te whare te mea i pa mai, i muri iho i te paninga o te whare: na ka kiia e te tohunga he pokekore te whare, no te mea kua kore taua mea i pa ra.</p> 
<p><A NAME="an_14:49">14:49</A>&nbsp;A ka tikina e ia etahi manu, kia rua, hei horohoro mo te whare, he rakau hita, he ngangana, he hihopa:</p> 
<p><A NAME="an_14:50">14:50</A>&nbsp;A ka patua e ia tetahi o nga manu ki roto ki te oko oneone, ki runga i te wai rere.</p> 
<p><A NAME="an_14:51">14:51</A>&nbsp;Na ka mau ki te rakau hita, ki te hihopa, ki te ngangana, me te manu ora, ka tou ai ki te toto o te manu i patua, ki te wai rere hoki, na kia whitu ana tauhiuhinga ki te whare:</p> 
<p><A NAME="an_14:52">14:52</A>&nbsp;A ka horohoroa e ia te whare ki te toto o te manu, ki te wai rere hoki, ki te manu ora, ki te rakau hita, ki te hihopa, ki te ngangana:</p> 
<p><A NAME="an_14:53">14:53</A>&nbsp;Engari me tuku e ia te manu ora ki waho o te pa, ki te mata o te parae; na ka whakamarie mo te whare: a ka kore ona poke.</p> 
<p><A NAME="an_14:54">14:54</A>&nbsp;&#182; Ko te ture tenei mo nga panga katoa o te repera, mo te patito hoki;</p> 
<p><A NAME="an_14:55">14:55</A>&nbsp;Mo te repera hoki o te kakahu, o te whare;</p> 
<p><A NAME="an_14:56">14:56</A>&nbsp;Mo te puku, mo te paku, mo te wahi tu a kanapa nei:</p> 
<p><A NAME="an_14:57">14:57</A>&nbsp;Hei whakaatu ko ahea poke ai, ko ahea pokekore ai: ko te ture tenei mo te repera.</p> 
<p><A NAME="an_15:1">15:1</A>&nbsp;&#182; I korero ano a Ihowa ki a Mohi raua ko Arona, i mea,</p> 
<p><A NAME="an_15:2">15:2</A>&nbsp;Korero ki nga tama a Iharaira, mea atu ki a ratou, Ki te mea he rere to tetahi tangata, no roto i tona kikokiko, e poke ana ia i tona rere.</p> 
<p><A NAME="an_15:3">15:3</A>&nbsp;A ko tona poke tenei i a ia e rere mai: ahakoa rere te rere o tona kikokiko, ahakoa kua mimiti te rere o tona kikokiko, he mea whakapoke tena i a ia.</p> 
<p><A NAME="an_15:4">15:4</A>&nbsp;He poke nga moenga katoa e takoto ai te tangata i te rere: ka poke ano hoki nga mea katoa e noho ai ia.</p> 
<p><A NAME="an_15:5">15:5</A>&nbsp;Ki te pa hoki tetahi ki tona moenga, me horoi e ia ona kakahu, me ia ano hoki me horoi ki te wai, ka poke hoki ia a ahiahi noa.</p> 
<p><A NAME="an_15:6">15:6</A>&nbsp;Ki te noho hoki tetahi ki runga ki tetahi mea i nohoia e te tangata i te rere, me horoi e ia ona kakahu, me ia ano hoki me horoi ki te wai, ka poke hoki ia a ahiahi noa.</p> 
<p><A NAME="an_15:7">15:7</A>&nbsp;A ki te pa tetahi ki te kikokiko o te tangata i te rere, me horoi e ia ona kakahu, me ia ano hoki me horoi ki te wai, ka poke hoki ia a ahiahi noa.</p> 
<p><A NAME="an_15:8">15:8</A>&nbsp;A ki te tuwha atu te tangata i te rere ki tetahi tangata pokekore, na me horoi e ia ona kakahu, me ia ano hoki me horoi ki te wai, ka poke hoki ia a ahiahi noa.</p> 
<p><A NAME="an_15:9">15:9</A>&nbsp;Me te nohoanga hoiho i nohoia e te tangata he rere tona, kua poke.</p> 
<p><A NAME="an_15:10">15:10</A>&nbsp;Na he mea no raro i a ia, ko te tangata i pa atu, kua poke a ahiahi noa: ki te mauria hoki e tetahi tetahi o aua mea, me horoi ona kakahu, me ia ano hoki me horoi ki te wai, ka poke hoki a ahiahi noa.</p> 
<p><A NAME="an_15:11">15:11</A>&nbsp;Na, ko te tangata i pa tera i te rere ki a ia, a kihai i horoia ona ringa ki te wai, me horoi ona kahu, me ia ano hoki me horoi ki te wai, ka poke hoki ia a ahiahi noa.</p> 
<p><A NAME="an_15:12">15:12</A>&nbsp;Me wawahi ano hoki te oko oneone i pangia e te tangata he rere tona: ko nga oko rakau katoa ia me horoi ki te wai.</p> 
<p><A NAME="an_15:13">15:13</A>&nbsp;A e purea i tona rere te tangata he rere tona, na me tatau e ia nga rangi e whitu mo tona purenga, na ka horoia e ia ona kakahu, me horoi ano hoki tona kikokiko ki te wai rere, a ka kore ona poke.</p> 
<p><A NAME="an_15:14">15:14</A>&nbsp;A i te waru o nga ra me tiki e ia, kia rua nga kukupa, kia rua ranei nga pi kukupa, a ka haere ki te aroaro o Ihowa ki te whatitoka o te tapenakara o te whakaminenga, ka hoatu ai ki te tohunga:</p> 
<p><A NAME="an_15:15">15:15</A>&nbsp;Katahi ka whakaherea aua mea e te tohunga, tetahi hei whakahere hara, tetahi hoki hei tahunga tinana; a ka whakamarie te tohunga mona ki te aroaro o Ihowa mo tona rere.</p> 
<p><A NAME="an_15:16">15:16</A>&nbsp;Ki te paheke mai hoki te purapura moenga o tetahi tangata, na, me horoi e ia tona tinana katoa ki te wai, ka poke hoki ia a ahiahi noa.</p> 
<p><A NAME="an_15:17">15:17</A>&nbsp;Me horoi ano hoki ki te wai nga kakahu katoa, me nga hiako kei aua mea nei te purapura moenga, ka poke hoki aua mea a ahiahi noa.</p> 
<p><A NAME="an_15:18">15:18</A>&nbsp;Ki te moe maori hoki tetahi tangata ki tetahi wahine, me horoi raua ki te wai, ka poke hoki raua a ahiahi noa.</p> 
<p><A NAME="an_15:19">15:19</A>&nbsp;&#182; A ki te mea he rere to tetahi wahine, a he toto te rere o tona kikokiko, me whakamotuhake kia whitu nga ra: ka poke ano hoki nga tangata katoa e pa ana ki a ia a ahiahi noa.</p> 
<p><A NAME="an_15:20">15:20</A>&nbsp;Ka poke ano nga mea katoa e takotoria ana e ia i tona whakamotuhaketanga; ka poke ano nga mea katoa e noho ai ia.</p> 
<p><A NAME="an_15:21">15:21</A>&nbsp;Ki te pa hoki tetahi ki tona moenga, me horoi e ia ona kakahu, a ia ake ano hoki me horoi ki te wai, ka poke hoki ia a ahiahi noa.</p> 
<p><A NAME="an_15:22">15:22</A>&nbsp;Ki te pa atu hoki tetahi ki tetahi mea i noho ai ia, me horoi e ia ona kakahu, a ia ake ano hoki me horoi ki te wai, ka poke hoki ia a ahiahi noa.</p> 
<p><A NAME="an_15:23">15:23</A>&nbsp;Ahakoa i runga taua mea i te moenga, i runga ranei i tetahi mea e nohoia ana e ia, ki te pa atu tetahi, ka poke ia a ahiahi noa.</p> 
<p><A NAME="an_15:24">15:24</A>&nbsp;Ki te takoto hoki tetahi tangata ki a ia, a ka mau ki a ia ona whakapoke, ka poke, e whitu nga ra: ka poke katoa ano nga moenga katoa e takoto ai ia.</p> 
<p><A NAME="an_15:25">15:25</A>&nbsp;A ki te maha nga ra o te rerenga toto o tetahi wahine, a ehara i te wa e paheke ai, ki te roa atu ranei te rerenga i to te wa e paheke ai; ka pera ano me nga ra o tona paheketanga nga ra katoa e rere ai tona whakapoke; ka poke ia.</p> 
<p><A NAME="an_15:26">15:26</A>&nbsp;Ka pera ano ki a ia me te moenga o tona paheketanga nga moenga katoa e takoto ai ia i nga ra katoa e rere ai: ka poke ano hoki nga mea katoa e noho ai ia, ka rite ki te whakapoke o tona paheketanga.</p> 
<p><A NAME="an_15:27">15:27</A>&nbsp;Ka poke ano hoki te tangata e pa ana ki aua mea, me horoi ano hoki e ia ona kakahu, a ia ake ano hoki me horoi ki te wai, ka poke hoki ia a ahiahi noa.</p> 
<p><A NAME="an_15:28">15:28</A>&nbsp;Otiia ki te mea kua whakapokekoretia taua wahine i te rere, katahi ka taua e ia nga rangi e whitu, a muri iho ka kore ona poke.</p> 
<p><A NAME="an_15:29">15:29</A>&nbsp;A i te waru o nga ra me tiki e ia kia rua nga kukupa, kia rua ranei pi kukupa mana, a ka kawea ki te tohunga, ki te whatitoka o te tapenakara o te whakaminenga.</p> 
<p><A NAME="an_15:30">15:30</A>&nbsp;A me whakahere tetahi e te tohunga hei whakahere hara, me tetahi hoki hei tahunga tinana, a ka whakamarie te tohunga mona ki te aroaro o Ihowa mo te rere o tona whakapoke.</p> 
<p><A NAME="an_15:31">15:31</A>&nbsp;Na me pena ta koutou wehe i nga tama a Iharaira i o ratou whakapoke; kei mate ratou i o ratou poke, ina whakapokea e ratou toku tapenakara e tu na i roto i a ratou.</p> 
<p><A NAME="an_15:32">15:32</A>&nbsp;Ko te ture tenei mo te tangata he rere tona, mo te tangata hoki kua paheke atu tona purapura moenga, a poke iho;</p> 
<p><A NAME="an_15:33">15:33</A>&nbsp;Mo te wahine hoki e paheke ana, mo te tangata hoki he rere tona, mo te tane raua ko te wahine, mo te tangata hoki i takoto ki te wahine poke.</p> 
<p><A NAME="an_16:1">16:1</A>&nbsp;&#182; A i korero a Ihowa ki a Mohi i muri i te matenga o nga tama tokorua a Arona, i te mea i whakahere nei raua ki te aroaro o Ihowa, a mate iho;</p> 
<p><A NAME="an_16:2">16:2</A>&nbsp;I korero ano a Ihowa ki a Mohi, Korero ki a Arona, ki tou tuakana, kei haere i nga wa katoa ki te wahi tapu, ki roto i te arai, i tera i mua mai o te taupoki o te aaka; kei mate: ka puta atu hoki ahau i roto i te kapua ki runga ki te taupoki.</p> 
<p><A NAME="an_16:3">16:3</A>&nbsp;Ko nga mea tenei hei haerenga mo Arona ki roto ki te wahi tapu: ko te kuao puru hei whakahere hara, me te hipi toa hei tahunga tinana.</p> 
<p><A NAME="an_16:4">16:4</A>&nbsp;Me kakahu e ia te koti rinena tapu; hei tona kikokiko nga tarau rinena, me whitiki ano ki a ia te whitiki rinena, me potae ano te potae rinena: ko nga kakahu tapu enei; mo reira me horoi e ia tona kikokiko ki te wai, ka kakahu ai.</p> 
<p><A NAME="an_16:5">16:5</A>&nbsp;&#182; Na ka mau ia ki etahi koati kia rua a te whakaminenga o nga tama a Iharaira hei whakahere hara, kia kotahi hoki te hipi toa hei tahunga tinana.</p> 
<p><A NAME="an_16:6">16:6</A>&nbsp;A ka whakaherea e Arona tana puru mo te whakahere hara, te mea hoki mona, a ka whakamarie mona, mo tona whare hoki.</p> 
<p><A NAME="an_16:7">16:7</A>&nbsp;Na ka mau ia ki nga koati e rua, ka tapae ki te aroaro o Ihowa ki te whatitoka o te tapenakara o te whakaminenga.</p> 
<p><A NAME="an_16:8">16:8</A>&nbsp;Na ka maka he rota e Arona mo nga koati e rua, tetahi rota mo ta Ihowa, tetahi rota mo te koati haere noa.</p> 
<p><A NAME="an_16:9">16:9</A>&nbsp;A ka kawea mai e Arona te koati i puta nei ta Ihowa rota ki a ia, a ka whakaherea hei whakahere hara.</p> 
<p><A NAME="an_16:10">16:10</A>&nbsp;Ko te koati ia i puta nei te rota ki a ia hei koati haere noa, katapaea oratia ki te aroaro o Ihowa, ki te whakamarie mona, kia tukua ai ki te koraha hei koati haere noa.</p> 
<p><A NAME="an_16:11">16:11</A>&nbsp;A ka kawea e Arona te puru mo te whakahere hara, te mea mona ake, a ka whakamarie mona, mo tona whare hoki, a ka patua te puru mo te whakahere hara, te mea hoki mona ake:</p> 
<p><A NAME="an_16:12">16:12</A>&nbsp;Na ka mau ki te tahu kakara, ki tonu i nga waro ahi no runga i te aata, i te aroaro o Ihowa; kia ki hoki ona ringa i te whakakakara reka, tuki rawa kia ririki, ka kawe ai ki roto i te arai:</p> 
<p><A NAME="an_16:13">16:13</A>&nbsp;Na ka maka i te whakakakara ki te ahi ki te aroaro o Ihowa, kia ngaro ai i te kapua whakakakara te taupoki i runga i te whakaaturanga, kei mate hoki ia:</p> 
<p><A NAME="an_16:14">16:14</A>&nbsp;Na ka tango i tetahi wahi o te toto o te puru, a ka tauhiuhia e tona maihao ki te taupoki ki te taha ki te rawhiti: kia whitu nga tauhiuhinga a tona maihao i te toto ki te taha ki mua o te taupoki:</p> 
<p><A NAME="an_16:15">16:15</A>&nbsp;&#182; Katahi ka patua e ia te koati o te whakahere hara, te mea mo te iwi, a ka kawea ona toto ki roto i te arai, a ka pera tana meatanga ki taua toto, me tana ki te toto o te puru, a ka tauhiuhia e ia ki te taupoki, ki mua hoki o te taupoki.</p> 
<p><A NAME="an_16:16">16:16</A>&nbsp;A ka whakamarie mo te wahi tapu, mo te poke o nga tama a Iharaira, mo a ratou mahi tutu i o ratou haranga katoa: kia pera hoki tana meatanga mo te tapenakara o te whakaminenga e tu ana i roto i a ratou i waenganui o to ratou poke.</p> 
<p><A NAME="an_16:17">16:17</A>&nbsp;Kaua ano hoki he tangata mo roto i te tapenakara o te whakaminenga, ina haere ia ki te whakamarie i roto i te wahi tapu, a puta noa mai ki waho, kia oti ra ano te whakamarie mona, mo tona whare, mo te whakaminenga katoa ano hoki o Iharaira.</p> 
<p><A NAME="an_16:18">16:18</A>&nbsp;Na ka puta ia ki te aata, ki tera i te aroaro o Ihowa, mea ai i to reira whakamarie; ka tongo hoki i tetahi wahi o te toto o te puru, o te toto hoki o te koati, ka pani ai ki nga haona o te aata a tawhio noa.</p> 
<p><A NAME="an_16:19">16:19</A>&nbsp;Kia whitu hoki nga tauhiuhinga a tona maihao i te toto, a ka purea, ka whakatapua, kia ma ai i te poke o nga tama a Iharaira.</p> 
<p><A NAME="an_16:20">16:20</A>&nbsp;&#182; A ka oti tana whakamarie mo te wahi tapu, mo te tapenakara o te whakaminenga, mo te aata, na, me kawe mai e ia te koati ora:</p> 
<p><A NAME="an_16:21">16:21</A>&nbsp;Na ka pokipoki nga ringa e rua o Arona ki te matenga o te koati ora, ka whaki ai i nga kino katoa o nga tama a Iharaira ki runga i a ia, i a ratou mahi tutu katoa, me o ratou hara katoa; me uta hoki ki runga ki te matenga o te koati, ka tuku ai kia kawea ki te koraha e tetahi tangata e noho rite ana:</p> 
<p><A NAME="an_16:22">16:22</A>&nbsp;Na ka mauria e te koati o ratou kino katoa i runga i a ia ki tetahi whenua mokemoke: a ka tukua atu te koati ki te koraha.</p> 
<p><A NAME="an_16:23">16:23</A>&nbsp;Na ka haere a Arona ki roto ki te tapenakara o te whakaminenga, a ka unuhia atu nga kakahu rinena i kakahuria e ia i tona haerenga ki roto ki te wahi tapu, ka waiho hoki ki reira:</p> 
<p><A NAME="an_16:24">16:24</A>&nbsp;Me horoi ano e ia tona kikokiko ki te wai ki te wahi tapu, ka kakahu ai i ona kakahu, a ka puta mai ia ki waho, ka mea hoki i tana tahunga tinana, i te tahunga tinana hoki a te iwi, hei whakamarie mona, mo te iwi.</p> 
<p><A NAME="an_16:25">16:25</A>&nbsp;Me tahu ano e ia te ngako o te whakahere hara ki runga ki te aata.</p> 
<p><A NAME="an_16:26">16:26</A>&nbsp;Ko te kaituku hoki o te koati hei koati haere noa, me horoi e ia ona kakahu, me horoi ano tona kikokiko ki te wai, a muri iho, ka haere mai ki te puni.</p> 
<p><A NAME="an_16:27">16:27</A>&nbsp;A ko te puru mo te whakahere hara, me te koati mo te whakahere hara, no raua nei nga toto i kawea ki roto ki te wahi tapu hei whakamarie, me mau ki waho o te puni; a ka tahuna ki te ahi o raua hiako, o raua kikokiko, me to raua paru.</p> 
<p><A NAME="an_16:28">16:28</A>&nbsp;Na, ko te kaitahu, me horoi ona kakahu, me horoi ano tona kikokiko ki te wai, a muri iho, ka haere mai ki te puni.</p> 
<p><A NAME="an_16:29">16:29</A>&nbsp;&#182; Hei tikanga pumau ano tenei ma koutou: i te whitu o nga marama, i te tekau o nga ra o te marama, me whakapouri o koutou wairua, kaua rawa tetahi mahi e mahia, e te tangata whenua, e te manene ranei i roto i a koutou:</p> 
<p><A NAME="an_16:30">16:30</A>&nbsp;Ko a taua rangi hoki te tohunga whakamarie ai mo koutou, hei pure i a koutou i o koutou hara katoa, kia ma ai koutou i te aroaro o Ihowa.</p> 
<p><A NAME="an_16:31">16:31</A>&nbsp;Hei hapati okiokinga taua ra ki a koutou, me whakapouri o koutou wairua: hei tikanga pumau.</p> 
<p><A NAME="an_16:32">16:32</A>&nbsp;Me whakamarie ano te tohunga e whakawahia nei ia, e whakatohungatia hoki hei tohunga i muri i tona papa, me kakahu ano nga kakahu rinena, nga kakahu tapu:</p> 
<p><A NAME="an_16:33">16:33</A>&nbsp;Me whakamarie ia mo te wahi tapu, me whakamarie ano mo te tapenakara o te whakaminenga, mo te aata hoki; me whakamarie ano mo nga tohunga, mo nga tangata katoa hoki o te whakaminenga.</p> 
<p><A NAME="an_16:34">16:34</A>&nbsp;Hei tikanga pumau tenei ki a koutou, kia whakamarie mo nga tama a Iharaira, mo o ratou hara katoa: kia kotahi meatanga i te tau. Na ka meinga e ia ta Ihowa i whakahau ai ki a Mohi.</p> 
<p><A NAME="an_17:1">17:1</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_17:2">17:2</A>&nbsp;Korero ki a Arona, ki ana tama, ki nga tama katoa a Iharaira, mea atu ki a ratou, Ko te mea tenei i whakahau ai a Ihowa, i mea ai,</p> 
<p><A NAME="an_17:3">17:3</A>&nbsp;Ki te patua e tetahi tangata o te whare o Iharaira he kau, he reme, he koati ranei, i roto i te puni, ki te patua ranei e ia ki waho o te puni,</p> 
<p><A NAME="an_17:4">17:4</A>&nbsp;A e kore e kawea ki te whatitoka o te tapenakara o te whakaminenga, kia whakaherea he whakahere ki a Ihowa ki mua i te tapenakara o Ihowa; ka whakairia he toto ki taua tangata; kua whakaheke toto ia; a ka hatepea atu taua tangata i roto i tona iw i:</p> 
<p><A NAME="an_17:5">17:5</A>&nbsp;He mea kia kawea ai e nga tama a Iharaira a ratou patunga e whakaherea ana e ratou i te mata o te parae, kia kawea ai hoki ki a Ihowa, ki te whatitoka o te tapenakara o te whakatoka o te tapenakara o te whakaminenga, ki te tohunga, ka patu ai hei whakahere mo te pai ki a Ihowa.</p> 
<p><A NAME="an_17:6">17:6</A>&nbsp;A ka tauhiuhia te toto e te tohunga ki te aata a Ihowa i te whatitoka o te tapenakara o te whakaminenga, me tahu ano e ia te ngako hei kakara reka ki a Ihowa.</p> 
<p><A NAME="an_17:7">17:7</A>&nbsp;A ka mutu a ratou patunga tapu ki nga rewera i whaia nei e ratou, puremu atu ai. Hei tikanga pumau tenei ki a ratou i o ratou whakatupuranga.</p> 
<p><A NAME="an_17:8">17:8</A>&nbsp;Me ki atu ano ki a ratou, Ki te whakaherea e tetahi tangata o te whare o Iharaira, o nga manene ranei i roto i a koutou, tetahi tahunga tinana, patunga tapu ranei,</p> 
<p><A NAME="an_17:9">17:9</A>&nbsp;A e kore e kawea ki te whatitoka o te tapenakara o te whakaminenga, whakahere ai ki a Ihowa; ina, ka hatepea atu taua tangata i roto i tona iwi.</p> 
<p><A NAME="an_17:10">17:10</A>&nbsp;&#182; Ki te kainga hoki tetahi toto e tetahi tangata o te whare o Iharaira, o nga manene ranei i roto i a koutou; ka u atu toku mata ki taua wairua i kainga ai te toto, a ka hatepea atu e ahau i roto i tona iwi.</p> 
<p><A NAME="an_17:11">17:11</A>&nbsp;Kei roto hoki i te toto te oranga o te kikokiko; kua hoatu ano e ahau ki a koutou mo runga i te aata, hei whakamarie mo o koutou wairua: ko te toto hoki, na tona ora, te mea hei whakamarie.</p> 
<p><A NAME="an_17:12">17:12</A>&nbsp;Koia ahau i mea ai ki nga tama a Iharaira, Kaua tetahi o koutou e kai toto, kaua ano hoki te manene i roto i a koutou e kai toto.</p> 
<p><A NAME="an_17:13">17:13</A>&nbsp;Ki te whai hoki tetahi o nga tama a Iharaira, o nga manene ranei i roto i a koutou, a ka mau tetahi kirehe, tetahi manu ranei e tika ana kia kainga: me riringi ona toto, ka tanu ai ki te puehu.</p> 
<p><A NAME="an_17:14">17:14</A>&nbsp;No te mea ko te toto o te kikokiko e kotahi katoa ana me te ora o te kikokiko: koia ahau i mea ai ki nga tama a Iharaira, Kaua rawa e kainga te toto o tetahi kikokiko: ko te toto hoki te ora o nga kikokiko katoa: ki te kainga e tetahi, ka hatepe a atu.</p> 
<p><A NAME="an_17:15">17:15</A>&nbsp;Ki te kainga hoki e tetahi te mea i mate maori, te mea ranei i haea e te kirehe, ahakoa tangata whenua, iwi ke ranei, me horoi ona kakahu, me ia ano me horoi ki te wai, ka poke hoki a ahiahi noa: katahi ka kore te poke.</p> 
<p><A NAME="an_17:16">17:16</A>&nbsp;A ki te kahore e horoia e ia, ki te kahore hoki e horoia tona tinana, na ka waha e ia tona kino.</p> 
<p><A NAME="an_18:1">18:1</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_18:2">18:2</A>&nbsp;Korero ki nga tama a Iharaira, mea atu ki a ratou, Ko Ihowa ahau, ko to koutou Atua.</p> 
<p><A NAME="an_18:3">18:3</A>&nbsp;Kei rite a koutou mahi ki nga mahi a te whenua o Ihipa, i noho na koutou: kei rite hoki a koutou mahi ki nga mahi a te whenua o Kanaana, e kawea nei koutou e ahau ki reira: kei haere i runga i a ratou tikanga.</p> 
<p><A NAME="an_18:4">18:4</A>&nbsp;Me mahi aku whakaritenga, kia mau ki aku tikanga, me haere hoki i reira; ko Ihowa ahau, ko to koutou Atua.</p> 
<p><A NAME="an_18:5">18:5</A>&nbsp;Ina, kia mau ki aku tikanga, ki aku whakaritenga: ki te mahia hoki ena e te tangata, me reira e ora ai: ko Ihowa ahau.</p> 
<p><A NAME="an_18:6">18:6</A>&nbsp;&#182; Kaua tetahi o koutou e whakatata ki tetahi o ona whanaunga tupu, hura ai i to ratou kiri tahanga: ko Ihowa ahau.</p> 
<p><A NAME="an_18:7">18:7</A>&nbsp;Kei hurahia e koe tou papa, tou whaea ranei, kia takoto tahanga: ko tou whaea ia; kei hurahia e koe kia takoto tahanga.</p> 
<p><A NAME="an_18:8">18:8</A>&nbsp;Kei hurahia e koe kia takoto tahunga te wahine a tou papa: ko te wahi takoto tahanga ia o tou papa.</p> 
<p><A NAME="an_18:9">18:9</A>&nbsp;Kei hurahia e koe kia takoto tahanga tou tuahine, te tamahine a tou papa, te tamahine ranei a tou whaea, ahakoa i whanau ki te kainga, i whanau ranei ki tetahi atu wahi; kei hurahia raua e koe kia takoto tahanga.</p> 
<p><A NAME="an_18:10">18:10</A>&nbsp;Kei hurahia e koe kia takoto tahanga te tamahine a tau tama, te tamahine ranei a tau tamahine, kei hurahia raua e koe kia takoto tahanga: nou hoki te wahi o raua i takoto tahanga na.</p> 
<p><A NAME="an_18:11">18:11</A>&nbsp;Kei takoto tahanga i a koe te tamahine a te wahine a tou papa, te whanau a tou papa, he tuahine ia nou, kei hurahia ia e koe kia takoto tahanga.</p> 
<p><A NAME="an_18:12">18:12</A>&nbsp;Kei hurahia te tuahine o tou papa kia takoto tahanga: he whanaunga tupu ia no tou papa.</p> 
<p><A NAME="an_18:13">18:13</A>&nbsp;Kei hurahia e koe te tuakana, teina ranei, o tou whaea kia takoto tahanga: he whanaunga tupu hoki ia no tou whaea.</p> 
<p><A NAME="an_18:14">18:14</A>&nbsp;Kei hurahia e koe kia takoto tahanga te teina, tuakana ranei, o tou papa, kei whakatata koe ki tana wahine; ko tou whaea keke ia.</p> 
<p><A NAME="an_18:15">18:15</A>&nbsp;Kei hurahia e koe tau hunaonga kia takoto tahanga: ko te wahine ia a tau tama, kei hurahia ia e koe kia takoto tahgana.</p> 
<p><A NAME="an_18:16">18:16</A>&nbsp;Kei hurahia e koe kia takoto tahanga te wahine a tou tuakana, teina ranei; no tou tuakana, teina ranei, taua wahi i takoto tahanga na.</p> 
<p><A NAME="an_18:17">18:17</A>&nbsp;Kei hurahia e koe kia takoto tahanga te wahine raua ko tana tamahine, kaua ano e tangohia te tamahine a tana tama, te tamahine ranei a tana tamahine, hura ai i a ia kia takoto tahanga; he whanaunga pu hoki ratou ki a ia: he mea kino tena.</p> 
<p><A NAME="an_18:18">18:18</A>&nbsp;Kaua ano hoki e tangohia he wahine ki te taha o tona tuakana, teina ranei, hei whakatetetete ki a ia; kaua ia e hurahia kia takoto tahanga, me te ora ano hoki tera.</p> 
<p><A NAME="an_18:19">18:19</A>&nbsp;&#182; Kaua ano hoki e whakatata ki te wahine ki te hura i a ia kia takoto tahanga, i a ia e poke ana i te paheketanga.</p> 
<p><A NAME="an_18:20">18:20</A>&nbsp;Kaua ano hoki e takoto puremu ki te wahine a tou hoa, whakapoke ai i a koe ki a ia.</p> 
<p><A NAME="an_18:21">18:21</A>&nbsp;Kaua ano e tukua tetahi o ou uri kia haere na waenga ahi hei mea ki a Moreke, kaua ano e whakanoatia te ingoa o tou Atua: ko Ihowa ahau.</p> 
<p><A NAME="an_18:22">18:22</A>&nbsp;Kei takotoria wahinetia te tane: he mea whakarihariha tena.</p> 
<p><A NAME="an_18:23">18:23</A>&nbsp;Kaua ano hoki e takoto ki tetahi kararehe, whakapoke ai i a koe ki taua mea: kaua hoki tetahi wahine e tu ki te aroaro o tetahi kararehe, takoto tahi ai raua: he mea anuanu tena.</p> 
<p><A NAME="an_18:24">18:24</A>&nbsp;Kei poke koutou i tetahi o enei mea: e poke ana hoki i enei mea katoa nga iwi ka peia nei e ahau i to koutou aroaro:</p> 
<p><A NAME="an_18:25">18:25</A>&nbsp;Kua poke ano hoki te whenua: koia ahau i mea ai kia tau iho tona kino ki runga ki a ia; a e whakaruaki ana te whenua i ona tangata.</p> 
<p><A NAME="an_18:26">18:26</A>&nbsp;Mo reira kia mau ki aku tikanga, ki aku whakaritenga whakawa; kaua ano e mahia tetahi o enei mea whakarihariha e te tangata whenua, e te manene ranei i roto i a koutou:</p> 
<p><A NAME="an_18:27">18:27</A>&nbsp;No te mea kua mahia enei mea whakarihariha katoa e nga tangata whenua o mua i a koutou, a poke iho te whenua;</p> 
<p><A NAME="an_18:28">18:28</A>&nbsp;Kei whakaruakina ano hoki koutou e te whenua, ina poke i a koutou, pera me nga iwi e whakaruakina nei i to koutou aroaro.</p> 
<p><A NAME="an_18:29">18:29</A>&nbsp;Ki te mahia hoki tetahi o enei mea whakarihariha e tetahi tangata, ina, ka hatepea atu nga wairua e pena i roto i to ratou iwi.</p> 
<p><A NAME="an_18:30">18:30</A>&nbsp;No reira kia mau ki aku i whakahau atu ai, kei mahia e koutou tetahi o enei ritenga whakarihariha i mahia nei i mua i a koutou, kei poke hoki koutou i aua mea: ko Ihowa ahau, ko to koutou Atua.</p> 
<p><A NAME="an_19:1">19:1</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_19:2">19:2</A>&nbsp;Korero ki te whakaminenga katoa o nga tama a Iharaira, mea atu ki a ratou, Kia tapu koutou: he tapu hoki ahau, a Ihowa, to koutou Atua.</p> 
<p><A NAME="an_19:3">19:3</A>&nbsp;Me wehi tera, tera, ki tona whaea, ki tona papa, kia mau hoki ki aku hapati: ko Ihowa ahau, ko to koutou Atua.</p> 
<p><A NAME="an_19:4">19:4</A>&nbsp;Kei tahuri ki te whakapakoko, kei whakarewaina he atua ma koutou: ko Ihowa ahau, ko to koutou Atua.</p> 
<p><A NAME="an_19:5">19:5</A>&nbsp;Ki te whakaherea ano he patunga mo te pai ki a Ihowa, hei te patunga e manakohia ai koutou.</p> 
<p><A NAME="an_19:6">19:6</A>&nbsp;Me kai i te rangi ano i whakaherea ai, i te aonga ake ano hoki: a ki te toe tetahi wahi ki te toru o nga ra, me tahu ki te ahi.</p> 
<p><A NAME="an_19:7">19:7</A>&nbsp;Ki te kainga hoki tetahi wahi i te toru o nga ra, ka whakariharihangia; e kore e manakohia:</p> 
<p><A NAME="an_19:8">19:8</A>&nbsp;A ka waha o ratou hara e nga tangata katoa i kainga ai, no te mea kua whakanoatia te mea tapu a Ihowa; a ka hatepea atu tauta tangata i roto i tona iwi.</p> 
<p><A NAME="an_19:9">19:9</A>&nbsp;Ina kotia e koutou nga hua o to koutou whenua, kaua e kotia rawatia nga kokonga o tau mara, kaua ano hoki e hamua nga toenga o au hua.</p> 
<p><A NAME="an_19:10">19:10</A>&nbsp;Kaua hoki e hamua tau mara waina, kaua ano e kohia nga karepe taka o tau mara waina; me waiho ma te rawakore, ma te tangata iwi ke: ko Ihowa ahau, ko to koutou Atua.</p> 
<p><A NAME="an_19:11">19:11</A>&nbsp;&#182; Kaua e tahae; kaua hoki e teka, kaua ano e tinihanga tetahi ki tetahi.</p> 
<p><A NAME="an_19:12">19:12</A>&nbsp;Kei oatitia tekatia hoki toku ingoa, kaua ano hoki e whakanoatia te ingoa o tou Atua: ko Ihowa ahau.</p> 
<p><A NAME="an_19:13">19:13</A>&nbsp;Kaua e tukinotia tou hoa, kaua hoki e pahuatia: kaua nga utu o te kaimahi e takoto tonu ki a koe i te po, a tae noa ki te ata.</p> 
<p><A NAME="an_19:14">19:14</A>&nbsp;Kaua e kanga te turi, kaua ano e maka he whakatutuki ki te aroaro o te matapo; engari me wehi ki tou Atua: ko Ihowa ahau.</p> 
<p><A NAME="an_19:15">19:15</A>&nbsp;Kei whakahaere he ina whakawa; kaua e whakaaro ki te kanohi o te rawakore, kaua hoki e whakahonoretia te kanohi o te nui: me whakawa koe mo tou hoa i runga i te tika.</p> 
<p><A NAME="an_19:16">19:16</A>&nbsp;Kaua e kopikopiko i roto i tou iwi kawekawe korero ai: kaua ano hoki e tu kia whakahekea te toto o tou hoa: ko Ihowa ahau.</p> 
<p><A NAME="an_19:17">19:17</A>&nbsp;Kei kino koe ki tou teina i roto i tou ngakau: riria marietia tou hoa, kaua e waiho he hara i runga i a ia.</p> 
<p><A NAME="an_19:18">19:18</A>&nbsp;Kaua e rapu utu, kaua hoki e mauahara ki nga tamariki a tou iwi; engari arohaina tou hoa ano ko koe: ko Ihowa ahau.</p> 
<p><A NAME="an_19:19">19:19</A>&nbsp;&#182; Kia mau ki aku tikanga. Kaua e whakatupuria he uri mo au kararehe ki tera atu tu karerehe: kaua e whakauruurua nga purapura e whakatongia e koe ki tau mara: kaua ano hoki e meatia ki a koe he kakahu ko tetahi wahi he rinena, ko tetahi he huruhur u.</p> 
<p><A NAME="an_19:20">19:20</A>&nbsp;Ki te takoto puremu hoki tetahi ki te wahine pononga kua oti te taumau ma te tane, ki te mea kihai i utua, i whakahokia, kihai ano hoki i tukua kia haere noa atu; ka whiua raua; e kore raua e whakamatea, no te mea kihai ia i tukua kia haere noa atu.</p> 
<p><A NAME="an_19:21">19:21</A>&nbsp;A me kawe e te tane tana whakahere mo te he ki a Ihowa, ki te whatitoka o te tapenakara o te whakaminenga, he hipi toa hei whakahere mo te he.</p> 
<p><A NAME="an_19:22">19:22</A>&nbsp;A ka whakamarie te tohunga mona ki te hipi toa, ki te whakahere mo te he ki te aroaro o Ihowa, mo tona hara i hara ai; a ku murua tona hara i hara ai.</p> 
<p><A NAME="an_19:23">19:23</A>&nbsp;E tae hoki koutou ki te whenua, a ka whakatongia e koutou nga rakau kai katoa; me waiho nga hua hei mea kokotikore, kia toru nga tau e waiho ai e koutou hei mea kokotikore: e kore e kainga.</p> 
<p><A NAME="an_19:24">19:24</A>&nbsp;I te wha ia o nga tau ka tapu nga hua katoa o reira, hei whakamoemiti ki a Ihowa.</p> 
<p><A NAME="an_19:25">19:25</A>&nbsp;Engari i te rima o nga tau me kai e koutou nga hua o reira, a ka maha ake ona hua ma koutou: ko Ihowa ahau, ko to koutou Atua.</p> 
<p><A NAME="an_19:26">19:26</A>&nbsp;Kaua e kainga tototia tetahi mea: kaua ano hoki e rapu tikanga i nga tohu, i nga kapua.</p> 
<p><A NAME="an_19:27">19:27</A>&nbsp;Kaua e whakaporotakatia nga taha o o koutou mahunga, kaua ano hoki e whakaahuatia kinotia nga taha o tou pahau.</p> 
<p><A NAME="an_19:28">19:28</A>&nbsp;Kaua e haea o koutou kikokiko mo te tapapaku, kaua ano hoki e taia he tohu ki a koutou: ko Ihowa ahau.</p> 
<p><A NAME="an_19:29">19:29</A>&nbsp;Kaua e whakanoatia tau tamahine, e meinga hei wahine kairau; kei riro te whenua i te kairau, a ka ki te whenua i te kino.</p> 
<p><A NAME="an_19:30">19:30</A>&nbsp;&#182; Kia mau ki aku hapati, kia hopohopo hoki ki toku wahi tapu: ko Ihowa ahau.</p> 
<p><A NAME="an_19:31">19:31</A>&nbsp;Kaua e whakaaro atu ki nga waka atua, kaua ano hoki e whai atu ki nga mata maori, whakapokea ai e ratou: ko Ihowa ahau, ko to koutou Atua.</p> 
<p><A NAME="an_19:32">19:32</A>&nbsp;Me whakatika ake koe i te aroaro o te matenga hina, me whakahonore hoki te mata o te koroheke, me wehi ano hoki ki tou Atua: ko Ihowa ahau.</p> 
<p><A NAME="an_19:33">19:33</A>&nbsp;Ki te noho hoki te tangata iwi ki ki a koe, ki tou whenua, kaua koutou e mahi i te kino ki a ia.</p> 
<p><A NAME="an_19:34">19:34</A>&nbsp;Ki ta koutou kia rite ki tetahi o o koutou tangata whenua te manene e noho ana i a koutou, arohaina ia ano ko koe; he manene hoki koutou i mua, i te whenua o Ihipa: ko Ihowa ahau, ko to koutou Atua.</p> 
<p><A NAME="an_19:35">19:35</A>&nbsp;Kei he ta koutou whakahaere ina whakawa, i te ruri ranei, i te pauna taimaha ranei, i te mehua ranei.</p> 
<p><A NAME="an_19:36">19:36</A>&nbsp;Kia tika a koutou pauna, kia tika nga whakataimaha, kia tika te epa, kia tika hoki te hine: ko Ihowa ahau, ko to koutou Atua, i kawe mai nei i a koutou i te whenua o Ihipa.</p> 
<p><A NAME="an_19:37">19:37</A>&nbsp;Mo reira kia mau ki aku tikanga katoa, me aku whakaritenga katoa, mahia ano hoki: ko Ihowa ahau.</p> 
<p><A NAME="an_20:1">20:1</A>&nbsp;&#182; Korero ano a Ihowa ki a Mohi, i mea,</p> 
<p><A NAME="an_20:2">20:2</A>&nbsp;Me korero ano koe ki nga tama a Iharaira, Ahakoa no nga tama a Iharaira, no te manene ranei e noho ana i a Iharaira, te tangata i hoatu e ia tona uri ki a Moreke, ina, me whakamate ia: me aki e nga tangata whenua ki te kohatu.</p> 
<p><A NAME="an_20:3">20:3</A>&nbsp;Ka u atu ano hoki toku mata ki taua tangata, a ka hatepea atu e ahau i roto i tona iwi; mona i hoatu i tona uri ki a Moreke, whakapoke ai i toku wahi tapu, whakanoa ai hoki i toku ingoa tapu.</p> 
<p><A NAME="an_20:4">20:4</A>&nbsp;A ki te huna e nga tangata whenua o ratou kanohi, kei kite i taua tangata, ina hoatu e ia tona uri ki a Moreke, a e kore e whakamate i a ia;</p> 
<p><A NAME="an_20:5">20:5</A>&nbsp;Ko reira u atu ai toku mata ki taua tangata, ki ona whanaunga hoki, a ka hatepea atu e ahau i roto i to ratou iwi, a ia, me nga tangata katoa e whai ana i a ia, puremu atu ai, puremu ai ki a Moreke.</p> 
<p><A NAME="an_20:6">20:6</A>&nbsp;Ki te tahuri ano tetahi wairua ki nga waka atua, ki nga mata maori, whai atu ai, puremu atu ai ki a ratou, ka u atu ano toku mata ki taua wairua, a ka hatepea atu i roto i tona iwi.</p> 
<p><A NAME="an_20:7">20:7</A>&nbsp;Engari whakatapua koutou, kia tapu ano hoki: ko Ihowa hoki ahau, ko to koutou Atua.</p> 
<p><A NAME="an_20:8">20:8</A>&nbsp;A kia mau ki aku tikanga, me mahi ano hoki: ko Ihowa ahau e whakatapu nei i a koutou.</p> 
<p><A NAME="an_20:9">20:9</A>&nbsp;Ki te kanga hoki e tetahi tona papa, tona whaea ranei, me whakamate rawa: kua kanga e ia a tona papa, whaea ranei; ko runga ano i a ia ona toto.</p> 
<p><A NAME="an_20:10">20:10</A>&nbsp;&#182; A ki te puremu tetahi ki te wahine a te tangata, me whakamate rawa te kaipuremu ki te wahine a tona hoa, te kaipuremu raua ko te wahine i puremutia.</p> 
<p><A NAME="an_20:11">20:11</A>&nbsp;Me te tangata hoki i takoto ki te wahine a tona papa, kua hurahia e ia tona papa kia takoto tahanga: me whakamate raua tokorua; ko runga i a raua o raua toto.</p> 
<p><A NAME="an_20:12">20:12</A>&nbsp;Ki te takoto hoki te tangata ki tana hunaonga wahine, me whakamate rawa raua tokorua: he mahi anuanu ta raua; ko runga i a raua o raua toto.</p> 
<p><A NAME="an_20:13">20:13</A>&nbsp;Ki te takoto hoki he tangata ki a raua whakatane ki te pera me te takoto ki te wahine, he mahi whakarihariha ta raua, me whakamate rawa raua; ko runga i a raua o raua toto.</p> 
<p><A NAME="an_20:14">20:14</A>&nbsp;Ki te tango hoki te tangata i te wahine raua ko tona whaea, he mea kino tena: me taha ratou ki te ahi, te tane me nga wahine: kei whai kino koutou i roto i a koutou.</p> 
<p><A NAME="an_20:15">20:15</A>&nbsp;Ki te takoto hoki te tangata ki te kararehe, me whakamate rawa ia: me whakamate ano hoki te kararehe.</p> 
<p><A NAME="an_20:16">20:16</A>&nbsp;Ki te whakatata hoki te wahine ki tetahi kararehe, a ka takoto ki a ia, me whakamate e koe te wahine raua ko te kararehe: me whakamate rawa raua; ko runga i a raua o raua toto.</p> 
<p><A NAME="an_20:17">20:17</A>&nbsp;Ki te tango hoki te tangata i tona tuahine i te tamahine a tona papa, i te tamahine ranei a tona whaea, a ka kite i a ia e takoto tahanga ana, a ka kite ano te wahine i a ia e takoto tahanga ana: he mea kino tena; a ka hatepea atu raua i te tiro hanga a nga tamariki o to raua iwi: nana hoki i hura tona tuahine kia takoto tahanga; ka waha e ia tona kino.</p> 
<p><A NAME="an_20:18">20:18</A>&nbsp;Ki te takoto hoki te tangata ki te wahine i a ia e paheke ana, a ka hura i a ia kia takoto tahanga; kua takoto kau i a ia tona puna, kua whakaaturia ano e te wahine te puna o ona toto: a ka hatepea atu raua i roto i to raua iwi.</p> 
<p><A NAME="an_20:19">20:19</A>&nbsp;Kaua ano e hurahia kia takoto tahanga te teina, tuakana ranei, o tou whaea, te tuahine ranei o tou papa: e hurahia ana hoki e ia tona whanaunga tupu: ka waha e raua to raua kino.</p> 
<p><A NAME="an_20:20">20:20</A>&nbsp;Ki te takoto hoki he tangata ki te wahine a tona matua keke, kua hurahia e ia kia takoto tahanga tona matua keke: ka waha e raua to raua hara: ka mate urikore raua.</p> 
<p><A NAME="an_20:21">20:21</A>&nbsp;Ki te tango hoki te tangata i te wahine a tona tuakana, teina ranei, he mea poke tena: kua hurahia e ia tona tuakana, teina ranei, kia takoto tahanga; e kore raua e whai tamariki.</p> 
<p><A NAME="an_20:22">20:22</A>&nbsp;&#182; Engari kia mau ki aku tikanga katoa me aku whakaritenga katoa, me mahi ano hoki: kei whakaruakina koutou e te whenua ka kawea nei koutou e ahau ki reira noho ai.</p> 
<p><A NAME="an_20:23">20:23</A>&nbsp;Kaua ano e haere i runga i nga ritenga o te iwi ka peia nei e ahau i to koutou aroaro: na ratou hoki enei mahi katoa, koia i whakarihariha ai ahau ki a ratou,</p> 
<p><A NAME="an_20:24">20:24</A>&nbsp;I mea ai hoki ki a koutou, Ka riro to ratou whenua i a koutou, ka hoatu hoki e ahau ki a koutou hei kainga pumau, he whenua e rerengia ana e te waiu, e te honi: ko Ihowa ahau, ko to koutou Atua, i wehe mai nei i a koutou i roto i nga iwi.</p> 
<p><A NAME="an_20:25">20:25</A>&nbsp;Mo reira me wehe ke e koutou nga kararehe pokekore me nga mea poke, nga manu hoki, nga mea poke me nga mea pokekore? kei ai hei take whakarihariha mo o koutou wairua tetahi kararehe, manu ranei, tetahi mea ranei e ngahue ana i te whenua, o nga m ea i wehea atu e ahau i a koutou hei mea poke.</p> 
<p><A NAME="an_20:26">20:26</A>&nbsp;A ka tapu koutou ki ahau: no te mea te tapu ahau, a Ihowa, a kua wehea mai koutou e ahau i roto i nga iwi, kia waiho maku.</p> 
<p><A NAME="an_20:27">20:27</A>&nbsp;Me whakamate rawa ano hoki te tangata, te wahine ranei, he atua maori tona; me te mata maori hoki: me aki raua ki te kohatu: ko runga i a raua o raua toto.</p> 
<p><A NAME="an_21:1">21:1</A>&nbsp;&#182; Mea ano a Ihowa ki a Mohi, Korero ki nga tohunga, ki nga tama a Arona, mea atu ki a ratou, Kaua tetahi e whakapoke i a ia mo te tupapaku o tona iwi:</p> 
<p><A NAME="an_21:2">21:2</A>&nbsp;Engari mo tona whanaunga, mo te mea e tata ana ki a ia, mo tona whaea, mo tona papa, mo tana tama, mo tana tamahine, mo tona tuakana, teina ranei,</p> 
<p><A NAME="an_21:3">21:3</A>&nbsp;Mo tona tuahine hoki, ki te mea he wahine, he mea e tata ana ki a ia, a kahore ana tane: e ahei ana kia poke ia mona.</p> 
<p><A NAME="an_21:4">21:4</A>&nbsp;Kaua ia, he ariki nei no tona iwi, e whakapoke i a ia kia noa.</p> 
<p><A NAME="an_21:5">21:5</A>&nbsp;Kaua e whakatiwhaia o ratou matenga, kaua hoki e heua nga taha o o ratou pahau, kaua ano hoki e haea to ratou kikokiko.</p> 
<p><A NAME="an_21:6">21:6</A>&nbsp;Kia tapu ratou ki to ratou Atua, kaua hoki e whakanoatia te ingoa o to ratou Atua: no te mea ko ratou hei whakahere i nga whakahere ahi a Ihowa, i te kai a to ratou Atua: mo reira kia tapu ratou.</p> 
<p><A NAME="an_21:7">21:7</A>&nbsp;Kaua ratou e tango i te wahine kairau, i te mea noa ranei, hei wahine; kaua ano hoki ratou e tango i te wahine i whakarerea e tana tane: he tangata tapu hoki ia na tona Atua.</p> 
<p><A NAME="an_21:8">21:8</A>&nbsp;Mo reira me whakatapu ia e koe, mana hoki e whakahere te kai a tou Atua: kia tapu ia ki a koe: he tapu hoki ahau, a Ihowa, tou kaiwhakatapu.</p> 
<p><A NAME="an_21:9">21:9</A>&nbsp;Me te tamahine hoki a tetahi tohunga, ki te whakanoa ia i a ia, ki te kairau, kua whakanoatia e ia tona papa: me tahu ki te ahi.</p> 
<p><A NAME="an_21:10">21:10</A>&nbsp;&#182; Me te tino tohunga hoki i roto i ona teina, te tangata i ringihia nei tona matenga ki te hinu whakawahi, a i whakatohungatia hei kakahu i nga kakahu, kaua e tukua e ia ona makawe kia mahora noa, kaua ano hoki e haea ona kakahu;</p> 
<p><A NAME="an_21:11">21:11</A>&nbsp;Kaua hoki ia e haere atu ki tetahi tupapaku mate, kaua ano hoki ia e whakapoke i a ia mo tona papa, mo tona whaea ranei;</p> 
<p><A NAME="an_21:12">21:12</A>&nbsp;Kaua hoki ia e haere ki waho o te wahi tapu, kei noa i a ia te wahi tapu o tona Atua; kei runga hoki i a ia te karauna o te hinu whakawahi o tona Atua: ko Ihowa ahau.</p> 
<p><A NAME="an_21:13">21:13</A>&nbsp;Me tango ano hoki e ia he wahine i tona wahinetanga.</p> 
<p><A NAME="an_21:14">21:14</A>&nbsp;He pouaru, he wahine ranei i whakarerea, he wahine noa ranei, he wahine kairau ranei, kaua enei e tangohia e ia: engari me tango e ia he wahine i roto i tona iwi ake hei wahine.</p> 
<p><A NAME="an_21:15">21:15</A>&nbsp;Kaua hoki e whakanoatia e ia ona uri roto i tona iwi: ko Ihowa hoki ahau te whakatapu nei i a ia.</p> 
<p><A NAME="an_21:16">21:16</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_21:17">21:17</A>&nbsp;Korero ki a Arona, mea atu, Ki te mea he koha to tetahi o ou uri i o ratou whakatupuranga, kaua ia e whakatata mai ki te whakahere i te kai a tona Atua.</p> 
<p><A NAME="an_21:18">21:18</A>&nbsp;Kaua hoki e whakatata mai tetahi tangata he koha tona: te matapo, te kopa, te tangata he ihu parehe tona, i hira ake ranei tetahi wahi ona,</p> 
<p><A NAME="an_21:19">21:19</A>&nbsp;Te tangata ranei i whati te waewae, i whati ranei te ringa,</p> 
<p><A NAME="an_21:20">21:20</A>&nbsp;Te tuara piko ranei, te mea i puwhenua te tupu, ki te papahewa ranei tona kanohi, ki te mea ranei he papaka, he hakihaki ranei tona, ki te mea ranei kua komurumurua ona mea;</p> 
<p><A NAME="an_21:21">21:21</A>&nbsp;Kaua tetahi o nga uri o te tohunga, o Arona, ki te mea he koha tona, e whakatata mai ki te whakahere i nga whakahere ahi a Ihowa: he koha tona, kaua ia e whakatata ki te whakahere i te kai a tona Atua.</p> 
<p><A NAME="an_21:22">21:22</A>&nbsp;Me kai e ia te kai a tona Atua, te mea tapu rawa, me te mea tapu.</p> 
<p><A NAME="an_21:23">21:23</A>&nbsp;Otiia kaua ia e haere ki te arai, e whakatata ranei ki te aata; he koha hoki tona; kei noa i a ia oku wahi tapu: ko Ihowa hoki ahau te whakatapu nei i a ratou.</p> 
<p><A NAME="an_21:24">21:24</A>&nbsp;Ko nga korero enei a Mohi ki a Arona ratou ko ana tama, ki nga tama katoa ano hoki a Iharaira.</p> 
<p><A NAME="an_22:1">22:1</A>&nbsp;&#182; Korero ano a Ihowa ki a Mohi, i mea,</p> 
<p><A NAME="an_22:2">22:2</A>&nbsp;Korero ki a Arona ratou ko ana tama kia wehea ratou i nga mea tapu a nga tama a Iharaira, e whakatapua ana e ratou maku kei noa toku ingoa tapu: ko Ihowa ahau.</p> 
<p><A NAME="an_22:3">22:3</A>&nbsp;Mea atu ki a ratou, Ki te whakatata tetahi o o koutou uri katoa, puta noa i o koutou whakatupuranga, ki nga mea tapu e whakatapua ana e nga tama a Iharaira ma Ihowa, me te mau ano tona poke, ka hatepea atu taua wairua i toku aroaro: ko Ihowa ahau.</p> 
<p><A NAME="an_22:4">22:4</A>&nbsp;Ki te mea he repera tetahi o nga uri o Arona, ki te mea ranei he rere tona; kei kainga e ia nga mea tapu; kia kore ra ano ona poke. Ki te pa hoki tetahi ki te mea i poke i te tupapaku, ki te tangata ranei kua paheke atu tona purapura moenga;</p> 
<p><A NAME="an_22:5">22:5</A>&nbsp;Ki te pa ranei tetahi ki te mea ngoki, e poke ai ia, ki te tangata ranei e poke ai ia, ahakoa he aha ranei, he aha ranei, tona poke:</p> 
<p><A NAME="an_22:6">22:6</A>&nbsp;Ka poke a ahiahi noa te tangata i pa ki taua mea, kaua ano hoki ia e kai i nga mea tapu, ki te kahore i horoia e ia tona kikokiko ki te wai.</p> 
<p><A NAME="an_22:7">22:7</A>&nbsp;A, ka to te ra, ka kore ona poke; a muri iho, ka kai i nga mea tapu, no te mea ko tana kai tena:</p> 
<p><A NAME="an_22:8">22:8</A>&nbsp;He mea mate maori, i haea ranei e te kirehe, kaua tena e kainga e ia, kei poke: ko Ihowa ahau.</p> 
<p><A NAME="an_22:9">22:9</A>&nbsp;Ina, kia mau ratou ki taku i whakarite ai, kei whai hara, a ka mate ki te whakanoatia e ratou: ko Ihowa ahau te whakatapu nei i a ratou.</p> 
<p><A NAME="an_22:10">22:10</A>&nbsp;&#182; Kaua tetahi manene e kai i te mea tapu: kaua te tangata e noho ana ki te tohunga, te kaimahi ranei, e kai i te mea tapu.</p> 
<p><A NAME="an_22:11">22:11</A>&nbsp;Otiia ki te hokona tetahi tangata e te tohunga ki tana moni, e kai ano ia; me nga tangata ano i whanau ki tona whare, e kai ano ratou i tana kai.</p> 
<p><A NAME="an_22:12">22:12</A>&nbsp;He tamahine hoki na te tohunga kua riro i te tangata iwi ke, kaua ia e kai i te whakahere poipoi o nga mea tapu.</p> 
<p><A NAME="an_22:13">22:13</A>&nbsp;Otiia ki te mea he pouaru te tamahine a te tohunga, i whakarerea atu ranei, a kahore ana tamariki, kua hoki mai ano ki te whare o tona papa, kua pera me ia i tona taitamahinetanga, e kai ano ia i te kai a tona papa; kaua ia te tangata ke e kai.</p> 
<p><A NAME="an_22:14">22:14</A>&nbsp;A ki te kai pohehe te tangata i te mea tapu, me tapiri e ia te whakarima o taua mea, a ka homai tahi me te mea tapu ki te tohunga.</p> 
<p><A NAME="an_22:15">22:15</A>&nbsp;Kei whakanoatia e ratou nga mea tapu a nga tama a Iharaira, e whakaherea ana ma Ihowa;</p> 
<p><A NAME="an_22:16">22:16</A>&nbsp;Kei meinga ratou kia whakawaha i te kino o te he, ina kai i a ratou mea tapu: ko Ihowa hoki ahau te whakatapu nei i a ratou.</p> 
<p><A NAME="an_22:17">22:17</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_22:18">22:18</A>&nbsp;Korero ki a Arona, ki ana tama, ki nga tama katoa ano a Iharaira, mea atu ki a ratou, Ko te tangata o te whare o Iharaira, o nga manene ranei i roto i a Iharaira, e mea ana ki te tapae i tana whakahere, he ki taurangi, he mea tuku noa ranei nana, ta ratou e tapae ai ki a Ihowa hei tahunga tinana;</p> 
<p><A NAME="an_22:19">22:19</A>&nbsp;Kia manakohia ai koutou, ko ta koutou e tapae ai hei te toa kohakore, no roto i nga kau, i nga hipi ranei, i nga koati ranei.</p> 
<p><A NAME="an_22:20">22:20</A>&nbsp;Kaua rawa ia e whakaherea tetahi mea he koha tona: no te mea e kore e manakohia hei mea ma koutou.</p> 
<p><A NAME="an_22:21">22:21</A>&nbsp;Ki te whakaherea ano hoki e tetahi he patunga mo te pai ki a Ihowa, hei whakamana mo te ki taurangi, hei whakahere tuku noa ake ranei, he kau, he hipi ranei, hei te mea kohakore, kia manakohia ai: kei whai koha.</p> 
<p><A NAME="an_22:22">22:22</A>&nbsp;He matapo, he whati, he kopa, kua whai puku, he papaka, he mea hakihaki ranei, kaua ena e whakaherea ma Ihowa, kaua ano e homai hei whakahere ahi ki runga ki te aata ma Ihowa.</p> 
<p><A NAME="an_22:23">22:23</A>&nbsp;He puru, he reme ranei, e hira ake ana, kua kore ranei tetahi wahi ona, e whakaherea ano tena e koe hei whakahere noa ake; otiia e kore e manakohia mo te ki taurangi.</p> 
<p><A NAME="an_22:24">22:24</A>&nbsp;Kaua e whakaherea ma Ihowa te mea i romia, te mea ranei i kurua, i unuhia ranei, i pokaia ranei; kaua ano hoki e pena i to koutou whenua.</p> 
<p><A NAME="an_22:25">22:25</A>&nbsp;Kaua ano hoki tetahi o enei e tapaea hei kai ma to koutou Atua, ina homai e te tangata iwi ke; he whakahe hoki kei roto, he koha kei roto: e kore enei e manakohia hei mea ma koutou.</p> 
<p><A NAME="an_22:26">22:26</A>&nbsp;I korero ano a Ihowa ki a Mohi, i mea,</p> 
<p><A NAME="an_22:27">22:27</A>&nbsp;Ka whanau he kau, he hipi, he koati ranei, kia whitu nga ra e waiho, ai ki tona whaea; a i te waru o nga ra, i o muri iho hoki, ka manakohia hei whakahere ahi ma Ihowa.</p> 
<p><A NAME="an_22:28">22:28</A>&nbsp;Otiia ahakoa he kau, he hipi ranei, kaua raua ko tana kuao e patua i te rangi kotahi.</p> 
<p><A NAME="an_22:29">22:29</A>&nbsp;Ka patua ano e koutou he patunga whakawhetai ki a Ihowa, hei te patunga e manakohia ai koutou.</p> 
<p><A NAME="an_22:30">22:30</A>&nbsp;Me kai i taua rangi ano; kaua e waiho tetahi wahi ki te ata: ko Ihowa ahau.</p> 
<p><A NAME="an_22:31">22:31</A>&nbsp;Na, kia mau ki aku whakahau, mahia hoki; ko Ihowa ahau.</p> 
<p><A NAME="an_22:32">22:32</A>&nbsp;Kaua ano e whakanoatia toku ingoa tapu; engari me whakatapu ahau i roto i nga tama a Iharaira: ko Ihowa ahau te whakatapu nei i a koutou,</p> 
<p><A NAME="an_22:33">22:33</A>&nbsp;I whakaputa mai nei hoki i a koutou i te whenua o Ihipa, kia waiho ai hei Atua mo koutou: ko Ihowa ahau.</p> 
<p><A NAME="an_23:1">23:1</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_23:2">23:2</A>&nbsp;Korero ki nga tama a Iharaira, mea atu ki a ratou, Ko nga hakari nunui a Ihowa, e karangatia e koutou hei huihuinga tapu, ko enei aku hakari.</p> 
<p><A NAME="an_23:3">23:3</A>&nbsp;E ono nga ra e mahia ai te mahi; ko te whitu ia o nga ra he hapati okiokinga, he huihuinga tapu: kaua tetahi mahi e mahia: he hapati tena no Ihowa, i o koutou nohoanga katoa.</p> 
<p><A NAME="an_23:4">23:4</A>&nbsp;&#182; Ko nga hakari nunui enei a Ihowa, ko nga huihuinga tapu e karangatia e koutou i nga wa e rite ai.</p> 
<p><A NAME="an_23:5">23:5</A>&nbsp;Kei te marama tuatahi, kei te tekau ma wha o te marama, i te ahiahi, ko te kapenga a Ihowa.</p> 
<p><A NAME="an_23:6">23:6</A>&nbsp;A i te tekau ma rima o nga ra o taua marama ano ko te hakari taro rewenakore a Ihowa: e whitu nga ra e kai ai koutou i te taro rewenakore.</p> 
<p><A NAME="an_23:7">23:7</A>&nbsp;Hei te ra tuatahi he huihuinga tapu ma koutou: kaua tetahi mahi a te kaimahi e mahia.</p> 
<p><A NAME="an_23:8">23:8</A>&nbsp;Engari kia whitu nga ra e whakahere ai koutou i te whakahere ahi ma Ihowa; a i te whitu o nga ra he huihuinga tapu: kaua e mahia tetahi mahi a te kaimahi.</p> 
<p><A NAME="an_23:9">23:9</A>&nbsp;I korero ano a Ihowa ki a Mohi, i mea,</p> 
<p><A NAME="an_23:10">23:10</A>&nbsp;Korero ki nga tama a Iharaira, mea atu ki a ratou, E tae koutou ki te whenua e hoatu e ahau ki a koutou, a ka kotia ona hua, me kawe mai tetahi paihere o nga hua mataati o ta koutou kotinga ki te tohunga:</p> 
<p><A NAME="an_23:11">23:11</A>&nbsp;A mana e poipoi te paihere ki te aroaro o Ihowa, kia manakohia ai mo koutou: me poipoi e te tohunga i te aonga ake o te hapati.</p> 
<p><A NAME="an_23:12">23:12</A>&nbsp;Me whakahere ano hoki i te ra e poipoia ai e koutou te paihere, he reme toa, hei te mea kohakore, hei te tau tahi, hei tahunga tinana ki a Ihowa.</p> 
<p><A NAME="an_23:13">23:13</A>&nbsp;A, ko te whakahere totokore, kia rua nga whakatekau o te epa paraoa, he mea konatu ki te hinu, hei whakahere ahi ma Ihowa, hei kakara reka: me waina hoki tona ringihanga, ko te whakawha o te hine.</p> 
<p><A NAME="an_23:14">23:14</A>&nbsp;Kaua ano hoki e kai i te taro, i te mea pahuhu, i nga puku hou ranei, kia taea ra ano te tino ra e kawea ai te whakahere ki to koutou Atua: he tikanga pumau ma o koutou whakatupuranga i o koutou nohoanga katoa.</p> 
<p><A NAME="an_23:15">23:15</A>&nbsp;&#182; Me tatau ano e koutou i te aonga ake o te hapati, i te ra i kawea ai te paihere mo te whakahere poipoi; kia tino rite nga hapati e whitu:</p> 
<p><A NAME="an_23:16">23:16</A>&nbsp;Kia tae ra ano ki te aonga ake o te whitu o nga hapati ta koutou tatau i nga ra e rima tekau; ka whakahere ai koutou i te whakahere totokore, i te mea hou ki a Ihowa.</p> 
<p><A NAME="an_23:17">23:17</A>&nbsp;Me kawe mai e koutou i roto i o koutou nohoanga, kia rua nga taro poipoi e rua nei o raua whakatekau o te epa: he mea paraoa, he mea i tunua rewenatia, a ko nga tuapora ena ma Ihowa.</p> 
<p><A NAME="an_23:18">23:18</A>&nbsp;Me whakahere tahi ano me te taro kia whitu nga reme, hei te mea kohakore, hei te tau tahi, me tatahi puru kuao, me nga hipi toa e rua: hei tahunga tinana ena ki a Ihowa, te whakahere totokore ano hoki, me nga ringihanga, hei whakahere ahi, hei k akara reka ki a Ihowa.</p> 
<p><A NAME="an_23:19">23:19</A>&nbsp;Na ka whakaherea tetahi koati toa hei whakahere hara, kia rua ano hoki nga reme toa, hei te tau tahi, hei patunga mo te pai.</p> 
<p><A NAME="an_23:20">23:20</A>&nbsp;Me poipoi ngatahi e te tohunga me te taro o nga tuapora, hei whakahere poipoi, ki te aroaro o Ihowa, me nga reme e rua: ka tapu ena ki a Ihowa ma te tohunga.</p> 
<p><A NAME="an_23:21">23:21</A>&nbsp;Me karanga ano i taua tino ra he huihuinga tapu ma koutou: kaua e mahia tetahi mahi a te kaimahi: he tikanga pumau i o koutou nohoanga katoa, ma o koutou whakatupuranga.</p> 
<p><A NAME="an_23:22">23:22</A>&nbsp;A ka kotia nga hua o to koutou whenua, kaua e tino whakapotoa nga kokonga o tau mara ina kotia e koe, kaua ano hoki e hamua nga toenga o au hua: me waiho ma te rawakore, ma te manene: ko Ihowa ahau, ko to koutou Atua.</p> 
<p><A NAME="an_23:23">23:23</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_23:24">23:24</A>&nbsp;Korero ki nga tama a Iharaira, mea atu, Hei te whitu o nga marama, hei te tuatahi o te marama, he hapati ma koutou, he whakamaharatanga, he whakatangihanga tetere, he huihuinga tapu.</p> 
<p><A NAME="an_23:25">23:25</A>&nbsp;Kaua e mahia tetahi mahi a te kaimahi; engari me whakahere he whakahere ahi ma Ihowa.</p> 
<p><A NAME="an_23:26">23:26</A>&nbsp;I korero ano a Ihowa ki a Mohi, i mea,</p> 
<p><A NAME="an_23:27">23:27</A>&nbsp;Ko te tekau ano hoki o tenei marama, o te whitu, hei ra whakamarietanga; hei huihuinga tapu tena ma koutou; me whakapouri hoki o koutou wairua; me whakahere ano hoki he whakahere ahi ki a Ihowa.</p> 
<p><A NAME="an_23:28">23:28</A>&nbsp;A kaua rawa e mahia he mahi i taua rangi; he ra whakamarie hoki tena, e mainga ai he whakamarie mo koutou ki te aroaro o Ihowa, o to koutou Atua.</p> 
<p><A NAME="an_23:29">23:29</A>&nbsp;Na, ko te wairua e kore e whakapouritia i taua ra, ka hatepea atu i roto i tona iwi.</p> 
<p><A NAME="an_23:30">23:30</A>&nbsp;Ki te mahia hoki e tetahi wairua tetahi mahi i taua ra, ka whakangaromia e ahau taua wairua i roto i tona iwi.</p> 
<p><A NAME="an_23:31">23:31</A>&nbsp;Kei mahia tetahi mahi: he tikanga pumau tena ma o koutou whakatupuranga i o koutou nohoanga katoa.</p> 
<p><A NAME="an_23:32">23:32</A>&nbsp;Hei hapati okiokinga tena mo koutou, me whakapouri o koutou wairau; me whakahapati ta koutou hapati i te iwa o te marama i te ahiahi; i te ahiahi a tae noa ki tetahi ahiahi.</p> 
<p><A NAME="an_23:33">23:33</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_23:34">23:34</A>&nbsp;Korero ki nga tama a Iharaira, mea atu, Ko te kotahi tekau ma rima o nga ra o tenei marama, o te whitu, te hakari whare wharau ki a Ihowa, kia whitu nga ra.</p> 
<p><A NAME="an_23:35">23:35</A>&nbsp;Hei te ra tuatahi he huihuinga tapu: kaua e mahia tetahi mahi a te kaimahi.</p> 
<p><A NAME="an_23:36">23:36</A>&nbsp;E whitu nga ra e whakahere ai koutou i te whakahere ahi ki a Ihowa: hei te ra waru he huihui tapu mo koutou; a ka whakahere he whakahere ahi ki a Ihowa: he huihui nui tena, kaua te mahi a te kaimahi e mahia.</p> 
<p><A NAME="an_23:37">23:37</A>&nbsp;Ko nga hakari enei a Ihowa e karangatia e koutou hei huihui tapu, hei whakaherenga mo te whakahere ahi ki a Ihowa, mo te tahunga tinana, mo te whakahere totokore, mo te patunga tapu, mo nga ringihanga, tenei mea i tona rangi, tenei mea i tona ra ngi:</p> 
<p><A NAME="an_23:38">23:38</A>&nbsp;Haunga nga hapati a Ihowa, haunga a koutou mea homai noa, haunga a koutou ki taurangi katoa, haunga a koutou whakahere tuku noa katoa e homai ana ki a Ihowa.</p> 
<p><A NAME="an_23:39">23:39</A>&nbsp;I te tekau ma rima hoki o nga ra o te whitu o nga marama, ina poto i a koutou te kohikohi nga hua o te whenua, me whakarite e koutou he hakari ki a Ihowa, kia whitu nga ra: ko te ra tuatahi hei hapati, ko te ra tuawaru hoki hei hapati.</p> 
<p><A NAME="an_23:40">23:40</A>&nbsp;Na i te ra tuatahi ka mau ki nga peka rakau papai, ki nga peka nikau, ki nga peka hoki o nga rakau pururu, ki nga wirou o te awa; a ka koa koutou ki te aroaro o Ihowa, o to koutou Atua, kia whitu nga ra.</p> 
<p><A NAME="an_23:41">23:41</A>&nbsp;Kia whitu hoki nga ra o te tau e whakarite ai koutou i te hakari ki a Ihowa. Hei tikanga pumau tenei, puta noa i o koutou whakatupuranga: ko a te whitu o nga marama whakaritea ai e koutou.</p> 
<p><A NAME="an_23:42">23:42</A>&nbsp;Kia whitu nga ra e noho ai koutou i roto i nga wharau; ko nga tangata whenua katoa o Iharaira me noho i roto i nga wharau:</p> 
<p><A NAME="an_23:43">23:43</A>&nbsp;Kia mohio ai o koutou whakatupuranga i meinga e ahau nga tama a Iharaira kia noho i roto i nga wharau, i taku whakaputanga mai i a ratou i te whenua o Ihipa: ko Ihowa ahau, ko to koutou Atua.</p> 
<p><A NAME="an_23:44">23:44</A>&nbsp;Na ka korerotia atu e Mohi nga hakari a Ihowa ki nga tama a Iharaira.</p> 
<p><A NAME="an_24:1">24:1</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_24:2">24:2</A>&nbsp;Whakahaua nga tama a Iharaira kia kawea e ratou ki a koe, he hinu oriwa, hei te mea parakore, hei te mea tuki, mo te whakamarama, kia ka tonu ai nga rama.</p> 
<p><A NAME="an_24:3">24:3</A>&nbsp;Me whakapai tonu tena e Arona ki waho o te arai o te whakaaturanga, i roto i te tapenakara o te whakaminenga, ki te aroaro o Ihowa, i te ahiahi a tae noa ki te ata: he tikanga pumau, ma o koutou whakatupuranga.</p> 
<p><A NAME="an_24:4">24:4</A>&nbsp;Me whakapai tonu e ia nga rama i runga i te turanga parakore o nga rama ki te aroaro o Ihowa.</p> 
<p><A NAME="an_24:5">24:5</A>&nbsp;Me tiki ano e koe he paraoa pai, ka tunu ai kia tekau ma rua nga keke: kia rua nga whakatekau o te epa ki te keke kotahi.</p> 
<p><A NAME="an_24:6">24:6</A>&nbsp;Ka whakatakoto ai e koe, kia rua nga rarangi, kia ono ki te rarangi kotahi, ki runga ki te tepu parakore i te aroaro o Ihowa.</p> 
<p><A NAME="an_24:7">24:7</A>&nbsp;Me maka ano hoki e koe he parakihe parakore ki runga i tetahi rarangi, i tetahi rarangi, kia ai taua mea i runga i te taro hei whakamahara, hei whakahere ahi ki a Ihowa.</p> 
<p><A NAME="an_24:8">24:8</A>&nbsp;Me whakararangi tonu e ia, i tenei hapati, i tenei hapati, ki te aroaro o Ihowa, he mea mo nga tama a Iharaira; hei kawenata pumau.</p> 
<p><A NAME="an_24:9">24:9</A>&nbsp;A ma Arona ratou ko ana tama tena; me kai e ratou ki te wahi tapu; he tino tapu hoki tena mana i roto i nga whakahere ahi a Ihowa; hei tikanga pumau.</p> 
<p><A NAME="an_24:10">24:10</A>&nbsp;&#182; A i haere atu i roto i nga tama a Iharaira tetahi tama a tetahi wahine o Iharaira, ko tona papa no Ihipa: na ka whawhai tenei tama a te wahine o Iharaira ki tetahi tangata o Iharaira i roto i te puni;</p> 
<p><A NAME="an_24:11">24:11</A>&nbsp;Na ka kohukohu te tama a te wahine o Iharaira i te ingoa o Ihowa, ka kanga hoki: a kawea ana ia e ratou ki a Mohi. A ko te ingoa o tona whaea ko Heromiti, he tamahine na Tipiri, no te iwi o Rana.</p> 
<p><A NAME="an_24:12">24:12</A>&nbsp;Na ka hoatu ia e ratou kia tiakina, ma te kupu hoki a Ihowa te tikanga ki a ratou.</p> 
<p><A NAME="an_24:13">24:13</A>&nbsp;Na ka korero a Ihowa ki a Mohi, ka mea,</p> 
<p><A NAME="an_24:14">24:14</A>&nbsp;Kawea te tangata i kanga ra ki waho o te puni; a, ko nga tangata katoa i rongo i a ia, me popoki o ratou ringa ki tona matenga, ka aki ai te whakaminenga katoa i a ia ki te kohatu.</p> 
<p><A NAME="an_24:15">24:15</A>&nbsp;Me korero ano e koe ki nga tama a Iharaira, me ki atu, Ki te kanga tetahi tangata i tona Atua, ka waha e ia tona hara.</p> 
<p><A NAME="an_24:16">24:16</A>&nbsp;A, ko te tangata e kohukohu i te ingoa o Ihowa, me tino whakamate ia; me tino aki ia e te whakaminenga ki te kohatu: ko te manene raua tahi ko te tangata whenua ka whakamatea, ina kohukohua e ia te ingoa o Ihowa.</p> 
<p><A NAME="an_24:17">24:17</A>&nbsp;Ki te whakamate hoki tetahi i tetahi tangata me tino whakamate ano ia;</p> 
<p><A NAME="an_24:18">24:18</A>&nbsp;Ki te whakamate hoki tetahi i te kararehe, me utu e ia; he kararehe mo te kararehe.</p> 
<p><A NAME="an_24:19">24:19</A>&nbsp;Ki te mate hoki i te tangata tetahi wahi o tona hoa; me mea ki a ia tana i mea ai:</p> 
<p><A NAME="an_24:20">24:20</A>&nbsp;He whati mo te whati, he kanohi mo te kanohi, he niho mo te niho: ko te mate i meatia e ia ki te tangata, me mea ano ki a ia.</p> 
<p><A NAME="an_24:21">24:21</A>&nbsp;Ki te whakamate hoki tetahi i te kararehe, me utu e ia: ki te whakamate hoki tetahi i te tangata, me whakamate ano ia.</p> 
<p><A NAME="an_24:22">24:22</A>&nbsp;Kia kotahi ano ta koutou whakawa mo te manene, mo te tangata whenua: ko Ihowa hoki ahau, ko to koutou Atua.</p> 
<p><A NAME="an_24:23">24:23</A>&nbsp;Na ka korero a Mohi ki nga tama a Iharaira, a kawea ana e ratou ki waho o te puni te tangata nana te kanga, a akina ana hoki ki te kamaka. A meatia ana e nga tama a Iharaira ta Ihowa i whakahau ai ki a Mohi.</p> 
<p><A NAME="an_25:1">25:1</A>&nbsp;&#182; Korero ano a Ihowa ki a Mohi i Maunga Hinai, i mea,</p> 
<p><A NAME="an_25:2">25:2</A>&nbsp;Korero ki nga tama a Iharaira, mea atu ki a ratou, E tae koutou ki te whenua e hoatu e ahau ki a koutou, na ka whakahapati te whenua i tetahi hapati ki a Ihowa.</p> 
<p><A NAME="an_25:3">25:3</A>&nbsp;E ono nga tau e whakatongia ai e koe tau mara, e ono hoki nga tau e tapatapahia ai e koe tau mara waina, e kohia ai hoki ona hua;</p> 
<p><A NAME="an_25:4">25:4</A>&nbsp;Ko te whitu ia o nga tau hei hapati okiokinga mo te whenua, hei hapati ki a Ihowa: kaua e whakatongia tau mara, e tapatapahia ranei tau mara waina.</p> 
<p><A NAME="an_25:5">25:5</A>&nbsp;Kaua e kotia te mea i tupu noa ake i tera kotinga au, kaua ano e whakiia nga karepe o tau waina kihai nei i mahia: he tau okiokinga hoki tena mo te whenua.</p> 
<p><A NAME="an_25:6">25:6</A>&nbsp;A hei kai ma koutou te hapati o te whenua; mau, ma tau pononga tane, ma tau pononga wahine, ma tau kaimahi, ma tou manene hoki e noho ana i a koe;</p> 
<p><A NAME="an_25:7">25:7</A>&nbsp;Ma au kararehe hoki, ma te kirehe hoki o tou whenua, ona hua katoa, hei kai.</p> 
<p><A NAME="an_25:8">25:8</A>&nbsp;&#182; A me tatau e koe kia whitu nga tau hapati, kia whitu nga whitu o nga tau; a ko taua takiwa, ko nga tau hapati e whitu, ka kiia e koe e wha tekau ma iwa tau.</p> 
<p><A NAME="an_25:9">25:9</A>&nbsp;Katahi ka whakatangihia e koe te tetere tangi nui i te tekau o nga ra o te whitu o nga marama; ko a te ra whakamarietanga mea ai koutou kia paku atu te tangi o te tetere puta noa i to koutou whenua.</p> 
<p><A NAME="an_25:10">25:10</A>&nbsp;A me whakatapu te rima tekau o nga tau, ka karanga ai i te haere noa puta noa i te whenua ma nga tangata katoa o te whenua: hei tiupiri nui tena ma koutou; a me hoki koutou ki tona kainga, ki tona kainga, me hoki ano ki ona whanaunga, ki ona wha naunga.</p> 
<p><A NAME="an_25:11">25:11</A>&nbsp;Ko tena tau, ko te rima tekau, hei tiupiri ma koutou: kaua e rui, kaua e kokoti i te mea tupu noa ake o tena tau, kaua hoki e whakiia nga waina kihai i mahia.</p> 
<p><A NAME="an_25:12">25:12</A>&nbsp;Ko te tiupiri hoki ia; kia tapu ki a koutou; ko ona hua o te mara hei kai ma koutou.</p> 
<p><A NAME="an_25:13">25:13</A>&nbsp;Me hoki koutou i tenei tau tiupiri, ki tona kainga, ki tona kainga,</p> 
<p><A NAME="an_25:14">25:14</A>&nbsp;Ki te hokona atu ano e koe tetahi mea ki tou hoa, ki te hokona mai ranei tetahi mea e te ringa o tou hoa, kaua e tukinotia tetahi e tetahi:</p> 
<p><A NAME="an_25:15">25:15</A>&nbsp;Kia rite au utu ki tou hoa ki te maha o nga tau i muri i te tiupiri; kia rite ano ki te maha o nga tau hua tana hoko ki a koe.</p> 
<p><A NAME="an_25:16">25:16</A>&nbsp;Kia rite tau whakanui i te utu o taua mea ki te maha o nga tau, kia rite hoki taua whakaiti i ona utu ki te torutoru o nga tau: e rite ana hoki ki te maha o nga tau hua tana hoko ki a koe:</p> 
<p><A NAME="an_25:17">25:17</A>&nbsp;A kaua e tukino tetahi ki tetahi, engari me wehi koe ki tou Atua: ko Ihowa hoki ahau, ko to koutou Atua.</p> 
<p><A NAME="an_25:18">25:18</A>&nbsp;Mo reira me mahi e koutou aku tikanga, me pupuru aku whakaritenga, me mahi hoki; a ka noho humarie koutou i runga i te whenua,</p> 
<p><A NAME="an_25:19">25:19</A>&nbsp;A ka tukua ona hua e te whenua, a ka kai koutou ka makona, ka noho humarie hoki ki reira.</p> 
<p><A NAME="an_25:20">25:20</A>&nbsp;A ki te mea koutou, He aha he kai ma tatou i te whitu o nga tau? titiro hoki, e kore tatou e rua, e kore hoki e kohi i a tatou hua:</p> 
<p><A NAME="an_25:21">25:21</A>&nbsp;Maku ra e whakahau iho taku manaaki ki a koutou i te ono o nga tau, a ka whai hua mo nga tau e toru.</p> 
<p><A NAME="an_25:22">25:22</A>&nbsp;A ka rui koutou i te waru o nga tau, ka kai ano i nga hua pakoko; a tae noa ki te iwa o nga tau, me kai nga mea pakoko, kia riro ra ano nga hua o tena tau.</p> 
<p><A NAME="an_25:23">25:23</A>&nbsp;&#182; Kaua e hokona te whenua, he mea oti tonu atu; noku hoki te whenua; he manene hoki koutou, he noho noa ki ahau.</p> 
<p><A NAME="an_25:24">25:24</A>&nbsp;Me whakaae hoki ki te utu e hoki ai te whenua, i to koutou whenua katoa.</p> 
<p><A NAME="an_25:25">25:25</A>&nbsp;Ki te rawakoretia tou teina, a ka hokona e ia tetahi wahi o tona kainga, me haere mai tona whanaunga e tata rawa ana ki a ia, ka utu i te mea i hokona atu e tona teina kia hoki ai.</p> 
<p><A NAME="an_25:26">25:26</A>&nbsp;A ki te kahore he kaiutu a tetahi tangata, a ka whiwhi taonga ia a ka taea ano e ia te utu;</p> 
<p><A NAME="an_25:27">25:27</A>&nbsp;Na me tatau e ia nga tau i hokona ai, a ka whakahoki i te tuhene ki te tangata i hokona atu ai; a ka hoki ai ia ki tona kainga.</p> 
<p><A NAME="an_25:28">25:28</A>&nbsp;Otiia ki te kahore e taea e ia te whakahoki mai ki a ia ano, na me waiho tana i hoko ai ki te ringa o te tangata nana i hoko, a tae noa ki te tau tiupiri: a i te tiupiri ka riro, a ka hoki ia ki tona kainga.</p> 
<p><A NAME="an_25:29">25:29</A>&nbsp;Ki te hokona e te tangata he whare nohoanga i te pa taiepa, e ahei ia te utu kia hoki mai ano i roto i te tau kotahi i muri i te rironga: kotahi tino tau hei whakahokinga mana.</p> 
<p><A NAME="an_25:30">25:30</A>&nbsp;A ki te kahore e utua, a tino taka noa te tau, katahi ka whakapumautia mo ake tonu atu te whare i te pa taiepa mo te tangata nana i hoki, puta noa i ona whakatupuranga: e kore e riro i te tiupiri.</p> 
<p><A NAME="an_25:31">25:31</A>&nbsp;Ko nga whare ia o nga kainga, kahore nei he taiepa a tawhio noa, ka kiia e rite ana ki nga parae o te whenua: ka hoki ano ena ina utua, ka riro ano i te tuipiri.</p> 
<p><A NAME="an_25:32">25:32</A>&nbsp;Ko nga pa ia o nga Riwaiti, me nga whare o nga pa e nohoia ana e ratou, e hoki ki nga Riwaiti, ahakoa utua i tehea wa.</p> 
<p><A NAME="an_25:33">25:33</A>&nbsp;A, mehemea na tetahi o nga Riwaiti i utu, na ka riro te whare i hokona ra me tona pa i te tiupiri; ko nga whare hoki o nga pa o nga Riwaiti to ratou kainga pumau i roto i nga tama a Iharaira.</p> 
<p><A NAME="an_25:34">25:34</A>&nbsp;Ko te mara ia i te taha o o ratou pa kaua e hokona; no te mea he wahi pumau tena no ratou.</p> 
<p><A NAME="an_25:35">25:35</A>&nbsp;A ki te rawakoretia tou teina, a ka wiri tona ringa i roto i a koe; me atawhai e koe; me noho manene ia, me noho noa ranei i a koe.</p> 
<p><A NAME="an_25:36">25:36</A>&nbsp;Kaua e tangohia i a ia he moni whakatuputupu, he whakanuinga ranei; engari me wehi koe ki tou Atua; kia noho ai tou teina i a koe.</p> 
<p><A NAME="an_25:37">25:37</A>&nbsp;Kaua tau moni e hoatu ki a ia hei mea whakatuputupu, kaua ano hoki au kai e hoatu ki a ia, me te whakaaro ano ki tetahi whakanuinga ake.</p> 
<p><A NAME="an_25:38">25:38</A>&nbsp;Ko Ihowa ahau, ko to koutou Atua, i kawe mai nei i a koutou i te whenua o Ihipa, e mea nei kia hoatu te whenua o Kanaana ki a koutou kia waiho ano ahau hei Atua mo koutou.</p> 
<p><A NAME="an_25:39">25:39</A>&nbsp;&#182; A ki te rawakoretia tou teina e noho ana i roto i a koe, a ka hokona ki a koe; kaua ia e whakamahia e koe ki te mahi pononga;</p> 
<p><A NAME="an_25:40">25:40</A>&nbsp;Kia rite ia i roto i a koe ki te kaimahi, ki te noho noa; ka mahi ano ia ki a koe, a tae noa ki te tau tiupiri:</p> 
<p><A NAME="an_25:41">25:41</A>&nbsp;Ko reira ia mawehe ai i a koe, ratou ko ana tamariki, a ka hoki ki ona whanaunga, ka hoki ano ki te kainga o ona matua.</p> 
<p><A NAME="an_25:42">25:42</A>&nbsp;Ko ratou hoki aku pononga, i whakaputaina mai ai e ahau i te whenua o Ihipa; kaua ratou e hokona hei pononga.</p> 
<p><A NAME="an_25:43">25:43</A>&nbsp;Kaua e taikaha tau whakarangatira ki a ia; engari me wehi ki tou Atua.</p> 
<p><A NAME="an_25:44">25:44</A>&nbsp;Tena ko nga pononga tane me nga pononga wahine mau; me hoko e koe i nga iwi i tetahi taha ou, i tetahi taha, he pononga tane, he pononga wahine mau.</p> 
<p><A NAME="an_25:45">25:45</A>&nbsp;Ma koutou ano hoki e hoko etahi o nga tamariki a nga manene e noho ana i roto i a koutou, etahi hoki o roto o o ratou hapu i roto i a koutou, o nga mea i whanau i a ratou ki to koutou whenua: a puritia iho ma koutou.</p> 
<p><A NAME="an_25:46">25:46</A>&nbsp;Me waiho hoki ena e koutou hei taonga tupu e tukua iho kia puritia e a koutou tama i muri i a koutou; hei pononga ratou ma koutou ake ake: kaua ia e taikaha ta koutou whakarangatira ki a koutou ano, ki o koutou teina, ki nga tama a Iharaira.</p> 
<p><A NAME="an_25:47">25:47</A>&nbsp;Ki te whai rawa hoki te manene, noho noa ranei, i roto i a koe, a ka rawakoretia tou teina i tona taha, a ka hoko i a ia ki te manene, ki te noho noa ranei i roto i a koe, ki te toronga ranei o te hapu o te manene:</p> 
<p><A NAME="an_25:48">25:48</A>&nbsp;E whakahokia ano ia mo te utu i muri i tona hokonga; ma tetahi o ona teina ia e whakahoki.</p> 
<p><A NAME="an_25:49">25:49</A>&nbsp;Ma tona matua keke, ma te tamaiti ranei a tona matua keke ia e whakahoki, ma tetahi ranei o ona whanaunga tupu o tona hapu ia e whakahoki; mana ano ranei ia e whakahoki, ki te taea e ia.</p> 
<p><A NAME="an_25:50">25:50</A>&nbsp;Na ka tatau ia, raua ko te tangata nana ia i hoko, ka timata i te tau i hokona ai ia ki a ia, tae noa ki te tau tiupiri: a ka rite te utu e hokona ai ia ki te maha o nga tau; kia rite ki o te kaimahi ona ra ki a ia.</p> 
<p><A NAME="an_25:51">25:51</A>&nbsp;Ki te maha ake nga tau, kia rite ki ena te utu mo tona hokinga e whakahokia atu e ia i roto i te moni i hokona ai ia.</p> 
<p><A NAME="an_25:52">25:52</A>&nbsp;A ki te torutoru nga tau e toe ana ki te tau tiupiri, na ka tatau raua; a kia rite ki ona tau te utu e whakahokia e ia ki a ia.</p> 
<p><A NAME="an_25:53">25:53</A>&nbsp;Ko tona noho ki a ia kia rite ki ta te kaimahi e utua ana i te tau: kaua hoki tera e whakatupu rangatira nanakia ki a ia i tau tirohanga.</p> 
<p><A NAME="an_25:54">25:54</A>&nbsp;A ki te kahore ia e hokona i enei tikanga, na me haere atu ia i te tau tiupiri, ratou tahi ko ana tamariki.</p> 
<p><A NAME="an_25:55">25:55</A>&nbsp;He pononga hoki ki ahau nga tama a Iharaira; ko aku pononga ratou i whakaputaina mai e ahau i te whenua o Ihipa; ko Ihowa ahau, ko to koutou Atua.</p> 
<p><A NAME="an_26:1">26:1</A>&nbsp;&#182; Kei hanga koutou he whakapakoko ma koutou, kei whakaara ranei he whakapakoko, he mea whaowhao, he pou ranei, kaua ano hoki he kohatu ahua ki to koutou whenua hei koropikotanga atu: ko Ihowa hoki ahau, ko to koutou Atua.</p> 
<p><A NAME="an_26:2">26:2</A>&nbsp;Kia mau ki aku hapati, kia hopohopo ano ki toku wahi tapu: ko Ihowa ahau.</p> 
<p><A NAME="an_26:3">26:3</A>&nbsp;Ki te haere koutou i runga i aku tikanga, a ka pupuri i aku whakahua, ka mahi hoki;</p> 
<p><A NAME="an_26:4">26:4</A>&nbsp;Na ka hoatu e ahau he ua ki a koutou i tona po ano, a ka tukua ona hua e te whenua, a ka hua nga hua o nga rakau o te parae:</p> 
<p><A NAME="an_26:5">26:5</A>&nbsp;A ka tutuki atu ta koutou patunga witi ki te whakiinga waina, me te whakiinga waina ki te wa ruinga; a ka kai koutou i ta koutou taro, ka makona, ka u ano te noho ki to koutou whenua.</p> 
<p><A NAME="an_26:6">26:6</A>&nbsp;A ka tukua iho e ahau te ata noho ki te whenua, a ka takoto iho koutou, kahore ano hoki he tangata hei mea i a koutou kia wehi: ka whakakahoretia atu ano hoki e ahau nga kirehe kino i te whenua, e kore ano hoki te hoari e tika na waenga o to kout ou whenua.</p> 
<p><A NAME="an_26:7">26:7</A>&nbsp;A ka whaia e koutou o koutou hoariri, a ka hinga ratou i te hoari ki to koutou aroaro.</p> 
<p><A NAME="an_26:8">26:8</A>&nbsp;Ka whaia hoki te rau kotahi e te tokorima o koutou, a ka whati nga mano kotahi tekau i te rau kotahi o koutou: na ka hinga o koutou hoariri i te hoari ki to koutou aroaro.</p> 
<p><A NAME="an_26:9">26:9</A>&nbsp;Ka whai whakaaro hoki ahau ki a koutou, a ka meinga koutou kia hua, kia tini; a ka pumau taku kawenata ki a koutou.</p> 
<p><A NAME="an_26:10">26:10</A>&nbsp;A ka kai koutou i te kai kua roa e pakoko ana, a ka whakaputa i te pakoko ki waho mo te hua hou.</p> 
<p><A NAME="an_26:11">26:11</A>&nbsp;A ka whakaturia e ahau taku tapenakara ki waenganui i a koutou, e kore ano toku wairua e whakarihariha ki a koutou.</p> 
<p><A NAME="an_26:12">26:12</A>&nbsp;Ka haereere ano hoki ahau i roto i a koutou, a hei Atua ahau mo koutou, ko koutou hoki hei iwi maku.</p> 
<p><A NAME="an_26:13">26:13</A>&nbsp;Ko Ihowa ahau, ko to koutou Atua i kawe mai nei i a koutou i te whenua o Ihipa, kei waiho hei pononga ma ratou; motu pu hoki ahau nga here o to koutou ioka, a meinga ana koutou kia haere tu.</p> 
<p><A NAME="an_26:14">26:14</A>&nbsp;&#182; Tena ko tenei, ka kore koutou e whakarongo ki ahau, ka kore e mahi i enei whakahau katoa;</p> 
<p><A NAME="an_26:15">26:15</A>&nbsp;A ka whakahawea ki aku tikanga, ka whakarihariha ranei o koutou wairua ki aku whakaritenga, a kahore e mahia aku whakahau katoa, engari ka whakataka taku kawenata:</p> 
<p><A NAME="an_26:16">26:16</A>&nbsp;Na ka meinga ano hoki tenei e ahau ki a koutou; ka meinga e ahau hei rangatira mo koutou te pawera, te kohi, me te kirika, hei ngau i nga kanohi, hei whakapouri i te ngakau: a ka maumau ta koutou rui i a koutou purapura; no te mea ka kainga e o koutou hoariri.</p> 
<p><A NAME="an_26:17">26:17</A>&nbsp;A ka u atu toku mata ki a koutou, a ka patua koutou i te aroaro o o koutou hoariri, ka meinga hei kingi mo koutou te hunga e kino ana ki a koutou; a ka rere koutou, ahakoa kahore he kaiwhai.</p> 
<p><A NAME="an_26:18">26:18</A>&nbsp;A ki te kahore tonu koutou e rongo ki ahau i enei meatanga, na, e whitu atu aku pakinga i a koutou mo o koutou hara.</p> 
<p><A NAME="an_26:19">26:19</A>&nbsp;Ka whati ano i ahau te whakapehapeha o to koutou kaha; a ka meinga to koutou rangi kia whakarino, to koutou whenua hoki kia whakaparahi:</p> 
<p><A NAME="an_26:20">26:20</A>&nbsp;A ka poto kau o koutou uaua: no te mea e kore to koutou whenua e tuku ake i ona hua, e kore ano hoki e hua nga hua o nga rakau o te whenua.</p> 
<p><A NAME="an_26:21">26:21</A>&nbsp;A, ki te anga ke atu ta koutou haere i ahau, ki te kore e rongo ki ahau; na ka hoatu e ahau kia whitu atu ano nga whiu ki a koutou, kia rite ki o koutou hara.</p> 
<p><A NAME="an_26:22">26:22</A>&nbsp;Ka tukua ano e ahau te kirehe koraha ki a koutou, hei kawhaki i a koutou tama, hei whakamoti i a koutou kararehe, hei mea i a koutou kia torutoru; a ka ururuatia o koutou huanui.</p> 
<p><A NAME="an_26:23">26:23</A>&nbsp;A ki te kahore koutou e hoki ake ki te pai i enei meatanga aku, a ka anga ke atu koutou i ahau;</p> 
<p><A NAME="an_26:24">26:24</A>&nbsp;Heoi ka anga ke atu hoki ahau i a koutou; a ka whiua koutou e ahau, e ahau ano nei, kia whitu atu ano, mo o koutou hara.</p> 
<p><A NAME="an_26:25">26:25</A>&nbsp;A ka kawea e ahau he hoari ki a koutou, hei tohe i te utu mo taku kawenata: a ka huihui koutou ki roto ki o koutou pa; a ka tukua e ahau te mate uruta ki a koutou; a ka hoatu koutou ki te ringa o te hoariri.</p> 
<p><A NAME="an_26:26">26:26</A>&nbsp;Ki te whati i ahau ta koutou tokotoko, ara te taro, ka tunua ta koutou taro e nga wahine kotahi tekau ki te oumu kotahi, a ka whakahokia e ratou ta koutou taro, he mea pauna: a ka kai koutou a e kore e makona.</p> 
<p><A NAME="an_26:27">26:27</A>&nbsp;A ki te kahore koutou e rongo ki ahau i enei meatanga katoa, a ka anga ke atu ano koutou i ahau;</p> 
<p><A NAME="an_26:28">26:28</A>&nbsp;Katahi ahau ka tahuri kino atu i a koutou; a maku nei ano koutou e papaki, e whitu atu pakinga, mo o koutou hara.</p> 
<p><A NAME="an_26:29">26:29</A>&nbsp;A e kai koutou i te kikokiko o a koutou tama, ka kainga hoki e koutou te kikokiko o a koutou tamahine.</p> 
<p><A NAME="an_26:30">26:30</A>&nbsp;A ka ngaro i ahau a koutou wahi teitei, ka tapahia ano hoki a koutou, whakapakoko, ka maka o koutou tinana ki runga ki nga tinana o a koutou whakapakoko; a ka whakarihariha ano hoki toku wairua ki a koutou.</p> 
<p><A NAME="an_26:31">26:31</A>&nbsp;Ka ururua ano i ahau o koutou pa, ka tuheatia hoki o koutou wahi tapu, e kore ano hoki ahau e hongi ki a koutou kakara reka.</p> 
<p><A NAME="an_26:32">26:32</A>&nbsp;A ka tuhea i ahau te whenua; e miharotia ai e o koutou hoariri e noho ana i reira.</p> 
<p><A NAME="an_26:33">26:33</A>&nbsp;A ka whakamararatia koutou ki roto ki nga tauiwi, ka maunu hoki i ahau te hoari hei whai i a koutou: a ka tuheatia to koutou whenua, ka ururuatia hoki o koutou pa.</p> 
<p><A NAME="an_26:34">26:34</A>&nbsp;Ko reira koa ai te whenua i ona hapati, i nga ra katoa ona e takoto tuhea ana, i a koutou hoki i te whenua o o koutou hoariri; ko reira hoki te whenua okioki ai, koa ai hoki i ona hapati.</p> 
<p><A NAME="an_26:35">26:35</A>&nbsp;Ka okioki i nga ra katoa o tona tuheatanga; ko te okioki kihai i a ia i o koutou hapati, i a koutou e noho ana i reira.</p> 
<p><A NAME="an_26:36">26:36</A>&nbsp;Tena ko nga morehu o koutou ka unga e ahau he whakangohe ki o ratou ngakau i nga whenua o o ratou hoariri; a ka whati ratou i te ngaehe rau rakau e aia ana; a ka rere ratou, ano e rere ana i te hoari; a ka hinga ahakoa kahore he kaiwhai.</p> 
<p><A NAME="an_26:37">26:37</A>&nbsp;A ka tutetute ratou tetahi ki tetahi, ano e whaia ana e te hoari, i te mea kahore he kaiwhai: a ka kore he turanga ake mo koutou ki te aroaro o o koutou hoariri.</p> 
<p><A NAME="an_26:38">26:38</A>&nbsp;A ka ngaro koutou i nga tauiwi, ka pau ano i te whenua o o koutou hoariri.</p> 
<p><A NAME="an_26:39">26:39</A>&nbsp;A, ko nga toenga o koutou, ka memeha haere i roto i to ratou kino i nga whenua o o koutou hoariri; ka memeha haere ratou i roto i nga kino o ratou ko o ratou matua.</p> 
<p><A NAME="an_26:40">26:40</A>&nbsp;&#182; A ka whakina e ratou to ratou kino, me te kino o o ratou matua, i to ratou haranga i hara ai ki ahau, me to ratou haerenga ketanga atu i taku,</p> 
<p><A NAME="an_26:41">26:41</A>&nbsp;I anga ke atu ai ahau i a ratou, i kawea ai ratou ki te whenua o o ratou hoariri; ki te iro i reira o ratou ngakau kokotikore, a ka whakaae ki te pakinga mo to ratou kino:</p> 
<p><A NAME="an_26:42">26:42</A>&nbsp;Katahi ahau ka mahara ki taku kawenata ki a Hakopa; ki taku kawenata hoki ki a Ihaka; ka mahara tonu ki taku kawenata ki a Aperahama; ka mahara ki te whenua.</p> 
<p><A NAME="an_26:43">26:43</A>&nbsp;Ka mahue ano te whenua i a ratou, a ka koa ki ona hapati, i a ia e takoto tuhea ana, i te mea kahore nei ratou: me ratou hoki, ka whakaae ki te whiu mo to ratou kino: mo tenei hoki, ae ra mo tenei, i whakahawea ratou ki aku whakaritenga, a i wha karihariha to ratou wairua ki aku tikanga.</p> 
<p><A NAME="an_26:44">26:44</A>&nbsp;Na ahakoa he pena, e kore ahau e whakakahore ki a ratou, i a ratou i te whenua o o ratou hoariri, e kore ano e whakarihariha ki a ratou, e huna rawa i a ratou, e whakataka ranei i taku kawenata ki a ratou: ko Ihowa hoki ahau, ko to ratou Atua:</p> 
<p><A NAME="an_26:45">26:45</A>&nbsp;Engari, he mea mo ratou, ka mahara ahau ki te kawenata o o ratou tupuna, i kawea mai nei e ahau i te whenua o Ihipa i te tirohanga a nga tauiwi, ki ahau hei Atua mo ratou: ko ahau a Ihowa.</p> 
<p><A NAME="an_26:46">26:46</A>&nbsp;Ko nga tikanga enei, me nga whakaritenga, me nga ture i whakatakotoria e Ihowa ki waenganui ona, o nga tama a Iharaira, ki Maunga Hinai, he mea na te ringa o Mohi.</p> 
<p><A NAME="an_27:1">27:1</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_27:2">27:2</A>&nbsp;Korero ki nga tama a Iharaira, mea atu ki a ratou, Ki te motuhia e te tangata, he mea ki taurangi, ma Ihowa nga tangata, me whakarite e koe nga moni.</p> 
<p><A NAME="an_27:3">27:3</A>&nbsp;A kia penei tau whakarite mo te tane e rua tekau ona tau, he maha ake ranei, a ono tekau noa nga tau, ara kia rima tekau nga hekere hiriwa e whakaritea e koe, hei te hekere o te wahi tapu.</p> 
<p><A NAME="an_27:4">27:4</A>&nbsp;A ki te mea he wahine, kia toru tekau nga hekere e whakaritea e koe.</p> 
<p><A NAME="an_27:5">27:5</A>&nbsp;A ki te mea e rima ona tau, tae noa atu ranei ki te rua tekau tau, na kia rua tekau nga hekere e whakaritea e koe mo te tane, kia tekau hoki nga hekere mo te wahine.</p> 
<p><A NAME="an_27:6">27:6</A>&nbsp;A, ki te mea kotahi tona marama a tae noa atu ranei ki te rima ona tau, na kia rima nga hekere hiriwa e whakaritea e koe mo te tane, kia toru nga hekere hiriwa e whakaritea e koe mo te wahine.</p> 
<p><A NAME="an_27:7">27:7</A>&nbsp;A ki te mea e ono tekau ona tau, he maha atu ranei; ki te mea he tane, kia kotahi tekau ma rima nga hekere e whakaritea e koe, kia kotahi tekau hoki nga hekere mo te wahine.</p> 
<p><A NAME="an_27:8">27:8</A>&nbsp;A ki te iti iho ona rawa i au i whakarite ai, na, me tu ia ki te aroaro o te tohunga, a me whakarite ona utu e te tohunga: kei nga mea e taea atu e te ringa o te tangata nana te ki taurangi te tikanga mo ta te tohunga e whakarite ai hei utu mona.</p> 
<p><A NAME="an_27:9">27:9</A>&nbsp;A, mehemea he kararehe no reira nei te whakahere a te tangata ki a Ihowa, ka tapu katoa nga mea o tena i homai e ia ma Ihowa.</p> 
<p><A NAME="an_27:10">27:10</A>&nbsp;Kaua e whakareretia ketia e ia, e whakawhitia ranei, he pai mo te kino, he kino ranei mo te pai: a ki te tupono ka whakawhitia e ia he kararehe ki tetahi kararehe, na ka tapu taua mea me te mea i whakawhitia ai.</p> 
<p><A NAME="an_27:11">27:11</A>&nbsp;A ki te mea he poke te kararehe, he mea e kore e whakaherea tetahi pera ma Ihowa, na ka whakaturia e ia te kararehe ki te aroaro o te tohunga:</p> 
<p><A NAME="an_27:12">27:12</A>&nbsp;A me whakarite ona utu e te tohunga, ahakoa pai, ahakoa kino: me waiho i tau i whakarite ai, e te tohunga.</p> 
<p><A NAME="an_27:13">27:13</A>&nbsp;Otiia ki te mea ia kia utua kia hoki ai, na me tapiri tona wahi whakarima ki tau i whakarite ai.</p> 
<p><A NAME="an_27:14">27:14</A>&nbsp;&#182; Ki te whakatapua ano e te tangata tona whare kia tapu ki a Ihowa, na me whakarite ona utu e te tohunga, ahakoa pai, ahakoa kino: ko ta te tohunga e whakarite ai, ka tuturu ki reira.</p> 
<p><A NAME="an_27:15">27:15</A>&nbsp;A ki te mea te kaiwhakatapu kia utua kia hoki ai tona whare, na me tapiri tona whakarima o te moni i whakaritea e koe, a ka riro i a ia.</p> 
<p><A NAME="an_27:16">27:16</A>&nbsp;A ki te whakatapua e te tangata mo Ihowa tetahi wahi mara o tona kainga, na kia rite ki nga purapura mo reira tau whakaritenga utu: kotahi te homa parei hei purapura, kia rima tekau hekere hiriwa.</p> 
<p><A NAME="an_27:17">27:17</A>&nbsp;Ki te mea no te tau tiupiri tana whakatapunga i tana mara, ka tuturu ano ki tau utu i whakarite ai.</p> 
<p><A NAME="an_27:18">27:18</A>&nbsp;Mehemea ia no muri i te tiupiri tana whakatapunga i tana mara, na ma te tohunga e tatau nga moni ki a ia, kia rite ki nga tau e toe ana ki te tau tiupiri, ka tango ai i roto i tau i whakarite ai.</p> 
<p><A NAME="an_27:19">27:19</A>&nbsp;A ki te mea te kaiwhakatapu o te mara kia utua kia hoki atu ai, na me tapiri tona whakarima o te moni i whakaritea e koe, a ka whakatuturutia mana.</p> 
<p><A NAME="an_27:20">27:20</A>&nbsp;A ki te kahore ia e utu kia hoki ai te mara, ki te mea ranei i hokona e ia te mara ki te tangata ke, e kore e utua kia hoki atu i muri iho:</p> 
<p><A NAME="an_27:21">27:21</A>&nbsp;Engari ka tapu te mara ki a Ihowa, ina riro atu i te tiupiri, he mara hoki i oti rawa; hei kainga tena mo te tohunga.</p> 
<p><A NAME="an_27:22">27:22</A>&nbsp;Ki te whakatapua ia e tetahi ki a Ihowa he mara i hokona mai e ia, ehara nei i te mara tupu nana:</p> 
<p><A NAME="an_27:23">27:23</A>&nbsp;Katahi ka taua e te tohunga ki a ia nga utu i whakaritea e koe mo te takiwa atu ki te tau tiupiri: a ka homai e ia tau i whakarite ai i taua rangi, he mea tapu hoki na Ihowa.</p> 
<p><A NAME="an_27:24">27:24</A>&nbsp;Ko a te tau tiupiri hoki ai te mara ki te tangata i hokona mai nei i a ia, ara ki te tangata nona te tuturutanga o te whenua.</p> 
<p><A NAME="an_27:25">27:25</A>&nbsp;Hei te hekere o te wahi tapu te tikanga mo au whakaritenga katoa: e rua tekau nga kera o te hekere kotahi.</p> 
<p><A NAME="an_27:26">27:26</A>&nbsp;&#182; Ko te matamua ia o nga kararehe, i meinga nei hei matamua ki a Ihowa, kaua ena e whakatapua e te tangata; ahakoa kau, hipi ranei: na Ihowa ena.</p> 
<p><A NAME="an_27:27">27:27</A>&nbsp;A ki te mea no nga kararehe poke, na kia rite ki tau whakaritenga tana utu mo te whakahokinga atu, me tapiri ano e ia tona whakarima; a ki te kahore e utua, e whakahokia, na me hoko; kia rite nga utu ki au i whakarite ai.</p> 
<p><A NAME="an_27:28">27:28</A>&nbsp;Kaua ia e hokona, e utua ranei kia hoki atu te mea i oti rawa, i tukua putia mai e te tangata ki a Ihowa i roto i ona taonga katoa, te tangata ranei, te kararehe ranei, te mara ranei o tona kainga tupu: he tino tapu ki a Ihowa nga mea katoa i ot i.</p> 
<p><A NAME="an_27:29">27:29</A>&nbsp;Ki te tukua putia mai tetahi tangata, he mea oti rawa, e kore e utua, e whakahokia; me whakamate rawa.</p> 
<p><A NAME="an_27:30">27:30</A>&nbsp;Me nga whakatekau katoa o te whenua, o te purapura ranei o te whenua, o nga hua ranei o te rakau, na Ihowa ena: he tapu ki a Ihowa.</p> 
<p><A NAME="an_27:31">27:31</A>&nbsp;A ki te mea te tangata kia utua, kia hoki ai etahi o ana whakatekau; me tapiri mai tetahi o ona wahi whakarima.</p> 
<p><A NAME="an_27:32">27:32</A>&nbsp;A ko nga whakatekau katoa o nga kau, o nga hipi, o nga mea katoa e haere mai ana i raro i te tokotoko, ka tapu tena whakatekau ki a Ihowa.</p> 
<p><A NAME="an_27:33">27:33</A>&nbsp;Kaua e tirohia iho e ia, wehe ai i te pai, i te kino, kaua ano hoki e whakawhitia: a ki te whakawhitia e ia, na ka tapu taua mea me tona utu ano; e kore e utua kia hoki.</p> 
<p><A NAME="an_27:34">27:34</A>&nbsp;Ko nga whakahau enei ki nga tama a Iharaira i whakahaua e Ihowa ki a Mohi ki Maunga Hinai.</p> 
<p><HR>
<CENTER>
<A HREF="num.htm">Next: Numbers</A></CENTER>
</BODY>
</HTML>
