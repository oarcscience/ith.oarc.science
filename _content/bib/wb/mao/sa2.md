[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](sa1)  [Next](kg1) 

------------------------------------------------------------------------

### Maori Bible: 2 Samuel

<span id="an_1:1">1:1</span> ¶ Na i muri iho i te matenga o Haora, i te
mea kua hoki mai a Rawiri i te patunga i nga Amareki, a kua rua nga ra o
Rawiri e noho ana ki Tikiraka:

<span id="an_1:2">1:2</span> I te toru o nga ra, na ko tetahi tangata e
haere mai ana i te puni i a Haora, he mea haehae ona kakahu, he oneone i
runga i tona matenga: a, no tona taenga mai ki a Rawiri, ka hinga ia ki
te whenua, a ka piko.

<span id="an_1:3">1:3</span> Na ka mea a Rawiri ki a ia, I haere mai koe
i hea? Ka mea tera ki a ia, I mawhiti mai ahau i te puni o Iharaira.

<span id="an_1:4">1:4</span> Ano ra ko Rawiri ki a ia, I pehea te mea
ra? tena, korerotia mai ki ahau. Na ka mea ia, Kua whati te iwi i te
whawhai, he tokomaha hoki o te iwi i hinga, i mate; kua mate hoki a
Haora raua ko tana tama, ko Honatana.

<span id="an_1:5">1:5</span> Ano ra ko Rawiri ki te tamaiti nana nei i
korero ki a ia, I mohiotia e koe ki te aha kua mate a Haora raua ko tana
tama ko Honatana?

<span id="an_1:6">1:6</span> Na ka mea taua tamaiti nana nei i korero ki
a ia, I tupono noa ahau ki runga i Maunga Kiripoa, na, ko Haora e okioki
ana ki tana tao; na, e whai tata ana i a ia nga hariata me nga kaieke
hoiho.

<span id="an_1:7">1:7</span> Na, i tona tahuritanga ki muri, ka kite i
ahau, a ka karanga ki ahau. Na ka mea ahau, Tenei ahau.

<span id="an_1:8">1:8</span> Ano ra ko ia ki ahau, Ko wai koe? Ano ra ko
ahau ki a ia, He Amareki ahau.

<span id="an_1:9">1:9</span> Na ka mea ia ki ahau, Tena, e tu ki toku
taha, whakamatea hoki ahau, kua mau pu hoki ahau i te pouri; no te mea
kei te toitu tonu te ora i roto i ahau.

<span id="an_1:10">1:10</span> Heoi tu ana ahau ki tona taha, whakamatea
ana ia e ahau; i mohio hoki ahau e kore rawa ia e ora ake i te mea ka
hinga nei ia. Na tangohia ana e ahau te karauna i tona matenga, me te
poroporo i tona ringa, a kawea mai ana e ahau ki konei ki toku ariki.

<span id="an_1:11">1:11</span> ¶ Katahi a Rawiri ka mau ki ona kakahu, a
haehaea ana e ia; a i pera hoki ona hoa katoa:

<span id="an_1:12">1:12</span> Na ka uhunga ratou, ka tangi, ka nohopuku
a ahiahi noa, mo Haora, mo tana tama, mo Honatana, mo te iwi ano a
Ihowa, mo te whare hoki o Iharaira, i hinga nei i te hoari.

<span id="an_1:13">1:13</span> Na ka mea a Rawiri ki te tamaiti nana nei
i korero ki a ia, No hea koe? Ano ra ko tera, He tama ahau na tetahi
manene, na tetahi Amareki.

<span id="an_1:14">1:14</span> Ano ra ko Rawiri ki a ia, He aha koe te
wehi ai? he aha i totoro ai tou ringa ki te huna i ta Ihowa i whakawahi
ai?

<span id="an_1:15">1:15</span> Katahi a Rawiri ka karanga ki tetahi o
ana taitama, ka mea, Whakatata atu, e rere ki runga ki a ia. Na patua
ana ia e ia, mate ake.

<span id="an_1:16">1:16</span> I mea ano a Rawiri ki a ia, Hei runga i
tou matenga ou toto; kua whakaatu mai na hoki tou waha i tou he, kua
mea, Naku i whakamate ta Ihowa i whakawahi ai.

<span id="an_1:17">1:17</span> ¶ Na ka waiatatia e Rawiri tenei apakura
mo Haora raua ko tana tama, ko Honatana:

<span id="an_1:18">1:18</span> I mea hoki ia kia whakaakona nga tama a
Hura ki te waiata o te kopere: e mau na te tuhituhi ki te pukapuka a
Iahera.

<span id="an_1:19">1:19</span> Tukitukia ana tou ataahua, e Iharaira, ki
ou wahi teitei. Ano te hinganga o nga marohirohi!

<span id="an_1:20">1:20</span> Kaua e korerotia ki Kata; kaua e
kauwhautia ki nga huarahi o Ahakerono; kei koa nga tamahine a nga
Pirihitini, kei whakamanamana nga tamahine a te kokotikore.

<span id="an_1:21">1:21</span> E nga maunga o Kiripoa, kati rawa he
tomairangi mo koutou, he ua, he mara e tukua ai te whakahere; i akiritia
kinotia hoki ki reira te pukupuku o te marohirohi, te pukupuku o Haora,
me te mea kihai i whakawahia ki te hinu.

<span id="an_1:22">1:22</span> He toto tena no te hunga i tu, he ngako
tena no nga marohirohi, kahore he whakahokinga mai o te kopere a
Honatana, kihai ano te hoari a Haora i hoki kau mai.

<span id="an_1:23">1:23</span> Ko Haora, ko Honatana, he aroha, he
whakaahuareka i to raua oranga; kihai hoki i wehea i to raua matenga;
nui atu to raua tere i to nga ekara, to raua kaha i to nga raiona.

<span id="an_1:24">1:24</span> E nga tamahine a Iharaira, tangihia a
Haora, nana nei o koutou kakahu ngangana i huatau ai, nana nei i piri ai
nga whakapaipai koura ki o koutou weruweru.

<span id="an_1:25">1:25</span> Ano te hinganga o nga marohirohi i
waenganui o te tatauranga! E Honatana, i werohia na i runga i ou wahi
teitei.

<span id="an_1:26">1:26</span> Mamae ana ahau, he whakaaro ki a koe, e
toku tuakana, e Honatana; nui atu toku whakaahuareka ki a koe: he hanga
whakamiharo tou aroha ki ahau, nui atu i to nga wahine aroha.

<span id="an_1:27">1:27</span> Ano te hinganga o nga marohirohi: ano te
korenga o nga patu o te pakanga!

<span id="an_2:1">2:1</span> ¶ Na, i muri iho i tenei, ka ui a Rawiri ki
a Ihowa, ka mea, Me haere ranei ahau ki runga, ki tetahi o nga pa o
Hura? A ka mea a Ihowa ki a ia, Haere. Ano ra ko Rawiri, Me haere ahau
ki hea? A ka mea ia, Ki Heperona.

<span id="an_2:2">2:2</span> Heoi haere ana a Rawiri ki reira, ratou ko
ana wahine tokorua, ko Ahinoama Ietereere, raua ko Apikaira wahine a
Napara Karameri.

<span id="an_2:3">2:3</span> I mauria ano e Rawiri ona hoa, tena tangata
me tona whare, tena me tona; a noho ana ratou ki nga pa o Heperona.

<span id="an_2:4">2:4</span> Na ka haere mai nga tangata o Hura, a
whakawahia ana a Rawiri e ratou ki reira hei kingi mo te whare o Hura. A
ka korerotia ki a Rawiri te korero mo nga tangata o Iapehe Kireara, na
ratou i tanu a Haora.

<span id="an_2:5">2:5</span> Na ka unga karere a Rawiri ki nga tangata o
Iapehe Kirera hei mea ki a ratou, Kia manaakitia koutou e Ihowa mo tenei
aroha i whakaputaina e koutou ki to koutou ariki, ara ki a Haora, mo ta
koutou tanumanga i a ia.

<span id="an_2:6">2:6</span> Na kia whakaputaina mai e Ihowa he aroha,
he pono, ki a koutou; ka utua ano hoki koutou e ahau mo tenei mahi pai,
mo koutou i mea i tenei mea.

<span id="an_2:7">2:7</span> Tena ra, kia kaha o koutou ringa aianei,
kia maia; kua mate hoki to koutou ariki, a Haora, kua oti ano ahau te
whakawahi e te whare o Hura hei kingi mo ratou.

<span id="an_2:8">2:8</span> ¶ Na tera kua mau a Apanere tama a Nere, te
rangatira o te ope a Haora, ki a Ihipohete tama a Haora, a kua kawea mai
e ia ki tawahi nei, ki Mahanaima;

<span id="an_2:9">2:9</span> A meinga ana e ia hei kingi mo Kireara, mo
nga Ahuri, mo Ietereere, mo Eparaima, mo Pineamine, mo Iharaira katoa.

<span id="an_2:10">2:10</span> E wha tekau nga tau o Ihipohete tama a
Haora, i a ia i meinga ai hei kingi mo Iharaira, a e rua nga tau i kingi
ai. Ko te whare ia o Hura i whai i a Rawiri.

<span id="an_2:11">2:11</span> Na, ko te maha o nga ra i noho ai a
Rawiri ki Heperona hei kingi mo te whare o Hura, e whitu tau e ono
marama.

<span id="an_2:12">2:12</span> Na ka haere atu a Apanere tama a Nere,
ratou ko nga tangata a Ihipohete tama a Haora, i Mahanaima ki Kipeono.

<span id="an_2:13">2:13</span> Na ka puta atu a Ioapa tama a Teruia me
nga tangata a Rawiri, a tutaki ana ratou ki te poka wai i Kipeono: na
noho ana ratou, ko enei i tenei taha o te poka, a ko era i tera taha o
te poka.

<span id="an_2:14">2:14</span> Na ka mea a Apanere ki a Ioapa, Tena, kia
whakatika nga tamariki ki te takaro ki to taua aroaro. Ano ra ko Ioapa,
Me whakatika ratou.

<span id="an_2:15">2:15</span> Katahi ratou ka whakatika, ka haere a
tatau atu; kotahi tekau ma rua mo Pineamine, mo Ihipohete tama a Haora,
a kotahi tekau ma rua o nga tangata a Rawiri.

<span id="an_2:16">2:16</span> Na hopukia ana e ratou te matenga o tana
tangata, o tana tangata, a werohia ana a ratou hoari ki te kaokao o tana
tangata, o tana tangata; na, hinga ngatahi ana ratou: koia i huaina ai
te ingoa o taua wahi, ko Herekata Haturimi; koia tera i Kipe ono.

<span id="an_2:17">2:17</span> Na nui atu te whawhai i taua ra, a patua
iho a Apanere ratou ko nga tangata o Iharaira e nga tangata a Rawiri.

<span id="an_2:18">2:18</span> ¶ Na tokotoru nga tama a Teruia i reira,
ko Ioapa, ko Apihai, ko Atahere; he wae mama hoki a Atahere, koia ano
kei tetahi anaterope o te koraha.

<span id="an_2:19">2:19</span> Na ka whai a Atahere i a Apanere; kihai
hoki i peka, kihai i haere ki matau, ki maui, i a ia e whai ana i a
Apanere.

<span id="an_2:20">2:20</span> Katahi a Apanere ka titiro ki muri i a
ia, a ka mea, Ko koe tena, e Atahere? A ka mea ia, Ko ahau tenei.

<span id="an_2:21">2:21</span> Na ka mea a Apanere ki a ia, Peka atu koe
ki tou matau, ki tou maui ranei, ka hopu ai i tetahi o nga tamariki mau,
ka tango ai i ona hei kakahu o te riri mou. Otira kihai a Atahere i pai
ki te peka ke atu i te whai i a ia.

<span id="an_2:22">2:22</span> Na ka mea ano a Apanere ki a Atahere,
Peka atu i te whai i ahau: he aha ahau i patu iho ai i a koe ki te
whenua? me pehea hoki e ara ake ai toku mata ki tou tuakana, ki a Ioapa?

<span id="an_2:23">2:23</span> Otira kihai ia i pai ki te peka ake: heoi
werohia iho ia e Apanere ki te take o te tao ki tona puku, a puta rawa
te tao i tetahi taha ona; na hinga iho ia ki taua wahi, a mate tonu iho
ki reira: na tu katoa te hunga i tae mai ki te wahi i hinga ai a
Atahere, i mate ai.

<span id="an_2:24">2:24</span> Otiia ka whai a Ioapa raua ko Apihai a
Apanere: a kua heke te ra i to raua taenga ki te puke o Amaha, ki tera i
te ritenga atu o Kia, i te huarahi ki te koraha i Kipeono.

<span id="an_2:25">2:25</span> ¶ Na ka huihui nga tama a Pineamine ki a
Apanere, kotahi tonu to ratou ngohi, a tu ana ratou i runga i te
pukepuke kotahi.

<span id="an_2:26">2:26</span> Katahi ka karanga a Apanere ki a Ioapa,
ka mea, Me kai tonu koia te hoari? kahore ano koe kia mohio he kino te
tukunga iho? ahea ra koe mea ai ki te iwi ra kia hoki atu i te whai i o
ratou teina?

<span id="an_2:27">2:27</span> Na ka mea a Ioapa, E ora ana te Atua, me
i kahore koe te ki mai na, ina ko a te ata ano te iwi hoki ai i te whai
i tona teina, i tona teina.

<span id="an_2:28">2:28</span> Heoi whakatangihia ana e Ioapa te tetere,
a tu katoa ana te iwi, kihai ano i mea ki te whai i a Iharaira, na mutu
ake ta ratou whawhai.

<span id="an_2:29">2:29</span> Na haere ana a Apanere ratou ko ana
tangata i te mania, a pau katoa taua po, a whiti ana i Horano, haere ana
a puta noa i Pitirono, tae tonu atu ki Mahanaima.

<span id="an_2:30">2:30</span> Na hoki ana a Ioapa i te whai i a
Apanere: a no ka huihuia e ia te iwi katoa, na kotahi tekau ma iwa o nga
tangata a Rawiri i kore, me Atahere.

<span id="an_2:31">2:31</span> E toru rau e ono tekau ia nga tangata o
Pineamine, ara o nga tangata a Apanere, i patua e nga tangata a Rawiri,
i mate.

<span id="an_2:32">2:32</span> Na ka mau ratou ki a Atahere, a tanumia
iho ki te tanumanga o tona papa ki Peterehema. Na haere ana a Ioapa
ratou ko ana tangata a pau katoa taua po, a marama atu i a ratou i
Heperona.

<span id="an_3:1">3:1</span> ¶ Na he roa te pakanga i waenganui o te
whare o Haora me te whare o Rawiri: a ko Rawiri i kaha haere, ko te
whare ia o Haora i ngoikore haere.

<span id="an_3:2">3:2</span> A i whanau etahi tama ma Rawiri ki
Heperona: ko Amanono tana matamua, na Ahinoama Ietereeri;

<span id="an_3:3">3:3</span> Ko Kireapa ano tana tuarua, na Apikaira
wahine a Napara Karameri; ko Apoharama te tuatoru, he tama na Maaka
tamahine a Taramai kingi o Kehuru;

<span id="an_3:4">3:4</span> Na ko Aronia te tuawha, he tama na Hakiti;
a ko Hepatia te tuarima, he tama na Apitara;

<span id="an_3:5">3:5</span> Ko Itireama te tuaono, na Ekera wahine a
Rawiri. I whanau enei ki a Rawiri ki Heperona.

<span id="an_3:6">3:6</span> A i te mea e whawha ana te whare o Haora ki
te whare o Rawiri, na ka mea a Apanere i a ia ano kia kaha i roto i te
whare o Haora.

<span id="an_3:7">3:7</span> ¶ Na he wahine iti ta Haora i mua, ko
Ritipa te ingoa, he tamahine na Aia: na ka mea a Ihipohete ki a Apanere,
He aha koe i haere ai ki roto, ki te wahine a toku papa?

<span id="an_3:8">3:8</span> Katahi ka mura rawa te riri o Apanere i nga
kupu a Ihipohete, ka mea, He upoko kuri koia ahau no Hura? e atawhai nei
ahau i tenei ra i te whare o Haora, o tou papa, i ona teina, i ona
whanaunga, kihai hoki i tuku i a koe ki te ringa o Rawiri, heo i e
whakahe nei koe i ahau inaianei mo tenei wahine.

<span id="an_3:9">3:9</span> Kia meatia tenei e te Atua ki a Apanere, me
etahi atu mea ano, ki te kahore ahau e mea i tena ki a Rawiri, pera i ta
Ihowa i oati ai ki a ia;

<span id="an_3:10">3:10</span> Hei whakawhiti atu i te kingitanga i te
whare o Haora, hei whakapumau hoki i te torona o Rawiri i roto i a
Iharaira, i roto i a Hura, mai i Rana a Peerehepa atu ana.

<span id="an_3:11">3:11</span> A kihai i taea e ia te whakahoki kupu ki
a Apanere, i wehi hoki ia i a ia.

<span id="an_3:12">3:12</span> Na ka unga karere a Apanere ki a Rawiri,
he mea nana ake, hei ki atu, No wai te whenua? hei mea hoki, Whakaritea
tau kawenata ki ahau, nana, ko toku ringa hoki ki a koe hei mea i a
Iharaira katoa kia anga ki a koe.

<span id="an_3:13">3:13</span> Na ka mea tera, E pai ana; me whakarite
kawenata ahau ki a koe: kotahi ano ia taku mea e tono ai ahau i a koe,
ara e kore koe e kite i toku mata, ki te kahore e kawea mai e koe a
Mikara tamahine a Haora, ina haere mai koe kia kite i toku mata.

<span id="an_3:14">3:14</span> I unga karere ano a Rawiri ki a Ihipohete
tama a Haora, hei mea, Homai taku wahine a Mikara i taumautia e ahau
maku ki nga kiri matamata kotahi rau o nga Pirihitini.

<span id="an_3:15">3:15</span> Na ka unga tangata a Ihipohete ki te
tango i a ia i tana tahu i a Paratiere tama a Raihi.

<span id="an_3:16">3:16</span> I haere tahi ano tana tahu i a ia, me te
tangi haere i muri i a ia, a tae noa ki Pahurimi. Na ka mea a Apanere ki
a ia, Haere, e hoki. A hoki ana ia.

<span id="an_3:17">3:17</span> Na ka korero a Apanere ki nga kaumatua o
Iharaira, ka mea, I rapu koutou i a Rawiri i mua ake nei hei kingi mo
koutou.

<span id="an_3:18">3:18</span> Na, tena ra; ko ta Ihowa korero hoki
tenei mo Rawiri, i ki ai, Ma te ringa o Rawiri o taku pononga e whakaora
ai ahau i taku iwi i a Iharaira i roto i te ringa o nga Pirihitini, i
roto hoki i te ringa o o ratou hoariri katoa.

<span id="an_3:19">3:19</span> A i korero ano a Apanere ki nga taringa o
Pineamine; i haere ano a Apanere, a korerotia ana e ia ki nga taringa o
Rawiri i Heperona nga mea katoa e pai ana ki te titiro a Iharaira, ki te
titiro ano a te whare katoa o Pineamine.

<span id="an_3:20">3:20</span> Heoi ka haere a Apanere ki a Rawiri ki
Heperona, e rua tekau hoki tangata ona hoa. A tukua ana e Rawiri he
hakari ma Apanere ratou ko ona hoa.

<span id="an_3:21">3:21</span> Na ka mea a Apanere ki a Rawiri, Ka
whakatika ahau, ka haere, a ka huihui mai i a Iharaira katoa ki toku
ariki, ki te kingi; a ma ratou e whakarite kawenata ki a koe, a hei
kingi koe mo nga mea katoa e hiahia ai tou wairua. Na tukua atu ana a Ap
anere e Rawiri, a haere marie ana ia.

<span id="an_3:22">3:22</span> ¶ Na ko te haerenga mai o nga tangata a
Rawiri ratou ko Ioapa i te whai taua, he nui ano nga taonga i kawea mai
e ratou: ko Apanere ia kahore i a Rawiri i Heperona; i tukua atu hoki
ia, a haere marie ana.

<span id="an_3:23">3:23</span> A, no te taenga mai o Ioapa ratou ko tana
ope katoa, ka korerotia te korero ki a Ioapa, I haere mai a Apanere tama
a Nere ki te kingi; a tukua atu ana ia e ia, a haere marie ana ia.

<span id="an_3:24">3:24</span> Na ka haere a Ioapa ki te kingi, a ka
mea, He mahi aha tenei au? Nana, i haere mai a Apanere ki a koe: he aha
ia i tukua atu ai e koe, a kua haere noa atu ia?

<span id="an_3:25">3:25</span> E mohio ana koe ki a Apanere tama a Nere;
i haere mai ia ki te tinihanga i a koe, kia mohio ai ia ki tou haerenga
atu, ki tou haerenga mai, kia mohio ai hoki ki nga mea katoa e mea ai
koe.

<span id="an_3:26">3:26</span> Na ka puta a Ioapa ki waho i te aroaro o
Rawiri, a unga tangata ana ki te whai i a Apanere, a whakahokia mai ana
ia e ratou i te puna i Hiraha; ko Rawiri ia kihai i mohio.

<span id="an_3:27">3:27</span> A, i te hokinga mai o Apanere ki
Heperona, i a ia ano i te kuwaha, ka kawea ia e Ioapa ki tahaki; i mea
kia ata korero ki a ia. Na patua ana ia i reira i te kopu, mate rawa, mo
nga toto hoki o Atahere, o tona teina.

<span id="an_3:28">3:28</span> A, no te rongonga o Rawiri i muri iho, ka
mea, Kahore he hara oku, o toku kingitanga, i nga toto o Apanere tama a
Nere i te aroaro o Ihowa a ake ake.

<span id="an_3:29">3:29</span> Waiho kia tau iho ki runga ki te matenga
o Ioapa, ki runga hoki i te whare katoa o tona papa: kaua hoki e kore i
roto i te whare o Ioapa, tetahi i te mate rere, i te repera, i te
whakawhirinaki ki te tokotoko, i te hinga i te hoari, i te kore ta ro
ranei.

<span id="an_3:30">3:30</span> Heoi patua iho a Apanere e Ioapa raua ko
Apihai, ko tona teina, hei utu mo to raua teina, mo Atahere, i
whakamatea nei e ia ki Kipeono i te tatauranga.

<span id="an_3:31">3:31</span> Na ka mea a Rawiri ki a Ioapa ratou ko
tona nuinga katoa, Haea o koutou kakahu, whitikiria hoki he kakahu
taratara ki a koutou, ka tangi ai ki a Apanere. I haere ano a Kingi
Rawiri i muri i te amo.

<span id="an_3:32">3:32</span> Na ka tanumia a Apanere ki Heperona, a ka
puaki te reo o te kingi, tangi ana i te urupa o Apanere; i tangi ano te
iwi katoa.

<span id="an_3:33">3:33</span> Na ka waiata apakura te kingi ki a
Apanere, ka mea, Kia rite koia ki te matenga o te wairangi, te mate o
Apanere?

<span id="an_3:34">3:34</span> Kihai ou ringa i herea, kihai ou waewae i
paiherea ki te rahiri: rite tonu tou hinganga ki te hinganga o te
tangata i te aroaro o nga tamariki o te kino. I tangi ano te iwi katoa
ki a ia.

<span id="an_3:35">3:35</span> Na ka haere mai te iwi katoa ki te mea i
a Rawiri kia kai i te mea e awatea ana ano. Na ka oati a Rawiri, ka mea,
Kia meatia mai tenei e te Atua ki ahau, me etahi atu mea ano, ki te pa
ahau ki te taro, ki tetahi atu mea ranei, i te mea kahore an o i to noa
te ra.

<span id="an_3:36">3:36</span> Na ka mohio te iwi katoa, a pai tonu ki
ta ratou titiro; pera tonu me nga mea katoa i meatia e te kingi, he pai
kau ki te titiro a te iwi katoa.

<span id="an_3:37">3:37</span> Na ka matau te iwi katoa ratou ko
Iharaira katoa i taua ra ehara i te kingi nana i mea kia whakamatea a
Apanere tama a Nere.

<span id="an_3:38">3:38</span> I mea hoki te kingi ki ana tangata,
Kahore ianei koutou i matau, he rangatira, he tangata nui, kua hinga nei
inaianei i roto i a Iharaira?

<span id="an_3:39">3:39</span> Ko ahau hoki, ahakoa i whakawahia hei
kingi, iwikore ana i tenei ra; he maro rawa moku enei tangata, nga tama
a Teruia. Kia rite ki tana kino ta Ihowa utu ki te kaimahi o te kino.

<span id="an_4:1">4:1</span> ¶ A, no ka rongo a Ihipohete, te tama a
Haora kua mate a Apanere ki Heperona, na ngohe noa iho ona ringi, a raru
ana a Iharaira katoa.

<span id="an_4:2">4:2</span> Na tokorua nga tangata a Ihipohete, te tama
a Haora, he rangatira ngohi, ko te ingoa o tetahi ko Paana, ko te ingoa
hoki o tetahi ko Rekapa, he tama na Rimono Peeroti, no nga tama a
Pineamine; i kiia hoki a Peeroto no Pineamine.

<span id="an_4:3">4:3</span> I rere hoki nga Peeroti ki Kitaima, a noho
ana i reira a taea noatia tenei ra.

<span id="an_4:4">4:4</span> Na he tama ta Honatana tama a Haora, he
kopa ona waewae. E rima nga tau o tona whanautanga i te taenga mai o te
rongo o Haora raua ko Honatana i Ietereere, na ka mau tona kaihiki ki a
ia, a rere ana: a, i a ia e taika ana ki te rere, ka hinga ia, kopa tonu
iho; ko Mepipohete tona ingoa.

<span id="an_4:5">4:5</span> Na ka haere nga tama a Rimono Peeroti, a
Rekapa raua ko Paana, a haere ana i te mahanatanga o te ra ki te whare o
Ihipohete, i a ia e okioki ana i te poutumarotanga.

<span id="an_4:6">4:6</span> Na haere ana raua ki reira ki waenganui o
te whare, me te mea he tiki witi mai ta raua; na patua iho ia ki te
kopu, a rere ana a Rakapa raua ko tona teina, ko Paana.

<span id="an_4:7">4:7</span> I to raua haerenga hoki ki te whare, i te
takoto tera i tona whare moenga; na patua ana ia e raua, whakamatea iho,
na tangohia ana tona upoko, a mauria ana tona upoko. Na pau katoa taua
po i a raua e haere ana na te ara o te mania.

<span id="an_4:8">4:8</span> Na kawea ana e raua te upoko o Ihipohete ki
a Rawiri ki Heperona, a ka mea ki te kingi, Nana, te matenga o Ihipohete
tama a Haora, o tou hoariri i whai nei kia whakamatea koe; na kua mea
nei a Ihowa i toku ariki, i te kingi kia whai utu i tenei r a i a Haora
ratou ko ona uri.

<span id="an_4:9">4:9</span> ¶ Na ka whakahoki a Rawiri ki ta Rekapa
raua ko tona teina, ko Paana, ki ta nga tama a Rimono Peeroti, ka mea ia
ki a raua, E ora ana a Ihowa i whakaora nei i toku wairua i roto i nga
he katoa,

<span id="an_4:10">4:10</span> I te korerotanga mai a tetahi ki ahau, i
te meatanga, Nana, kua mate a Haora, tohu noa ia he kaikawe mai ia i nga
korero pai, hopukia ana ia e ahau, patua iho ki Tikiraka; ko te utu tera
i hoatu e ahau mo tana korero.

<span id="an_4:11">4:11</span> Tena ko tenei ka patu te hunga kino i te
tangata tika i roto i tona whare, i runga ano i tona moenga, e kore
ianei ahau e rapu i ona toto aianei i o korua ringa, e huna hoki i a
korua i runga i te whenua?

<span id="an_4:12">4:12</span> Na whakahaua ana nga taitamariki e
Rawiri, a patua ana raua e ratou, tapahia ana hoki o raua ringa me o
raua waewae, whakairihia ake ki runga i te poka wai i Heperona. Ko te
upoko ia o Ihipohete i tangohia, i tanumia ki te tanumanga o Apanere ki
Heperona.

<span id="an_5:1">5:1</span> ¶ Katahi ka haere nga iwi katoa o Iharaira
ki a Rawiri, ki Heperona, a ka korero, ka mea, Tenei matou he wheua nou,
he kikokiko nou.

<span id="an_5:2">5:2</span> A, i mua ake nei, i te mea ko Haora to
matou kingi, ko koe te kaikawe atu, te kaikawe mai i a Iharaira: kua
korerotia ano koe e Ihowa, Ko koe hei hepara mo taku iwi, mo Iharaira,
ko koe ano hei rangatira mo Iharaira.

<span id="an_5:3">5:3</span> Na ka haere nga kaumatua katoa o Iharaira
ki te kingi, ki Heperona, a ka whakaritea he kawenata e te kingi, e
Rawiri, ki a ratou ki Heperona, ki te aroaro o Ihowa: a whakawahia ana e
ratou a Rawiri hei kingi mo Iharaira.

<span id="an_5:4">5:4</span> E toru tekau nga tau o Rawiri i tona
meatanga hei kingi, a e wha tekau nga tau i kingi ai ia.

<span id="an_5:5">5:5</span> E whitu nga tau e ono nga marama i kingi ai
ia i roto i a Hura ki Heperona: e toru tekau ma toru nga tau i kingi ai
ia i roto i a Iharaira katoa raua ko Hura ki Hiruharama.

<span id="an_5:6">5:6</span> ¶ Na ka haere te kingi ratou ko ana tangata
ki Hiruharama, ki te tu ki nga Iepuhi e noho ana i taua whenua, nana ra
te korero ki a Rawiri, te mea, E kore koe e tae mai ki konei ki te
kahore koe e pei i nga matapo, i nga kopa: hua noa e kore e taea a tu a
reira e Rawiri.

<span id="an_5:7">5:7</span> He ahakoa ra riro ana i a Rawiri te pourewa
i Hiona; ko te pa hoki tera o Rawiri.

<span id="an_5:8">5:8</span> I mea hoki a Rawiri i taua ra, Ko te
tangata mana e patu nga Iepuhi, kia taea rawatia e ia te rerenga wai, ka
patu ai i nga kopa me nga matapo e kinongia nei e te wairua o Rawiri. No
reira i mea ai ratou, Tera nga matapo me nga kopa; e kore ia e tomo mai
ki te whare.

<span id="an_5:9">5:9</span> Na ka noho a Rawiri ki te pourewa, a huaina
ana a reira, ko te pa o Rawiri. I hanga ano e Rawiri a tawhio noa, o
Miro mai ano a haere whakaroto.

<span id="an_5:10">5:10</span> Na ka tino nui haere a Rawiri; i a ia ano
a Ihowa, te Atua o nga mano.

<span id="an_5:11">5:11</span> ¶ Na ka unga he karere e Hirama kingi o
Taira ki a Rawiri, me etahi rakau, he hita, me nga kaimahi rakau, me nga
kaimahi o nga kohatu whare; a na ratou i hanga he whare mo Rawiri.

<span id="an_5:12">5:12</span> Na ka mohio a Rawiri kua whakapumautia ia
e Ihowa hei kingi mo Iharaira, a kua whakanuia e ia tona kingitanga, he
whakaaro hoki ki tana iwi, ki a Iharira.

<span id="an_5:13">5:13</span> Na ka tango ano a Rawiri i etahi wahine
iti mana, me etahi wahine tupu i Hiruharama, i muri i tona haerenga mai
i Heperona. Na ka whanau ano he tama, he tamahine ma Rawiri.

<span id="an_5:14">5:14</span> Ko nga ingoa enei o ana i whanau ki
Hiruharama; ko Hamua, ko Hopapa, ko Natana, ko Horomona,

<span id="an_5:15">5:15</span> Ko Ipihara, ko Erihua; ko Nepeke, ko
Iapai;

<span id="an_5:16">5:16</span> Ko Erihama, ko Eriara, ko Eriperete.

<span id="an_5:17">5:17</span> ¶ A, no te rongonga o nga Pirihitini kua
whakawahia a Rawiri hei kingi mo Iharaira, ka haere nga Pirihitini katoa
ki te rapu i a Rawiri, a ka rongo a Rawiri, na haere ana ia ki te
pourewa.

<span id="an_5:18">5:18</span> Na kua tae mai nga Pirihitini, kua
tohatoha i a ratou ki te raorao o Repaima.

<span id="an_5:19">5:19</span> Na ka ui a Rawiri ki a Ihowa, ka mea, Me
haere ranei ahau ki runga ki nga Pirihitini? E homai ranei ratou e koe
ki toku ringa? Ka mea a Ihowa ki a Rawiri, Haere, ka tino hoatu hoki e
ahau nga Pirihitini ki tou ringa.

<span id="an_5:20">5:20</span> Na ko te haerenga o Rawiri ki Paara
Peratimi, patua iho ratou i reira e Rawiri. Na ka mea ia, Pakaru ana i a
Ihowa oku hoariri i toku aroaro, koia ano kei te pakaruhanga wai. Na
reira i huaina ai te ingoa o taua wahi, ko Paara Peratimi.

<span id="an_5:21">5:21</span> I mahue ano i a ratou a ratou whakapakoko
i reira, a maua atu ana e Rawiri ratou ko ana tangata.

<span id="an_5:22">5:22</span> Na ka haere ake ano nga Pirihitini, a
tohatoha ana i a ratou ki te raorao o Repaima.

<span id="an_5:23">5:23</span> Na ka ui a Rawiri ki a Ihowa, a ka mea
mai ia, Kaua e haere ki runga; engari me haere awhio atu ki muri i a
ratou, ka whakaputa ai ki a ratou i te ritenga atu o nga rakau maperi.

<span id="an_5:24">5:24</span> A ka rangona e koe he haruru haere i nga
kouru o nga maperi, ko reira koe korikori ai; no te mea ko te haerenga
atu tena o Ihowa i tou aroaro ki te patu i te ope o nga Pirihitini.

<span id="an_5:25">5:25</span> Na peratia ana e Rawiri me ta Ihowa i
whakahau ai ki a ia; a patua iho e ia nga Pirihitini i Kepa a tae noa
koe ki Katere.

<span id="an_6:1">6:1</span> ¶ Na ka huihuia ano e Rawiri te hunga
whiriwhiri katoa o Iharaira e toru tekau mano.

<span id="an_6:2">6:2</span> A ka whakatika a Rawiri ratou ko tona
nuinga katoa, haere ana i Paare o Hura, tikina ana i reira te aaka a
Ihowa, e huaina nei ki te Ingoa, ara ki te ingoa o Ihowa o nga mano, e
noho nei i waenganui o nga kerupima.

<span id="an_6:3">6:3</span> Na ka whakanohoia e ratou te aaka a te Atua
ki runga ki te kata hou, a mauria ana i te whare o Apinarapa i Kipea; a
na Uha raua ko Ahio, na nga tama a Apinarapa, i arahi te kata hou.

<span id="an_6:4">6:4</span> Na kawea ana i te whare o Apinarapa i
Kipea, me te haere tahi ano ratou ko te aaka a te Atua; i haere ano a
Ahio i mua i te aaka.

<span id="an_6:5">6:5</span> Na ka takaro a Rawiri ratou ko te whare
katoa o Iharaira ki te aroaro o Ihowa, me te whakatangi ano i a ratou
mea katoa he kauri nei te rakau, i nga hapa, i nga hatere, i nga
timipera, i nga koronete, i nga himipora.

<span id="an_6:6">6:6</span> ¶ A ka tae ki te patunga witi a Nakono, ka
totoro a Uha ki te aaka a te Atua, a puritia ana e ia; i paheke hoki nga
kau.

<span id="an_6:7">6:7</span> Na ka mura te riri o Ihowa ki a Uha, a
patua iho ia i reira e te Atua mo tona he, a mate ake i reira i te taha
o te aaka a te Atua.

<span id="an_6:8">6:8</span> Na ka pouri a Rawiri mo ta Ihowa
tukitukinga i a Uha; na huaina ana taua wahi e ia, ko Pereteuha; koia
ano tena inaianei.

<span id="an_6:9">6:9</span> Na ka wehi a Rawiri i a Ihowa i taua ra, ka
mea, Ma te aha e tae ake ai te aaka a Ihowa ki ahau.

<span id="an_6:10">6:10</span> Heoi kihai a Rawiri i pai ki te tango i
te aaka a Ihowa ki a ia, ki te pa o Rawiri; na kawea ketia ana e Rawiri
ki te whare o Opereeroma Kiti.

<span id="an_6:11">6:11</span> E toru nga marama i noho ai te aaka a
Ihowa ki te whare o Opereeroma Kiti: a ka manaakitia e Ihowa a
Opereeroma ratou ko tona whare katoa.

<span id="an_6:12">6:12</span> ¶ A ka korerotia te korero ki a Kingi
Rawiri, Kua manaakitia e Ihowa te whare o Opereeroma me ana mea katoa,
he whakaaro ki te aaka a te Atua. Na ka haere a Rawiri, a kawea ana e ia
te aaka a te Atua, i te whare o Opereeroma ki runga, ki te pa o R awiri,
me te koa ano ia.

<span id="an_6:13">6:13</span> A ka ono nga hikoinga i hokoi ai nga
kaiamo i te aaka a Ihowa, na ka patua e ia etahi kau me tetahi mea
momona.

<span id="an_6:14">6:14</span> Na ka whakapaua katoatia tona kaha e
Rawiri ki te kanikani ki te aroaro o Ihowa: i whitikiria ano he epora
rinena ki a Rawiri.

<span id="an_6:15">6:15</span> Heoi ka kawea te aaka a Ihowa e Rawiri
ratou ko te whare katoa o Iharaira, me te hamama ano ratou, me te tangi
ano te tetere.

<span id="an_6:16">6:16</span> A, i te taenga o te aaka a Ihowa ki te pa
o Rawiri, na ka titiro a Mikara, tamahine a Haora na te matapihi, a ka
kite i a Kingi Rawiri e tupekepeke ana, e kanikani ana i te aroaro o
Ihowa; a whakahawea ana ia ki a ia i roto i tona ngakau.

<span id="an_6:17">6:17</span> Na ka kawea e ratou te aaka a Ihowa, a
whakaturia ana ki tona wahi, ki waenganui o te tapenakara i whakaarahia
e Rawiri mona: na ka tapaea e Rawiri etahi tahunga tinana ki te aroaro o
Ihowa, me etahi whakahere mo te pai.

<span id="an_6:18">6:18</span> A, no ka mutu ta Rawiri tapae i nga
tahunga tinana, i nga whakahere mo te pai, ka manaakitia e ia te iwi i
runga i te ingoa o Ihowa o nga mano.

<span id="an_6:19">6:19</span> I tuwhaina ano e ia ma te iwi katoa, ma
te huihui katoa o Iharaira, ma te tane, ma te wahine, kotahi keke taro
ma tenei, ma tenei, me tetahi wahi kikokiko, me tetahi keke karepe
maroke. Na haere ana te iwi katoa ki tona whare, ki tona whare.

<span id="an_6:20">6:20</span> ¶ Katahi a Rawiri ka hoki ki te manaaki i
tona whare. A ka puta a Mikara, tamahine a Haora ki te whakatau i a
Rawiri, a ka mea, Ano te kororia o te kingi o Iharaira inaianei, i
whakakite kirikau nei i a ia inakuanei ki nga kanohi o nga pononga wah
ine a ana tangata, pera i tetahi o te hunga wairangi e whakakite nui ana
i a ia!

<span id="an_6:21">6:21</span> Na ka mea a Rawiri ki a Mikara, I te
aroaro ra o Ihowa, i whiriwhiri nei i ahau, i kape nei i tou papa, me
tona whare katoa, i whakarite hoki a ahau hei rangatira mo te iwi a
Ihowa, mo Iharaira; koia ahau ka takaro ki te aroaro o Ihowa.

<span id="an_6:22">6:22</span> Na ka nui atu ano i tenei toku wairangi,
a ka iti iho ahau ki taku titiro; ko nga pononga wahine ia i kiia mai na
e koe, ka whakahonoretia ahau e ratou.

<span id="an_6:23">6:23</span> Na kahore he tamariki a Mikara tamahine a
Haora a taea noatia te ra i mate ai ia.

<span id="an_7:1">7:1</span> ¶ A, i te kingi e noho ana i tona whare, a
ka meinga ia e Ihowa kia okioki i ona hoariri katoa a tawhio noa,

<span id="an_7:2">7:2</span> Na ka mea te kingi ki a Natana poropiti,
Na, titiro, kei te noho nei ahau i te whare hita, ko te aaka ia a te
Atua e noho ana i roto i te kakahu.

<span id="an_7:3">7:3</span> Na ka mea a Natana ki te kingi, Haere,
meatia nga mea katoa i tou ngakau; kei a koe hoki a Ihowa.

<span id="an_7:4">7:4</span> ¶ Na i taua po ano ka puta te kupu a Ihowa
ki a Natana, ka mea,

<span id="an_7:5">7:5</span> Haere, mea atu ki taku pononga, ki a
Rawiri, Ko te kupu tenei a Ihowa, Mau koia e hanga he whare hei nohoanga
moku?

<span id="an_7:6">7:6</span> Kahore nei hoki ahau i noho whare no te ra
ano i kawea mai ai e ahau nga tama a Iharaira i Ihipa a taea noatia
tenei ra; he noho haere ia toku i roto i te teneti, i te tapenakara.

<span id="an_7:7">7:7</span> I oku haereerenga katoa i roto i nga
tamariki katoa a Iharaira, i puaki ranei tetahi kupu aku ki tetahi o nga
iwi o Iharaira i whakaritea e ahau hei hepara mo taku iwi, mo Iharaira,
i mea ranei ahau, He aha koutou te hanga ai i tetahi whare hita moku?

<span id="an_7:8">7:8</span> Na, tena kia penei tau ki aianei ki taku
pononga ki a Rawiri, Ko te kupu tenei a Ihowa o nga mano, Naku koe i
tango mai i te nohoanga hipi, i te whai hipi, hei rangatira mo taku iwi,
mo Iharaira.

<span id="an_7:9">7:9</span> I a koe ano ahau i ou haerenga katoa,
hautopea atu ana e ahau ou hoariri katoa i tou aroaro, a meinga ana koe
e ahau hei ingoa nui, hei pera ano me te ingoa o nga mea nunui o te
whenua.

<span id="an_7:10">7:10</span> Na maku e whakarite he wahi mo taku iwi,
mo Iharaira, a ka whakatokia ratou e ahau kia noho ki to ratou ake wahi,
kia kore e nekehia a muri ake nei; kia mutu ai te tukino a nga tamariki
a te kino i a ratou, kei pera me to mua,

<span id="an_7:11">7:11</span> Me to te wa i whakaritea ai e ahau he
kaiwhakarite mo taku iwi, mo Iharaira, i meinga ai hoki koe kia okioki i
ou hoariri katoa. Na ko ta Ihowa kupu tenei ki a koe, Ma Ihowa e hanga
he whare mou.

<span id="an_7:12">7:12</span> A ka tutuki ou ra, a ka moe ki ou matua,
a ka whakaarahia e ahau i muri i a koe tou whanau e puta mai i roto i ou
whekau, a ka whakapumautia tona kingitanga.

<span id="an_7:13">7:13</span> Nana e hanga he whare mo toku ingoa, a ka
whakapumautia e ahau te torona o tona kingitanga a ake ake.

<span id="an_7:14">7:14</span> Ko ahau hei matua ki a ia, ko ia hei tama
ki ahau. Ki te ngau ke tana mahi, ka whiu ahau i a ia ki te whiu a te
tangata, ki nga whakapanga a nga tama a te tangata.

<span id="an_7:15">7:15</span> E kore ia e mutu toku aroha ki a ia, e
kore e pera me toku ki a Haora i peia atu na e ahau i tou aroaro.

<span id="an_7:16">7:16</span> Ka tuturu tonu hoki tou whare me tou
kingitanga a ake ake, ki tou aroaro: ka mau tonu tou torona a ake ake.

<span id="an_7:17">7:17</span> Rite tonu ki enei kupu katoa, ki tenei
kitenga katoa, nga kupu a Natana ki a Rawiri.

<span id="an_7:18">7:18</span> ¶ Katahi a Kingi Rawiri ka haere, a noho
ana ki te aroaro o Ihowa, ka mea, Ko wai ahau, e te Ariki, e Ihowa? he
aha hoki toku whare, i kawea mai ai ahau e koe a mohoa noa nei?

<span id="an_7:19">7:19</span> He mea iti ano tenei ki tau titiro, e te
Ariki, e Ihowa, na kua korerotia nei e koe te whare o tau pononga mo nga
tau e maha. Ko ta te tangata tikanga ranei tenei, e te Ariki, e Ihowa?

<span id="an_7:20">7:20</span> Na ko te aha ake hei korerotanga ma
Rawiri ki a koe? e mohio ana hoki koe, e te Ariki, e Ihowa, ki tau
pononga.

<span id="an_7:21">7:21</span> He whakaaro ki tau kupu, na tou ngakau
ano, i mea ai koe i enei mea nunui katoa, kia mohio ai tau pononga.

<span id="an_7:22">7:22</span> Na he nui koe, e Ihowa, e te Atua: kahore
hoki he rite mou, kahore atu hoki he Atua; ko koe anake: e rite ana ki
nga mea katoa i rongo ai o matou taringa.

<span id="an_7:23">7:23</span> Ko tehea iwi kotahi hoki o te whenua hei
rite mo tau iwi, ara mo Iharaira, i haere nei te Atua ki te hoki hei iwi
mana ake, hei mea ingoa mona, ki te mahi ano i nga mea nunui mou, i nga
mea whakamataku hoki mo tou whenua, i te aroaro o tau iwi i hokona nei e
koe mau i Ihipa, i nga tauiwi, i o ratou atua ano hoki?

<span id="an_7:24">7:24</span> Kua whakapumautia nei hoki e koe mau tau
iwi, a Iharaira, hei iwi mau a ake ake: a ko koe hoki, e Ihowa, hei Atua
mo ratou.

<span id="an_7:25">7:25</span> Na whakamana hoki aianei, e Ihowa, e te
Atua, te kupu i korerotia e koe mo tau pononga ratou ko tona whare a ake
ake, meatia ano tau i korero ai.

<span id="an_7:26">7:26</span> Kia whakanuia ano tou ingoa a ake ake,
kia korerotia, Ko Ihowa o nga mano te Atua o Iharaira. Kia tuturu tonu
ano te whare o tau pononga, o Rawiri, ki tou aroaro.

<span id="an_7:27">7:27</span> Nau nei hoki, e Ihowa o nga mano, e te
Atua o Iharaira, i whakapuaki mai ki tau pononga, i mea, Ka hanga e ahau
he whare mou: koia te ngakau o tau pononga i anga ai ki te inoi i tenei
inoi ki a koe.

<span id="an_7:28">7:28</span> Na, ko koe hoki, e te Ariki, e Ihowa,
taua Atua nei, he pono hoki au kupu, a kua korerotia e koe tenei mea pai
ki tau pononga.

<span id="an_7:29">7:29</span> Na reira kia pai koe ki te manaaki i te
whare o tau pononga, kia pumau tonu ai ki tou aroaro: nau hoki e Ihowa,
e te Atua, te kupu: a hei tau manaaki te manaaki mo te whare o tau
pononga a ake ake.

<span id="an_8:1">8:1</span> ¶ Na, muri iho ka patua nga Pirihitini e
Rawiri, a hinga ana ratou i a ia: a tangohia ana e Rawiri a Metekeama i
te ringa o nga Pirihitini.

<span id="an_8:2">8:2</span> I patua ano e ia a Moapa, a ruritia ana
ratou ki te aho; a meinga ana ratou kia takoto ki te whenua: na e rua
nga aho i ruritia e ia mo te whakamate, kotahi tino aho mo te whakaora.
Na ka riro nga Moapi hei pononga ma Rawiri, hei kaihomai hakari.

<span id="an_8:3">8:3</span> I patua ano e Rawiri a Hareretere tama a
Rehopo kingi o Topa, i tona haerenga ki te whakahoki mai i tona rohe i
te awa, i Uparati.

<span id="an_8:4">8:4</span> Na kotahi mano ana hariata i riro mai i a
Rawiri, e whitu rau hoki nga hoia eke hoiho, e rua tekau mano nga
tangata haere i raro. Na whakangongea ana e Rawiri nga hoiho o nga
hariata katoa; i whakatoea ia etahi mo nga hariata kotahi rau.

<span id="an_8:5">8:5</span> A, no te haerenga mai o nga Hiriani o
Ramahiku ki te whakauru ki a Hararetere kingi o Topa, patua iho e Rawiri
o nga Hiriani e rua tekau ma rua mano tangata.

<span id="an_8:6">8:6</span> I whakanohoia ano e Rawiri etahi hoia
pupuri ki Hiria o Ramahiku: a ka waiho nga Hiriani hei pononga homai
hakari ma Rawiri. Na whakaorangia ana a Rawiri e Ihowa i ona haerenga
katoa.

<span id="an_8:7">8:7</span> I tangohia ano e Rawiri nga pukupuku koura
a nga tangata a Hararetere, a kawea ana ki Hiruharama.

<span id="an_8:8">8:8</span> A nui atu te parahi i tangohia e Kingi
Rawiri i Petaha, i Perotai, i nga pa o Hararetere.

<span id="an_8:9">8:9</span> ¶ A, i te rongonga o Toi kingi o Hamata kua
patua e Rawiri te ope katoa a Hararetere,

<span id="an_8:10">8:10</span> Katahi ka tono a Toi i a Iorama, i tana
tama ki a Kingi Rawiri ki te oha ki a ia, ki te manaaki hoki i a ia;
mona i whawhai ki a Hararetere, i patu hoki i a ia: he hoariri hoki a
Hararetere no Toi: i te ringa ano o Iorama etahi mea hiriwa, mea k oura,
mea parahi.

<span id="an_8:11">8:11</span> Whakatapua ake era e Kingi Rawiri ma
Ihowa hei tapiri mo te hiriwa, mo te koura i whakatapua e ia, a nga iwi
katoa i hinga nei i a ia;

<span id="an_8:12">8:12</span> A Hiria, a Moapa, a nga tamariki a Amona,
a nga Pirihitini, a Amareke, me nga taonga o Hararetere tama a Rehopo,
kingi o Topa.

<span id="an_8:13">8:13</span> Na ka whai ingoa a Rawiri i tona hokinga
mai i te patu i nga Hiriani i te Raorao Tote, ara kotahi tekau ma waru
mano tangata.

<span id="an_8:14">8:14</span> A i whakanohoia e ia etahi hoia pupuri ki
Eroma; he mea whakanoho puta noa i Eroma katoa ana hoia pupuri, a ka
meinga nga Eromi katoa hei pononga ma Rawiri. A whakaorangia ana a
Rawiri e Ihowa i ona haerenga katoa.

<span id="an_8:15">8:15</span> ¶ Na ko Rawiri te kingi o Iharaira katoa;
a i whakarite ano a Rawiri i te whakawa, i te tika, mo tona iwi katoa.

<span id="an_8:16">8:16</span> Ko Ioapa tama a Teruia hoki te rangatira
ope, ko Iehohapata tama a Ahiruru te kaiwhakamahara.

<span id="an_8:17">8:17</span> Ko Haroko tama a Ahitupu, raua ko
Ahimereke tama a Apiatara, nga tohunga; ko Heraia hoki te kaituhituhi;

<span id="an_8:18">8:18</span> Ko Penaia tama a Iehoiara te rangatira mo
nga Kereti, mo nga Pereti; ko nga tama ia a Rawiri nga tino rangatira.

<span id="an_9:1">9:1</span> ¶ Na ka mea a Rawiri, Kahore ranei he
morehu inaianei o te whare o Haora, kia puta ai toku aroha ki a ia, he
mea hoki naku ki a Honatana?

<span id="an_9:2">9:2</span> Na he pononga tera no te whare o Haora, ko
tona ingoa ko Tipa: na ka karangatia ia ki a Rawiri, a ka mea te kingi
ki a ia, Ko Tipa koe? Ka mea tera, Tenei tau pononga.

<span id="an_9:3">9:3</span> Na ka mea te kingi, Kahore ianei tetahi o
te whare o Haora, kia whakaputaina ai e ahau to te Atua aroha ki a ia?
Na ka mea a Tipa ki te kingi, Tenei ano tetahi tama a Honatana, he kopa
nga waewae.

<span id="an_9:4">9:4</span> Na ka mea te kingi ki a ia, Kei hea? Ka mea
a Tipa ki te kingi, Na, kei te whare o Makiri, tama a Amiere, kei
Rotepara.

<span id="an_9:5">9:5</span> Katahi a Kingi Rawiri ka unga tangata ki te
tiki i a ia i te whare o Makiri, tama a Amiere, i Rotepara.

<span id="an_9:6">9:6</span> A ka tae mai a Mepipohete tama a Honatana
tama a Haora ki a Rawiri, ka tapapa, ka piko. Na ka mea a Rawiri, E
Mepipohete. Ano ra ko tera, Tenei tau pononga.

<span id="an_9:7">9:7</span> Na ka mea a Rawiri ki a ia, Kaua e wehi; ka
puta hoki toku aroha ki a koe, he whakaaro hoki ki a Honatana ki tou
papa, me whakahoki ano e ahau ki a koe te mara katoa a Haora, a tou
papa; me kai taro tonu ano koe ki taku tepu.

<span id="an_9:8">9:8</span> Na ka piko iho ia, ka mea, He aha tau
pononga, i titiro mai ai koe ki tenei kuri mate, i ahau nei?

<span id="an_9:9">9:9</span> ¶ Katahi ka karanga te kingi ki a Tipa, ki
te tangata a Haora, ka mea ki a ia, Ko nga mea katoa a Haora i mua, a
tona whare katoa hoki, kua hoatu e ahau ki te tama a tou ariki.

<span id="an_9:10">9:10</span> Ko koe hoki hei kaimahi mana i te oneone,
koutou ko au tama, ko au pononga, ka kohi ai i nga hua; a ka whai taro
te tama a tou ariki hei kai mana: ko Mepipohete ia ko te tama a tou
ariki, me kai taro tonu ia ki taku tepu. Na, kotahi tekau ma rim a nga
tama a Tipa, e rua tekau nga pononga.

<span id="an_9:11">9:11</span> Katahi ka mea a Tipa ki te kingi, Ka rite
ta tau pononga e mea ai ki nga mea katoa i whakahaua mai e toku ariki, e
te kingi, ki tana pononga. Ko Mepipohete ia e ai ta te kingi me kai ki
taku tepu; ka rite ki tetahi o nga tama a te kingi.

<span id="an_9:12">9:12</span> Na he tama ta Mepipohete he mea nohinohi,
ko tona ingoa ko Mika: he pononga ano na Mepipohete te hunga katoa e
noho ana i te whare o Tipa.

<span id="an_9:13">9:13</span> Heoi noho ana a Mepipohete ki Hiruharama:
i kai tonu hoki ia ki te tepu a te kingi; he kopa ano ona waewae e rua.

<span id="an_10:1">10:1</span> ¶ Na i muri i tenei ka mate te kingi o
nga tamariki a Amona, a ko Hanunu, ko tana tama te kingi i muri i a ia.

<span id="an_10:2">10:2</span> Na ka mea a Rawiri, ka puta toku aroha ki
a Hanunu tama a Nahaha, ka rite ki te aroha o tona papa i puta ra ki
ahau. Na tonoa ana e Rawiri ana tangata hei kawe i tana whakamarie ki a
ia mo tona papa. Na ka tae nga tangata a Rawiri ki te whenua o nga tama
a Amona.

<span id="an_10:3">10:3</span> Na ka mea nga rangatira o nga tamariki a
Amona ki a Hanunu, ki to ratou ariki, Ki tou whakaaro he whakahonore na
Rawiri i tou papa i tonoa mai e ia nga kaiwhakamarie ki a koe? he teka
ianei he titiro i te pa, he tutei, he whakangaro te mea i tono a mai ai
e Rawiri ana tangata ki a koe?

<span id="an_10:4">10:4</span> Heoi ka mau a Hanunu ki nga tangata a
Rawiri, a heua ana e ia tetahi taha o o ratou pahau, tapahia ana o ratou
kakahu ki waenga a tae noa ki o ratou papa, a tonoa atu ana ratou.

<span id="an_10:5">10:5</span> A, no te korerotanga o taua mea ki a
Rawiri, ka tono tangata ia ki te whakatau i a ratou; he nui hoki te
whakama o aua tangata; i mea ano te kingi, Hei Heriko noho ai, kia tupu
ra ano o koutou pahau, ka hoki mai ai.

<span id="an_10:6">10:6</span> ¶ A, no te kitenga o nga tamariki a Amona
e whakahouhou ana ratou ki a Rawiri, ka tono tangata nga tamariki a
Amona hei utu i nga Hiriani o Peterehopo, i nga Hiriani ano o Topa, e
rua tekau mano, he hunga haere i raro, i te kingi ano o Maaka, kotah i
mano tangata, i to Ihitopo, kotahi tekau ma rua mano tangata.

<span id="an_10:7">10:7</span> A, no te rongonga o Rawiri, ka tonoa e ia
a Ioapa me te ope katoa o nga marohirohi.

<span id="an_10:8">10:8</span> Na ka puta nga tama a Amona ki waho, a
whakatakotoria ana a ratou ngohi ki te tomokanga atu o te kuwaha; a ko
nga Hiriani o Topa, o Rehopo, me o Ihitopo, o Maaka, ko ratou anake i te
parae.

<span id="an_10:9">10:9</span> Na, i te kitenga o Ioapa e akina ana a
mua, a muri, ona e te hoariri, ka whiriwhiria e ia etahi o nga tino
tangata katoa o Iharaira, a whakaritea ana e ia hei tu ki nga Hiriani:

<span id="an_10:10">10:10</span> Ko te nuinga atu hoki o te iwi i tukua
e ia ki te ringa o Apihai, o tona teina, a whakatikaia ana e tera hei tu
ki nga tama a Amona.

<span id="an_10:11">10:11</span> I mea ano ia, Ki te kaha atu nga
Hiriani i ahau, na me haere atu ahau ki te awhina i a koe.

<span id="an_10:12">10:12</span> Kia maia, kia whakatangata hoki tatou
mo to tatou iwi, mo nga pa hoki o to tatou Atua: a ma Ihowa e mea te mea
i pai ki a ia.

<span id="an_10:13">10:13</span> Na ka whakatata atu a Ioapa ratou ko
tona nuinga ki te whawhai ki nga Hiriani, a rere ana ratou i tona
aroaro.

<span id="an_10:14">10:14</span> A, no te kitenga o nga tama a Amona kua
rere nga Hiriani, ka rere ano ratou i te aroaro o Apihai, a haere ana ki
te pa. Na hoki ana a Ioapa i nga tama a Amona, a haere ana ki
Hiruharama.

<span id="an_10:15">10:15</span> ¶ A, i te kitenga o nga Hiriani kua
patua ratou e Iharaira, ka huihui ratou.

<span id="an_10:16">10:16</span> A ka tono tangata a Hararetere ki te
tiki i nga Hiriani i tawahi o te awa: a haere mai ana ratou ki Herama,
ko Kopaka hoki, ko te rangatira o te ope a Hararetere ki mua i a ratou.

<span id="an_10:17">10:17</span> A ka korerotia ki a Rawiri; a ka
huihuia e ia a Iharaira katoa, a whiti ana ki tera taha o Horano haere
ana ki Herama. Na ka whakatikaia e nga Hiriani o ratou ngohi hei tu i a
Rawiri, a ka whawhai ki a ia.

<span id="an_10:18">10:18</span> Na ka rere nga Hiriani i te aroaro o
Iharaira; a patua iho o nga Hiriani e Rawiri nga tangata o nga hariata e
whitu rau, e wha tekau mano ano nga hoia eke hoiho; i patua ano e ia a
Hopaka, te rangatira o to ratou ope, a mate iho ia ki reira.

<span id="an_10:19">10:19</span> A, no ka kite nga kingi katoa, nga apa
o Hararetere, kua patua ratou e Iharaira, ka houhia e ratou te rongo ki
a Iharaira, a ka meinga hei apa mo ratou. Heoi wehi ana nga Hiriani, a
mutu ake ta ratou awhina i nga tama a Amona.

<span id="an_11:1">11:1</span> ¶ A, i te takanga o te tau, i te wa ano e
haere ai nga kingi ki te whawhai, na ka unga e Rawiri a Ioapa ratou ko
ana tangata, ko Iharaira katoa; a huna iho e ratou nga tama a Amona,
whakapaea ana a Rapa. Ko Rawiri ia i noho ki Hiruharama.

<span id="an_11:2">11:2</span> A, i te mea ka ahiahi, na ka maranga ake
a Rawiri i tona moenga, a haereere ana i runga i te tuanui o te whare o
te kingi: na ka kitea iho e ia i te tuanui tetahi wahine e kaukau ana;
he ataahua rawa ano te wahine ki te titiro atu.

<span id="an_11:3">11:3</span> Na ka tono tangata te kingi, a ka ui mo
taua wahine. Na ko te meatanga, Ehara ianei tenei i a Patehepa tamahine
a Eriama, ko te wahine ia a Uria Hiti.

<span id="an_11:4">11:4</span> Na ka unga etahi karere e Rawiri ki te
tiki i a ia; a ka haere mai ia ki a ia; a takoto tahi ana raua; kua oti
hoki tona poke te pure, a hoki ana ki tona whare.

<span id="an_11:5">11:5</span> Na ka hapu te wahine, a ka tono tangata
ki a Rawiri, ka mea, Kua hapu ahau.

<span id="an_11:6">11:6</span> ¶ Na ka tono tangata a Rawiri ki a Ioapa,
ka mea, Tena a Uria Hiti tonoa mai ki ahau. Na tonoa ana e Ioapa a Uria
ki a Rawiri.

<span id="an_11:7">11:7</span> A, i te taenga mai o Uria ki a ia, ka ui
a Rawiri i pehea a Ioapa, i pehea hoki te iwi, a i pehea te whawhai.

<span id="an_11:8">11:8</span> Na ka mea a Rawiri ki a Uria, Haere ki
raro, ki tou whare ki te horoi i ou waewae. Na ka puta a Uria i te whare
o te kingi; a i maua i muri i a ia tetahi kai a te kingi.

<span id="an_11:9">11:9</span> Otiia moe ana a Uria ki te tatau o te
whare o te kingi i roto i nga tangata katoa a tona ariki, kihai hoki i
haere ki raro, ki tona whare.

<span id="an_11:10">11:10</span> A ka korerotia te korero ki a Rawiri,
Kihai a Uria i haere ki raro, ki tona whare; na ka mea a Rawiri ki a
Uria, He teka ianei katahi ano koe ka tae mai i te haere? he aha koe te
haere ai ki raro, ki tou whare?

<span id="an_11:11">11:11</span> Na ka mea a Uria ki a Rawiri, Kei roto
te aaka i te tihokahoka, me Iharaira, me Hura; kei te mata ano o te
parae toku ariki, a Ioapa ratou ko nga tangata a toku ariki e noho ana;
kia haere koia ahau ki toku whare ki te kai, ki te inu, ki te tako to ki
taku wahine? e ora ana koe, e ora ana hoki tou wairua, e kore tenei mea
e meatia e ahau.

<span id="an_11:12">11:12</span> Na ka mea a Rawiri ki a Uria, E noho ki
konei i tenei ra ano, a apopo ahau unga ai i a koe. Heoi, noho ana a
Uria i taua ra, i te aonga ake ano, ki Hiruharama.

<span id="an_11:13">11:13</span> Na ka karangatia ia e Rawiri, a kai
ana; a meinga ana e ia kia haurangi: a i te ahiahi ka puta ki waho ki te
takoto ki tona takotoranga i roto i nga tangata a tona ariki, kihai hoki
i haere ki raro, ki tona whare.

<span id="an_11:14">11:14</span> ¶ Na i te ata ka tuhituhia he pukapuka
e Rawiri ki a Ioapa, o tonoa ana kia kawea e Uria.

<span id="an_11:15">11:15</span> I tuhituhi hoki ia ki te pukapuka, i
mea, Me hoatu e koutou a Uria ki mua rawa, ki te wahi e nui rawa ana te
whawhai, ka hoki ai i muri i a ia, kia patua ai ia, kia mate ai.

<span id="an_11:16">11:16</span> Na i a Ioapa e whakapae ana i te pa, ka
hoatu e ia a Uria ki te wahi i mohio ai ia kei reira nga toa.

<span id="an_11:17">11:17</span> Na, ko te putanga atu o nga tangata o
te pa ki te whawhai ki a Ioapa, ka hinga etahi o te iwi, etahi o nga
tangata ake a Rawiri; i mate ano a Uria Hiti.

<span id="an_11:18">11:18</span> Katahi a Ioapa ka tono tangata hei
korero ki a Rawiri i nga mea katoa o te whawhai.

<span id="an_11:19">11:19</span> I ako ano ia te karere, i mea, E poto i
a koe nga mea katoa o te whawhai te korero ki te kingi;

<span id="an_11:20">11:20</span> Na ki te ara te riri o te kingi, a ka
mea ia ki a koe, He aha koutou i whakatata rawa ai ki te pa tatau ai?
kahore ianei koutou i mohio ka kopere mai ratou i te taiepa?

<span id="an_11:21">11:21</span> Na wai a Apimereke tama a Ierupehete i
patu? he teka ianei na te wahine i maka te wahi o runga o te kohatu huri
ki runga ki a ia i te taiepa, a mate iho ai ki Tepehe? he aha koutou i
whakatata atu ai ki te taiepa? Na mea atu, Kua mate ano tau po nonga, a
Uria Hiti.

<span id="an_11:22">11:22</span> Heoi haere ana te karere, a ka tae,
korerotia ana e ia ki a Rawiri nga mea katoa i unga ai ia e Ioapa.

<span id="an_11:23">11:23</span> I mea hoki te karere ki a Rawiri, I
kaha rawa mai aua tangata ki a matou, a puta mai ana ki a matou ki te
parae. Na whakaekea atu ana e matou, a tae noa ki te kuwaha o te keti.

<span id="an_11:24">11:24</span> Na ko te koperenga mai a nga kaikopere
i te taiepa ki au tangata, mate iho etahi o nga tangata a te kingi; ko
tau pononga hoki, ko Uria Hiti kua mate.

<span id="an_11:25">11:25</span> Katahi ka mea a Rawiri ki te karere,
Kia penei tau ki atu ki a Ioapa, Kei he tenei mea ki tou whakaaro, he
kai noa iho hoki ta te hoari i tetahi, i tetahi: kia kaha tau whawhai ki
te pa, whakangaromia. Mau ano ia e whakatenatena.

<span id="an_11:26">11:26</span> A, i te rongonga o te wahine a Uria kua
mate tana tahu a Uria, ka tangihia e ia tana tahu.

<span id="an_11:27">11:27</span> A ka pahemo te tangihanga, ka tono
tangata a Rawiri ki te tiki i a ia ki tona whare, a ka waiho hei wahine.
mana, a ka whanau ta raua tama. Otiia i kino ki ta Ihowa titro taua mea
i mea ai a Rawiri.

<span id="an_12:1">12:1</span> ¶ Na ka tonoa a Natana e Ihowa ki a
Rawiri: a ka tae atu ia ki a ia, ka mea ki a ia, Tokorua nga tangata i
te pa kotahi; he taonga o tetahi, he rawakore tetahi.

<span id="an_12:2">12:2</span> He tini noa iho nga hipi, nga kau a te
tangata taonga:

<span id="an_12:3">12:3</span> Hore rawa ia he mea a te rawakore; heoi
ano he reme uha kotahi nei, he mea nohinohi nana i hoki mai i whangai
haere; a i tupu tahi ake ratou me ana tamariki: i kai tana ake taro, i
inu hoki i roto i tana ake kapu, i takoto ki tona uma; a i rite t onu he
tamahine ki a ia.

<span id="an_12:4">12:4</span> Na ka tea he pahi ki te tangata taonga, a
ka manawapa tera ki te tango i tetahi o ana hipi, o ana kau, kia taka ma
te manuhuri i haere mai ki a ia; heoi tangohia ana e ia te reme a te
tangata rawakore, taka ana e ia ma te tangata i haere nei ki a ia.

<span id="an_12:5">12:5</span> Ko te tino muranga o te riri o Rawiri ki
taua tangata, ka mea ki a Natana, E ora ana a Ihowa, e tika ana kia mate
te tangata nana tenei mahi.

<span id="an_12:6">12:6</span> Ko te reme hoki, kia wha ana e hoatu ai
hei utu; mona i mea i tenei mea, mona hoki kihai i aroha.

<span id="an_12:7">12:7</span> Na ka mea a Natana ki a Rawiri, Ko taua
tangata ra, ko koe. Ko te kupu tenei a Ihowa, a te Atua o Iharaira, Naku
koe i whakawahi hei kingi mo Iharaira, naku hoki koe i whakaora i te
ringa o Haora;

<span id="an_12:8">12:8</span> A hoatu ana e ahau te whare o tou ariki
ki a koe, me nga wahine a tou ariki ki tou uma: i hoatu ano e ahau te
whare o Iharaira raua ko Hura ki a koe; a mehemea i iti tenei, kua
tapiritia atu e ahau mau era atu mea ano.

<span id="an_12:9">12:9</span> He aha koe i whakahawea ai ki te kupu a
Ihowa? i mea ai i tenei kino i tana tirohanga? Ko Uria Hiti i patua e
koe ki te hoari, a tangohia ana tana wahine hei wahine mau; ko ia hoki
tukitukia ana e koe ki te hoari a nga tama a Amona.

<span id="an_12:10">12:10</span> Na reira e kore te hoari e whakakorea
atu aianei i roto i tou whare a ake ake, mou i whakahawea ki ahau, i
tango hoki i te wahine a Uria Hiti hei wahine mau.

<span id="an_12:11">12:11</span> Ko te kupu tenei a Ihowa, Nana, ka
whakaara ahau i te kino mou i roto i tou whare, a ka tango i au wahine i
tau tirohanga, ka hoatu ki tou hoa, na ka takotoria e ia au wahine i te
tirohanga a te ra i runga nei.

<span id="an_12:12">12:12</span> I meatia pukutia hoki tenei mea e koe:
ko ahau ia ka mea i tenei mea ki mua i a Iharaira katoa, ki mua ano i te
ra.

<span id="an_12:13">12:13</span> Na ka mea a Rawiri ki a Natana, Kua
hara ahau ki a Ihowa. A ka mea a Natana ki a Rawiri, Kua kauparea atu
ano tou hara e Ihowa; e kore koe e mate.

<span id="an_12:14">12:14</span> Otira, i te mea na tenei mahi au i whai
take nui ai nga hoariri o Ihowa ki te kohukohu, he pono ka mate te
tamaiti ka whanau nei ki a koe.

<span id="an_12:15">12:15</span> ¶ Na haere ana a Natana ki tona whare.
A ka pakia e Ihowa te tamaiti a Rawiri i whanau nei i te wahine a Uria:
he nui hoki te mate.

<span id="an_12:16">12:16</span> Na ka inoi a Rawiri ki te Atua mo te
tamaiti; a nohopuku ana a Rawiri, haere ana ki roto, pau noa taua po e
takoto ana i te whenua.

<span id="an_12:17">12:17</span> Na ka whakatika nga kaumatua o tona
whare ki a ia, ki te whakaara i a ia i te whenua: heoi kihai ia i pai,
kihai hoki i kai tahi i ta ratou taro.

<span id="an_12:18">12:18</span> Na i te whitu o nga ra ka mate te
tamaiti. A ka wehi nga tangata a Rawiri ki te mea ki a ia kua mate te
tamaiti: i mea hoki ratou, Na i te mea e ora ana te tamaiti, i korero
tatou ki a ia, a kihai ia i whakarongo ki to tatou reo: na, tera noa ak
e te kino e mea ai ia ki a ia ano ki te korerotia e tatou ki a ia te
matenga o te tamaiti.

<span id="an_12:19">12:19</span> Otiia i kite a Rawiri i ana tangata e
kowhetewhete ana ki a ratou ano, a ka mohio a Rawiri ki ana tangata, Kua
mate ranei te tamaiti? A ka mea ratou, Kua mate.

<span id="an_12:20">12:20</span> Katahi a Rawiri ka whakatika i te
whenua, ka horoi i a ia, ka whakawahi i a ia, ka tango i etahi kakahu ke
mona; a haere ana ki te whare o Ihowa ki te koropiko. Katahi ka haere ia
ki tona whare. Na ka tonoa e ia, a ka whakatakotoria he taro mana, a kai
ana ia.

<span id="an_12:21">12:21</span> Katahi ka mea ana tangata ki a ia, He
aha tenei mea i mea nei koe? I nohopuku koe, i tangi ki te tamaiti i a
ia e ora ana: no te matenga ia o te tamaiti, na whakatika ana koe ki te
kai taro.

<span id="an_12:22">12:22</span> Ano ra ko ia, I te tamaiti e ora ana
ano, i nohopuku ahau, i tangi: i mea hoki, Ko wai ka tohu, tera pea a
Ihowa ka aroha ki ahau, a ka ora te tamaiti?

<span id="an_12:23">12:23</span> Ko tenei, ka mate nei ia, kia nohopuku
ahau hei aha? E taea ranei ia e ahau te whakahoki mai? Ko ahau e haere
ki a ia, e kore ia e hoki mai ki ahau.

<span id="an_12:24">12:24</span> Na ka whakamarie a Rawiri i tana
wahine, i a Patehepa, a haere ana ki roto, ki a ia, a takoto tahi ana
raua; a ka whanau ano ia, he tama, huaina iho tona ingoa ko Horomona; i
arohaina ia e Ihowa;

<span id="an_12:25">12:25</span> I tono hoki ia na te ringa o Natana
poropiti, a nana i hua tona ingoa ko Teriria; he whakaaro hoki ki a
Ihowa.

<span id="an_12:26">12:26</span> ¶ A, i whawhai ano a Ioapa ki Rapa o
nga tamariki a Amona; a horo ana i a ia te pa kingi.

<span id="an_12:27">12:27</span> Na ka tono tangata a Ioapa ki a Rawiri,
ka mea, Kua tauria a Rapa e ahau, ae ra, kua horo i ahau te pa o nga
wai.

<span id="an_12:28">12:28</span> Na, tena, huihuia te nuinga o te iwi ki
te whakapae i te pa, kia riro ai i a koe: kei riro mai te pa i ahau, a
noku te ingoa e huaina ki reira.

<span id="an_12:29">12:29</span> Na huihuia ana te iwi katoa e Rawiri, a
haere ana ki Rapa; na tauria ana a reira e ia, a riro ana i a ia.

<span id="an_12:30">12:30</span> Tangohia ana e ia te karauna o to ratou
kingi i tona matenga, ko tona taimaha kotahi taranata koura, a i roto
nga kohatu utu nui; a potaea iho ki te matenga o Rawiri. A i
whakaputaina e ia nga taonga o te pa, tona tini.

<span id="an_12:31">12:31</span> Na, ko nga tangata i roto, whakaputaina
ana e ia ki waho, a whakamahia ana ki nga kani, ki nga harou rino, ki
nga toki rino; i meinga ano ratou kia tika na roto i te tahunga pereki.
Ko tana hoki tenei i mea ai ki nga pa katoa o nga tamariki a Am ona. Na
hoki ana a Rawiri te iwi katoa ki Hiruharama.

<span id="an_13:1">13:1</span> ¶ Muri iho i enei mea, na he tuahine to
Apoharama tama a Rawiri, ko Tamara te ingoa, he attahua; a i arohaina ia
e Amoanono tama a Rawiri.

<span id="an_13:2">13:2</span> Na ngaua kinotia ana a Amanono, no ka
mate ia mo tona tuahine, mo Tamara, he wahine hoki ia, a ki te whakaaro
o Amanono he he rawa ki te meatia tetahi mea ki a ia.

<span id="an_13:3">13:3</span> He hoa ia to Amanono, tona ingoa ko
Ionarapa, he tama na Himea, na tetahi o nga tuakana o Rawiri; he tangata
murere rawa ano a Ionarapa.

<span id="an_13:4">13:4</span> Na ka mea ia ki a ia, He aha koe, e te
tama a te kingi, i penei ai te kikokore i tenei ata, i tenei ata? e kore
ianei koe e whakaatu ki ahau? Ano ra ko Amanono ki a ia, E aroha ana
ahau ki a Tamara, ki te tuahine o Apoharama, o toku teina.

<span id="an_13:5">13:5</span> Na ka mea a Ionarapa ki a ia, Takoto i
runga i tou moenga, ka whakamatemate hoki i a koe, a ka tae mai tou papa
kia kite i a koe, na ka mea ki a ia, Kia haere mai toku tuahine, a
Tamara ki te whangai i ahau ki te kai, ki te taka hoki i te kai i t aku
tirohanga, kia kite atu ai ahau, kia kai ai i ta tona ringa.

<span id="an_13:6">13:6</span> Heoi ka takoto a Amanono, ka
whakamatemate; a, i te taenga mai o te kingi kia kite i a ia, ka mea a
Amanono ki te kingi, Tena kia haere mai a Tamara, toku tuahine ki te
hanga i etahi keke i taku tirohanga, kia rua, a ka kai ahau i ta tona
ringa.

<span id="an_13:7">13:7</span> Katahi ka tono tangata a Rawiri ki te
whare ki a Tamara, ka mea, Tena, haere ki te whare o tou tungane, o
Amanono, ki te taka kai mana.

<span id="an_13:8">13:8</span> Heoi haere ana a Tamara ki te whare o
tona tungane, o Amanono, a i te takoto tera: na ka mau ia ki te paraoa,
a pokepokea ana, hanga ana hei keke i tana tirohanga, na tunua ana e ia
nga keke.

<span id="an_13:9">13:9</span> Na kua mau ia ki te parai, ringihia ana e
ia ki tona aroaro: heoi ka whakaparahako tera ki te kai. Na ka mea a
Amanono, Kia mawehe katoa atu nga tangata i ahau. Na ka mawehe katoa nga
tangata i a ia.

<span id="an_13:10">13:10</span> Na ka mea a Amanono ki a Tamara, Maua
ake te kai na ki te whare moenga, a ma tou ringa ahau e whangai. Na ka
mau a Tamara ki nga keke i hanga e ia, a kawea ana ki a Amanono, ki tona
tungane, ki te whare moenga.

<span id="an_13:11">13:11</span> A, i tana kawenga ki a ia kia kainga,
na ka hopu tera i a ia, ka mea, Haere mai, taua ka takoto tahi, e toku
tuahine.

<span id="an_13:12">13:12</span> Na ka mea ia ki a ia, Kauaka, e toku
tungane, kaua ahau e whakaititia, kahore hoki he mahi penei i roto i a
Iharaira; kati ra tenei mahi wairangi.

<span id="an_13:13">13:13</span> Ko ahau hoki, kei hea he hunanga mo
toku whakama? a ka rite koe ki tetahi o te hunga wairangi o Iharaira.
Engari ra korero ki te kingi; e kore hoki ahau e kaiponuhia e ia ki a
koe.

<span id="an_13:14">13:14</span> Heoi kihai ia i pai ki te whakarongo ki
tona reo: na he kaha rawa ia i a ia, a whakaititia ana ia e ia, a
takotoria ana e ia.

<span id="an_13:15">13:15</span> Katahi ka nui atu te kino i kino ai a
Amanono ki a ia; nui atu te kino i kino ai ia ki a ia i te aroha i aroha
ai ia ki a ia. A ka mea a Amanono ki a ia, Whakatika, haere.

<span id="an_13:16">13:16</span> Na ka mea tera ki a ia, Kahore he rawa;
nui atu te kino o tenei tononga i ahau i tera i meatia e koe ki ahau.
Otiia kihai ia i pai ki te whakarongo ki a ia.

<span id="an_13:17">13:17</span> Katahi ka karangatia e ia tana tangata
i mahi nei ki a ia, a ka mea, Tonoa atu tenei wahine i toku aroaro ki
waho, whakarawatia hoki te tatau i muri i a ia.

<span id="an_13:18">13:18</span> Na he kakahu purepure to te wahine, he
pera hoki nga koroka i kakahuria ai nga tamahine wahine a te kingi.
Katahi ka kawea ia e tana tangata ki waho, a whakarawatia ana te tatau i
muri i a ia.

<span id="an_13:19">13:19</span> Na ka opehia e Tamara he pungarehu ki
runga ki tona matenga, a haea ana e ia tona kakahu purepure, taupokina
iho ona ringa ki runga ki tona matenga, a haere ana, me te aue haere.

<span id="an_13:20">13:20</span> Na ka mea a Apoharama tona tungane ki a
ia, I a koe tou tungane a Amanono? tena, noho puku, e toku tuahine; ko
tou tungane hoki ia, kaua tou ngakau e mea ki tenei mea. Na noho ana a
Tamara, whakapouaru ana i te whare o tona tungane, o Apoharama.

<span id="an_13:21">13:21</span> ¶ I te rongonga ia o Kingi Rawiri i
enei mea katoa, nui rawa tona riri.

<span id="an_13:22">13:22</span> Na kahore a Apoharama kupu ki a
Amanono, ahakoa pai, ahakoa kino: e mauahara ana hoki a Apoharama ki a
Amanono, mona i whakaiti i tona tuahine i a Tamara.

<span id="an_13:23">13:23</span> A, e rua rawa tau i muri, na he
kaikutikuti hipi a Apoharama i Paara Hatoro, i te taha o Eparaima, a
karangatia ana e Apoharama nga tama katoa a te kingi.

<span id="an_13:24">13:24</span> Na ka haere a Apoharama ki te kingi, a
ka mea, Nana, he kaikutikuti enei a tau pononga, na kia haere te kingi
ratou ko ana pononga hei hoa mo tau pononga.

<span id="an_13:25">13:25</span> Na ka mea te kingi ki a Apoharama,
Kauaka, e taku tama, kaua matou katoa e haere, kei taimaha koe i a
matou. Na tohe ana ia ki a ia: otiia kihai tera i pai ki te haere;
engari i manaaki i a ia.

<span id="an_13:26">13:26</span> Katahi ka mea a Apoharama, Ki te kore,
tukua toku tuakana a Amanono, kia haere tahi matou. Na ka mea te kingi,
Kia haere ia i a koe hei aha?

<span id="an_13:27">13:27</span> Ka tohe ia a Apoharama ki a ia, a ka
tukua e ia a Amanono ratou ko nga tama katoa a te kingi hei hoa mona.

<span id="an_13:28">13:28</span> Na i whakahau a Apoharama i ana
tangata, i mea, E kite koutou i te ngakau o Amanono e koa ana i te
waina, a ka mea ahau ki a koutou, Patua a Amanono, na me whakamate, kaua
e wehi; he teka ianei naku koutou i whakahau? kia maia, kia toa.

<span id="an_13:29">13:29</span> A rite tonu ta nga tangata a Apoharama
i mea ai ki a Amanono ki ta Apoharama i whakahau ai. Katahi ka whakatika
katoa nga tama a te kingi, a eke ana ki tona muera, ki tona muera, a
rere ana.

<span id="an_13:30">13:30</span> ¶ I a ratou ano i te ara, ka tae te
rongo ki a Rawiri, ka korerotia, Kua patua e Apoharama nga tama katoa a
te kingi, kihai hoki tetahi o ratou i mahue.

<span id="an_13:31">13:31</span> Katahi ka whakatika te kingi, a haea
ana e ia ona kakahu, takoto ana ki te whenua; me te tu ano ana tangata
katoa, he mea haehae nga kakahu.

<span id="an_13:32">13:32</span> Na ka oho a Ionarapa tama a Himea, a te
tuakana o Rawiri, ka ki, Kei mea toku ariki, ko nga taitama katoa, ko
nga tama a te kingi kua whakamatea nei; engari ko Amanono anake i mate:
ko ta Apoharama hoki tenei i karanga ai, he mea whakatakoto no te ra ano
i whakaiti ai tera i tona tuahine, i a Tamara.

<span id="an_13:33">13:33</span> Na, tena, kaua te ngakau o toku ariki,
o te kingi e mea ki taua mea, e whakaaro, Ko nga tama katoa a te kingi
kua mate: kahore, ko Amanono anake i mate.

<span id="an_13:34">13:34</span> Rere ana ia a Apoharama. Na, ko te
marangatanga o nga kanohi o te tamaiti e tutei atu ana, ka titiro, na he
nui te hunga e haere mai ana i te ara i te taha o te puke i tona tuara.

<span id="an_13:35">13:35</span> Na ka mea a Ionarapa ki te kingi, Nana,
ko nga tama a te kingi te haere mai nei; e rite ana ki ta tau pononga i
mea ai.

<span id="an_13:36">13:36</span> Mutu kau tana korero, na ko te haerenga
mai o nga tama a te kingi, a nui atu to ratou reo ki te tangi: a nui atu
te tangi i tangi ai te kingi ratou ko ana tangata katoa.

<span id="an_13:37">13:37</span> Rere ana ia a Apoharama, a haere ana ki
a Taramai tama a Amihuru, kingi o Kehuru. Ko Rawiri ia, tangihia ana e
ia tana tama i nga ra katoa.

<span id="an_13:38">13:38</span> Heoi rere ana a Apoharama, haere ana ki
Kehuru, a e toru ona tau ki reira.

<span id="an_13:39">13:39</span> Na ka koingo te ngakau o Kingi Rawiri
kia haere ki a Apoharama: kua marie hoki ia ki a Amonono, i te mea kua
mate ia.

<span id="an_14:1">14:1</span> ¶ Na ka kite a Ioapa tama a Teruia e anga
ana te ngakau o te kingi ki a Apoharama,

<span id="an_14:2">14:2</span> Ka tono tangata a Ioapa ki Tekoa ki te
tiki i tetahi wahine mohio i reira, a ka mea ki a ia, Me mea koe i a koe
he wahine e tangi tupapaku ana, me kakahu he kakahu taua, kaua ano e
whakawahi i a koe ki te hinu; engari kia rite ki te wahine kua ta ngi
noa ake ki te tupapaku.

<span id="an_14:3">14:3</span> A haere ki te kingi, a ko enei nga kupu
mau ki a ia. Heoi hoatu ana e Ioapa nga kupu ki tona mangai.

<span id="an_14:4">14:4</span> Na korerotia ana e te wahine o Tekoa ki
te kingi, me te tapapa ano ki te whenua, me te piko ano. I mea hoki,
Whakaorangia, e te kingi.

<span id="an_14:5">14:5</span> Na ka mea te kingi ki a ia, He aha tou
mate? a ka ki tera, He wahine pouaru nei ahau, kua mate hoki taku tahu.

<span id="an_14:6">14:6</span> Na tokorua nga tama a tau pononga, heoi
whawhai ana raua ki a raua i te parae, a kahore he kaiwawao mo raua. Na
patua iho tetahi e tetahi, a mate iho.

<span id="an_14:7">14:7</span> Na ka whakatika nga whanaunga katoa ki
tau pononga, e mea ana, Homai te kaipatu i tona teina kia whakamatea hei
utu mo te matenga o tona teina, i patua nei e ia, a ka huna e matou te
tangata mona te kainga. Na ka keto i a ratou taku ngarahu i te toe, a
kahore noa iho e mahue he ingoa mo taku tahu, he toenga ranei i te mata
o te whenua.

<span id="an_14:8">14:8</span> Na ka mea te kingi ki te wahine, Haere ki
tou whare, a maku nga tikanga mo tau mea.

<span id="an_14:9">14:9</span> Na ka mea taua wahine o Tekoa ki te
kingi, Hei runga i ahau te kino, e toku ariki, e te kingi, hei runga ano
hoki i te whare o toku papa: kia harakore ia te kingi me tona torona.

<span id="an_14:10">14:10</span> Na ka mea te kingi, Ki te korero tetahi
ki a koe, kawea mai ia ki ahau, a e kore ia e pa ki a koe i muri iho.

<span id="an_14:11">14:11</span> Katahi ia ka mea, Kia mahara ra te
kingi ki a Ihowa, ki tou Atua, kia kaua te kaitakitaki toto e whakangaro
a mua ake, kei huna taku tama. Na ka ki ia, E ora ana a Ihowa e kore
tetahi makawe o tau tama e taka ki te whenua.

<span id="an_14:12">14:12</span> Na ka mea taua wahine, Tena, kia
korerotia e tau pononga tetahi kupu ki toku ariki, ki te kingi. Ano ra
ko ia, Korero.

<span id="an_14:13">14:13</span> Na ka mea taua wahine, He aha ra koe i
he ai ki te iwi a te Atua, i whakaaro ai i tenei mea? i te kingi hoki e
korero ana i tenei mea, e rite ana ia ki te tangata kua he, i te kingi e
kore nei e whakahoki mai i tana i peia atu ra.

<span id="an_14:14">14:14</span> Mo te mate nei hoki tatou, a ka rite ki
te wai i maringi ki te whenua, kahore nei e kohikohia ake; na kahore te
Atua e tango atu ana i te ora, engari e whakaaro ana i nga whakaaro e
kore ai e peia rawatia atu i a ia te mea i peia.

<span id="an_14:15">14:15</span> Koia ahau i haere mai ai ki te korero i
tenei mea ki te kingi, ki toku ariki, he wehi noku i ta te iwi; koia tau
pononga i mea ai, Me korero ahau ki te kingi; tera pea te kingi e mea i
ta tana pononga e korero ai.

<span id="an_14:16">14:16</span> Tera hoki te kingi e rongo, e whakaora
i tana pononga i te ringa o te tangata e huna ai maua tahi ko taku tama
i to te Atua wahi tupu.

<span id="an_14:17">14:17</span> Koia tau pononga i mea ai, Akuanei he
whakamarie te kupu a toku ariki, a te kingi; e rite ana hoki toku ariki,
te kingi ki te anahera a te Atua, hei whakarongo ki te pai, ki te kino;
hei hoa ano mou a Ihowa, te Atua.

<span id="an_14:18">14:18</span> Na ka whakahoki te kingi, ka mea ki te
wahine, Na, kaua e huna ki ahau te kupu e uia e ahau ki a koe. Na ka mea
te wahine, Tena, kia korero toku ariki, te kingi.

<span id="an_14:19">14:19</span> Na ka mea te kingi, Kahore ianei te
ringa o Ioapa i a koe i tenei mea katoa? Ano ra ko te wahine, i mea ia,
E ora ana tou wairua, e toku ariki, e te kingi, ina, kahore he
tahuritanga mo tetahi ki matau, ki maui, i nga kupu katoa i korero ai
toku ariki, te kingi: na tau pononga hoki, na Ioapa, nana ahau i
whakahau, nana hoki i homai enei kupu katoa ki te mangai o tau pononga.

<span id="an_14:20">14:20</span> He whakaahua ke i te tikanga o tenei
korero i mea ai tau pononga, a Ioapa i tenei mea: a he mohio toku ariki,
he pera me te mohio o te anahera a te Atua, he mohio ki nga mea katoa o
te whenua.

<span id="an_14:21">14:21</span> ¶ Na ka mea te kingi ki a Ioapa, Na kua
meatia nei tenei mea e ahau: tikina, whakahokia mai taua tamaiti, a
Apoharama.

<span id="an_14:22">14:22</span> Na ka tapapa a Ioapa ki te whenua, ka
piko, ka whakapai i te kingi: i mea ano a Ioapa, No tenei ra tau pononga
i mohio ai e manakohia ana ahau e koe, e toku ariki, e te kingi, no te
kingi hoki ka whakamana i te kupu a tana pononga.

<span id="an_14:23">14:23</span> Heoi whakatika ana a Ioapa, a haere ana
ki Kehuru, a kawea ana e ia a Apoharama ki Hiruharama.

<span id="an_14:24">14:24</span> Na ka mea te kingi, Kia tahuri atu ia
ki tona whare, kaua hoki ia e kite i toku kanohi. Na tahuri ana a
Apoharama ki tona whare, kihai hoki i kite i te kanohi o te kingi.

<span id="an_14:25">14:25</span> Na kahore he rite mo Apoharama, te
korerotia tona ataahua i roto i a Iharaira katoa: kahore ona koha i te
kapu o tona waewae a tae noa ki tona tumuaki.

<span id="an_14:26">14:26</span> A ka kutikutia e ia tona matenga; i
kutikutia hoki e ia i te takanga o te tau: he taimaha hoki nona koia i
kutikutia ai: na ka paunatia e ia nga makawe o tona matenga, e rua rau
nga hekere o ta te kingi pauna.

<span id="an_14:27">14:27</span> A tokotoru nga tama i whanau ma
Apoharama, kotahi hoki te kotiro, ko tona ingoa ko Tamara; he wahine
kanohi ataahua ano ia.

<span id="an_14:28">14:28</span> ¶ Na e rua tino tau i noho ai a
Apoharama ki Hiruharama, a kihai i i kitea e ia te kanohi o te kingi.

<span id="an_14:29">14:29</span> Na ka tono tangata a Apoharama ki a
Ioapa, he mea kia tonoa ia ki te kingi; heoi kihai tera i pai ki te
haere mai ki a ia. Na ka tono ano ia, otiia kihai tera i pai ki te haere
mai.

<span id="an_14:30">14:30</span> Na reira ka mea ia ki ana pononga,
Nana, tata tonu ki toku to Ioapa wahi whenua, he parei ano tana kei
reira; tikina tahuna ki te ahi. Na kua tahuna e nga tangata a Apoharama
ki te ahi.

<span id="an_14:31">14:31</span> Na ka whakatika a Ioapa, a haere ana ki
a Apoharama ki te whare, a ka mea ki a ia, He aha i tahuna ai toku wahi
e au tangata ki te ahi?

<span id="an_14:32">14:32</span> Na ka mea a Apoharama ki a Ioapa, Nana,
i tono tangata ahau ki a koe, i mea, Haere mai ki konei kia tonoa ai koe
e ahau ki te kingi hei mea, Mo te aha ahau i haere mai ai i Kehuru? He
pai ke moku me i noho tonu ahau ki reira; ko tenei kia kite a hau i te
kanohi o te kingi; a ki te mea he kino toku, me whakamate ahau e ia.

<span id="an_14:33">14:33</span> Heoi haere ana a Ioapa ki te kingi, ki
te korero ki a ia. Na ka karangatia a Apoharama e ia, a Haere ana ia ki
te kingi. Na piko ana ia ki a ia, ahu ana tona mata ki te whenua i te
aroaro o te kingi: a kihia ana a Apoharama e te kingi.

<span id="an_15:1">15:1</span> ¶ Na, muri iho i tenei ka mea hariata a
Apoharama mona, me etahi hoiho, me nga tangata e rima tekau hei rere i
tona aroaro.

<span id="an_15:2">15:2</span> Na ka maranga wawe a Apoharama, a ka tu
ki te taha o te huarahi, ki te kuwaha, na ki te mea he take ta tetahi
tangata e tika ana kia tae ki te kingi kia whakaritea, ka karanga a
Apoharama ki a ia, ka mea, No tehea pa koe? A ka pea tera, No tetahi o
nga iwi o Iharaira tau pononga.

<span id="an_15:3">15:3</span> Na ka mea a Apoharama ki a ia, Nana, he
pai au korero, he tika; heoi kahore he tangata a te kingi hei whakarongo
ki a koe.

<span id="an_15:4">15:4</span> I mea ano a Apoharama, Aue, me i tu ahau
hei kaiwhakarite mo te whenua, a ka tae mai ki ahau nga tangata katoa he
take nei ta ratou, he whakawa, ina ka whakarite tika ahau ki a ia!

<span id="an_15:5">15:5</span> Na ka whakatata mai he tangata ka piko ki
a ia, na ka totoro tona ringa ka hopu i a ia, ka kihi i a ia.

<span id="an_15:6">15:6</span> Penei tonu te mahi a Apoharama ki a
Iharaira katoa, i haere mai ki te kingi kia whakaritea he whakawa; na
tahaetia ana e Apoharama nga ngakau o nga tangata o Iharaira.

<span id="an_15:7">15:7</span> ¶ Na, ka pau nga tau e wha, ka mea a
Apoharama ki te kingi, Tukua ahau kia haere ki te whakamana i aku kupu
taurangi, ki Heperona, i puaki ra i ahau ki a Ihowa.

<span id="an_15:8">15:8</span> I puaki hoki te kupu taurangi a tau
pononga i ahau e noho ana i Kehuru i Hiria; i mea ahau, Ki te whakahokia
ahau e Ihowa ki Hiruharama, katahi ahau ka mahi ki a Ihowa.

<span id="an_15:9">15:9</span> Na ka mea te kingi ki a ia, Haere marie.
Na whakatika ana ia, a haere ana ki Heperona.

<span id="an_15:10">15:10</span> Otiia ka tono tutei a Apoharama puta
noa i nga iwi katoa o Iharaira, hei mea, Rongo kau koutou i te tangi o
te tetere, ko reira koutou ka mea, Ko Apoharama te kingi kei Heperona.

<span id="an_15:11">15:11</span> E rua rau ano nga tangata i haere tahi
i a Apoharama i Hiruharama, he hunga i karangatia: otiia he haere noa ta
ratou, kihai hoki i mohio ki tetahi mea.

<span id="an_15:12">15:12</span> I tikina ano e Apoharama a Ahitopere
Kironi, te kaiwhakatakoto whakaaro a Rawiri i tona pa i Kiroho, i a ia
ano e patu ana i nga patunga tapu. Na kua kaha te whakapiko; i tini
haere hoki nga tangata a Apoharama.

<span id="an_15:13">15:13</span> ¶ Na ko te taenga o tetahi kaikorero ki
a Rawiri, ko tana kupu, Kei te whai i a Apoharama nga ngakau o nga
tangata o Iharaira.

<span id="an_15:14">15:14</span> Na ka mea a Rawiri ki ana tangata katoa
i tona taha i Hiruharama, Whakatika, ka rere tatou; kei kore hoki he
mawhititanga atu mo tetahi o tatou i te aroaro o Apoharama: hohoro te
haere, kei hohoro mai ia, a ka mau tatou; na ka akina mai e ia he kino
ki a tatou, a ka tukitukia te pa ki te mata o te hoari.

<span id="an_15:15">15:15</span> Na ka mea nga tangata a te kingi ki te
kingi, Tenei au pononga hei mea i nga mea katoa e whakarite ai toku
ariki, te kingi.

<span id="an_15:16">15:16</span> Na haere ana te kingi me tona whare
katoa i muri i a ia. Na i mahue i te kingi tekau nga wahine, he wahine
iti nana, hei tiaki i te whare.

<span id="an_15:17">15:17</span> A haere ana te kingi ratou ko te iwi
katoa i muri i a ia, a whanga ana i Petemerehaka.

<span id="an_15:18">15:18</span> I haere atu ano ana tangata katoa i
tona taha; i haere atu ano hoki i mua i te kingi, nga Kereti katoa, nga
Pereti katoa, me nga Kiti katoa; nga rau e ono i whai mai nei i a ia i
Kata.

<span id="an_15:19">15:19</span> Na ka mea te kingi ki a Itai Kiti, He
aha koe i haere mai ai i a matou? hoki atu, e noho i te kingi: he
tangata ke hoki koe, he noho ke i tou whenua.

<span id="an_15:20">15:20</span> Nonanahi noa nei koe i tae mai ai, a
kia mea ahau i a koe i tenei ra kia kopikopiko noa iho i a matou, i taku
haere noa atu? Hoki atu, whakahokia ano ou teina; kia whai tahi te pono
me te aroha i a koe.

<span id="an_15:21">15:21</span> Na ka whakahoki a Itai ki te kingi, ka
mea, E ora ana a Ihowa, e ora ana hoki toku ariki te kingi, na, ko te
wahi e noho ai toku ariki, te kingi, ahakoa i te mate, ahakoa i te ora,
ko reira ano tau pononga.

<span id="an_15:22">15:22</span> Ano ra ko Rawiri ki a Itai, Hoatu,
whiti atu. Na whiti ana a Itai Kiti, ratou ko ana tangata katoa me nga
tamariki katoa i a ia.

<span id="an_15:23">15:23</span> Nui atu hoki te reo i tangi ai te
whenua katoa, a ka whiti atu te iwi katoa; i whiti atu hoki te kingi i
te awaawa o Kitirono, a i whiti atu ano te iwi katoa i te huarahi e tika
ana ki te koraha.

<span id="an_15:24">15:24</span> ¶ Ko Haroko ano tera, me nga Riwaiti
katoa e amo ana i te aaka o te kawenata a te Atua: na ka whakatakotoria
te aaka a te Atua; na ka piki a Apiatara, a poto noa te iwi katoa te
whiti atu i roto i te pa.

<span id="an_15:25">15:25</span> Na ka mea te kingi ki a Haroko,
Whakahokia te aaka a te Atua ki te pa: ki te manakohia ahau e Ihowa, ka
whakahokia ahau, a ka whakakitea taua aaka me tona nohoanga ki ahau.

<span id="an_15:26">15:26</span> A ki te mea ia ki ahau, Kahore ahau e
pai ki a koe; tenei ahau, mana e mea ki ahau te mea e pai ana ki tana
titiro.

<span id="an_15:27">15:27</span> I mea ano te kingi ki a Haroko tohunga,
Ehara ianei koe i te matakite? hoki marie ki te pa, koutou ko a korua
tama tokorua, ara tau tama a Ahimaata, me Honatana tama a Apiatara.

<span id="an_15:28">15:28</span> Nana, me tatari ahau ki nga kauanga i
te koraha, kia tae ake ra ano he korero i a korua hei whakaatu tikanga
ki ahau.

<span id="an_15:29">15:29</span> Na whakahokia ana te aaka a te Atua e
Haroko raua ko Apiatara ki Hiruharama, a noho ana raua i reira.

<span id="an_15:30">15:30</span> Na piki atu ana a Rawiri i te pikitanga
o Maunga Oriwa, me te tangi, me te piki haere; hipoki rawa tona matenga,
kahore hoki ona hu i a ia e haere ana: na, ko nga tangata katoa i a ia,
hipoki rawa te matenga o tenei, o tenei; heoi piki ana ratou, me te
tangi ano i a ratou e piki ana.

<span id="an_15:31">15:31</span> ¶ Na ka korero tetahi ki a Rawiri, ka
mea, Kei roto a Ahitopere i nga kaiwhakatupu i te he, kei a Apoharama.
Na ka mea a Rawiri, Tena ra, e Ihowa, whakakuwaretia nga whakaaro o
Ahitopere.

<span id="an_15:32">15:32</span> A, no te ekenga o Rawiri ki te tihi, ki
te wahi e koropiko ai ki te Atua, na, ko Huhai Araki ka whakatau i a ia,
he mea haehae tona kakahu, me te oneone i runga i tona matenga.

<span id="an_15:33">15:33</span> Na ka mea a Rawiri ki a ia, Ki te haere
tahi tatou, hei whakaware kau koe ki ahau:

<span id="an_15:34">15:34</span> Engari ki te hoki koe ki te pa, a ka
mea ki a Apoharama, Hei pononga ahau mau, e te kingi, he pononga ahau na
tou papa i mua, inaianei hei pononga ahau mau: penei mau e whakataka te
whakaaro o Ahitopere moku.

<span id="an_15:35">15:35</span> Kahore ianei i reira hei hoa mou a
Haroko raua ko Apiatara nga tohunga? na, ko nga mea katoa e rongo ai koe
ki te whare o te kingi, mau e whakaatu ki nga tohunga, ki a Haroko raua
ko Apiatara.

<span id="an_15:36">15:36</span> Na kei reira, kei a raua tonu a raua
tama tokorua, a Ahimaata, ta Haroko, a Honatana, ta Apiatara; me unga
hei kawe mai ki ahau i nga mea katoa e rongo ai koutou.

<span id="an_15:37">15:37</span> Na haere ana a Huhai, te hoa o Rawiri
ki te pa, a ka tae hoki a Apoharama ki Hiruharama.

<span id="an_16:1">16:1</span> ¶ A, he iti nei te haerenga atu o Rawiri
i te tihi o te pikitanga, na ko Tipa, tangata a Mepipohete kua tutaki ki
a ia, me nga kaihe e rua, whakanoho rawa; ko te pikaunga, he taro e rua
rau, he tautau karepe maroke kotahi rau, he hua raumati kotahi rau, he
ipu waina.

<span id="an_16:2">16:2</span> Na ka mea te kingi ki a Tipa, Hei aha
enei mau? A ka mea a Tipa, Hei eke mo te whare o te kingi nga kaihe; hei
kai ma nga tamariki te taro me nga hua raumati; hei inu ano te waina ma
te hunga e ngenge ana i te koraha.

<span id="an_16:3">16:3</span> Na ka mea te kingi, A kei hea te tama a
tou ariki? Ano ra ko Tipa ki te kingi, Kei Hiruharama tera e noho ana; i
mea hoki, Ko aianei te whare o Iharaira whakahoki mai ai i te kingitanga
o toku papa ki ahau.

<span id="an_16:4">16:4</span> Katahi te kingi ka mea ki a Tipa, Nana,
mau katoa nga mea a Mepipohete. Na ka mea a Tipa, E piko atu nei ahau;
kia manakohia ahau e koe, e toku ariki, e te kingi.

<span id="an_16:5">16:5</span> ¶ A, no ka tae a Kingi Rawiri ki
Pahurimi, na ka puta mai ki reira he tangata no te hapu o te whare o
Haora, ko tona ingoa ko Himei, ko te tama a Kera: ko tona putanga mai e
kanga haere ana.

<span id="an_16:6">16:6</span> Epaina ana hoki e ia ki te kohatu a
Rawiri me nga tangata katoa a Kingi Rawiri; na, ko te iwi katoa, ratou
ko nga toa katoa kei tona matau, kei tona maui.

<span id="an_16:7">16:7</span> Ko te kupu hoki tenei a Himei i a ia e
kanga ana, Puta atu, puta atu, e te tangata toto, e te tangata o
Periara.

<span id="an_16:8">16:8</span> Kua whakahokia e Ihowa ki a koe nga toto
katoa o te whare o Haora; ko koe na hoki te kingi i muri i a ia; a kua
hoatu e Ihowa te kingitanga ki te ringa o Apoharama, o tau tama. Na kei
tou kino na ano koe, he tangata toto na hoki koe.

<span id="an_16:9">16:9</span> Katahi ka mea a Apihai tama a Teruia ki
te kingi, He aha tenei kuri mate i kanga ai ki toku ariki, ki te kingi?
tena, kia whiti atu ahau ki te pouto i tona upoko.

<span id="an_16:10">16:10</span> Na ka mea te kingi, Hei aha maku ta
korua, e nga tama a Teruia? He kanganga nana, he meatanga na Ihowa ki a
ia, Kanga a Rawiri; ko wai tena hei mea, He aha koe i pena ai?

<span id="an_16:11">16:11</span> I mea ano a Rawiri ki a Apihai ratou ko
ana tangata katoa, Nana, ko taku tama i puta nei i roto i oku whekau te
whai nei kia whakamatea ahau; na, tera noa ake aianei he mea ma tenei
Pineamini. Waiho atu, tukua ia kia kanga; na Ihowa hoki i mea k i a ia.

<span id="an_16:12">16:12</span> Tera pea a Ihowa e titiro ki toku mate,
e homai i te pai ki ahau hei utu mo tana kanga ki ahau i tenei ra.

<span id="an_16:13">16:13</span> Na haere ana a Rawiri ratou ko ana
tangata i te huarahi; me te haere ano a Himei i te taha o te maunga i
tona ritenga mai: haere ana me te kanga, me te epa i te kohatu ki tona
ritenga mai, me te akiri ano i te puehu.

<span id="an_16:14">16:14</span> Na haere ngenge ana te kingi ratou ko
tona nuinga, a okioki ana ki reira.

<span id="an_16:15">16:15</span> ¶ Na ka tae mai a Apoharama ratou ko te
iwi katoa, nga tangata o Iharaira ki Hiruharama; ko Ahitopere hoki tona
hoa.

<span id="an_16:16">16:16</span> Na, i te taenga o Huhai Araki, o te hoa
o Rawiri, ki a Apoharama, na ka mea a Huhai ki a Apoharama, Kia ora te
kingi, kia ora te kingi!

<span id="an_16:17">16:17</span> Na ka mea a Apoharama ki a Huhai, Ko
tou aroha tena ki tou hoa? he aha koe te haere tahi ai i tou hoa?

<span id="an_16:18">16:18</span> Na ka mea a Huhai ki a Apoharama,
Kahore, engari ko ta Ihowa, ko ta tenei iwi, ko ta nga tangata katoa o
Iharaira e whiriwhiri ai, hei a ia he tikanga moku, a me noho ahau ki a
ia.

<span id="an_16:19">16:19</span> Na, tetahi, kia mahi ahau ki a wai?
kaua ianei ahau e mahi ki te aroaro o tana tama? ka rite ki taku mahi ki
te aroaro o tou papa taku ki tou aroaro.

<span id="an_16:20">16:20</span> Na ka mea a Apoharama ki a Ahitopere,
Tena koa ou whakaaro me ahau tatou?

<span id="an_16:21">16:21</span> Na ka mea a Ahitopere ki a Apoharama,
Haere ki nga wahine iti a tou papa, i waiho nei e ia hei tiaki i te
whare, a ka rongo a Iharaira katoa kua piro whakarihariha koe ki tou
papa, na ka kaha nga ringa o tou nuinga katoa.

<span id="an_16:22">16:22</span> Na whakaturia ana tetahi teneti e ratou
mo Apoharama ki runga ki te tuanui; a haere ana a Apoharama ki roto, ki
nga wahine iti a tona papa i te tirohanga a Iharaira katoa.

<span id="an_16:23">16:23</span> Na, ko te whakaaro o Ahitopere i
whakaaro ai ia i aua ra, me te mea e uia ana he tikanga ki ta te Atua
kupu. Pera tonu nga whakaaro katoa o Ahitopere ki a raua tokorua, ki a
Rawiri, ki a Apoharama.

<span id="an_17:1">17:1</span> ¶ I mea ano a Ahitopere ki a Apoharama,
Tena kia whiriwhiria etahi tangata e ahau, kia kotahi tekau ma rua mano,
kia whakatika ahau ki te whai i a Rawiri i te po nei.

<span id="an_17:2">17:2</span> A ka huakina ia e ahau i a ia e ngenge
ana, i nga ringa e kahakore ana; na ka whakaoho ahau i a ia, a ka rere
tona nuinga katoa, ko reira ahau patu ai i te kingi, i a ia anake;

<span id="an_17:3">17:3</span> A ka whakahokia mai e ahau te iwi katoa
ki a koe: ko te hokinga mai tenei o te katoa, ki te mau te tangata e
whaia nei e koe, penei ka ata noho te iwi katoa.

<span id="an_17:4">17:4</span> Na tika tonu taua kupu ki te whakaaro o
Apoharama, ki te whakaaro hoki o nga kaumatua katoa o Iharaira.

<span id="an_17:5">17:5</span> Na ka mea a Apoharama, Tena, karangatia
ano hoki a Huhai Araki, kia rongo ai tatou ki tana kupu.

<span id="an_17:6">17:6</span> A, no te taenga o Huhai ki a Apoharama,
ka korero a Apoharama ki a ia, ka mea, Ko te kupu tenei i korero ai a
Ahitopere: me mea ranei e tatou tana i korero ai? ki te kahore, korero
mai?

<span id="an_17:7">17:7</span> Na ka mea a Huhai ki a Apoharama, ko te
whakaaro i whakaaro ai a Ahitopere i tenei wa nei, kahore i pai.

<span id="an_17:8">17:8</span> I mea hoki a Huhai, E mohio ana koe ki
tou papa, ratou ko ana tangata, he toa ratou, e mamae ana hoki o ratou
ngakau, e rite tonu ana ki te pea kua tangohia nei ana kuao i te parae;
he tangata whawhai hoki tou papa; e kore e moe i roto i nga tang ata.

<span id="an_17:9">17:9</span> Nana, kei te piri tera i roto i tetahi
rua, i tetahi atu wahi ranei; na, akauanei, hei te hinganga o etahi o
ratou i te timatanga, a ka rongo tetahi, ka ki ia, Kua pa te patu ki te
hunga e whai ana i a Apoharama.

<span id="an_17:10">17:10</span> Ahakoa ko wai tetahi toa, i rite tona
ngakau ki to te raiona, ka ngohe noa iho: e mohio ana hoki a Iharaira
katoa he marohirohi tou papa, he toa hoki ana tangata.

<span id="an_17:11">17:11</span> Koia ahau ka mea ai, Me ata kohikohi ki
a koe a Iharaira katoa, o Rana a tae noa ki Peerehepa; kia rite ki te
onepu i te moana te tini; me haere ano hoki koe, a koe na ano, ki te
tatauranga.

<span id="an_17:12">17:12</span> Na ka whakaekea ia e tatou ki tetahi
wahi e kitea ai ia; a ka tau iho ki runga ki a ia, ka pera ano me te
tomairangi e tau ana ki runga ki te oneone: a ko ia me ana tangata
katoa, e kore e mahu tetai i a tatou ahakoa kia kotahi nei.

<span id="an_17:13">17:13</span> A ki te tomo ia ki tetahi pa, na, ka
mau taura atu a Iharaira katoa ki taua pa, ka toia taua pa e tatou ki
roto ki te awa, kia kore ra ano e kitea tetahi kohatu, ahakoa ririki, ki
reira.

<span id="an_17:14">17:14</span> Na ka mea a Apoharama ratou ko nga
tangata katoa o Iharaira, Pai atu te whakaaro o Huhai Araki i te
whakaaro o Ahitopere. Na Ihowa hoki te tikanga kia whakataka te whakaaro
pai o Ahitopere, kia kawea ai he kino e Ihowa ki runga ki a Apoharama.

<span id="an_17:15">17:15</span> ¶ Katahi a Huhai ka mea ki nga tohunga,
ki a Haroko raua ko Apiatara, Ko nga whakaaro tenei o Ahitopere ki a
Apoharama ratou ko nga kaumatua o Iharaira; ko oku whakaaro hoki enei i
whakatakoto atu nei.

<span id="an_17:16">17:16</span> Na kia hohoro te tono tangata ki te
whakaatu ki a Rawiri. Mea atu, Kaua e moe i tenei po ki nga kauanga i te
koraha; engari kia hohoro te whiti atu, kei horomia ake te kingi me tona
nuinga katoa.

<span id="an_17:17">17:17</span> Na i Enerokere a Honatana raua ko
Ahimaata e tatari ana; kihai hoki i ahei kia kitea e haere mai ana ki te
pa: na ka haere tetahi pononga wahine, ka whakaatu ki a raua, a haere
ana raua ki te whakaatu ki a Kingi Rawiri.

<span id="an_17:18">17:18</span> Otiia i kitea raua e tetahi
taitamariki, a korerotia atu ana e ia ki a Apoharama: heoi hohoro tonu
raua, a ka tae ki te whare o tetahi tangata i Pahurimi. Na he poka wai
tana i tona marae, a heke iho ana raua ki reira.

<span id="an_17:19">17:19</span> Na ka tikina tetahi hipoki e te wahine,
taupokina ana e ia ki te poka, na horahia ana e ia he witi tuki ki
runga, a kihai taua mea i mohiotia.

<span id="an_17:20">17:20</span> Na ka tae nga tangata a Apoharama ki te
wahine, ki te whare, ka mea, Kei hea a Ahimaata raua ko Honatana? Na ka
mea te wahine ki a ratou, Kua whiti raua i te awa wai. Na ka rapu ratou,
a kihai i kitea, a hoki ana ki Hiruharama.

<span id="an_17:21">17:21</span> A, i muri i to ratou haerenga, ka piki
ake raua i roto i te poka, a haere ana, whakaatu ana ki a Kingi Rawiri;
i mea ki a Rawiri, Whakatika, hohoro koutou te whiti atu i te wai nei;
ko te whakaaro hoki tenei o Ahitopere mo koutou.

<span id="an_17:22">17:22</span> ¶ Katahi ka whakatika a Rawiri ratou ko
tona nuinga katoa, a whiti ana i Horano: ao rawa ake te ra, kihai tetahi
i kore te whiti i Horano.

<span id="an_17:23">17:23</span> A, i te kitenga o Ahitopere kihai i
meatia tana i whakaaro ai, whakanohoia ana e ia tana kaihe, a whakatika
ana, haere ana ki tona whare ki tona pa, na kei te whakariterite i nga
mea o tona whare, tarona ana i a ia, a mate ake, tanumia iho ki te
tanumanga o tona papa.

<span id="an_17:24">17:24</span> Katahi ka haere a Rawiri ki Mahanaima.
A i whiti ano a Apoharama i Horano me nga tangata katoa o Iharaira.

<span id="an_17:25">17:25</span> A ka meatia a Amaha e Apoharama hei
whakakapi mo Ioapa, hei rangatira mo te ope: na he tama a Amaha na
tetahi tangata, ko Itira tona ingoa, no Iharaira, i haere nei ki roto,
ki a Apikaira tamahine a Nahaha, ki te teina o Teruia whaea o Ioapa.

<span id="an_17:26">17:26</span> Na noho ana a Iharaira ratou ko
Apoharama ki te whenua o Kireara.

<span id="an_17:27">17:27</span> A, no te taenga o Rawiri ki Mahanaima,
ka kawea mai e Hopi tama a Nahaha o Rapa o nga tama a Amona, e Makiri
tama a Amiere o Rotepara, ratou ko Paratirai Kireari o Rokerimi,

<span id="an_17:28">17:28</span> He moenga, he peihana, he oko oneone,
he witi, he parei, he paraoa, he kanga pahuhu, he pini, he pi, me etahi
atu mea pahuhu,

<span id="an_17:29">17:29</span> He honi, he pata, he hipi, me te tiihi,
hei kai ma Rawiri ratou ko tona nuinga: i mea hoki ratou, E matekai ana
te iwi, e ngenge ana, e matewai ana i te koraha.

<span id="an_18:1">18:1</span> ¶ Na ka taua e Rawiri tona nuinga, a
whakaritea ana e ia he rangatira mano mo ratou, he rangatira rau.

<span id="an_18:2">18:2</span> Na, ka tonoa te iwi e Rawiri; ko tetahi
kotahi toru i raro i te ringa o Ioapa, ko tetahi kotahi toru i raro i te
ringa o Apihai tama a Teruia, teina o Ioapa, a ko tetahi kotahi toru
hoki i raro i te ringa o Itai Kiti. I mea ano te kingi ki te iwi, He
pono ka haere tahi atu ano hoki ahau i a koutou.

<span id="an_18:3">18:3</span> Na ka mea te iwi, Kaua koe e puta ki
waho: ki te rere hoki matou, e kore ratou e whai whakaaro ki a matou;
ahakoa ko te hawhe o matou i mate, e kore ratou e whai whakaaro ki a
matou: tena ko koe, e rite ana koe ki nga mano kotahi tekau o matou; n o
reira he pai ke ko koe hei awhina ake mo matou i roto i te pa.

<span id="an_18:4">18:4</span> Na ka mea te kingi ki a ratou, Me mea e
ahau nga mea e pai ana ki ta koutou titiro. Na tu ana te kingi ki te
taha o te kuwaha, me te puta atu te iwi, ona rau, ona mano.

<span id="an_18:5">18:5</span> A i ako te kingi ki a Ioapa, ki a Apihai,
ki a Itai, i mea, Mahara ki ahau, kia ata hanga hoki ki taua taitama, ki
a Apoharama. I rongo ano te iwi katoa i te kingi e ako ana i nga
rangatira katoa ki te tikanga mo Apoharama.

<span id="an_18:6">18:6</span> Na ko te putanga o te iwi ki te parae ki
te tu ki a Iharaira: a i te ngahere o Eparaima te whawhai.

<span id="an_18:7">18:7</span> Na patua iho i reira nga tangata o
Iharaira e nga tangata a Rawiri, nui atu te parekura i reira i taua ra,
e rua tekau mano tangata.

<span id="an_18:8">18:8</span> A tohatoha noa i reira te whawhai ki te
mata katoa o te whenua: tokomaha atu o te iwi i pau i te ngahere i nga
mea i pau i te hoari i taua ra.

<span id="an_18:9">18:9</span> ¶ Na ka tupono a Apoharama ki nga tangata
a Rawiri. I runga ano i te muera a Apoharama e noho ana. Na ko te
haerenga o te muera i raro i nga peka matotoru o tetahi oki nui. Kua mau
tona matenga ki te oki, a tarewa ana ia i te takiwa o te rangi, o t e
whenua; haere atu ana te muera i raro i a ia.

<span id="an_18:10">18:10</span> Na ka kite tetahi tangata, whakaaturia
ana e ia ki a Ioapa; i mea hoki, Nana, i kite ahau i a Apoharama e iri
ana i tetahi oki.

<span id="an_18:11">18:11</span> Na ka mea a Ioapa ki taua tangata nana
nei i whakaatu ki a ia, Ha, i kite koe, a he aha ia te patua ai e koe i
reira ki te whenua? penei tekau nga hekere hiriwa kua hoatu e ahau ki a
koe, me tetahi whitiki.

<span id="an_18:12">18:12</span> Na ka mea taua tangata ki a Ioapa,
Ahakoa ka riro mai i toku ringa nga pihi hiriwa kotahi mano, pauna rawa,
e kore e totoro toku ringa ki te tama a te kingi; i a tatou hoki e
whakarongo ana i ako te kingi i a koe, i a Apihai, i a Itai, i mea, Ki a
tupato kei pa tetahi ki te taitama ra, ki a Apoharama.

<span id="an_18:13">18:13</span> Mehemea hoki i mahi teka ahau, i mea i
te mate mona; e kore hoki tetahi mea e ngaro i te kingi: i reira ko koe
tonu na e tu ke i ahau.

<span id="an_18:14">18:14</span> Katahi a Ioapa ka mea, E kore e pai kia
roa ahau nei i a koe. Na ka mau tona ringa ki etahi tao e toru, werohia
atu ana e ia ki te ngakau o Apoharama, i a ia ano e ora ana i waenganui
o te oki.

<span id="an_18:15">18:15</span> Na karapotia ana ia e nga taitama
kotahi tekau, e nga kaimau patu a Ioapa, a patua ana a Apoharama e
ratou, whakamatea ana.

<span id="an_18:16">18:16</span> Na whakatangihia ana e Ioapa te tetere,
a hoki ana te iwi i te whai i a Iharaira. Na Ioapa hoki i pehi te iwi.

<span id="an_18:17">18:17</span> Na ka mau ratou ki a Apoharama, ka maka
i a ia ki tetahi poka nui i te ngahere, a nui atu te puranga kohatu i
haupuria ki runga ki a ia, a whati ana a Iharaira katoa ki tona teneti,
ki tona teneti.

<span id="an_18:18">18:18</span> Na i tona oranga i tikina e Apoharama,
i whakaarahia te pou mona, ko tera i te raorao o te kingi; i mea hoki
ia, Kahore aku tama e maharatia ai toku ingoa: na huaina iho e ia tona
ingoa ki taua pou: e huaina nei ano a reira, ko te tohu a Apohara ma a
tae noa ki tenei ra.

<span id="an_18:19">18:19</span> ¶ Katahi ka mea a Ahimaata tama a
Haroko, Tukua ahau kia rere ki te korero ki te kingi i ta Ihowa
whakatikanga i tana whakawa ki ona hoariri.

<span id="an_18:20">18:20</span> Na ka mea a Ioapa, Kaua koe e kawe
korero i tenei ra; engari me kawe korero koe a tetahi atu ra; i tenei ra
ia e kore koe e kawe korero; kua mate hoki te tama a te kingi.

<span id="an_18:21">18:21</span> Katahi ka mea a Ioapa ki te Kuhi,
Haere, korerotia ki te kingi tau i kite ai. Na ka piko iho te Kuhi ki a
Ioapa, a rere ana.

<span id="an_18:22">18:22</span> Katahi ka mea ano a Ahimaata tama a
Haroko ki a Ioapa, He ahakoa pehea, kia rere ano ahau i muri i te Kuhi.
A ka mea a Ioapa, Kia rere koe hei aha, e taku tama? kahore nei hoki he
painga ki a koe o nga korero.

<span id="an_18:23">18:23</span> He ahakoa ra, e ai ki tana, me rere ano
ahau. Na ka mea tera ki a ia, E rere. Katahi ka rere a Ahimaata i te ara
o te mania, a ka mahue te Kuhi.

<span id="an_18:24">18:24</span> Na e noho ana a Rawiri i waenganui i
nga kuwaha e rua; i piki ano te kaititiro ki te tuanui i runga i te
kuwaha, ki te taiepa; ko te marangatanga ake o ona kanohi, ka titiro, na
ko tetahi tangata e rere mai ana, tona kotahi.

<span id="an_18:25">18:25</span> Na ka karanga te kaititiro, ka whakaatu
ki te kingi. Ano ra ko te kingi, Ki te mea ko ia anake, he korero kei
tona mangai. Na haere tonu mai ana tera, a ka tata.

<span id="an_18:26">18:26</span> I kite ano te kaititiro i tetahi atu
tangata e rere mai ana, a ka karanga iho te kaititiro ki te kaitiaki o
te kuwaha, ka mea, Tera he tangata e rere mai ra, ko ia anake. A ka mea
te kingi, He korero ano ta tera.

<span id="an_18:27">18:27</span> Na ka mea te kaititiro, Ki taku titiro
rite tonu te rere a te tuatahi ki te rere a Ahimaata tama a Haroko. A ka
mea te kingi, He tangata pai ia, e haere mai ana me nga korero pai.

<span id="an_18:28">18:28</span> Na ka karanga a Ahimaata, ka mea ki te
kingi, Kei te pai katoa. Na ka piko iho tona mata ki te whenua ki te
aroaro o te kingi, a ka mea, Kia whakapaingia a Ihowa, tou Atua, nana
nei i tuku mai nga tangata i totoro nei to ratou ringa ki toku arik i,
ki te kingi.

<span id="an_18:29">18:29</span> Na ka mea te kingi, Kei te pai ranei te
taitama a Apoharama? Ano ra ko Ahimaata, I te tononga a Ioapa i te
tangata a te kingi, i ahau, i tau pononga, i kite ahau i te ngangau nui,
heoi kihai i mohio he aha ranei.

<span id="an_18:30">18:30</span> Na ka mea te kingi ki a ia, Haere ake,
e tu ki konei. Na haere ana ia, a tu ana.

<span id="an_18:31">18:31</span> Na ko te haerenga mai o te Kuhi; a ka
mea te Kuhi, He korero, e toku ariki, e te kingi; kua whakatikaia hoki e
Ihowa tau whakawa i te hunga i whakatika mai ra ki a koe.

<span id="an_18:32">18:32</span> Ano ra ko te kingi ki te Kuhi, Kei te
pai ranei te taitama, a Apoharama? A ka mea te Kuhi, Kia rite ki taua
taitama nga hoariri o toku ariki, o te kingi, me te hunga katoa e
whakatika ana ki a koe hei mea i te kino mou.

<span id="an_18:33">18:33</span> Na oho pu te mauri o te kingi, a piki
ana ki te ruma i runga i te kuwaha, tangi ana: ko tana korero tenei i a
ia e haere ana, E taku tama, e Apoharama, e taku tama, e taku tama, e
Apoharama! he pai mehemea ko ahau i mate, a kaua koe, e Apoharama, e
taku tama, e taku tama.

<span id="an_19:1">19:1</span> ¶ Na ka korerotia ki a Ioapa, Nana, kei
te tangi te kingi, kei te uhunga mo Apoharama.

<span id="an_19:2">19:2</span> Na puta ke ana te whakaoranga i taua ra
hei tangi ma te iwi katoa; i rongo hoki te iwi i taua ra i te korero, e
koingo ana te kingi ki tana tama.

<span id="an_19:3">19:3</span> Na haere puku ana te iwi i taua ra ki te
pa, ano he hunga e haere puku ana i te whakama, ina rere i te whawhai.

<span id="an_19:4">19:4</span> Ko te kingi ia, taupoki tonu tona mata,
nui atu te reo o te kingi ki te tangi, E Apoharama, e taku tama, e
Apoharama, e taku tama, e taku tama.

<span id="an_19:5">19:5</span> Na ka haere a Ioapa ki te kingi ki roto
ki te whare, a ka mea, Kua whakama i a koe inaianei nga mata o au
tangata katoa i ora ai koe i tenei ra, i ora ai hoki au tama, me au
tamahine, i ora ai au wahine, i ora ai ano au wahine iti,

<span id="an_19:6">19:6</span> I a koe ka aroha nei ki ou hoariri, ka
kino nei ki te hunga e aroha ana ki a koe. Kua whakaatu mai na hoki koe
i tenei ra, he kore noa iho ki a koe nga rangatira me nga tangata: e
mohio ana hoki ahau i tenei ra, kia ora kau ko Apoharama, a kia ma te ko
matou katoa i tenei ra, ka pai rawa ki a koe.

<span id="an_19:7">19:7</span> Na whakatika, puta atu ki waho, kia puaki
tetahi kupu pai ki au tangata: ta te mea he oati tenei naku i a Ihowa,
ki te kahore koe e puta ake, e kore tetahi tangata e noho ki a koe i
tenei po: a nui atu tenei kino ki a koe i nga kino katoa i pa ki a koe o
tou taitamarikitanga ake a mohoa noa nei.

<span id="an_19:8">19:8</span> Na ka whakatika te kingi, a noho ana i te
kuwaha. Na ka korerotia te korero ki te iwi katoa, Nana, ko te kingi,
kei te kuwaha e noho ana. Na haere ana te iwi katoa ki te aroaro o te
kingi. Kua whati hoki tera a Iharaira ki tona teneti, ki tona te neti.

<span id="an_19:9">19:9</span> ¶ Na ka puta ake he tautohetohe i nga
tangata katoa o nga iwi katoa o Iharaira. I ki ratou, Na te kingi tatou
i whakaora i roto i te ringa o o tatou hoariri, nana hoki tatou i
mawhiti ai i te ringa o nga Pirihitini; heoi kua whati atu nei ia i te w
henua i te wehi ki a Apoharama.

<span id="an_19:10">19:10</span> A, ko Apoharama i whakawahia nei e
tatou hei kingi mo tatou, kua mate i te whawhai. Na, he aha koutou te
whai kupu ai kia whakahokia mai te kingi?

<span id="an_19:11">19:11</span> Na ka tono tangata a Kingi Rawiri ki a
Haroko raua ko Apiatara, ki nga tohunga, hei ki atu, Korero atu ki nga
kaumatua o Hura, mea atu, He aha koutou i tauhiku ai ki te whakahoki i
te kingi ki tona whare? kua tae atu na hoki te korero a Iharaira katoa
ki te kingi, ki te whakahoki i a ia ki tona whare.

<span id="an_19:12">19:12</span> Ko oku teina nei koutou, ko oku whenua,
ko oku kikokiko, he aha koutou i tauhikuhiku ai ki te whakahoki i te
kingi?

<span id="an_19:13">19:13</span> Ma korua ano e ki atu ki a Amaha, Ehara
ianei koe i te whenua noku, i te kikokiko noku? ma te Atua e mea tenei
mea ki ahau me tetahi atu mea, ki te kahore koe e meinga hei rangatira
ope ki toku aroaro i nga ra katoa hei whakakapi mo Ioapa.

<span id="an_19:14">19:14</span> A meinga ana e ia kia piko te ngakau o
nga tangata katoa o Hura ano he tangata kotahi; a ka tono tangata ratou
ki te kingi hei mea, Hoki mai, me au tangata katoa.

<span id="an_19:15">19:15</span> Na hoki ana te kingi, a ka tae ki
Horano. I haere ano a Hura ki Kirikara, he haere ki te whakatau i te
kingi, hei whakawhiti i te kingi i Horano.

<span id="an_19:16">19:16</span> ¶ Na hohoro tonu a Himei Pineamini tama
a Kera, tera i Pahurimi ra, a haere tahi ana me nga tangata o Hura ki
raro, ki te whakatau i a kingi Rawiri.

<span id="an_19:17">19:17</span> Na kotahi mano nga tangata o Pineamine
i a ia, me Tipa ano, me te tangata o te whare o Haora, ratou ko ana tama
tekau ma rima, me ana pononga e rua tekau; a whiti ana ratou i Horano i
te aroaro o te kingi.

<span id="an_19:18">19:18</span> I whiti ano he perepoti hei whakawhiti
mo te whare o te kingi, hei mea hoki i nga mea e pai ana ki tona
whakaaro. Na ka tapapa a Himei tama a Kera ki te aroaro o te kingi, i a
ia ka whiti nei i Horano.

<span id="an_19:19">19:19</span> A ka mea ki te kingi, Kaua toku ariki e
whakairi hara ki ahau, kaua ano e maharatia te tutu o tau pononga i te
ra i puta mai ai toku ariki, te kingi i Hiruharama; kaua te ngakau o te
kingi e mea ki tena.

<span id="an_19:20">19:20</span> E mohio ana hoki tau pononga i hara
ahau. Koia ahau i haere mai ai inaianei, ko te tuatahi o te whare katoa
o Hohepa; i haere mai hoki ki raro, ki te whakatau i toku ariki, i te
kingi.

<span id="an_19:21">19:21</span> Otiia ka oho a Apihai tama a Teruia, ka
mea, E kore ianei a Himei e whakamatea mo tenei, mona i kanga i ta Ihowa
i whakawahi ai?

<span id="an_19:22">19:22</span> Ano ra ko Rawiri, Hei aha maku ta
korua, e nga tama a Teruia, i mea ai korua ki te totohe ki ahau i tenei
ra? kia mate koia he tangata i roto i a Iharaira i tenei ra? kahore
ianei ahau e mohio ko ahau te kingi o Iharaira i tenei ra?

<span id="an_19:23">19:23</span> Na ka mea te kingi ki a Himei, E kore
koe e mate. Na oati ana te kingi ki a ia.

<span id="an_19:24">19:24</span> ¶ Na ka haere a Mepipohete tama a Haora
ki raro, ki te whakatau i te kingi. Kihai ona waewae i whakapaia, kihai
tona pahau i whakapaia, kihai ano ona kakahu i horoia, no te ra i haere
ai te kingi a taea noatia te ra i hoki marie mai ai ia.

<span id="an_19:25">19:25</span> A, i tona taenga ki Hiruharama ki te
whakatau i te kingi, ka mea te kingi ki a ia, He aha koe te haere ai
tatou, e Mepipohete?

<span id="an_19:26">19:26</span> Ano ra ko ia, Na taku pononga ahau i
tinihanga, e toku ariki, e te kingi; i mea hoki tau pononga, Me
whakanoho e ahau tetahi kaihe moku, hei ekenga atu moku, ka haere ai i
te kingi; he kopa hoki tau pononga.

<span id="an_19:27">19:27</span> Na kua whakapae teka ia mo tau pononga
ki toku ariki, ki te kingi; otiia rite tonu toku ariki, te kingi ki te
anahera a te Atua: na mau e mea te mea e pai ana ki tau titiro.

<span id="an_19:28">19:28</span> Ko te whare katoa hoki o toku papa me
te mea he tupapaku i te aroaro o toku ariki, o te kingi: heoi kua
whakanohoia e koe tau pononga ki te hunga i kai ki tau tepu. Na, he aha
ake ra taku e tika ai kia karanga atu ai ano ahau ki te kingi?

<span id="an_19:29">19:29</span> Na ka mea te kingi ki a ia, Hei aha ake
au korero i korerotia tonutia ai? Ko taku kupu tenei, Me wehe e korua ko
Tipa te mara.

<span id="an_19:30">19:30</span> Na ka mea a Mepipohete ki te kingi,
Engari me tango katoa e ia, he mea hoki kua tae marie mai toku ariki, te
kingi ki tona whare.

<span id="an_19:31">19:31</span> ¶ I haere mai ano a Paratirai Kireari i
Rokerimi; a whiti ana raua ko te kingi i Horano, he kawe i a ia ki tera
taha o Horano.

<span id="an_19:32">19:32</span> Na he koroheke rawa a Paratirai, e waru
tekau ona tau: nana i atawhai te kingi i tona nohoanga ki Mahanaima; he
tangata nui rawa hoki ia.

<span id="an_19:33">19:33</span> Na ka mea te kingi ki a Paratirai, Me
whiti koe, taua, a maku koe e atawhai ki toku taha ki Hiruharama.

<span id="an_19:34">19:34</span> Na ka mea a Paratirai ki te kingi, E
hia nga ra o nga tau hei oranga moku, e haere tahi ai ahau me te kingi
ki runga, ki Hiruharama?

<span id="an_19:35">19:35</span> Ka waru tekau oku tau i tenei ra: e
mohio ranei ahau he pai tenei, he kino tera? e mohiotia ranei e tau
pononga te reka o taku e kai ai, o taku ranei e inu ai? e rongo ano
ranei ahau i te reo o nga tane waiata, o nga wahine waiata ranei? a kia
m einga ano tau pononga hei whakararuraru mo toku ariki, mo te kingi hei
aha?

<span id="an_19:36">19:36</span> Ka haere tahi atu ra tau pononga me te
kingi ki tawahi iti atu o Horano: a he aha kia whakaarohia tera ki ahau
e te kingi ki tenei utu nui?

<span id="an_19:37">19:37</span> Na, tukua tau pononga kia hoki, kia
mate ai ahau ki toku nei pa, ki te taha o te urupa o toku papa, o toku
whaea. Engari ia tau pononga, a Kimihama: ko ia e whiti tahi me toku
ariki, me te kingi; meatia ki a ia te mea e pai ana ki tau titiro.

<span id="an_19:38">19:38</span> Na ka mea te kingi, Me whiti tahi maua
ko Kimihama, a maku e mea ki a ia nga mea e pai ana ki tau titiro: a, he
aha tau e tono ai ki ahau, ka mahia e ahau mau.

<span id="an_19:39">19:39</span> Na whiti ana te iwi katoa i Horano. I
whiti ano te kingi, a kihia ana e te kingi a Paratirai, manaakitia ana;
a hoki ana tera ki tona wahi.

<span id="an_19:40">19:40</span> ¶ Heoi whiti ana te kingi ki Kirikara,
a i haere tahi ano a Kimihama i a ia: a na te iwi katoa o Hura, na te
hawhe o te iwi o Iharaira te kingi i kawe.

<span id="an_19:41">19:41</span> Na haere ana nga tangata katoa o
Iharaira ki te kingi, ka mea ki te kingi, He aha o matou teina, nga
tangata o Hura i tahae ai i a koe, i whakawhiti mai ai i te kingi, i
tona whare katoa, i nga tangata katoa ano a Rawiri, i Horano?

<span id="an_19:42">19:42</span> Na ka whakahokia e nga tangata katoa o
Hura ki nga tangata o Iharaira, No te mea he whanaunga tata te kingi ki
a matou: he aha ra koutou i riri ai mo tenei mea. I kai ranei matou i
tetahi mea a te kingi? i homai ranei e ia tetahi mea ki a matou?

<span id="an_19:43">19:43</span> Na ka whakahoki nga tangata o Iharaira
ki nga tangata o Hura, ka mea ratou, Kotahi tekau nga wahi o te kingi
kei a matou, a nui atu hoki i to koutou to matou take ki a Rawiri: a he
aha matou i whakahaweatia ai e koutou, te waiho ai ma matou te k upu
tuatahi mo te whakahoki mai i to matou kingi? Heoi i pakari rawa ake nga
kupu a nga tangata o Hura i nga kupu a nga tangata o Iharaira.

<span id="an_20:1">20:1</span> ¶ Na i tupono ki reira tetahi tangata o
Periara, ko tona ingoa ko Hepa, he tama na Pikiri, no Pineamine: na
whakatangihia ana e ia te tetere, a ka mea, Kahore o tatou wahi i a
Rawiri, kahore he wahi tuturu mo tatou i te tama a Hehe: ki o koutou ten
eti, e tera, e tera o Iharaira!

<span id="an_20:2">20:2</span> Na ka takiritia nga tangata katoa o
Iharaira i te whai i a Rawiri, a whai ana i a Hepa tama a Pikiri: ko nga
tangata ia o Hura i piri ki to ratou kingi, o Horano mai ano a
Hiruharama atu ana.

<span id="an_20:3">20:3</span> Na haere ana a Rawiri ki tona whare ki
Hiruharama, a ka mau te kingi ki nga wahine kotahi tekau, ki nga wahine
iti i waiho ra hei tiaki i te whare, a whakanohoia ana ki te whare kia
tiakina, atawhaitia iho ratou e ia; otiia kihai ia i haere ki ro to, ki
a ratou. Na tutakina atu ana ratou, he noho pouaru a taea noatia te ra i
mate ai ratou.

<span id="an_20:4">20:4</span> ¶ Katahi ka mea te kingi ki a Amaha,
Huihuia mai nga tangata o Hura ki ahau i roto i nga ra e toru, a me tae
mai ano koe ki konei.

<span id="an_20:5">20:5</span> Na haere ana a Amaha ki te huihui i nga
tangata o Hura: otiia i roa atu ia i te wa i whakaritea ki a ia.

<span id="an_20:6">20:6</span> Na ka mea a Rawiri ki a Apihai, Akuanei
rahi atu te kino e mahia e Hepa tama a Pikiri ki a tatou i ta Apoharama:
tangohia nga tangata a tou ariki, whaia, kei whiwhi ia ki nga pa taiepa,
a ka ora atu i o tatou kanohi.

<span id="an_20:7">20:7</span> Na haere ana nga tangata a Ioapa i muri i
a ia, me nga Kereti, me nga Pereti, me nga marohirohi katoa: haere atu
ana ratou i Hiruharama ki te whai i a Hepa tama a Pikiri.

<span id="an_20:8">20:8</span> I a ratou i te kohatu nui i Kipeono, ka
tae mai a Amaha kia tutaki ki a ratou. Na, ko te kakahu i kakahuria e
Ioapa, he mea whitiki, a i waho ake he whitiki ano, me tetahi hoari, he
mea whakamau ki tona hope, i roto ano i tona pukoro; a i a ia e haere
ana, ka makere.

<span id="an_20:9">20:9</span> Na ka mea a Ioapa ki a Amaha, Kei te ora
ranei koe, e toku teina? Na ka mau te ringa matau o Ioapa ki te kumikumi
o Amaha, kia kihi i a ia.

<span id="an_20:10">20:10</span> Kihai ia a Amaha i mahara ki te hoari i
te ringa o Ioapa: na werohia ana ia e ia ki te kopu ki taua mea, a ka
tuakina ona whekau ki te whenua, kihai hoki i tuaruatia e tera; na ka
mate ia. Na ka whai a Ioapa raua ko tona teina, ko Apihai i a Hep a tama
a Pikiri.

<span id="an_20:11">20:11</span> Na tera tetahi o nga taitama a Ioapa i
tona taha e tu ana, a ka mea tera, Ko te tangata e pai ana ki a Ioapa, a
ko te tangata e mea ana mo Rawiri, me whai ia i a Ioapa.

<span id="an_20:12">20:12</span> Heoi takoto ana a Amaha, okeoke ana i
roto i ona toto i waenganui o te huarahi. A ka kite taua tangata e tu
ana te iwi katoa, na ka amohia atu e ia a Amaha i te huarahi ki te
parae, a hipokina iho ana ki te kakahu, i tona kitenga e tu ana te hun
ga katoa e tika ana na reira.

<span id="an_20:13">20:13</span> Ka oti ia te neke atu i te huarahi, na,
haere ana te iwi katoa i muri i a Ioapa ki te whai i a Hepa tama a
Pikiri.

<span id="an_20:14">20:14</span> ¶ Na haereerea ana e ia nga iwi katoa o
Iharaira, ki Apere, a ki Petemaaka, ki nga Peri katoa: na ka huihui
ratou katoa a haere ana hoki i muri i a ia.

<span id="an_20:15">20:15</span> Na haere ana ratou, kei te whakapae i a
ia ki Apere o Petemaaka, a whakahauputia ake ana e ratou tetahi pukepuke
ki te pa, na kua hangai ki te pekerangi. Na kei te aki te nuinga katoa o
Ioapa i te taiepa kia hinga.

<span id="an_20:16">20:16</span> Na ka karanga tetahi wahine mohio i
roto i te pa, Whakarongo mai, whakarongo mai; tena, ki atu ki a Ioapa,
Whakatata mai ki konei, kia korero ai ahau ki a koe.

<span id="an_20:17">20:17</span> Na ka whakatata ia ki a ia; a ka mea te
wahine, Ko koe ianei a Ioapa? Ka mea tera, Tenei ahau. Na ko te kianga a
tera ki a ia, Whakarongo ki nga kupu a tau pononga. Ka whakahokia e ia,
E whakarongo ana.

<span id="an_20:18">20:18</span> Na ka mea tera, Ko ta ratou na kupu
onamata, i mea, Me ui rawa ratou he kupu ki Apere: a ka mutu ta ratou i
tera.

<span id="an_20:19">20:19</span> No roto ahau i te hunga ata noho, pono
hoki i roto i a Iharaira. E whai ana koe kia whakangaromia he pa, he
whaea no Iharaira: he aha ka horomia ai e koe te wahi tupu a Ihowa?

<span id="an_20:20">20:20</span> Na ka whakahokia e Ioapa; i mea ia,
Hore rawa, hore rawa i ahau; a kore e horomia, e kore e huna e ahau.

<span id="an_20:21">20:21</span> Kahore aku pera, engari he tangata tera
no Maunga Eparaima, ko tona ingoa ko Hepa tama a Pikiri, kua ara tona
ringa ki te kingi, ki a Rawiri: homai tona kotahi a ka haere atu ahau i
te pa. Katahi taua wahine ka mea ki a Ioapa, Nana, ka akiritia atu tona
upoko ki a koe ra runga i te taiepa.

<span id="an_20:22">20:22</span> Na haere ana taua wahine, me tona
whakaaro mohio, ki te iwi katoa. Na poutoa ana e ratou te upoko o Hepa
tama a Pikiri, maka atu ana ki a Ioapa. Katahi ia ka whakatangi i te
tetere, a whakarerea ana e ratou te pa, pakaru noa atu ana ki tona tene
ti, ki tona teneti. A hoki ana a Ioapa ki Hiruharama ki te kingi.

<span id="an_20:23">20:23</span> ¶ Na ko Ioapa te rangatira o te ope
katoa o Iharaira; ko Penaia hoki, tama a Iehoiara te rangatira o nga
Kereti ratou ko nga Pereti:

<span id="an_20:24">20:24</span> Ko Arorama te rangatira takoha: ko
Iehohapata tama a Ahiruru te kaiwhakamahara:

<span id="an_20:25">20:25</span> Ko Hewha te kaituhituhi: a ko Haroko
raua ko Apiatara nga tohunga:

<span id="an_20:26">20:26</span> A ko Ira Hairi ano hoki he tino
kaiwhakahaere na Rawiri.

<span id="an_21:1">21:1</span> ¶ Na ka pa he matekai i nga ra o Rawiri,
e toru nga tau, ko to tetahi tau aki tonu iho ki to tetahi tau; a ka
rapua te tikanga e Rawiri i te aroaro o Ihowa. Na ka mea a Ihowa, Mo ta
Haora ratou ko tona whare hutoto; mona i whakamate i nga Kipeoni.

<span id="an_21:2">21:2</span> Katahi te kingi ka karanga ki nga
Kipeoni, a ka korero ki a ratou: na ehara nga Kipeoni i nga tama a
Iharaira; engari no nga morehu o nga Amori, no era i oati ra nga tama a
Iharaira: na whaia ana e Haora kia patua, he hae nona, he whakaaro hoki
k i nga tama a Iharaira ratou ko Hura:

<span id="an_21:3">21:3</span> Na ka mea a Rawiri ki nga Kipeoni, Ko te
aha taku e mea ai ki a koutou? he aha hoki taku whakamarie e manaakitia
ai e koutou te kainga tupu o Ihowa?

<span id="an_21:4">21:4</span> Na ka mea nga Kipeoni ki a ia, Ehara i te
koura i te hiriwa ranei te mea kei waenganui i a matou me Haora ratou ko
tona whare; kahore hoki a matou mea ki tetahi tangata o Iharaira kia
mate. Ano ra ko ia, Ka meatia e ahau ta koutou e ki mai ai.

<span id="an_21:5">21:5</span> Katahi ratou ka mea ki te kingi, Ko te
tangata i whakamoti nei i a matou, i whakatakoto whakaaro nei mo matou
kia ngaro, kei waiho ki tetahi o nga rohe o Iharaira.

<span id="an_21:6">21:6</span> Kia tokowhitu nga tangata o ona tama e
homai ki a matou, a ma matou ratou e tarona, hei mea ki a Ihowa, ki
Kipea o Haora, o ta Ihowa i whiriwhiri ai. Na ka mea te kingi, Ka hoatu
e ahau.

<span id="an_21:7">21:7</span> Otiia i tohungia e te kingi a Mepipohete
tama a Honatana tama a Haorohe whakaaro ki te oati a Ihowa i takoto i a
raua, i a Rawiri raua ko Honatana tama a Haora.

<span id="an_21:8">21:8</span> Engari i mau te kingi ki nga tama tokorua
a Rihipa tamahine a Aia i whanau nei i a raua ko Haora, ara ki a Aramoni
raua ko Mepipohete; ki nga tama tokorima hoki a Merapa tamahine a Haora
i whanau i a raua ko Atariere tama a Paratirai Mehorati:

<span id="an_21:9">21:9</span> A hoatu ana e ia ki nga ringa o nga
Kipeoni, a taronatia ana e ratou ki te maunga, i te aroaro o Ihowa: na
hinga ngatahi ana to ratou tokowhitu katoa. No nga ra o te kotinga ratou
i whakamatea ai, no nga ra tuatahi, i te timatanga o te kotinga pa rei.

<span id="an_21:10">21:10</span> ¶ Na ka mau a Rihipa tamahine a Aia ki
te kakahu taratara, a wharikitia ana hei mea mona ki runga ki te kamaka,
i te timatanga o te kotinga, heke noa he wai i te rangi ki runga ki a
ratou; kihai hoki i tukua e ia he manu o te rangi kia noho ki run ga i
te awatea, he kirehe ranei o te parae i to po.

<span id="an_21:11">21:11</span> A i korerotia ki a Rawiri taua meatanga
a Rihipa tamahine a Aia, wahine iti a Haora.

<span id="an_21:12">21:12</span> Na ka haere a Rawiri, ka tikina nga
whenua o Haora, nga wheua o Honatana, o tana tama, i nga tangata o
Iapehe Kireara, na ratou nei hoki aua wheua i tango puku i te waharoa o
Petehana i te wahi i whakairihia ai e nga Pirihitini i te ra i patua a i
a Haora e nga Pirihitini ki Kiripoa.

<span id="an_21:13">21:13</span> A kawea ana e ia i reira nga wheua o
Haora, me nga wheua o Honatana, o tana tama: i kohia ano e ratou nga
wheua o te hunga i whakatarea.

<span id="an_21:14">21:14</span> A tanumia ana nga wheua o Haora raua ko
Honatana, ko tana tama, ki te whenua o Pineamine ki Heraha ki te urupa o
Kihi, o tona papa: a ka oti i a ratou nga mea katoa i whakahaua e te
kingi, na muri iho ka marie mai te Atua ki te whenua.

<span id="an_21:15">21:15</span> ¶ Na ka whawhai ano nga Pirihitini
ratou ko Iharaira, a haere ana a Rawiri ki raro, ratou ko ana tangata,
whawhai ana ki nga Pirihitini: na ka ruha haere a Rawiri.

<span id="an_21:16">21:16</span> Na ko Ihipipenopo, no nga uri o Rapa,
ko te taimaha o tana tao, e toru rau hekere parahi te taimaha, he mea
hou te hoari, whitiki rawa ki a ia; ka mea ia kia patua a Rawiri.

<span id="an_21:17">21:17</span> Na pikitia ana ia e Apihai tama a
Teruia, a patua iho e ia te Pirihitini, whakamatea iho. Na reira i oati
ai nga tangata a Rawiri ki a ia, i mea ai, Kati rawa tou haere tahi
tatou ki te whawhai, kei keto i a koe te rama o Iharaira.

<span id="an_21:18">21:18</span> A muri iho i tenei ka whawhai ano ki
nga Pirihitini ki Kopo, a na Hipekai Huhati i patu a Hapa, no nga uri o
Rapa.

<span id="an_21:19">21:19</span> Na ka whawhaitia ano nga Pirihitini ki
Kopo, a na Erehanana tama a Iaareorekimi o Peterehema i patu te teina o
Koriata Kiti, ko te kakau o tana taoroa rite tonu ki te kurupae a te
kaiwhatu.

<span id="an_21:20">21:20</span> A i whawhai ano ki Kata. Na ko tetahi
tangata roa e ono nei nga maihao o tetahi ringa, o tetahi ringa, e ono
ano hoki nga maikara o tetahi waewae, o tetahi waewae, e rua tekau ma
wha katoa te maha, he uri ano no Rapa.

<span id="an_21:21">21:21</span> I tana whakataranga i a Iharira, na
patua ana ia e Honatana tama a Himei tuakana o Rawiri.

<span id="an_21:22">21:22</span> He uri enei tokowha no Rapa i Kata, a
hinga ana i te ringa o Rawiri, i te ringa hoki o ana tangata.

<span id="an_22:1">22:1</span> ¶ I korerotia e Rawiri ki a Ihowa nga
kupu o tenei waiata i te ra i whakaorangia ai ia e Ihowa i te ringa o
ona hoariri katoa, i te ringa ano o Haora:

<span id="an_22:2">22:2</span> ¶ I mea ia, Ko Ihowa toku teko, toku
pourewa, ko toku kaiwhakaora hoki ia, ae ra ko toku;

<span id="an_22:3">22:3</span> Ko te Atua toku kamaka, ka whakawhirinaki
ahau ki a ia; ko toku whakangungu rakau, ko te haona o toku whakaoranga,
ko toku pa tiketike, ko toku rerenga atu; e toku kaiwhakaora,
whakaorangia ana ahau e koe i te tutu.

<span id="an_22:4">22:4</span> Ka karanga ahau ki a Ihowa e tika nei kia
whakamoemititia: a ka whakaorangia ahau i oku hoariri.

<span id="an_22:5">22:5</span> I karapotia ahau e nga ngaru o te mate, i
whakawehia ahau e nga waipuke o te kino.

<span id="an_22:6">22:6</span> I roritia ahau e nga taura a te reinga:
potaea ana ahau e nga mahanga a te mate.

<span id="an_22:7">22:7</span> I karanga ahau ki a Ihowa i toku
paweratanga, ae ra, i karanga ahau ki toku Atua: a i whakarongo ia ki
toku reo i roto i tona temepara, i tae hoki taku hamama ki ona taringa.

<span id="an_22:8">22:8</span> Na ka ngaueue te whenua, ka ru; wiri ana
nga putake o nga rangi, ngaueue ana, no te mea e riri ana ia.

<span id="an_22:9">22:9</span> I kake he paowa i ona pongaponga, a ka
kai te kapura o roto o tona mangai: ngiha ana nga waro.

<span id="an_22:10">22:10</span> I whakapingoretia e ia nga rangi, a ka
heke iho: a i raro te pouri kerekere i ona waewae.

<span id="an_22:11">22:11</span> Na ka eke ia ki te kerupa, a rere ana:
ina, i kitea ia i runga i nga parirau o te hau.

<span id="an_22:12">22:12</span> I meinga ano e ia te pouri hei teneti a
tawhio noa, nga wai pouri, nga kapua matotoru o te rangi.

<span id="an_22:13">22:13</span> Ngiha ana nga waro i te wherikotanga o
tona aroaro.

<span id="an_22:14">22:14</span> Papa ana te whatitiri a Ihowa i nga
rangi; puaki ana te reo o te Runga Rawa.

<span id="an_22:15">22:15</span> Kokiritia mai ana e ia nga pere, a
marara ana ratou; he uira, a ka whati ratou.

<span id="an_22:16">22:16</span> Na ka kitea nga takere o te moana, ka
takoto kau nga putake o te ao i te whakatupehupehunga a Ihowa, i te
whenunga o te manawa o ona pongaponga.

<span id="an_22:17">22:17</span> I tono karere mai ia i runga, ka mau ki
ahau; kumea ake ahau e ia i roto i nga wai maha.

<span id="an_22:18">22:18</span> Nana ahau i whakaora i toku hoariri
kaha, i te hunga e kino ana ki ahau: he kaha rawa hoki ratou i ahau.

<span id="an_22:19">22:19</span> Huakina tatatia ana ahau e ratou i te
ra o toku matenga: ko Ihowa ia toku whakawhirinakitanga.

<span id="an_22:20">22:20</span> A whakaputaina ana ahau e ia ki te wahi
whanui: i whakaorangia ahau e ia, no te mea i whakaahuareka ia ki ahau.

<span id="an_22:21">22:21</span> Rite tonu ki taku mahi tika ta Ihowa
utu ki ahau; rite tonu ki te ma o oku ringa tana i whakahoki mai ai ki
ahau.

<span id="an_22:22">22:22</span> I pupuri hoki ahau i nga ara a Ihowa; a
kihai i he, i whakarere i toku Atua.

<span id="an_22:23">22:23</span> Kei mua tonu hoki i ahau ana
whakaritenga katoa; a, ko ana tikanga, kihai era i matara atu i ahau.

<span id="an_22:24">22:24</span> I tu tika ano ahau ki tona aroaro: i
tiaki ano i ahau kei kino.

<span id="an_22:25">22:25</span> No reira i homai ai e Ihowa he utu ki
ahau, rite tonu ki toku tika; rite tonu ki toku ma ki tana titiro.

<span id="an_22:26">22:26</span> He tangata atawhai, ka atawhai ano koe;
he tangata tika, ka tika ano koe.

<span id="an_22:27">22:27</span> He tangata ma, ka ma ano koe; he
tangata whakakeke, he whakakeke hoki tau mahi.

<span id="an_22:28">22:28</span> E whakaorangia hoki e koe te iwi e
tukinotia ana: kei runga ia ou kanohi i te hunga whakakake, kia
whakahokia iho ratou e koe ki raro.

<span id="an_22:29">22:29</span> Ko koe hoki toku rama, e Ihowa: ma
Ihowa e whakamarama toku pouri.

<span id="an_22:30">22:30</span> Nau hoki ahau i rere ai ki runga ki te
ropu: na toku Atua ka peke ahau i te taiepa.

<span id="an_22:31">22:31</span> Tena ko te Atua, tika tonu tona ara; he
parakore te kupu a Ihowa; he whakangungu rakau ia ki te hunga katoa e
whakawhirinaki ana ki a ia.

<span id="an_22:32">22:32</span> Ko wai oti te Atua, ki te kahore a
Ihowa? Ko wai hoki te kamaka, ki te kahore to tatou Atua?

<span id="an_22:33">22:33</span> Ko te Atua toku pa kaha: ko ia hei
arahi i te hunga tika i tona ara.

<span id="an_22:34">22:34</span> Ko ia nei hei mea i oku waewae kia rite
ki o te hata: mana hoki ahau e whakatu ki runga ki oku wahi tiketike.

<span id="an_22:35">22:35</span> Ko ia hei whakaako i oku ringa ki te
whawhai; hei mea i oku ringa kia whakapiko i te kopere parahi.

<span id="an_22:36">22:36</span> Kua homai hoki e koe ki ahau te
whakangungu rakau o tau whakaoranga; whakanuia ana ahau e tou whakaaro
mahaki.

<span id="an_22:37">22:37</span> I whakanuia e koe oku takahanga i raro
i ahau, te paheke oku waewae.

<span id="an_22:38">22:38</span> Kua arumia e ahau oku hoariri, a huna
iho ratou e ahau: kihai ano ahau i tahuri, a moti noa ratou.

<span id="an_22:39">22:39</span> Moti iho ratou i ahau, mongamonga noa,
te ahei te whakatika: ina, hinga ana ratou ki raro i oku waewae.

<span id="an_22:40">22:40</span> Nau hoki ahau i whitiki ki te kaha mo
te whawhai: piko ana i a koe ki raro i ahau te hunga i whakatika mai ki
ahau.

<span id="an_22:41">22:41</span> Kua meinga hoki e koe kia hurihia mai e
oku hoariri o ratou tuara ki ahau, kia huna e ahau te hunga e kino ana
ki ahau.

<span id="an_22:42">22:42</span> I tirotiro ratou, heoi kahore he
kaiwhakaora: ki a Ihowa rawa, heoi kihai ia i whakahoki kupu ki a ratou.

<span id="an_22:43">22:43</span> Na tukia ana ratou e ahau, a rite noa
ki te puehu o te whenua: mohungahunga noa ratou i ahau, me te mea he
paru no nga huarahi; a titaritaria ana ratou e ahau.

<span id="an_22:44">22:44</span> Nau hoki ahau i ora ai i nga
ngangautanga a toku iwi; nau ahau i tiaki hei upoko mo nga tauiwi: hei
apa moku te iwi kahore nei i matauria e ahau.

<span id="an_22:45">22:45</span> Ka tuku mai nga tangata iwi ke ki raro
i ahau: kia rongo kau te taringa, kakama tonu mai ratou ki ahau.

<span id="an_22:46">22:46</span> Ka memeha haere nga tangata iwi ke: ka
puta wehi mai hoki i roto i o ratou kuhunga.

<span id="an_22:47">22:47</span> E ora ana a Ihowa, kia whakapaingia
toku kamaka: kia whakanuia te Atua o te kamaka o toku whakaoranga:

<span id="an_22:48">22:48</span> Ara te Atua e rapu nei i te utu moku, e
pehi nei i te iwi ki raro i ahau,

<span id="an_22:49">22:49</span> E whakaputa nei i ahau i roto i oku
hoariri: ae ra, e mea ana koe i ahau kia teitei ake i te hunga e
whakatika mai ana ki ahau: whakaorangia ana ahau e koe i te tangata
tutu.

<span id="an_22:50">22:50</span> Mo konei ka whakawhetai ahau ki a koe,
e Ihowa, i roto i nga tauiwi, ka himene ki tou ingoa.

<span id="an_22:51">22:51</span> He pourewa whakaora ia ki tana kingi; e
whakaputa aroha ana ki tana tangata i whakawahi ai, ki a Rawiri ratou ko
ona uri ake ake.

<span id="an_23:1">23:1</span> ¶ Na ko nga kupu whakamutunga enei a
Rawiri. He kupu tenei na Rawiri tama a Hehe, he kupu hoki na te tangata
i whakarewaina ki runga, na ta te Atua o Hakopa i whakawahi ai, na te
kaihimene ahuareka o Iharira;

<span id="an_23:2">23:2</span> He kaiwhakapuaki ahau i te kupu a te
wairua o Ihowa: kei toku arero tana korero.

<span id="an_23:3">23:3</span> I korero te Atua o Iharaira, i mea te
Kamaka o Iharaira ki ahau: Ko ia te kaiwhakatakoto tikanga mo nga
tangata, e whakatakoto tikanga ana i runga i te wehi ki a Ihowa,

<span id="an_23:4">23:4</span> Ka rite ia ki te marama o te ata ina
whiti te ra, o te ata kahore nei he kapua; ki te tarutaru tupu hou e
pihi ake ana i te whenua i te mea ka whiti te ra i te maonga o te ua.

<span id="an_23:5">23:5</span> He pono ehara toku whare i te pena i te
aroaro o te Atua; heoi kua takoto tana kawenata u tonu ki ahau, rite
rawa nga aha katoa, mau rawa: no te mea ko toku whakaoranga katoa tenei,
ko taku hoki e whakaahuareka ai, ahakoa kahore e meinga ana e ia kia
tupu.

<span id="an_23:6">23:6</span> Ko te hunga atuakore ia ka rite katoa ki
te tataramoa e aia atu ana, e kore nei e hopukia atu e te ringa:

<span id="an_23:7">23:7</span> Engari ko te tangata e whakapa atu, kia
kapi ia i te rino, kia mau hoki ki te kakau o te tao; a ka tahuna
rawatia ratou ki te ahi i to ratou wahi.

<span id="an_23:8">23:8</span> ¶ Ko nga ingoa enei o nga tangata
marohirohi a Rawiri, ko Iohepepahapete Takamoni, ko ia te tino
rangatira; ko Arino Eteni ano ia, i ara ake tana tao ki nga rau e waru,
patua iho i te whakaekenga kotahi.

<span id="an_23:9">23:9</span> I muri i a ia ko Ereatara tama a Roro
Ahohi; ko ia tetahi o nga marohirohi, o nga hoa tokotoru o Rawiri i ta
ratou whakataranga ki nga Pirihitini i huihui ki reira ki te whawhai, i
te mea kua riro nga tangata o Iharaira:

<span id="an_23:10">23:10</span> Whakatika ana ia, a patua iho nga
Pirihitini a ngenge noa tona ringa, piri noa tona ringa ki te hoari; a
nui atu te wikitoria i meinga e Ihowa i taua ra; a hoki ana te iwi i
muri i a ia, he hui kau i nga parakete.

<span id="an_23:11">23:11</span> A i muri i a ia ko Hamaha tama a Ake
Harari. Na, ko te huihuinga o nga Pirihitini ki te taua, ki tetahi wahi
oneone e kapi ana i te pi; a rere ana te iwi i te aroaro o nga
Pirihitini.

<span id="an_23:12">23:12</span> Heoi tu ana tera i waenganui o taua
wahi, na ka mau i a ia, patua iho e ia nga Pirihitini: na nui atu te
whakaoranga i whakaora ai a Ihowa.

<span id="an_23:13">23:13</span> Na ka haere e toru o nga rangatira e
toru tekau ki raro, a ka tae ki a Rawiri i te kotinga witi ki te ana i
Aturama: a i te noho tera te ope o nga Pirihitini i te raorao i Repaima.

<span id="an_23:14">23:14</span> Na i roto a Rawiri i te pourewa i taua
wa; i Peterehema ano nga hoia pupuri a nga Pirihitini i taua wa.

<span id="an_23:15">23:15</span> Na ka minamina a Rawiri, a ka mea, Aue,
te ai he tangata hei kawe wai moku hei inu i te puna i Peterehema, i
tera i te kuwaha!

<span id="an_23:16">23:16</span> Na wahi pu ana aua toa tokotoru na
waenganui o te puni o nga Pirihitini, a utuhia ana he wai i te puna o
Peterehema, i tera i te kuwaha, tangohia ana, mauria ana ki a Rawiri:
otiia kihai ia i pai ki te inu, na ringihia ana e ia hei mea ki a Ihow
a.

<span id="an_23:17">23:17</span> A ka mea, Aue, kia meatia tenei e ahau,
e Ihowa: kia inu ahau i te toto o nga tangata i haere whakamomori nei ki
te mate? Na kihai ia i pai ki te inu. Ko enei nga mahi a aua marohirohi
tokotoru.

<span id="an_23:18">23:18</span> Na ko Apihai teina o Ioapa tama a
Teruia te rangatira o te tokotoru. A i ara ake tana tao ki nga rau e
toru, patua iho e ia; i whai ingoa hoki ia i roto i te tokotoru.

<span id="an_23:19">23:19</span> He teka ianei nona te kororia nui o te
tokotoru? a meinga ana ia hei rangatira mo ratou: otiia kihai ia i uru
ki te tokotoru tuatahi.

<span id="an_23:20">23:20</span> Na ko Penaia tama a Tehoiara, ko te
tama a tetahi tangata marohirohi no Kapateere, he nui ana mahi toa, a i
patua e ia nga tama tokorua a Ariare o Moapa: i haere ano hoki ia ki
raro, a patua ana e ia tetahi raiona i roto i te wa o te hukarere:

<span id="an_23:21">23:21</span> Nana hoki tetahi Ihipiana i patu, he
tangata pakari: na he tao i te ringa o te Ihipiana; otiia haere atu ana
ia ki raro, ki a ia, he tokotoko tana, kapohia ana e ia te tao i te
ringa o te Ihipiana, a patua ana ia e ia ki tana tao ano.

<span id="an_23:22">23:22</span> Na Penaia tama a Iehoiara enei mahi; a
i whai ingoa ia i roto i nga marohirohi tokotoru.

<span id="an_23:23">23:23</span> Nui ake tona kororia i to te toru
tekau; otiia kihai ia i uru ki te tokotoru tuatahi. Na meinga ana ia e
Rawiri hei rangatira mo ana kaitiaki.

<span id="an_23:24">23:24</span> Ko Atahere teina o Ioapa tetahi o te
toru tekau: ko Erehanana tama a Roro o Peterehema;

<span id="an_23:25">23:25</span> Ko Hamaha Harori; ko Erika Harori;

<span id="an_23:26">23:26</span> Ko Herete Parati; ko Ira tama a Ikehe
Tekoi;

<span id="an_23:27">23:27</span> Ko Apietere Anetoti; ko Mepunai Huhati;

<span id="an_23:28">23:28</span> Ko Taramono Ahohi: ko Maharai Netopati;

<span id="an_23:29">23:29</span> Ko Herepe tama a Paana, he Netopati; ko
Itai tama a Ripai, no Kipea, no nga tama a Pineamine;

<span id="an_23:30">23:30</span> Ko Penaia Piratoni; ko Hirai, no nga
awaawa o Kaaha;

<span id="an_23:31">23:31</span> Ko Apiarapono Arapati; ko Atamawete
Parahumi;

<span id="an_23:32">23:32</span> Ko Eriahapa Haaraponi, no nga tama a
Iahene; ko Honatana;

<span id="an_23:33">23:33</span> Ko Hamaha Harari; ko Ahiama tama a
Harara Harai;

<span id="an_23:34">23:34</span> Ko Eriperete tama a Ahahapai tama a te
Maakati, ko Eriama tama a Ahitopere Kironi;

<span id="an_23:35">23:35</span> Ko Heterai Karameri; ko Paarai Arapi;

<span id="an_23:36">23:36</span> Ko Ikara tama a Natana o Topa; ko Pani
Kari;

<span id="an_23:37">23:37</span> Ko Tereke Amoni, ko Nahari Peeroti, ko
nga kaimau patu a Ioapa tama a Teruia;

<span id="an_23:38">23:38</span> Ko Ira Ititi; ko Karepa Itiri;

<span id="an_23:39">23:39</span> Ko Uria Hiti; ki te huihuia, e toru
tekau ma whitu.

<span id="an_24:1">24:1</span> ¶ Na ka mura ano te riri o Ihowa ki a
Iharaira, a ka whakatutehu ia i a Rawiri ki te he mo ratou, ki te mea,
Tikina, taua a Iharaira raua ko Hura.

<span id="an_24:2">24:2</span> Na ko te kianga a te kingi ki a Ioapa ki
te rangatira ope, i reira ia i a ia, Tena, haereerea nga iwi katoa o
Iharaira mai o Rana a tae noa ki Peerehepa, ka tatau i te iwi, kia mohio
ai ahau ki te toputanga o te iwi.

<span id="an_24:3">24:3</span> Ano ra ko Ioapa ki te kingi, Ma Ihowa, ma
tou Atua e mea te iwi kia tatakirau noa atu i to ratou tokomaha i a
ratou nei, a kia kite hoki nga kanohi o toku ariki, o te kingi: otiia he
aha toku ariki, te kingi i ahuareka ai ki tenei mea?

<span id="an_24:4">24:4</span> He ahakoa ra, u tonu te kupu a te kingi
ki a Ioapa ratou ko nga rangatira ope. Na haere atu ana a Ioapa ratou ko
nga rangatira ope i te aroaro o te kingi ki te tatau i te iwi, i a
Iharaira.

<span id="an_24:5">24:5</span> Na ka whiti ratou i Horano, ka noho ki
Aroere, ki te taha ki matau o te pa i waenganui o te awaawa o Kara, a
tae noa ki Iatere:

<span id="an_24:6">24:6</span> Katahi ka tae ratou ki Kireara, ki te
whenua o Tahatimihorohi, a ka tae ki Ranaiaana a awhio haere ana ki
Hairona;

<span id="an_24:7">24:7</span> A ka tae ki te pa kaha ki Taira, ki nga
pa katoa o nga Hiwi, o nga Kanaani: a puta ana ratou ki te tonga o Hura,
ki Peerehepa.

<span id="an_24:8">24:8</span> Na, ka oti te whenua katoa te haereere e
ratou, ka tae ratou ki Hiruharama i te paunga o nga marama e iwa, o nga
ra e rua tekau.

<span id="an_24:9">24:9</span> Na ka homai e Ioapa te toputanga o te iwi
i taua ki te kingi: a e waru rau mano nga marohirohi i roto i a
Iharaira, he hunga mau hoari; a e rima rau mano nga tangata o Hura.

<span id="an_24:10">24:10</span> ¶ Na ka patu te ngakau o Rawiri i a ia
i muri i tana tauanga i te iwi. A ka mea a Rawiri ki a Ihowa, Nui atu
toku hara i taku i mea nei: na, tena, kia whakarerea noatia iho, e
Ihowa, te he o tau pononga; nui atu hoki te kuware o taku i mea ai.

<span id="an_24:11">24:11</span> Na, i te marangatanga ake o Rawiri i te
ata, ka puta te kupu a Ihowa ki a Kara poropiti, ki ta Rawiri matakite,
i mea ia,

<span id="an_24:12">24:12</span> Haere, mea atu ki a Rawiri, ko te kupu
tenei a Ihowa, E toru nga mea ka whakaaria e ahau ki a koe; whiriwhiria
e koe tetahi o aua mea, a ka meatia e ahau ki a koe.

<span id="an_24:13">24:13</span> Heoi ka tae a Kara ki a Rawiri, a ka
korero ki a ia, ka mea, Kia tae atu ranei ki a koe etahi tau matekai e
whitu ki tou whenua? kia toru ranei nga marama e rere ai koe i te aroaro
o ou hoariri, me ta ratou whai ano i a koe? kia toru ranei nga r a o te
mate uruta ki tou whenua? Na whakaaroa e koe kia kitea ai taku kupu e
whakahoki ai ki toku kaitono mai.

<span id="an_24:14">24:14</span> Ano ra ko Rawiri ki a Kara, he noa iho
oku whakaaro: na kia taka tatou aianei ki roto ki te ringa o Ihowa, he
nui hoki ana mahi tohu; a kaua ahau e taka ki te ringa o te tangata.

<span id="an_24:15">24:15</span> Heoi whakapangia ana e Ihowa he mate
uruta ki a Iharaira, o te ata iho ano a taea noatia te wa i whakaritea:
a mate ake o te iwi, o Rana a tae noa ki Peerehepa, e whitu tekau mano
tangata.

<span id="an_24:16">24:16</span> A, no te toronga atu o te ringa o te
anahera ki Hiruharama whakangaro ai, ka puta ke to Ihowa whakaaro mo te
kino, a ka mea ia ki te anahera e whakangaro ana i te iwi, Kua nui
tenei: kati tou ringa. A, i te patunga witi a Arauna Iepuhi, te anahe ra
a Ihowa.

<span id="an_24:17">24:17</span> I korero hoki a Rawiri ki a Ihowa i
tona kitenga i te anahera i patua ai te iwi, i mea, Ina, kua hara ahau,
kua mahi i te mahi he: ko enei hipi ia, i aha ratou? Tena, kia pa tou
ringa ki ahau, ki te whare ano o toku papa.

<span id="an_24:18">24:18</span> ¶ Na ka haere a Kara ki a Rawiri i taua
ra, a ka mea ki a ia, Haere ki runga, whakaarahia he aata ki a Ihowa ki
te patunga witi a Arauna Iepuhi.

<span id="an_24:19">24:19</span> Na whakatika ana a Rawiri, pera ana me
te kupu a Kara, me ta Ihowa i whakahau ai.

<span id="an_24:20">24:20</span> A ka titiro atu a Arauna, ka kite i te
kingi ratou ko ana tangata e haere mai ana ki a ia: na ka puta atu a
Arauna, piko ana ki te kingi, ahu ana tona mata ki te whenua.

<span id="an_24:21">24:21</span> Na ka mea a Arauna, He aha toku ariki,
te kingi, i haere mai ai ki tana pononga? Na ka mea a Rawiri, Ki te hoki
i tau patunga witi, kia hanga ai he aata ki a Ihowa, kia mutu ai te
whiunga o te iwi.

<span id="an_24:22">24:22</span> Na ka mea a Arauna ki a Rawiri, Me
tango e toku ariki, e te kingi, me whakaeke te mea e pai ana ki tana
titiro: nana, nga kau hei tahunga tinana, me nga patu witi, me nga mea o
nga kau hei wahie!

<span id="an_24:23">24:23</span> Ko enei katoa, e te kingi, e hoatu ana
e Arauna ki te kingi. I mea ano a Arauna ki te kingi, Kia manako a
Ihowa, tou Atua ki a koe

<span id="an_24:24">24:24</span> Na ka mea te kingi ki a Arauna, Kahore,
engari me ata hoki e ahau tou wahi ki te utu, e kore hoki e whakaherea e
ahau he tahunga tinana ki a Ihowa, ki toku Atua, kahore i utua e ahau.
Heoi hokona ana e Rawiri taua patunga witi me nga kau ki te h iriwa, e
rima tekau hekere.

<span id="an_24:25">24:25</span> A hanga ana e Rawiri he aata ki reira
ma Ihowa, whakaekea ana e ia etahi tahunga tinana me etahi whakahere mo
te pai. Heoi ka marie a Ihowa ki te whenua, a ka mutu te mate uruta ki a
Iharaira.

------------------------------------------------------------------------

[Next: 1 Kings](kg1)
