<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Maori Bible, full text etext at Intangible Textual Heritage">
<TITLE>Maori Bible: John</TITLE>
</HEAD>
<BODY>
<CENTER>
<A HREF="../../../index"><IMG SRC="../../../cdshop/ithlogo.png" BORDER="0"></A><BR>
<A HREF="../../../index">Intangible Textual Heritage</A>&nbsp;
<A HREF="../../index">Bible</A>&nbsp;
<A HREF="../index">World Bible</A>&nbsp;
<A HREF="index">Index</A>&nbsp;
<A HREF="luk">Previous</A>&nbsp;
<A HREF="act">Next</A>&nbsp;
</CENTER>
<HR>
</p> <h3 align="center" align="center">Maori Bible: John</h3> 
<p><A NAME="an_1:1">1:1</A>&nbsp;&#182; I te timatanga te Kupu, i te Atua te Kupu, ko te Atua ano te Kupu.</p> 
<p><A NAME="an_1:2">1:2</A>&nbsp;I te Atua ano tenei Kupu i te timatanga.</p> 
<p><A NAME="an_1:3">1:3</A>&nbsp;Nana nga mea katoa i hanga; kahore hoki tetahi mea i kore te hanga e ia o nga mea i hanga.</p> 
<p><A NAME="an_1:4">1:4</A>&nbsp;I a ia te ora; ko te ora te marama mo nga tangata.</p> 
<p><A NAME="an_1:5">1:5</A>&nbsp;&#182; I roto i te pouri te marama e whiti ana; heoi kihai i mau i te pouri.</p> 
<p><A NAME="an_1:6">1:6</A>&nbsp;I tonoa mai he tangata e te Atua, ko Hoani tona ingoa.</p> 
<p><A NAME="an_1:7">1:7</A>&nbsp;I haere mai ia hei kaiwhakaatu, hei whakaatu mo te marama, kia meinga ai e ia nga tangata katoa kia whakapono.</p> 
<p><A NAME="an_1:8">1:8</A>&nbsp;Ehara ia i te marama, engari i haere mai hei kaiwhakaatu mo te marama.</p> 
<p><A NAME="an_1:9">1:9</A>&nbsp;Ko te marama pono tera, ara ko te marama e marama ai nga tangata katoa e haere mai ana ki te ao.</p> 
<p><A NAME="an_1:10">1:10</A>&nbsp;I te ao ia, i hanga ano e ia te ao, a kihai te ao i mohio ki a ia.</p> 
<p><A NAME="an_1:11">1:11</A>&nbsp;I haere mai ia ki ona, a kihai ona i manako ki a ia.</p> 
<p><A NAME="an_1:12">1:12</A>&nbsp;Tena ko te hunga i manako ki a ia i tukua e ia ki a ratou nga tikanga e meinga ai ratou hei tamariki ma te Atua, ara ki te hunga e whakapono ana ki tona ingoa:</p> 
<p><A NAME="an_1:13">1:13</A>&nbsp;Ki te hunga ehara nei i te toto, ehara i ta te kikokiko i pai ai, ehara i ta te tangata i pai ai, engari na te Atua i whanau ai.</p> 
<p><A NAME="an_1:14">1:14</A>&nbsp;I whakakikokikoa te Kupu, a noho ana i a matou, i kite ano matou i tona kororia he kororia e rite ana ki to te Tama kotahi a te Matua, ki tonu i te aroha noa, i te pono.</p> 
<p><A NAME="an_1:15">1:15</A>&nbsp;&#182; I korerotia ia e Hoani; i karanga tera, i mea, Ko ia tenei i korerotia ra e ahau, Ko ia e haere mai ana i muri i ahau e meinga ana ki mua i ahau: no mua hoki ia i ahau.</p> 
<p><A NAME="an_1:16">1:16</A>&nbsp;Kua riro hoki i a tatou katoa tetahi wahi o tona raneatanga, te aroha noa hono iho ki te aroha noa.</p> 
<p><A NAME="an_1:17">1:17</A>&nbsp;Na Mohi hoki i homai te ture; ko te aroha noa me te pono i ahu mai i a Ihu Karaiti.</p> 
<p><A NAME="an_1:18">1:18</A>&nbsp;Kahore ano he tangata i kite noa i te Atua; ko te Tama kotahi, kei te uma nei o te Matua, nana ia i whakapuaki.</p> 
<p><A NAME="an_1:19">1:19</A>&nbsp;&#182; Na ko te korero tenei a Hoani, i te tononga mai a nga Hurai i Hiruharama i nga tohunga nui ratou ko nga Riwaiti hei ui ki a ia, Ko wai koe?</p> 
<p><A NAME="an_1:20">1:20</A>&nbsp;Na ka whakina e ia, kihai i whakakahore, i whaki hoki, Ehara ahau i a te Karaiti.</p> 
<p><A NAME="an_1:21">1:21</A>&nbsp;A ka ui ratou ki a ia, Tena, pehea? Ko Iraia koe? Ka mea ia, Kahore. Ko te poropiti oti koe? Ka whakahokia e ia, Kahore.</p> 
<p><A NAME="an_1:22">1:22</A>&nbsp;Na ka mea ratou ki a ia, Ko wai koia koe? Hei kupu whakahoki ma matou ki te hunga i tonoa mai ai matou. E pehea ano koe ki a koe?</p> 
<p><A NAME="an_1:23">1:23</A>&nbsp;Ka mea ia, he reo ahau no tetahi e karanga ana i te koraha, Whakatikaia te huarahi o te Ariki; he pera me ta Ihaia poropiti i mea ai.</p> 
<p><A NAME="an_1:24">1:24</A>&nbsp;No nga Parihi hoki te hunga i tonoa mai ra.</p> 
<p><A NAME="an_1:25">1:25</A>&nbsp;Na ka ui ratou ki a ia, ka mea ki a ia, He aha oti koe i iriiri ai, ki te mea ehara koe i a te Karaiti, ehara i a Iraia, ehara i te poropiti?</p> 
<p><A NAME="an_1:26">1:26</A>&nbsp;Na ka whakahoki a Hoani ki a ratou, ka mea, He iriiri taku ki te wai: otiia tena te tu na i waenganui i a koutou tetahi kahore e mohiotia e koutou:</p> 
<p><A NAME="an_1:27">1:27</A>&nbsp;Ko ia tenei e haere mai ana i muri i ahau kahore hoki ahau e tau hei wewete i te here o tona hu.</p> 
<p><A NAME="an_1:28">1:28</A>&nbsp;I meatia enei mea ki Petapara, kia tawahi atu o Horano, ki te wahi e iriiri ana a Hoani.</p> 
<p><A NAME="an_1:29">1:29</A>&nbsp;&#182; I te aonga ake ka kite ia i a Ihu e haere ana mai ki a ia, ka mea, na, te Reme a te Atua, hei waha atu i te hara o te ao!</p> 
<p><A NAME="an_1:30">1:30</A>&nbsp;Ko ia tenei i korero ai ahau, Kei te haere mai i muri i ahau tetahi tangata kua meinga ki mua i ahua; no mua hoki ia i ahau.</p> 
<p><A NAME="an_1:31">1:31</A>&nbsp;A kahore ahau i matau ki a ia; heoi hei whakakite i a ia ki a Iharaira, i haere mai ai ahau me taku iriiri ki te wai.</p> 
<p><A NAME="an_1:32">1:32</A>&nbsp;Na ka whakaatu a Hoani, ka mea, I kite ahau i te Wairua e heke iho ana i te rangi, ano he kukupa, a noho ana i runga i a ia.</p> 
<p><A NAME="an_1:33">1:33</A>&nbsp;A kahore ahau i matau ki a ia: engari i ki mai ki ahau te kaitono mai i ahau ki te iriiri ki te wai, Ko te tangata e kite ai koe i te Wairua e heke iho ana, e noho ana ki runga ki a ia, ko ia tena te kaiiriiri ki te Wairua Tapu.</p> 
<p><A NAME="an_1:34">1:34</A>&nbsp;A kua kite ahau, kua whakaatu nei hoki, ko te Tama tenei a te Atua.</p> 
<p><A NAME="an_1:35">1:35</A>&nbsp;I te aonga ake i te tu ano a Hoani me ana akonga tokorua;</p> 
<p><A NAME="an_1:36">1:36</A>&nbsp;Na ka titiro ia ki a Ihu e haere ana, ka mea, na, te Reme a te Atua!</p> 
<p><A NAME="an_1:37">1:37</A>&nbsp;&#182; A ka rongo nga akonga tokorua ki a ia e korero ana, a aru ana raua i a Ihu.</p> 
<p><A NAME="an_1:38">1:38</A>&nbsp;A ka tahuri a Ihu, ka kite i a raua e aru ana, ka mea ia ki a raua, E rapu ana korua i te aha? Na ko ta raua meatanga ki a ia, E Rapi, ko te tikanga tenei ina whakamaoritia, E te Kaiwhaako, kei hea tou kainga?</p> 
<p><A NAME="an_1:39">1:39</A>&nbsp;Ka mea ia ki a raua, haere mai kia kite. Haere ana raua, a ka kite i tona wahi i noho ai, a noho ana i a ia i taua ra: ko te tekau hoki ia o nga haora.</p> 
<p><A NAME="an_1:40">1:40</A>&nbsp;Ko Anaru, teina o Haimona Pita tetahi o taua tokorua i rongo nei ki a Hoani e korero ana, a aru ana i a ia.</p> 
<p><A NAME="an_1:41">1:41</A>&nbsp;Ko ia kua kite wawe i tona tuakana ake, i a Haimona, ka mea ki a ia, Kua kitea e maua te Mihaia, ko te tikanga tenei ina whakamaoritia, ko te Karaiti.</p> 
<p><A NAME="an_1:42">1:42</A>&nbsp;Na ka arahina mai ia e ia ki a Ihu. A ka titiro a Ihu ki a ia, ka mea, Ko Haimona koe, ko te tama a Hona: me hua koe ko Kipa: tona whakamaoritanga ko Pita, ara ko Kohatu.</p> 
<p><A NAME="an_1:43">1:43</A>&nbsp;&#182; I te aonga ake ka mea a Ihu kia haere ki Kariri, a ka kite i a Piripi: a ka mea a Ihu ki a ia, E aru i ahau.</p> 
<p><A NAME="an_1:44">1:44</A>&nbsp;Na ko Piripi no Petahaira, no te pa o Anaru raua ko Pita.</p> 
<p><A NAME="an_1:45">1:45</A>&nbsp;Ka kite a Piripi i a Natanahira, ka mea ki a ia, Kua kitea e matou a ia, mona nei te tuhituhi a Mohi i roto i te ture, ta nga poropiti hoki, a Ihu o Nahareta te tama a Hohepa.</p> 
<p><A NAME="an_1:46">1:46</A>&nbsp;Na ka mea a Natanahira ki a ia, E puta koia tetahi mea pai i Nahareta? ka mea a Piripi ki a ia, haere mai kia kite.</p> 
<p><A NAME="an_1:47">1:47</A>&nbsp;Ka kite a Ihu i a Natanahira e haere ana mai ki a ia, ka puaki tana kupu mona, Na he tino tangata no Iharaira, kahore ona tinihanga.</p> 
<p><A NAME="an_1:48">1:48</A>&nbsp;Ka mea a Natanahira ki a ia, No hea koe i matau ai ki ahau? Ka whakahoki a Ihu ki a ia, ka mea, I te mea kiano koe i karangatia e Piripi, i a koe ano i raro i te piki, i kite ahau i a koe.</p> 
<p><A NAME="an_1:49">1:49</A>&nbsp;Na ka whakahoki a Natanahira, ka mea ki a ia, E Rapi, ko te Tama koe a te Atua, ko te Kingi koe o Iharaira.</p> 
<p><A NAME="an_1:50">1:50</A>&nbsp;Na ka whakahoki a Ihu, ka mea ki a ia, No taku meatanga ki a koe, I kite ahau i a koe i raro i te piki, i whakapono ai koe? rahi atu i enei nga mea e kitea e koe.</p> 
<p><A NAME="an_1:51">1:51</A>&nbsp;I mea ano ia ki a ia, He pono, he pono tenei kupu aku ki a koutou, Tera koutou e kite i te rangi e tuwhera ana, i nga anahera a te Atua e piki ake ana, e heke iho ana ki te Tama a te tangata.</p> 
<p><A NAME="an_2:1">2:1</A>&nbsp;&#182; Na i te toru o nga ra he marena i Kana o Kariri; a reira te whaea o Ihu:</p> 
<p><A NAME="an_2:2">2:2</A>&nbsp;I karangatia ano a Ihu ratou ko ana akonga ki te marena.</p> 
<p><A NAME="an_2:3">2:3</A>&nbsp;A, i te paunga o te waina, ka mea te whaea o Ihu ki a ia, Kahore a ratou waina.</p> 
<p><A NAME="an_2:4">2:4</A>&nbsp;Ka mea a Ihu ki a ia, E tai, he aha taku ki a koe? kahore ano kia taea noatia toku haora.</p> 
<p><A NAME="an_2:5">2:5</A>&nbsp;Ka mea tona whaea ki nga kaimahi, Ko tana e mea ai ki a koutou, meatia.</p> 
<p><A NAME="an_2:6">2:6</A>&nbsp;Na i reira etahi ipu kohatu e ono e tu ana, he tikanga na nga Hurai mo te horoi, e rua, e toru nga mehua o tetahi, o tetahi, ina ki.</p> 
<p><A NAME="an_2:7">2:7</A>&nbsp;Ka mea a Ihu ki a ratou, Whakakiia nga ipu ki te wai. A whakakiia ana e ratou, purena noa.</p> 
<p><A NAME="an_2:8">2:8</A>&nbsp;Na ka mea ia ki a ratou, Tena, utuhia, kawea atu ki te rangatira o te hakari. A kawea ana e ratou.</p> 
<p><A NAME="an_2:9">2:9</A>&nbsp;A, no ka whakamatau te rangatira o te hakari i te wai i whakawainatia, a kihai i mohio no hea ranei; ko nga pononga ia i utuhia ai te wai i mohio; ka karanga te rangatira o te hakari ki te tane marena hou,</p> 
<p><A NAME="an_2:10">2:10</A>&nbsp;Ka mea ki a ia, E whakatakotoria ana e nga tangata katoa te waina pai i te timatanga; a ka roa te inumanga, mo reira te waina he iti iho nei te pai: ko koe ia, kua tohu i te waina pai mo naianei.</p> 
<p><A NAME="an_2:11">2:11</A>&nbsp;I meatia tenei timatanga merekara e Ihu ki Kana o Kariri, i whakakitea e ia tona kororia; a whakapono ana ana akonga ki a ia.</p> 
<p><A NAME="an_2:12">2:12</A>&nbsp;&#182; Muri iho i tenei ka haere iho ia ki Kaperenauma, a ia, tona whaea, ona teina, me ana akonga: a kihai i maha nga ra i noho ai ratou ki reira.</p> 
<p><A NAME="an_2:13">2:13</A>&nbsp;Na kua tata te kapenga o nga Hurai, a ka haere a Ihu ki Hiruharama:</p> 
<p><A NAME="an_2:14">2:14</A>&nbsp;Na rokohanga atu e ia i roto i te temepara e noho ana nga kaihoko kau, hipi, kukupa, me nga kaiwhakawhitiwhiti moni.</p> 
<p><A NAME="an_2:15">2:15</A>&nbsp;A, ka hanga e ia he whiu ki nga aho nonohi, ka whiua katoatia e ia ki waho i te temepara, nga hipi, me nga kau; ringihia ana hoki te moni a nga kaiwhakawhitiwhiti moni, turakina ake nga tepu;</p> 
<p><A NAME="an_2:16">2:16</A>&nbsp;I mea ano ia ki nga kaihoko kukupa, Tangohia atu enei i konei; aua te whare o toku Matua e meinga hei whare hokohoko.</p> 
<p><A NAME="an_2:17">2:17</A>&nbsp;A ka mahara ana akonga ki te mea i tuhituhia, Ka pau ahau i te aroha ki tou whare.</p> 
<p><A NAME="an_2:18">2:18</A>&nbsp;Na ka whakahoki nga Hurai, ka mea ki a ia, he aha te tohu e whakakitea ana e koe ki a matou, ina koe ka mea nei i enei mea?</p> 
<p><A NAME="an_2:19">2:19</A>&nbsp;Na ka whakahoki a Ihu, ka mea ki a ratou, Wawahia tenei whare tapu, a kia toru nga ra ka ara ano i ahau.</p> 
<p><A NAME="an_2:20">2:20</A>&nbsp;Ano ra ko nga Hurai, E wha tekau ma ono nga tau i hanga ai tenei whare tapu, e oti ranei te hanga e koe i nga ra e toru?</p> 
<p><A NAME="an_2:21">2:21</A>&nbsp;Otira ko te whare tapu o tona tinana tana i korero ai.</p> 
<p><A NAME="an_2:22">2:22</A>&nbsp;Na reira, i tona aranga ake i te hunga mate, ka mahara ana akonga ki tana korerotanga i tenei; a whakapono ana ratou ki te karaipiture, ki te kupu hoki i korerotia e Ihu.</p> 
<p><A NAME="an_2:23">2:23</A>&nbsp;&#182; Na, i a ia i Hiruharama, i te kapenga, i te hakari, he tokomaha i whakapono ki tona ingoa, i to ratou kitenga i ana merekara i meatia e ia.</p> 
<p><A NAME="an_2:24">2:24</A>&nbsp;Otira kihai a Ihu i tuku atu i a ia ki a ratou, i mohio hoki ia ki nga tangata katoa.</p> 
<p><A NAME="an_2:25">2:25</A>&nbsp;A kahore ana meatanga kia whakaaturia te tangata e tetahi: i matau hoki ia ki te mea i roto i te tangata.</p> 
<p><A NAME="an_3:1">3:1</A>&nbsp;&#182; Na he tangata tera no nga Parihi, ko Nikorima tona ingoa, he rangatira no nga Hurai:</p> 
<p><A NAME="an_3:2">3:2</A>&nbsp;Ka haere mai tenei ki a Ihu i te po, ka mea ki a ia, E Rapi, e matau ana matou i haere mai koe i te Atua hei kaiwhakaako, ina hoki e kore tetahi tangata e ahei te mea i enei merekara e meatia nei e koe, ki te kahore te Atua i a ia.</p> 
<p><A NAME="an_3:3">3:3</A>&nbsp;Ka whakahoki a Ihu, ka mea ki a ia, he pono, he pono, taku e mea nei ki a koe, Ki te kahore te tangata e whanau hou, e kore ia e ahei te kite i te rangatiratanga o te Atua.</p> 
<p><A NAME="an_3:4">3:4</A>&nbsp;Ka mea a Nikorima ki a ia, Me pehea ka whanau ai te tangata i tona koroheketanga? e taea ranei te tuarua o nga haerenga ki roto ki te kopu o tona whaea, whanau mai ai?</p> 
<p><A NAME="an_3:5">3:5</A>&nbsp;Ka whakahokia e Ihu, He pono, he pono taku e mea nei ki a koe, Ki te kahore te tangata e whanau i te wai, i te Wairua hoki, e kore ia e ahei te tomo ki te rangatiratanga o te Atua.</p> 
<p><A NAME="an_3:6">3:6</A>&nbsp;Ko ta te kikokiko e whanau ai he kikokiko; ko ta te Wairua e whanau ai he wairua.</p> 
<p><A NAME="an_3:7">3:7</A>&nbsp;Aua ra e miharo ki taku i mea nei ki a koe, he mea tuturu tenei kia whanau hou koutou.</p> 
<p><A NAME="an_3:8">3:8</A>&nbsp;E pupuhi ana te hau ki tana wahi e pai ai, ka rongo hoki koe ki tona haruru, otiia e kore e mohiotia e koe te wahi i puta mai ai, e tae atu ai ranei: ko te ritenga tenei ki te hunga katoa ka whanau i te Wairua.</p> 
<p><A NAME="an_3:9">3:9</A>&nbsp;Ka whakahoki a Nikorima, ka mea ki a ia, Me pehea ka taea ai enei mea?</p> 
<p><A NAME="an_3:10">3:10</A>&nbsp;Ka whakahoki a Ihu, ka mea ki a ia, Ko koe te Kaiwhakaako o Iharaira, a kahore i matau ki enei mea?</p> 
<p><A NAME="an_3:11">3:11</A>&nbsp;He pono, he pono taku e mea nei ki a koe, E korerotia ana e matou ta matou i matau ai, e whakaaturia ana ta matou i kite ai; heoi, e kore koutou e tango ki ta matou whakaaturanga.</p> 
<p><A NAME="an_3:12">3:12</A>&nbsp;Ki te mea kua korerotia e ahau ki a koutou nga mea o te whenua, a kahore koutou e whakapono, me pehea ka whakapono ai ki te korerotia e ahau ki a koutou nga mea o te rangi?</p> 
<p><A NAME="an_3:13">3:13</A>&nbsp;Kahore hoki he tangata i kake noa ki te rangi, ko ia anake i heke iho i te rangi, ara ko te Tama a te tangata, e noho mai nei i te rangi.</p> 
<p><A NAME="an_3:14">3:14</A>&nbsp;Ka rite hoki ki ta Mohi whakairinga i te nakahi i te koraha, kua takoto te tikanga kia pera te whakairinga o te Tama a te tangata.</p> 
<p><A NAME="an_3:15">3:15</A>&nbsp;Kia kahore ai e ngaro te tangata e whakapono ana ki a ia, engari kia whiwhi ai ki te ora tonu.</p> 
<p><A NAME="an_3:16">3:16</A>&nbsp;Koia ano te aroha o te Atua ki te ao, homai ana e ia tana Tama kotahi, kia kahore ai e ngaro te tangata e whakapono ana ki a ia, engari kia whiwhi ai ki te ora tonu.</p> 
<p><A NAME="an_3:17">3:17</A>&nbsp;Kihai hoki te Atua i tono mai i tana Tama ki te ao ki te whakahe i te ao; engari kia ora ai te ao i a ia.</p> 
<p><A NAME="an_3:18">3:18</A>&nbsp;Ko ia e whakapono ana ki a ia, e kore e tau te he ki a ia: tena ko ia e kore e whakapono, kua whakahengia noatia ake, mona kihai i whakapono ki te ingoa o te Tama kotahi a te Atua.</p> 
<p><A NAME="an_3:19">3:19</A>&nbsp;Ko te whakahenga hoki tenei, no te mea kua tae mai nei te marama ki te ao, a nui atu to nga tangata aroha ki te pouri i to ratou ki te marama, he kino hoki no a ratou mahi.</p> 
<p><A NAME="an_3:20">3:20</A>&nbsp;E kino ana hoki ki te marama nga kaimahi katoa i te kino, e kore ano hoki e haere mai ki te marama, kei whakakitea a ratou mahi.</p> 
<p><A NAME="an_3:21">3:21</A>&nbsp;Tena ko te kaimahi i te pono, e haere mai ana ki te marama, kia kitea ai ana mahi, he mea mahi i roto i te Atua.</p> 
<p><A NAME="an_3:22">3:22</A>&nbsp;&#182; A no muri i enei mea ka haere a Ihu, ratou ko ana akonga, ki te whenua o Huria; a noho tahi ana ratou ki reira, me tana iriiri ano.</p> 
<p><A NAME="an_3:23">3:23</A>&nbsp;Na i te iriiri ano hoki a Hoani ki Enona, ki tetahi wahi e tata ana ki Harema, no te mea he nui te wai o reira: a ka haere mai ratou, ka iriiria.</p> 
<p><A NAME="an_3:24">3:24</A>&nbsp;Kahore ano hoki a Hoani i panga ki te whare herehere.</p> 
<p><A NAME="an_3:25">3:25</A>&nbsp;Na ka ara he totohe a nga akonga a Hoani ki tetahi Hurai mo te purenga.</p> 
<p><A NAME="an_3:26">3:26</A>&nbsp;A ka haere ratou ki a Hoani, ka mea ki a ia, E Rapi, ko te tangata i tawahi na korua o Horano, ko tau i whakaatu mai na, nana, kei te iriiri ia, e haere ana hoki te katoa ki a ia.</p> 
<p><A NAME="an_3:27">3:27</A>&nbsp;Ka whakahoki a Hoani, ka mea, E kore tetahi mea e riro i te tangata, ki te kore e homai ki a ia i te rangi.</p> 
<p><A NAME="an_3:28">3:28</A>&nbsp;Ko koutou hei kaiwhakaae ki ahau, ki taku meatanga, Ehara ahau i a te Karaiti, engari i tonoa mai ahau i mua i a ia.</p> 
<p><A NAME="an_3:29">3:29</A>&nbsp;Ko te tangata i te wahine marena hou, ko ia te tane marena hou: na ko te hoa o te tane marena hou, e tu ana, e rongo ana ki a ia, ka hari pu ki te reo o te tane marena hou: na reira i tutuki ai tenei hari oku.</p> 
<p><A NAME="an_3:30">3:30</A>&nbsp;Ko te tikanga tenei, ko ia kia nui haere, ko ahau kia iti haere.</p> 
<p><A NAME="an_3:31">3:31</A>&nbsp;Ko ia e haere mai ana i runga, kei runga ake ia i te katoa: ko to te whenua no te whenua ia, no te whenua ano ana korero: ko ia e haere mai ana i te rangi, kei runga ake ia i te katoa.</p> 
<p><A NAME="an_3:32">3:32</A>&nbsp;A ko tana i kite ai, i rongo ai, ko ia tana e whakaatu ai: kahore hoki tetahi tangata e tango atu ki tana whakaaturanga.</p> 
<p><A NAME="an_3:33">3:33</A>&nbsp;Ki te manako tetahi ki tana whakaaturanga, kua piri tana tohu ki te pono o ta te Atua.</p> 
<p><A NAME="an_3:34">3:34</A>&nbsp;Ko ta te Atua i tono mai ai, e korero ana ia i nga kupu a te Atua: kahore hoki te Wairua e homai e te Atua i runga i te mehua.</p> 
<p><A NAME="an_3:35">3:35</A>&nbsp;E aroha ana te Matua ki te Tama, kua hoatu ano nga mea katoa ki tona ringa.</p> 
<p><A NAME="an_3:36">3:36</A>&nbsp;Ko ia e whakapono ana ki te Tama, he ora tonu tona: ko ia e kore e whakapono ki te Tama, e kore e kite i te ora; engari ka mau tonu te riri a te Atua ki a ia.</p> 
<p><A NAME="an_4:1">4:1</A>&nbsp;&#182; A, no ka mohio te Ariki, kua rongo nga Parihi, ko nga akonga a Ihu i mea ai, i iriiri ai, he tokomaha atu i a Hoani,</p> 
<p><A NAME="an_4:2">4:2</A>&nbsp;He ahakoa ra ehara i a Ihu nana i iriiri, na ana akonga ia,</p> 
<p><A NAME="an_4:3">4:3</A>&nbsp;Ka mahue a Huria i a ia, a hoki ana ano ki Kariri.</p> 
<p><A NAME="an_4:4">4:4</A>&nbsp;&#182; Na, ko te ara mona i tika na Hamaria.</p> 
<p><A NAME="an_4:5">4:5</A>&nbsp;A ka haere ia ki tetahi pa o Hamaria, ko Haika te ingoa, e patata ana ki te wahi i hoatu e Hakopa ki tana tama, ki a Hohepa.</p> 
<p><A NAME="an_4:6">4:6</A>&nbsp;Kei reira hoki te puna a Hakopa. Na kua ngenge a Ihu i te haerenga, heoi noho ana ia ki te taha o te puna: a meake ko te ono o nga haora.</p> 
<p><A NAME="an_4:7">4:7</A>&nbsp;Ka haere mai tetahi wahine o Hamaria ki te utu wai: ka mea a Ihu ki a ia, Homai he wai moku.</p> 
<p><A NAME="an_4:8">4:8</A>&nbsp;Kua riro hoki ana akonga ki te pa, ki te hoko kai.</p> 
<p><A NAME="an_4:9">4:9</A>&nbsp;Na ko te meatanga a te wahine o Hamaria ki a ia, he aha koe, he Hurai na koe, ka tono mai ai i te wai i ahau, he wahine nei ahau no Hamaria? kahore hoki e tata ana nga Hurai ki nga Hamarai.</p> 
<p><A NAME="an_4:10">4:10</A>&nbsp;Ka whakahoki a Ihu, ka mea ki a ia, Me i matau koe ki ta te Atua e homai ai, ki tenei hoki e mea nei ki a koe, Homai he wai moku; penei kua tono koe ki a ia, a kua hoatu e ia te wai ora ki a koe.</p> 
<p><A NAME="an_4:11">4:11</A>&nbsp;Ka mea te wahine ki a ia, E kara, kahore au mea hei utu wai, he hohonu ano te puna: no hea tena wai ora au?</p> 
<p><A NAME="an_4:12">4:12</A>&nbsp;He nui oti koe i to matou matua, i a Hakopa, i homai ai te puna ki a matou, inu ana ia i konei, ratou ko ana tamariki, me ana kararehe?</p> 
<p><A NAME="an_4:13">4:13</A>&nbsp;Ka whakahoki a Ihu, ka mea ki a ia, E mate ano i te wai te tangata e inu ana i tenei wai:</p> 
<p><A NAME="an_4:14">4:14</A>&nbsp;Tena ko te tangata e inu ana i te wai e hoatu e ahau ki a ia, e kore ia e mate i te wai a ake ake; engari te wai e hoatu e ahau ki a ia, hei puna wai tena i roto i a ia e pupu ake ana, a te ora tonu ra ano.</p> 
<p><A NAME="an_4:15">4:15</A>&nbsp;Ka mea te wahine ki a ia, E kara, homai ki ahau tenei wai, kei mate ahau i te wai, kei haere mai hoki ki konei rawa utu ai</p> 
<p><A NAME="an_4:16">4:16</A>&nbsp;Ka mea a Ihu ki a ia, Tikina, karangatia to tahu, ka hoki mai ai.</p> 
<p><A NAME="an_4:17">4:17</A>&nbsp;Ka whakahoki te wahine, ka mea, Kahore aku tahu. Ka mea a Ihu ki a ia, He korero tika tau, Kahore aku tahu:</p> 
<p><A NAME="an_4:18">4:18</A>&nbsp;Ina hoki kua tokorima au tahu; ko ia i a koe nei ehara i te tahu nau: he pono tenei korero au.</p> 
<p><A NAME="an_4:19">4:19</A>&nbsp;Ka mea te wahine ki a ia, E kara, e kite ana ahau he poropiti koe.</p> 
<p><A NAME="an_4:20">4:20</A>&nbsp;I karakia o matou matua i runga i tenei maunga; a e mea ana koutou, Ko Hiruharama te wahi e tika ai te karakia.</p> 
<p><A NAME="an_4:21">4:21</A>&nbsp;Ka mea a Ihu ki a ia, E tai, whakapono ki ahau, meake puta te wa, e kore ai koutou e karakia ki te Matua i runga i tenei maunga, e kore ano i Hiruharama.</p> 
<p><A NAME="an_4:22">4:22</A>&nbsp;Kahore koutou e mohio ki ta koutou e karakia nei: e matau ana matou ki ta matou e karakia nei; no nga Hurai nei hoki te ora.</p> 
<p><A NAME="an_4:23">4:23</A>&nbsp;Otira meake puta te wa, a tenei ano, e karakia ai nga kaikarakia pono ki te Matua i runga i te wairua, i te pono: e rapu ana hoki te Matua ki te pera hei karakia ki a ia.</p> 
<p><A NAME="an_4:24">4:24</A>&nbsp;He Wairua te Atua: me karakia hoki nga kaikarakia ki a ia i runga i te wairua, i te pono.</p> 
<p><A NAME="an_4:25">4:25</A>&nbsp;Ka mea te wahine ki a ia, E matau ana ahau kei te haere mai te Mihaia, e kiia nei ko te Karaiti, ka tae mai ia, mana nga mea katoa e korero ki a tatou.</p> 
<p><A NAME="an_4:26">4:26</A>&nbsp;Ka mea a Ihu ki a ia, Ko ahau ano ia e korero nei ki a koe.</p> 
<p><A NAME="an_4:27">4:27</A>&nbsp;&#182; Na ka puta i reira ana akonga, ka miharo ki tana korerotanga ki te wahine: heoi kihai tetahi i mea, He aha tau e rapu? he aha koe ka korero ai ki a ia?</p> 
<p><A NAME="an_4:28">4:28</A>&nbsp;Na ka whakarerea e te wahine tana ipu, a haere ana ki te pa, ka mea ki nga tangata,</p> 
<p><A NAME="an_4:29">4:29</A>&nbsp;Haere mai, kia kite i te tangata i korerotia mai ai ki ahau nga mea katoa i mea ai ahau: ehara ranei tenei i a te Karaiti?</p> 
<p><A NAME="an_4:30">4:30</A>&nbsp;Ka puta ratou ki waho o te pa, a ka ahu mai ki a ia.</p> 
<p><A NAME="an_4:31">4:31</A>&nbsp;I taua takiwa ano ka tohe nga akonga ki a ia, ka mea, E te Kaiwhakaako, e kai ra.</p> 
<p><A NAME="an_4:32">4:32</A>&nbsp;Otira ka mea ia ki a ratou, he kai ano taku hei kai maku, kahore koutou e matau.</p> 
<p><A NAME="an_4:33">4:33</A>&nbsp;Na ka mea nga akonga tetahi ki tetahi, I kawea mai ranei e tetahi he kai mana?</p> 
<p><A NAME="an_4:34">4:34</A>&nbsp;Ka mea a Ihu ki a ratou, Ko taku kai tenei, ko te mea i ta toku kaitono e pai ai, kia whakaotia hoki tana mahi.</p> 
<p><A NAME="an_4:35">4:35</A>&nbsp;E kore ianei koutou e mea, Kia wha atu nga marama, a ka taea te kotinga? Nana, ko taku kupu tenei ki a koutou, Kia ara ake o koutou kanohi, titiro ki nga mara; kua ma noa ake: ko te kotinga tenei.</p> 
<p><A NAME="an_4:36">4:36</A>&nbsp;Ka whiwhi te kaikokoti ki te utu, ka kohia ano hoki e ia nga hua mo te ora tonu: kia hari tahi ai te kairui raua ko te kaikokoti.</p> 
<p><A NAME="an_4:37">4:37</A>&nbsp;Na konei hoki i pono ai taua ki, E rui ana tetahi, e kokoti ana tetahi.</p> 
<p><A NAME="an_4:38">4:38</A>&nbsp;I tonoa koutou e ahau ki te kokoti i te mea kihai i mahia e koutou: he tangata ke nana i mahi, a kua uru koutou ki a ratou mahi.</p> 
<p><A NAME="an_4:39">4:39</A>&nbsp;A he tokomaha nga Hamari o taua pa i whakapono ki a ia, mo te ki a te wahine i mea ra, I korerotia mai e ia ki ahau nga mea katoa i mea ai ahau.</p> 
<p><A NAME="an_4:40">4:40</A>&nbsp;A, no ka tae nga Hamari ki a ia, ka mea kia noho ia ki a ratou: a e rua nga ra i noho ai ia ki reira.</p> 
<p><A NAME="an_4:41">4:41</A>&nbsp;Na hira noa ake nga tangata i whakapono, he mea hoki na tana kupu;</p> 
<p><A NAME="an_4:42">4:42</A>&nbsp;I mea ano ki te wahine, Ehara i te mea na tau kupu i whakapono ai matou inaianei: kua rongo nei hoki matou ake, a ka matau, ko te Karaiti pu tenei, ko te Kaiwhakaora o te ao.</p> 
<p><A NAME="an_4:43">4:43</A>&nbsp;&#182; Ka pahure aua ra e rua, ka turia atu e ia i reira, a haere ana ki Kariri.</p> 
<p><A NAME="an_4:44">4:44</A>&nbsp;Ko Ihu tonu hoki nana te ki, Kahore he honore o te poropiti i tona kainga ake.</p> 
<p><A NAME="an_4:45">4:45</A>&nbsp;Heoi, i tona taenga ki Kariri, ka whakamanuhiritia ia e nga tangata o Kariri, i kite hoki ratou i nga mea katoa i meatia e ia ki Hiruharama i te hakari: i haere hoki ratou ki te hakari.</p> 
<p><A NAME="an_4:46">4:46</A>&nbsp;A ka tae ano a Ihu ki Kana o Kariri, ki te wahi i meatia ai e ia te wai hei waina. Na ko tetahi tangata a te kingi, kei Kaperenauma tana tama e mate ana.</p> 
<p><A NAME="an_4:47">4:47</A>&nbsp;A, no ka rongo ia kua tae mai a Ihu i Huria ki Kariri, ka haere ki a ia, ka inoi ki a ia kia haere ia ki te whakaora i tana tama; meake hoki marere.</p> 
<p><A NAME="an_4:48">4:48</A>&nbsp;Na ko te meatanga a Ihu ki a ia, Ki te kahore koutou e kite i nga tohu, i nga merekara, e kore rawa koutou e whakapono.</p> 
<p><A NAME="an_4:49">4:49</A>&nbsp;Ka mea te tangata a te kingi ki a ia, E te Ariki, haere iho i te mea kahore ano kia mate noa taku tamaiti.</p> 
<p><A NAME="an_4:50">4:50</A>&nbsp;Ka mea a Ihu ki a ia, Haere; kua ora tau tama. Na whakapono ana te tangata ki te kupu i korerotia e Ihu ki a ia, a haere ana.</p> 
<p><A NAME="an_4:51">4:51</A>&nbsp;A, i a ia e haere ana, ka tutaki ana pononga ki a ia, ka korero, Kua ora tau tamaiti.</p> 
<p><A NAME="an_4:52">4:52</A>&nbsp;Na ka ui ia ki a ratou ki te haora i matutu ake ai ia. Ka mea ratou ki a ia, Nonanahi, no te whitu o nga haora, i mutu ai tona ka.</p> 
<p><A NAME="an_4:53">4:53</A>&nbsp;Na ka mohio te papa, ko te tino haora ia i mea ai a Ihu ki a ia, Kua ora tau tama: a whakapono ana ia, ratou ko tona whare katoa.</p> 
<p><A NAME="an_4:54">4:54</A>&nbsp;Ko te rua ano tenei o nga merekara i meatia e Ihu, i muri i tona haerenga i Huria ki Kariri.</p> 
<p><A NAME="an_5:1">5:1</A>&nbsp;&#182; Muri iho i enei mea he hakari ta nga Hurai; a haere ana a Ihu ki Hiruharama.</p> 
<p><A NAME="an_5:2">5:2</A>&nbsp;Na kei Hiruharama tetahi wai kaukauranga kei te tatau hipi, tona ingoa Hiperu ko Petehera; e rima ona whakamahau.</p> 
<p><A NAME="an_5:3">5:3</A>&nbsp;Na kei roto i enei e takoto ana tona tini o nga turoro, o nga matapo, o nga kopa, o nga memenge, e tatari ana ki te pokarekarenga o te wai.</p> 
<p><A NAME="an_5:4">5:4</A>&nbsp;Heke iho ai hoki tetahi anahera i te wa i rite ai ki te kaukauranga, whakapokarekare ai i te wai: a ko ia kua tae wawe i muri iho o te pokarekarenga o te wai i ora i tona mate, ahakoa he aha, he aha.</p> 
<p><A NAME="an_5:5">5:5</A>&nbsp;Na kei reira tetahi tangata, e toru tekau ma waru nga tau e mate ana.</p> 
<p><A NAME="an_5:6">5:6</A>&nbsp;No te kitenga o Ihu i a ia e takoto ana, ka matau kua roa ke te wa ona e mate ana, ka mea ki a ia, E pai ana ranei koe ki whakaorangia?</p> 
<p><A NAME="an_5:7">5:7</A>&nbsp;Ka whakahokia e taua turoro ki a ia, E te Ariki, kahore aku tangata hei tuku i ahau ki te kaukauranga, ina whakapokarekarea te wai: heoi i ahau e haere ana, ka heke iho tetahi i mua i ahau.</p> 
<p><A NAME="an_5:8">5:8</A>&nbsp;Ka mea a Ihu ki a ia, Whakatika, tangohia ake tou moenga, haere.</p> 
<p><A NAME="an_5:9">5:9</A>&nbsp;A ora tonu ake taua tangata, a tangohia ake ana e ia tona moenga, haere ana. Ko te hapati ano taua ra.</p> 
<p><A NAME="an_5:10">5:10</A>&nbsp;Na ka mea nga Hurai ki taua tangata i whakaorangia ra, Ko te hapati tenei: e kore e tika kia mauria e koe tou moenga.</p> 
<p><A NAME="an_5:11">5:11</A>&nbsp;Ka whakahokia e ia ki a ratou, Ko te tangata i whakaorangia ai ahau, nana i mea ki ahau, Tangohia ake tou moenga, haere.</p> 
<p><A NAME="an_5:12">5:12</A>&nbsp;Na ka ui ratou ki a ia, Ko wai tena tangata i mea na ki a koe, Tangohia ake toua moenga, haere?</p> 
<p><A NAME="an_5:13">5:13</A>&nbsp;Otira kihai taua tangata i whakaorangia ra i mohio ko wai ia: i pahemo atu hoki a Ihu, he tokomaha hoki nga tangata i taua wahi.</p> 
<p><A NAME="an_5:14">5:14</A>&nbsp;Muri iho i enei mea ka kite a Ihu i a ia i roto i te temepara, ka mea ki a ia, Na, ka oti nei koe te whakaora: kati te hara kei kino rawa iho te mea e pa ki a koe.</p> 
<p><A NAME="an_5:15">5:15</A>&nbsp;Haere ana taua tangata, korero ana ki nga Hurai, na Ihu ia i whakaora.</p> 
<p><A NAME="an_5:16">5:16</A>&nbsp;Koia nga Hurai i whai ai ki te tukino i a Ihu, mona i mea i enei mea i te hapati.</p> 
<p><A NAME="an_5:17">5:17</A>&nbsp;&#182; Na ka whakahokia e Ihu ki a ratou, E mahi ana toku Matua a taea noatia tenei ra; e mahi ana ano ahau.</p> 
<p><A NAME="an_5:18">5:18</A>&nbsp;Koia nga Hurai i tino whai rawa ai kia patua ia, ehara hoki i te mea ko tana takahi anake i te hapati, engari mona i mea ko te Atua tona Matua ake, i mea he rite ia ki te Atua te nui.</p> 
<p><A NAME="an_5:19">5:19</A>&nbsp;Na ka whakahoki a Ihu, ka mea ki a ratou, he pono, he pono taku e mea nei ki a koutou, E kore e taea e te Tama te mea tetahi mea e ia anake, engari nga mea e kite ai ia e meatia ana e te Matua: ko tana hoki e mea ai, e meatia ana hoki e a hoki e mea ai, e tama!</p> 
<p><A NAME="an_5:20">5:20</A>&nbsp;E aroha ano hoki te Matua ki te Tama, e whakakitea ana hoki ki a ia e nga mea katoa e mea ai ia: he nui atu i enei nga mahi e whakakitea e ia ki a ia, kia miharo ai koutou.</p> 
<p><A NAME="an_5:21">5:21</A>&nbsp;Ko ta te Matua hoki, he whakaara, he whakaora i nga tupapaku; ka pera ano te Tama, ka whakaora i ana e pai ai.</p> 
<p><A NAME="an_5:22">5:22</A>&nbsp;E kore hoki te Matua e whakawa i tetahi, engari kua tukua e ia nga whakawa katoa ki te Tama:</p> 
<p><A NAME="an_5:23">5:23</A>&nbsp;Kia rite ai te whakahonore a nga tangata katoa i te Tama ki ta ratou whakahonore i te Matua. Ki te kahore tetahi e whakahonore i te Tama, e whakakahore ana ia i te honore mo te Matua nana nei ia i tono mai.</p> 
<p><A NAME="an_5:24">5:24</A>&nbsp;He pono, he pono taku e mea atu nei ki a koutou, Ko te tangata e rongo ana ki taku korero, e whakapono ana hoki ki toku kaitono mai, he ora tonu tona; e kore ano ia e riro ki te whakawa, engari kua whiti i te mate ki te ora.</p> 
<p><A NAME="an_5:25">5:25</A>&nbsp;He pono, he pono taku e mea nei ki a koutou, Meake puta te wa, a tenei ano inaianei, e rongo ai nga tupapaku i te reo o ta te Atua Tama; a ko te hunga e rongo ana ka ora.</p> 
<p><A NAME="an_5:26">5:26</A>&nbsp;Ta te mea he ora to te Matua kei roto i a ia; waihoki kua homai e ia ki te Tama, kia whai ora i roto i a ia;</p> 
<p><A NAME="an_5:27">5:27</A>&nbsp;A kua homai ano ki a ia he tikanga mo te whakawa, no te mea ko ia te Tama a te tangata.</p> 
<p><A NAME="an_5:28">5:28</A>&nbsp;Kaua e miharo ki tenei: no te mea meake puta te wa, e rongo ai i tona reo nga tangata katoa i roto i nga urupa,</p> 
<p><A NAME="an_5:29">5:29</A>&nbsp;A ka puta; ko nga kaimahi i te pai ki te aranga o te ora; ko nga kaimahi i te kino ki te aranga o te whakawa.</p> 
<p><A NAME="an_5:30">5:30</A>&nbsp;E kore e ahei i ahau te mea tetahi mea e ahau anake: rite tonu taku whakawa ki taku e rongo ai: he tika hoki taku whakawa; kahore hoki ahau e rapu i taku i pai ai, engari i ta toku kaitono i pai ai.</p> 
<p><A NAME="an_5:31">5:31</A>&nbsp;&#182; Mehemea ko ahau hei whakaatu i aku aha, i aku aha, ehara taku i te whakaatu pono.</p> 
<p><A NAME="an_5:32">5:32</A>&nbsp;Tera atu ano tetahi kaiwhakaatu moku; e mohio ana ano ahau he whakaatu pono tana e whakaatu nei moku.</p> 
<p><A NAME="an_5:33">5:33</A>&nbsp;I tono tangata koutou ki a Hoani, a i whakaaturia e ia te pono.</p> 
<p><A NAME="an_5:34">5:34</A>&nbsp;Kahore ahau e manako ki ta te tangata whakaatu: engari e korerotia ana e ahau enei mea kia ora ai koutou.</p> 
<p><A NAME="an_5:35">5:35</A>&nbsp;He rama ka tera, he rama marama tonu: he wa ano i pai ai koutou kia hari ki tona marama.</p> 
<p><A NAME="an_5:36">5:36</A>&nbsp;Otiia he kaiwhakaatu ano toku, nui atu i a Hoani: ko nga mahi hoki i homai e te Matua kia whakaotia e ahau, ko aua mahi e mahia nei e ahau, hei whakaatu moku, i tonoa mai ahau e te Matua.</p> 
<p><A NAME="an_5:37">5:37</A>&nbsp;Na, ko te Matua nana nei ahau i tono mai, kua oti ahau te whakaatu e ia. Kahore ano koutou i rongo noa i tona reo, kahore ano i kite i tona ahua.</p> 
<p><A NAME="an_5:38">5:38</A>&nbsp;Kahore ano hoki i mau tana kupu i roto i a koutou; ina kahore ano koutou i whakapono ki tenei i tonoa mai nei e ia.</p> 
<p><A NAME="an_5:39">5:39</A>&nbsp;Whakatakina ai e koutou nga tikanga o nga karaipiture; e mea ana hoki koutou kei reira te ora tonu mo koutou: ko enei hei kaiwhakaatu moku.</p> 
<p><A NAME="an_5:40">5:40</A>&nbsp;Heoi kahore koutou e pai kia haere mai ki ahau, kia whiwhi ai ki te ora.</p> 
<p><A NAME="an_5:41">5:41</A>&nbsp;He kororia tangata, kahore ahau e manako atu.</p> 
<p><A NAME="an_5:42">5:42</A>&nbsp;Na kua matau ahau ki a koutou, kahore te aroha o te Atua i roto i a koutou.</p> 
<p><A NAME="an_5:43">5:43</A>&nbsp;Kua tae mai nei ahau i runga i te ingoa o toku Matua, a kahore koutou e manako mai ki ahau; ki te haere mai tetahi i runga i tona ake ingoa, ka manako koutou ki a ia.</p> 
<p><A NAME="an_5:44">5:44</A>&nbsp;Me pehea koutou ka whakapono ai, ka riro nei i a koutou te kororia e puta ana i a koutou ano, a kahore e rapu i te kororia e puta ana i te Atua kotahi?</p> 
<p><A NAME="an_5:45">5:45</A>&nbsp;Kei mea koutou e korerotia to koutou he e ahau ki te Matua: tera te kaikorero mo to koutou he, ko Mohi, ko ta koutou e tumanako nei.</p> 
<p><A NAME="an_5:46">5:46</A>&nbsp;Me i whakapono hoki koutou ki a Mohi, kua whakapono ano ki ahau: ko tana hoki i tuhituhi ai he mea moku.</p> 
<p><A NAME="an_5:47">5:47</A>&nbsp;Otira ki te kahore koutou e whakapono ki ana i tuhituhi ai, me pehea ka whakapono ai ki aku korero?</p> 
<p><A NAME="an_6:1">6:1</A>&nbsp;&#182; Muri iho i enei mea ka whiti atu a Ihu i te moana o Kariri, ara i te moana o Taipiria.</p> 
<p><A NAME="an_6:2">6:2</A>&nbsp;A he rahi te hui i aru i a ia, i kite hoki ratou i ana merekara i mea ai ia ki nga turoro.</p> 
<p><A NAME="an_6:3">6:3</A>&nbsp;Na ka haere a Ihu ki runga i te maunga, a noho ana i reira ratou ko ana akonga.</p> 
<p><A NAME="an_6:4">6:4</A>&nbsp;Kua tata hoki te kapenga, te hakari a nga Hurai.</p> 
<p><A NAME="an_6:5">6:5</A>&nbsp;A, no te marangatanga ake o nga kanohi o Ihu, ka kite i te rahi o te hui e haere mai ana ki a ia; ka mea ia ki a Piripi, Ko hea tatou hoko ai i etahi taro, kia kai ai enei?</p> 
<p><A NAME="an_6:6">6:6</A>&nbsp;I penei ai tana ki hei whakamatau mona; i mohio hoki ia ki tana e mea ai.</p> 
<p><A NAME="an_6:7">6:7</A>&nbsp;Ka mea a Piripi ki a ia, E kore e ranei ma ratou nga taro o nga pene e rua rau, kia whiwhi ai tenei, tenei o ratou i tetahi wahi iti.</p> 
<p><A NAME="an_6:8">6:8</A>&nbsp;Ka mea tetahi o ana akonga ki a ia, a Anaru, teina o Haimona Pita,</p> 
<p><A NAME="an_6:9">6:9</A>&nbsp;He tamaiti tenei, e rima ana taro pare, e rua ika nonohi; heoi hei aha enei ma tenei ope nui?</p> 
<p><A NAME="an_6:10">6:10</A>&nbsp;Na ka mea a Ihu, Meinga nga tangata kia noho. He nui hoki te tarutaru i taua wahi. Na noho ana nga tane ki raro, te tokomaha me te mea e rima mano.</p> 
<p><A NAME="an_6:11">6:11</A>&nbsp;Na ka mau a Ihu ki nga taro; a ka mutu te whakawhetai, ka tuwha atu ki te hunga e moho ra; me nga ika ano, ta ratou i pai ai.</p> 
<p><A NAME="an_6:12">6:12</A>&nbsp;A, no ka makona ratou, ka mea ia ki ana akonga, Kohikohia nga toenga o nga whatiwhatinga, kei maumauria tetahi wahi.</p> 
<p><A NAME="an_6:13">6:13</A>&nbsp;Na kohikohia ana e ratou, a whakakiia ana nga kete tekau ma rua ki nga whatiwhatinga o nga taro pare e rima, ki nga toenga a nga tangata i kai ra.</p> 
<p><A NAME="an_6:14">6:14</A>&nbsp;A, i te kitenga o aua tangata i te merekara i meatia e Ihu, ka ki ratou, Ko ia ano tenei, ko te poropiti e haere mai ana ki te ao.</p> 
<p><A NAME="an_6:15">6:15</A>&nbsp;&#182; Na ka mahara a Ihu, meake ratou haere mai ki te tango i a ia, ki te whakakingi i a ia, na maunu ana ano ia ki te maunga, ko ia anake.</p> 
<p><A NAME="an_6:16">6:16</A>&nbsp;A, no ka ahiahi, ka haere ana akonga ki te moana.</p> 
<p><A NAME="an_6:17">6:17</A>&nbsp;Na ka eke ratou ki te kaipuke, ka whakawhiti ki tawahi o te moana, ki Kaperenauma. A kua pouri noa ake, kahore ano a Ihu kia tae noa mai ki a ratou.</p> 
<p><A NAME="an_6:18">6:18</A>&nbsp;Na ko te turanga o te moana, he nui hoki no te puhanga o te hau.</p> 
<p><A NAME="an_6:19">6:19</A>&nbsp;Na, i to ratou hoenga atu, e rua tekau ma rima, e toru tekau ranei paronga, ka kite i a Ihu e haere maori ana i runga i te moana, e whakatata ana ki te kaipuke; na ka mataku ratou.</p> 
<p><A NAME="an_6:20">6:20</A>&nbsp;Na ka mea ia ki a ratou, Ko ahau tenei, aua e wehi.</p> 
<p><A NAME="an_6:21">6:21</A>&nbsp;Na ka mea ratou kia eke ia ki te kaipuke: a kihai i aha kua u te kaipuke ki te wahi i hoe ai ratou.</p> 
<p><A NAME="an_6:22">6:22</A>&nbsp;&#182; I te aonga ake, ka mahara te mano e tu ana ki tera taha o te moana, kahore he poti ke atu o reira, ko tera anake i eke ai ana akonga, kihai hoki a Ihu i eke tahi ratou ko ana akonga ki te poti, engari ko ana akonga anake i haere;</p> 
<p><A NAME="an_6:23">6:23</A>&nbsp;He poti ke ra ia i u mai i Taipiria ki pahaki atu o te wahi i kai ai ratou i te taro i ta te Ariki whakawhetainga:</p> 
<p><A NAME="an_6:24">6:24</A>&nbsp;A, i te kitenga o te mano kahore a Ihu i reira, kahore ano hoki ana akonga, ka eke hoki ratou ki nga kaipuke, ka rere ki Kaperenauma ki te rapu i a Ihu.</p> 
<p><A NAME="an_6:25">6:25</A>&nbsp;A, no to ratou kitenga i a ia i tawahi o te moana, ka mea ki a ia, E Rapi, nonahea koe i tae mai ai ki konei?</p> 
<p><A NAME="an_6:26">6:26</A>&nbsp;Ka whakahoki a Ihu ki a ratou ka mea, He pono, he pono taku e mea nei ki a koutou, Ehara i te mea he kitenga no koutou i nga merekara i rapu ai koutou i ahau, engari no te mea i kai koutou i nga taro, a ka makona.</p> 
<p><A NAME="an_6:27">6:27</A>&nbsp;Aua e mahia te kai memeha, engari te kai e mau tonu ana a te ora tonu ra ano, ko ta te Tama hoki a te tangata e hoatu ai ki a koutou: kua oti hoki ia te whai tohu e te Atua, e te Matua.</p> 
<p><A NAME="an_6:28">6:28</A>&nbsp;&#182; Na ka mea ratou ki a ia, Me aha matou e mahi ai i nga mahi a te Atua?</p> 
<p><A NAME="an_6:29">6:29</A>&nbsp;Ka whakahoki a Ihu, ka mea ki a ratou, Ko ta te Atua mahi tenei, kia whakapono koutou ki tana i tono mai ai.</p> 
<p><A NAME="an_6:30">6:30</A>&nbsp;Na ka mea ratou ki a ia, Ko tehea tohu te meatia ana e koe kia kite ai matou, kia whakapono ai ki a koe? tena koa tau mahi?</p> 
<p><A NAME="an_6:31">6:31</A>&nbsp;I kai o tatou matua i te mana i te koraha; ko te mea hoki tena i tuhituhia, i homai e ia he taro i te rangi hei kai ma ratou.</p> 
<p><A NAME="an_6:32">6:32</A>&nbsp;Na ko te meatanga a Ihu ki a ratou, he pono, he pono taku e mea nei ki a koutou, Ehara i a Mohi nana i hoatu tena taro ki a koutou i te rangi; engari tenei te hoatu nei e toku Matua ki a koutou te taro pono o te rangi.</p> 
<p><A NAME="an_6:33">6:33</A>&nbsp;Ko te taro hoki a te Atua ko ia e heke iho ana i te rangi, e homai ana i te ora ki te ao.</p> 
<p><A NAME="an_6:34">6:34</A>&nbsp;Na ka mea ratou ki a ia, E te Ariki, homai tenei taro ki a matou i nga wa katoa.</p> 
<p><A NAME="an_6:35">6:35</A>&nbsp;Ka mea a Ihu ki a ratou, Ko ahau te taro o te ora: ki te haere mai tetahi ki ahau, e kore rawa ia e hiakai; ki te whakapono hoki tetahi ki ahau, e kore rawa ia e matewai.</p> 
<p><A NAME="an_6:36">6:36</A>&nbsp;Otira i mea ano ahau ki a koutou, Kua kite koutou i ahau, a kahore i whakapono.</p> 
<p><A NAME="an_6:37">6:37</A>&nbsp;Ko a te Matua e homai ai ki ahau ka haere katoa mai ki ahau; a ki te haere mai tetahi ki ahau, e kore rawa e panga e ahau ki waho.</p> 
<p><A NAME="an_6:38">6:38</A>&nbsp;I heke iho hoki ahau i te rangi, ehara i te mea hei mahi i taku i pai ai, engari i ta toku kaitono mai i pai ai.</p> 
<p><A NAME="an_6:39">6:39</A>&nbsp;Ko ta te Matua i pai ai, nana nei ahau i tono mai, koia tenei, kia kaua e ngaro i ahau tetahi wahi o nga mea katoa i homai e ia ki ahau; engari kia whakaarahia ake e ahau a te ra whakamutunga.</p> 
<p><A NAME="an_6:40">6:40</A>&nbsp;Ko ta toku Matua hoki tenei i pai ai, ko te tangata e kite ana i te Tama, e whakapono ana ano ki a ia, kia whiwhi ia ki te ora tonu; maku ano ia e whakaara ake a te ra whakamutunga.</p> 
<p><A NAME="an_6:41">6:41</A>&nbsp;Na ka korero komuhumuhu nga Hurai ki a ia, mona i mea, Ko ahau te taro i heke iho i te rangi.</p> 
<p><A NAME="an_6:42">6:42</A>&nbsp;Ka mea ratou, Ehara oti tenei i a Ihu, tama a Hohepa, e mohio nei tatou ki tona papa raua ko tona whaea? ha! he pehea tana e ki nei, I heke iho ahau i te rangi?</p> 
<p><A NAME="an_6:43">6:43</A>&nbsp;Na ka whakahoki a Ihu, ka mea ki a ratou, Kati te komuhumuhu i roto i a koutou.</p> 
<p><A NAME="an_6:44">6:44</A>&nbsp;Kahore he tangata e ahei te haere mai ki ahau, ki te kahore ia e kumea mai e te Matua, nana nei ahau i tono mai: e maku ano ia e whakaara ake a te ra whakamutunga.</p> 
<p><A NAME="an_6:45">6:45</A>&nbsp;Kua oti te tuhituhi i roto i nga poropiti, A ka whakaakona ratou katoa e te Atua. Na, ko te tangata kua rongo ki te Matua, kua akona hoki, ka haere mai ki ahau.</p> 
<p><A NAME="an_6:46">6:46</A>&nbsp;Ehara i te mea kua kite tetahi i te Matua; ko ia anake i puta mai i te Atua, ko ia kua kite i te Matua.</p> 
<p><A NAME="an_6:47">6:47</A>&nbsp;He pono, he pono taku e mea nei ki a koutou, Ki te whakapono tetahi, he ora tonu tona.</p> 
<p><A NAME="an_6:48">6:48</A>&nbsp;Ko ahau te taro o te ora.</p> 
<p><A NAME="an_6:49">6:49</A>&nbsp;I kai ra o koutou matua i te mana i te koraha, a i mate ratou.</p> 
<p><A NAME="an_6:50">6:50</A>&nbsp;Ko te taro tenei e heke iho ana i te rangi, kia kai ai te tangata i a ia, a kia kaua e mate.</p> 
<p><A NAME="an_6:51">6:51</A>&nbsp;Ko ahau te taro ora i heke iho i te rangi; ki te kai tetahi i tenei taro, e ora tonu ia: ae ra, ko te taro e hoatu e ahau ko oku kikokiko, e hoatu e ahau hei oranga mo te ao</p> 
<p><A NAME="an_6:52">6:52</A>&nbsp;Na ka totohe nga Hurai tetahi ki tetahi, ka mea, Me pehea e homai ai e tenei tangata ona kikokiko kia kainga e tatou?</p> 
<p><A NAME="an_6:53">6:53</A>&nbsp;Na, ko te meatanga a Ihu ki a ratou, he pono, he pono taku e mea nei ki a koutou, Ki te kahore koutou e kai i nga kikokiko o te Tama a te tangata, e inu i ona toto, kahore he ora i roto i a koutou ake.</p> 
<p><A NAME="an_6:54">6:54</A>&nbsp;Ko ia e kai ana i oku kikokiko, e inu ana i oku toto, he ora tonu tona; a maku ia e whakaara ake a te ra whakamutunga.</p> 
<p><A NAME="an_6:55">6:55</A>&nbsp;He kai pono hoki oku kikokiko, he mea pono oku toto hei inumanga.</p> 
<p><A NAME="an_6:56">6:56</A>&nbsp;Ko ia e kai ana i oku kikokiko, e inu ana i oku toto, e noho ana i roto i ahau, me ahau hoki i roto i a ia.</p> 
<p><A NAME="an_6:57">6:57</A>&nbsp;Na te Matua ora hoki ahau i tono mai, no te Matua ano toku ora: waihoki ki te kai tetahi i ahau, kei ahau he ora mona.</p> 
<p><A NAME="an_6:58">6:58</A>&nbsp;Ko te taro tenei i heke iho i te rangi: e kore e pera i ta o koutou matua i kai ra, a mate ana; ki te kai tetahi i tenei taro, e ora tonu ia.</p> 
<p><A NAME="an_6:59">6:59</A>&nbsp;I korerotia enei mea e ia i roto i te whare karakia, i a ia e whakaako ana i Kaperenauma.</p> 
<p><A NAME="an_6:60">6:60</A>&nbsp;&#182; Na he tokomaha ana akonga i te rongonga, i mea, he kupu pakeke tenei; ko wai e ahei te whakarongo atu?</p> 
<p><A NAME="an_6:61">6:61</A>&nbsp;Ka mohio ia a Ihu i roto i a ia, e komuhumuhu ana ana akonga ki tenei, ka mea ia ki a ratou, E he ana koutou ki tenei?</p> 
<p><A NAME="an_6:62">6:62</A>&nbsp;Ka pehea ra ki te kite koutou i te Tama a te tangata e kake atu ana ki te wahi i noho ai ia i mua?</p> 
<p><A NAME="an_6:63">6:63</A>&nbsp;Ko te wairua te whakaora ana; kahore a te kikokiko wahi: ko nga kupu e korero nei ahau ki a koutou he wairua, he ora.</p> 
<p><A NAME="an_6:64">6:64</A>&nbsp;Tenei ano ia etahi o koutou kahore o ratou whakapono. I matau hoki a Ihu no te timatanga ki nga mea kahore o ratou whakapono, ki te tangata ano e tukua ai ia.</p> 
<p><A NAME="an_6:65">6:65</A>&nbsp;A ka mea ia, Na konei ahau i mea ai ki a koutou, Kahore he tangata e ahei te haere mai ki ahau, ki te kahore e hoatu ki a ia e toku Matua.</p> 
<p><A NAME="an_6:66">6:66</A>&nbsp;I taua wa he tokomaha ana akonga i hoki ki muri, a mutu ake ta ratou haere tahi me ia.</p> 
<p><A NAME="an_6:67">6:67</A>&nbsp;Na ka mea a Ihu ki te tekau ma rua, E mea ana ano ranei koutou kia haere?</p> 
<p><A NAME="an_6:68">6:68</A>&nbsp;Na ka whakahokia e Haimona Pita ki a ia, E te Ariki, me haere matou ki a wai? kei a koe nga kupu o te ora tonu.</p> 
<p><A NAME="an_6:69">6:69</A>&nbsp;Kua whakapono matou, kua matau, ko te Karaiti koe, ko te Tama a te Atua ora.</p> 
<p><A NAME="an_6:70">6:70</A>&nbsp;Ka whakahokia e Ihu ki a ratou, he teka ianei kotahi tekau ma rua koutou i whiriwhiria e ahau, he rewera ano tetahi o koutou?</p> 
<p><A NAME="an_6:71">6:71</A>&nbsp;Ko Hura Ikariote tama a Haimona tana i korero ai: ko te tanga hoki ia meake nei tuku i a ia; ko tetahi hoki ia o te tekau ma rua.</p> 
<p><A NAME="an_7:1">7:1</A>&nbsp;&#182; I muri i enei mea ka haereere a Ihu i Kariri: kahore hoki ia i pai ki te haereere i Huria, e rapu ana hoki nga Hurai kia whakamatea ia.</p> 
<p><A NAME="an_7:2">7:2</A>&nbsp;Na kua tata te hakari a nga Hurai, te hakari whare wharau.</p> 
<p><A NAME="an_7:3">7:3</A>&nbsp;Na ka mea ona teina ki a ia, Haere atu i konei, anga atu ki Huria, kia kite ai hoki au akonga i au mahi e mahi nei koe.</p> 
<p><A NAME="an_7:4">7:4</A>&nbsp;E kore hoki tetahi tangata e mea huna i tetahi mea, ki te whai ia kia ara tona ingoa. Ki te mea koe i enei mea, kia kite te ao i a koe.</p> 
<p><A NAME="an_7:5">7:5</A>&nbsp;Ko ona teina tonu hoki kihai i whakapono ki a ia.</p> 
<p><A NAME="an_7:6">7:6</A>&nbsp;Na ka mea a Ihu ki a ratou, Kahore ano kia taea noatia toku taima: ko to koutou taima ia kei nga wa katoa.</p> 
<p><A NAME="an_7:7">7:7</A>&nbsp;E kore e ahei kia kino te ao ki a koutou; engari ka kino ki ahau, no te mea e whakaaturia ana e ahau te kino o ana mahi.</p> 
<p><A NAME="an_7:8">7:8</A>&nbsp;Haere koutou ki tenei hakari: e kore ahau e haere wawe ki tenei hakari; kahore hoki toku taima kia ata rite noa.</p> 
<p><A NAME="an_7:9">7:9</A>&nbsp;A ka mutu tenei korero ana ki a ratou, ka noho tonu ia ki Kariri.</p> 
<p><A NAME="an_7:10">7:10</A>&nbsp;A, no ka riro ona teina ki te hakari, ka haere ano hoki ia, ehara i te mea whakakite nui, engari i tu a huna.</p> 
<p><A NAME="an_7:11">7:11</A>&nbsp;Heoi i rapu nga Hurai i a ia i te hakari, i mea, Kei hea ia?</p> 
<p><A NAME="an_7:12">7:12</A>&nbsp;He nui hoki te korero komuhumuhu mona i roto i te mano: ko etahi i mea, He tangata pai ia: ko etahi i mea, Kahore, engari e whakapohehe ana ia i te iwi.</p> 
<p><A NAME="an_7:13">7:13</A>&nbsp;Heoi kihai i rahi te korero a tetahi tangata mona, he wehi ki nga Hurai.</p> 
<p><A NAME="an_7:14">7:14</A>&nbsp;&#182; Na, i waenganui o te hakari, ka haere a Ihu ki roto ki te temepara whakaako ai.</p> 
<p><A NAME="an_7:15">7:15</A>&nbsp;A ka miharo nga Hurai, ka mea, na te aha i hua ai te mohio o tenei tangata, ehara nei hoki ia i te mea whakaako?</p> 
<p><A NAME="an_7:16">7:16</A>&nbsp;Ka whakahoki a Ihu ki a ratou, ka mea, Ehara i te mea naku ake taku e whakaako nei, engari na toku kaitono mai.</p> 
<p><A NAME="an_7:17">7:17</A>&nbsp;Ki te pai tetahi tangata ki te mea i tana e pai ai, e matau ia ki te whakaakoranga, na te Atua ranei, he korero naku ake ranei.</p> 
<p><A NAME="an_7:18">7:18</A>&nbsp;Ko te tangata nana ake tana korero, e whai ana ia i tona ake kororia: tena ki te whai tetahi i te kororia o tona kaitono, e pono ana ia, a kahore ona he.</p> 
<p><A NAME="an_7:19">7:19</A>&nbsp;He teka ianei na Mohi te ture i hoatu ki a koutou, a kahore e whakaritea te ture e tetahi o koutou? He aha koutou ka whai nei kia whakamatea ahau?</p> 
<p><A NAME="an_7:20">7:20</A>&nbsp;Na ka whakahoki te mano ka mea, He rewera tou: ko wai te whai ana kia whakamatea koe?</p> 
<p><A NAME="an_7:21">7:21</A>&nbsp;Ka whakahoki a Ihu, ka mea ki a ratou, Kotahi aku mahi i mahi ai, a e miharotia ana e koutou katoa.</p> 
<p><A NAME="an_7:22">7:22</A>&nbsp;I homai e Mohi te kotinga ki a koutou; ehara ano ia i te mea na Mohi ake, engari na nga tupuna; e kokoti ana hoki koutou i te tangata i te hapati.</p> 
<p><A NAME="an_7:23">7:23</A>&nbsp;Ki te kotia te tangata i te hapati, kei takahia te ture a Mohi; e riri ana oti koutou ki ahau, moku i whakaora rawa i te tangata i te hapati?</p> 
<p><A NAME="an_7:24">7:24</A>&nbsp;Kaua e waiho te whakawa i runga i ta te kanohi, engari kia tika ta koutou whakawa.</p> 
<p><A NAME="an_7:25">7:25</A>&nbsp;Me i reira ka mea etahi o nga tangata o Hiruharama, Ehara oti tenei i a ia e whaia nei e ratou kia whakamatea?</p> 
<p><A NAME="an_7:26">7:26</A>&nbsp;Na, maia tonu tana korero, a kahore a ratou kupu ki a ia. E tino matau ana ranei nga rangatira, ko te Karaiti pu tenei?</p> 
<p><A NAME="an_7:27">7:27</A>&nbsp;Otiia e matau ana tatou ki te wahi i puta mai ai tenei: tena ka tae mai a te Karaiti, kahore he tangata e matau ki te wahi e puta mai ai ia.</p> 
<p><A NAME="an_7:28">7:28</A>&nbsp;Na ka karanga a Ihu i te temepara i a ia e whakaako ana, ka mea, E matau ana koutou ki ahau, e matau ana ano ki te wahi i haere mai ai ahau: ehara i ahau ake taku haere mai; engari e pono ana te kaitono mai i ahau; kahore nei koutou i matau ki a ia.</p> 
<p><A NAME="an_7:29">7:29</A>&nbsp;E matau ana ahau ki a ia; i puta mai hoki ahau i a ia, nana ano ahau i tono mai.</p> 
<p><A NAME="an_7:30">7:30</A>&nbsp;A i whai ratou kia hopukia ia: otiia kihai i pa te ringa o tetahi ki a ia, kahore hoki tona haora i taka noa.</p> 
<p><A NAME="an_7:31">7:31</A>&nbsp;A he tokomaha o te mano i whakapono ki a ia, i mea, ka tae mai a te Karaiti, tera ranei e maha atu ana merekara e mea ai i a tenei e mea nei?</p> 
<p><A NAME="an_7:32">7:32</A>&nbsp;I rongo nga Parihi i te mano e korerorero ana i enei mea mona; na ka tonoa mai e nga Parihi ratou ko nga tohunga nui he katipa ki te hopu i a ia.</p> 
<p><A NAME="an_7:33">7:33</A>&nbsp;Na ka mea a Ihu ki a ratou, He iti noa ake te wahi e noho ai ahau ki a koutou, katahi ahau ka haere ki toku kaitono mai.</p> 
<p><A NAME="an_7:34">7:34</A>&nbsp;Tera koutou e rapu i ahau, heoi e kore koutou e kite: e kore hoki koutou e ahei te haere ake ki te wahi e noho ai ahau.</p> 
<p><A NAME="an_7:35">7:35</A>&nbsp;Na ka mea nga Hurai ki a ratou ano, E haere oti te tangata nei ki hea, e kore ai e kitea e tatou? e haere oti ia ki nga manene i roto i nga Kariki, ako ai i nga Kariki?</p> 
<p><A NAME="an_7:36">7:36</A>&nbsp;He ki aha tenei e ki nei ia, Tera koutou e rapu i ahau, a e kore e kite: e kore hoki koutou e ahei te haere ake ki te wahi e noho ai ahau?</p> 
<p><A NAME="an_7:37">7:37</A>&nbsp;&#182; I te ra whakamutunga, i te ra nui o te hakari, ka tu a Ihu, ka karanga, ka mea, Ki te matewai tetahi, haere mai ia ki ahau, kia inu.</p> 
<p><A NAME="an_7:38">7:38</A>&nbsp;Ki te whakapono tetahi ki ahau, ka rite ki ta te karaipiture, ka rere mai nga wai ora i roto i tona kopu.</p> 
<p><A NAME="an_7:39">7:39</A>&nbsp;I korerotia tenei e ia mo te Wairua, meake nei riro i te hunga e whakapono ana ki a ia; kahore ano hoki te Wairua Tapu kia homai noa; no te mea kiano a Ihu i whakakororiatia noatia.</p> 
<p><A NAME="an_7:40">7:40</A>&nbsp;Ko etahi o te mano i to ratou rongonga i tenei kupu, i mea, he pono ko te Poropiti tenei.</p> 
<p><A NAME="an_7:41">7:41</A>&nbsp;Ka mea etahi, Ko te Karaiti tenei. Ko etahi i mea, E puta mai ranei a te Karaiti i Kariri?</p> 
<p><A NAME="an_7:42">7:42</A>&nbsp;Kahore koia te karaipiture i mea, E puta mai a te Karaiti i te uri o Rawiri, i Peterehema, i te kainga i noho ai a Rawiri?</p> 
<p><A NAME="an_7:43">7:43</A>&nbsp;Na ka waiho ia hei take wehewehenga ma te mano.</p> 
<p><A NAME="an_7:44">7:44</A>&nbsp;Ko etahi o ratou i mea kia hopukia ia: otira kihai i pa nga ringa o tetahi ki a ia.</p> 
<p><A NAME="an_7:45">7:45</A>&nbsp;&#182; Na ko te taenga atu o nga katipa ki nga tohunga nui ratou ko nga Parihi; ka mea atu enei ki a ratou, he aha ia te kawea mai ai e koutou.</p> 
<p><A NAME="an_7:46">7:46</A>&nbsp;Ka whakahokia e nga katipa, Kahore rawa he tangata i rite ana korero ki a tenei.</p> 
<p><A NAME="an_7:47">7:47</A>&nbsp;Na ka whakahokia ta ratou e nga Parihi, Kua tinihangatia ano hoki koutou?</p> 
<p><A NAME="an_7:48">7:48</A>&nbsp;Kua whakapono koia tetahi o nga rangatira, o nga Parihi ranei ki a ia?</p> 
<p><A NAME="an_7:49">7:49</A>&nbsp;Ko tenei hunga ia e kore nei e matau ki te ture, ka oti ratou te kanga.</p> 
<p><A NAME="an_7:50">7:50</A>&nbsp;Ka mea a Nikorima ki a ratou, tera i haere mai ra ki a ia i mua, ko ia hoki tetahi o ratou,</p> 
<p><A NAME="an_7:51">7:51</A>&nbsp;Ka whakahengia ranei te tangata e to tatou ture, i te mea kahore ano i whakarongo noa ki a ia, i matau hoki ki tana mahi?</p> 
<p><A NAME="an_7:52">7:52</A>&nbsp;Na ka whakahoki ratou, ka mea ki a ia, Ko koe hoki tetahi no Kariri? Tena rapua, ka kite koe, kahore kia ara noa tetahi poropiti i Kariri.</p> 
<p><A NAME="an_7:53">7:53</A>&nbsp;Na hoki ana ratou ki tona whare, ki tona whare.</p> 
<p><A NAME="an_8:1">8:1</A>&nbsp;&#182; Ko Ihu i haere ki Maunga Oriwa.</p> 
<p><A NAME="an_8:2">8:2</A>&nbsp;A i te atatu ka hoki ano ia ki te temepara, a tae katoa ana te iwi ki a ia; na ka noho ia, ka whakaako i a ratou.</p> 
<p><A NAME="an_8:3">8:3</A>&nbsp;Katahi ka arahina mai ki a ia e nga karaipi ratou ko nga Parihi tetahi wahine i hopukia e puremu ana; a whakaturia ana ki waenganui.</p> 
<p><A NAME="an_8:4">8:4</A>&nbsp;Ka mea ratou ki a ia, E te Kaiwhakaako, i hopukia putia te wahine nei e puremu ana.</p> 
<p><A NAME="an_8:5">8:5</A>&nbsp;I whakahau a Mohi ki a matou i roto i te ture, kia akina nga penei ki te kohatu: tena koa tau ki?</p> 
<p><A NAME="an_8:6">8:6</A>&nbsp;I penei ai ratou he whakamatautau mona, kia whai take ai ratou e whakapangia ai he he ki a ia. Ka piko a Ihu, a tuhituhi ana tona ringa ki te whenua.</p> 
<p><A NAME="an_8:7">8:7</A>&nbsp;A ka tohe tonu ratou ki te ui ki a ia, ka whakatika ake ia, ka mea ki a ratou, Ko te tangata o koutou kahore ona hara, mana te kohatu matamua e aki ki a ia.</p> 
<p><A NAME="an_8:8">8:8</A>&nbsp;Na ka piko ano ia, ka tuhituhi ki te whenua.</p> 
<p><A NAME="an_8:9">8:9</A>&nbsp;A, i to ratou rongonga, ka haere takitahi atu ki waho, na nga kaumatua i timata, a poto noa o muri rawa: a ko Ihu anake i mahue, me te wahine e tu ana i waenganui.</p> 
<p><A NAME="an_8:10">8:10</A>&nbsp;A, ko te marangatanga ake o Ihu, ka mea ki a ia, E tai, kei hea ratou? kahore he tangata i whakatatau he ki a koe?</p> 
<p><A NAME="an_8:11">8:11</A>&nbsp;Ano ra ko tera, Kahore, e te Ariki. Ka mea a Ihu ki a ia, Kahore ano hoki ahau e whakatau i te he ki a koe: haere, kati te hara.</p> 
<p><A NAME="an_8:12">8:12</A>&nbsp;&#182; I ki atu ano a Ihu ki a ratou, i mea, Ko ahau te whakamarama o te ao: ki te aru tetahi i ahau, e kore ia e haere i te pouri, engari ka whiwhi ki te marama o te ora.</p> 
<p><A NAME="an_8:13">8:13</A>&nbsp;Na ka mea nga Parihi ki a ia, Ko koe ano tou kaiwhakaatu; ehara tau i te whakaatu pono.</p> 
<p><A NAME="an_8:14">8:14</A>&nbsp;Ka whakahoki a Ihu, ka mea ki a ratou, Ahakoa ko ahau ano toku kaiwhakaatu, he pono taku whakaatu: no te mea e matau ana ahau ki te wahi i haere mai ai ahau, ki te wahi hoki e haere atu nei ahau; ko koutou ia kahore e matau ki te wahi i haere ma i ai ahau, ki te wahi ano e haere atu nei ahau.</p> 
<p><A NAME="an_8:15">8:15</A>&nbsp;Na te kikokiko ta koutou tikanga whakawa; e kore ahau e whakawa i tetahi.</p> 
<p><A NAME="an_8:16">8:16</A>&nbsp;A ki te whakawa ahau, he tika taku whakawa; ehara hoki i te mea ko ahau anake, engari ko maua ko te Matua nana nei ahau i tono mai.</p> 
<p><A NAME="an_8:17">8:17</A>&nbsp;Ae, kua oti ano te tuhituhi i roto i to koutou ture, He pono te whakaatu a nga tangata tokorua.</p> 
<p><A NAME="an_8:18">8:18</A>&nbsp;Ko ahau tenei hei kaiwhakaatu moku ano, hei kaiwhakaatu ano moku te Matua, nana nei ahau i tono mai.</p> 
<p><A NAME="an_8:19">8:19</A>&nbsp;Na ka mea ratou ki a ia, Kei hea tou Matua? Ka whakahokia e Ihu, Kahore koutou e matau ki ahau, kahore ano ki toku Matua: me i matau koutou ki ahau, kua matau ano ki toku Matua.</p> 
<p><A NAME="an_8:20">8:20</A>&nbsp;I korerotia enei kupu e Ihu i te whare takotoranga taonga, i a ia e whakaako ana i roto i te temepara: a kahore tetahi i hopu i a ia; kiano hoki tona haora i taka noa.</p> 
<p><A NAME="an_8:21">8:21</A>&nbsp;&#182; Me i reira ka ki atu ano a Ihu ki a ratou, E haere atu ana ahau, a tera koutou e rapu i ahau, e mate ano hoki i roto i to koutou hara: e kore koutou e ahei te haere ake ki te wahi e haere ai ahau.</p> 
<p><A NAME="an_8:22">8:22</A>&nbsp;Na ka mea nga Hurai, E whakamate oti ia i a ia ano? ina ia ka mea, E kore koutou e ahei te haere ake ki te wahi e haere ai ahau.</p> 
<p><A NAME="an_8:23">8:23</A>&nbsp;Ano ra ko ia ki a ratou, Na raro nei koutou; no runga ahau: no tenei ao koutou; ehara ahau i tenei ao.</p> 
<p><A NAME="an_8:24">8:24</A>&nbsp;Koia ahau i mea ai ki a koutou, E mate koutou i roto i o koutou hara: ki te kore hoki koutou e whakapono ko ahau ia, e mate koutou i roto i o koutou hara.</p> 
<p><A NAME="an_8:25">8:25</A>&nbsp;Katahi ratou ka mea ki a ia, Ko wai koe? Na ka mea a Ihu ki a ratou, Ko taku ano i korero ai ki a koutou i te timatanga.</p> 
<p><A NAME="an_8:26">8:26</A>&nbsp;He maha aku mea e korero ai, e whakawa ai mo koutou: otira e pono ana toku kaitono mai; e korerotia ana hoki e ahau ki te ao nga mea i rongo ai ahau ki a ia.</p> 
<p><A NAME="an_8:27">8:27</A>&nbsp;Kihai ratou i matau ko te Matua tana i korero ai ki a ratou.</p> 
<p><A NAME="an_8:28">8:28</A>&nbsp;Katahi a Ihu ka mea ki a ratou, Kia oti te Tama a te tangata te whakairi e koutou, ko reira koutou matau ai ko ahau ia, a e kore e meatia tetahi mea e ahau ake; engari ko a toku Matua i whakaako mai ai ki ahau, ko enei aku e korero nei.</p> 
<p><A NAME="an_8:29">8:29</A>&nbsp;Kei ahau nei ano toku kaitono mai: kihai ahau i waiho e te Matua ko ahau anake; no te mea e mahi tonu ana ahau i nga mea e paingia ana e ia.</p> 
<p><A NAME="an_8:30">8:30</A>&nbsp;Na i a ia e korero ana i enei mea, he tokomaha i whakapono ki a ia.</p> 
<p><A NAME="an_8:31">8:31</A>&nbsp;&#182; Me i reira ka mea a Ihu ki nga Hurai i whakapono ki a ia, Ki te mau tonu koutou ki taku kupu, he tino akonga koutou naku;</p> 
<p><A NAME="an_8:32">8:32</A>&nbsp;A e matau koutou ki te pono, ma te pono ano koutou ka rangatira ai.</p> 
<p><A NAME="an_8:33">8:33</A>&nbsp;Ka whakahokia e ratou ki a ia, He whanau matou na Aperahama, kahore matou i waiho noa hei pononga ma tetahi tangata: he aha tau e mea, ka rangatira koutou?</p> 
<p><A NAME="an_8:34">8:34</A>&nbsp;Ka whakahokia e Ihu ki a ratou, He pono, he pono taku e mea nei ki a koutou, He pononga na te hara nga kaimahi katoa i te hara.</p> 
<p><A NAME="an_8:35">8:35</A>&nbsp;E kore te pononga e noho tonu i te whare: ko te Tama ia e noho tonu ana.</p> 
<p><A NAME="an_8:36">8:36</A>&nbsp;Na i te mea ka whakarangatiratia koutou e te Tama, he tino rangatira koutou.</p> 
<p><A NAME="an_8:37">8:37</A>&nbsp;E matau ana ano ahau, he whanau koutou na Aperahama; heoi e whai ana koutou kia whakamatea ahau, he kore hoki no taku kupu e mau i roto i a koutou.</p> 
<p><A NAME="an_8:38">8:38</A>&nbsp;&#182; E korerotia ana e ahau taku i kite ai ki toku Matua: e mahia ana e koutou ta koutou i kite ai ki to koutou matua.</p> 
<p><A NAME="an_8:39">8:39</A>&nbsp;Ka whakahoki ratou, ka mea ki a ia, Ko Aperahama to matou matua, Ka mea a Ihu ki a ratou, Me he tamariki koutou na Aperahama, kua mahia e koutou nga mahi a Aperahama.</p> 
<p><A NAME="an_8:40">8:40</A>&nbsp;Tena ko tenei e whai ana koutou kia whakamatea ahau, te tangata nana i korero te pono ki a koutou, taku hoki i rongo ai ki te Atua: kihai a Aperahama i pena.</p> 
<p><A NAME="an_8:41">8:41</A>&nbsp;E mahi ana koutou i nga mahi a to koutou matua. Katahi ratou ka mea ki a ia, Kihai matou i whanau poriro; kotahi to matou Matua, ko te Atua.</p> 
<p><A NAME="an_8:42">8:42</A>&nbsp;Ka mea ano a Ihu ki a ratou, Mehemea ko te Atua to koutou Matua, kua aroha koutou ki ahau: i haere mai hoki ahau i te Atua, a kua tae mai nei; kihai hoki ahau i haere noa mai, engari nana ahau i tono mai.</p> 
<p><A NAME="an_8:43">8:43</A>&nbsp;He aha ra koutou te matau ai ki taku korero? no te mea e kore koutou e ahei te whakarongo ki taku kupu.</p> 
<p><A NAME="an_8:44">8:44</A>&nbsp;Na to koutou matua koutou, na te rewera, e pai ana hoki kia mea i ta to koutou matua i hiahia ai. He kaikohuru ia no te timatanga, kihai hoki tu i roto i te pono, no te mea kahore he pono i roto i a ia. Ki te korero teka ia, e korero ana i ana: he korero teka hoki ia, ko te matua o te teka.</p> 
<p><A NAME="an_8:45">8:45</A>&nbsp;I taku korerotanga i te pono, kahore koutou e whakapono ki ahau.</p> 
<p><A NAME="an_8:46">8:46</A>&nbsp;&#182; Ko wai o koutou hei whakaatu he hara toku? Ki te pono taku korero, he aha koutou te whakapono ai ki ahau?</p> 
<p><A NAME="an_8:47">8:47</A>&nbsp;E whakarongo ana te tangata a te Atua ki nga korero a te Atua: koia koutou te whakarongo ai, no te mea ehara koutou i te Atua.</p> 
<p><A NAME="an_8:48">8:48</A>&nbsp;Na ka whakahoki nga Hurai, ka mea ki a ia, Kahore koia i tika ta matou i mea ra, No hamaria koe, a he rewera tou?</p> 
<p><A NAME="an_8:49">8:49</A>&nbsp;Ka whakahokia e Ihu, Kahore oku rewera; engari e whakahonore ana ahau i toku Matua, ko koutou ia te whakakahore ana i te honore moku.</p> 
<p><A NAME="an_8:50">8:50</A>&nbsp;Kahore aku whai i te kororia moku: tera ano te kaiwhai, te kaiwhakatikatika.</p> 
<p><A NAME="an_8:51">8:51</A>&nbsp;&#182; He pono, he pono taku e mea nei ki a koutou, Ki te pupuri tetahi i taku kupu, e kore rawa ia e kite i te mate.</p> 
<p><A NAME="an_8:52">8:52</A>&nbsp;Ka mea nga Hurai ki a ia, Katahi matou ka mohio he rewera tou. Kua mate a Aperahama ratou ko nga poropiti, a e mea ana koe, Ki te pupuri tetahi i taku kupu, e kore rawa ia e pangia e te mate.</p> 
<p><A NAME="an_8:53">8:53</A>&nbsp;He nui oti koe i to matou matua, i a Aperahama kua mate nei? kua mate ano nga poropiti: ki tau ko wai koe?</p> 
<p><A NAME="an_8:54">8:54</A>&nbsp;Ka whakahokia e Ihu, Ki te whakahonore ahau i ahau ano, he honore noa toku: ko toku Matua hei whakahonore i ahau; ko ta koutou e mea nei ko ia to koutou Atua:</p> 
<p><A NAME="an_8:55">8:55</A>&nbsp;Heoi kahore koutou i matau ki a ia; ko ahau ia e matau ana ki a ia: a ki te mea ahua, Kahore ahau e matau ki a ia, he tangata teka ahau, he pena me koutou: otira e matau ana ahau ki a ia, e pupuri ana i tana kupu.</p> 
<p><A NAME="an_8:56">8:56</A>&nbsp;I hari to koutou matua, a Aperahama, mona ka kite i toku ra: i kite ia, a koa ake.</p> 
<p><A NAME="an_8:57">8:57</A>&nbsp;Katahi ka mea nga Hurai ki a ia, Kahore noa i rima tekau noa ou tau, a kua kite koe i a Aperahama?</p> 
<p><A NAME="an_8:58">8:58</A>&nbsp;Ka mea a Ihu ki a ratou, He pono, he pono taku e mea nei ki a koutou, Kahore noa ano a Aperahama, ko ahau tenei.</p> 
<p><A NAME="an_8:59">8:59</A>&nbsp;Na ka mau ratou ki etahi kohatu hei epa ki a ia: heoi huna ana a Ihu i a ia, puta ana i roto i te temepara.</p> 
<p><A NAME="an_9:1">9:1</A>&nbsp;&#182; Na, i a Ihu e haere ana, ka kite ia i tetahi tangata i matapo, no tona whanautanga mai ano.</p> 
<p><A NAME="an_9:2">9:2</A>&nbsp;Na ka ui ana akonga ki a ia, ka mea, E te Kaiwhakaako, ko wai i hara, ko tenei, ko ona matua ranei, i whanau matapo ai ia?</p> 
<p><A NAME="an_9:3">9:3</A>&nbsp;Ka whakahokia e Ihu, Ehara i te mea ko tenei kua hara, ko ona matua ranei: engari kia ai ai ia hei whakakitenga mo nga mahi a te Atua.</p> 
<p><A NAME="an_9:4">9:4</A>&nbsp;Me mahi e tatou nga mahi a toku kaitono mai i te mea e ao ana: meake ko te po e kore ai e taea he mahi e tetahi tangata.</p> 
<p><A NAME="an_9:5">9:5</A>&nbsp;I ahau i te ao nei, ko ahau te marama o te ao.</p> 
<p><A NAME="an_9:6">9:6</A>&nbsp;Ka mutu enei korero ana, ka tuwha ia ki te whenua, a pokepokea ana tetahi paru ki te huware, pania atu ana te paru ki nga kanohi o te matapo,</p> 
<p><A NAME="an_9:7">9:7</A>&nbsp;Na ka mea ki a ia, haere ki te horoi ki te kaukauranga i Hiroama, ko Tono te whakamaoritanga. Na haere ana ia, horoi ana, a hoki titiro ana mai.</p> 
<p><A NAME="an_9:8">9:8</A>&nbsp;&#182; Na ka mea nga tangata e noho tata ana, ratou ko nga tangata i kite i tona matapotanga i mua, Ehara ianei tenei i taua tangata i noho ra, i tono mea ra mana?</p> 
<p><A NAME="an_9:9">9:9</A>&nbsp;Ka mea etahi, Ko ia tenei: ko etahi i mea, Kahore, engari rite tonu ki a ia te ahua. Ka mea ia, Ko ahau ra ia.</p> 
<p><A NAME="an_9:10">9:10</A>&nbsp;Katahi ratou ka mea ki a ia, Na te aha ra i kite ai ou kanohi?</p> 
<p><A NAME="an_9:11">9:11</A>&nbsp;Ka whakahoki ia ka mea, Na te tangata, e huaina nei ko Ihu, i pokepoke he paru, pania ana e ia ki oku kanohi, ka mea mai ki ahau, Haere ki Hiroama horoi ai: na, ko toku haerenga atu, ko taku horoinga, kite ana ahau.</p> 
<p><A NAME="an_9:12">9:12</A>&nbsp;Na ka mea ratou ki a ia, Kei hea ia? Ka mea ia, E kore ahau e mohio.</p> 
<p><A NAME="an_9:13">9:13</A>&nbsp;&#182; Ka kawea atu ki nga parihi taua tangata i matapo i mua ra.</p> 
<p><A NAME="an_9:14">9:14</A>&nbsp;Na no te hapati i pokepokea ai e Ihu te paru, i meinga ai ona kanohi kia kite.</p> 
<p><A NAME="an_9:15">9:15</A>&nbsp;Na ka ui ano nga Parihi ki a ia, ki te pehea i kite ai ia. Ka mea ia ki a ratou, I pania e ia he paru ki oku kanohi, na horoi ana ahau, kite ana.</p> 
<p><A NAME="an_9:16">9:16</A>&nbsp;Na ka mea etahi o nga Parihi, Ehara tenei i te tangata na te Atua, ina mea etahi, Ma te aha e taea ai enei merekara e te tangata hara? Na ka wehewehea ratou.</p> 
<p><A NAME="an_9:17">9:17</A>&nbsp;Ka mea ano ratou ki te matapo, E pehea ana koe ki a ia, ki tana meatanga i ou kanohi kia kite? Ka mea ia, He poropiti ia.</p> 
<p><A NAME="an_9:18">9:18</A>&nbsp;Heoi kahore nga Hurai i whakapono i matapo taua tangata, kua meinga ano kia kite, karangatia noatia e ratou nga matua ona i meinga nei kia kite,</p> 
<p><A NAME="an_9:19">9:19</A>&nbsp;A ka ui ratou ki a raua, ka mea, Ko ta korua tama tenei, e mea nei korua i whanau matapo mai? na te aha ra ia i titiro ai inaianei?</p> 
<p><A NAME="an_9:20">9:20</A>&nbsp;Ka whakahoki ona matua ki a ratou, ka mea, E mohio ana maua, ko ta maua tama tenei, i whanau matapo mai ano:</p> 
<p><A NAME="an_9:21">9:21</A>&nbsp;Ko te mea ia i kite ai ia inaianei, kahore i mohiotia e maua; kahore hoki maua e mohio na wai i mea ona kanohi kia kite: he kaumatua ia; ui atu ki a ia: mana ia e korero.</p> 
<p><A NAME="an_9:22">9:22</A>&nbsp;I penei ona matua, no te mea i mataku raua i nga Hurai: kua takoto noa ake hoki ta nga Hurai tikanga, na ki te whakaae tetahi, ko te Karaiti ia, me pei ki waho o te whare karakia.</p> 
<p><A NAME="an_9:23">9:23</A>&nbsp;Koia ona matua i mea ai, he kaumatua ia; ui atu ki a ia.</p> 
<p><A NAME="an_9:24">9:24</A>&nbsp;Na ka karanga tuarua ratou ki te tangata i matapo i mua ra, ka mea ki a ia, Hoatu he kororia ki te Atua; e matau ana matou he tangata hara tenei.</p> 
<p><A NAME="an_9:25">9:25</A>&nbsp;Na ka whakahoki ia, ka mea, Kahore ahau e matau he tangata hara ranei ia: kotahi ano taku e matau nei, he matapo ahau i mua, a ina kua kite.</p> 
<p><A NAME="an_9:26">9:26</A>&nbsp;Ka mea ano ratou ki a ia, I aha ia ki a koe? I peheatia ou kanohi i meinga ai e ia kia kite?</p> 
<p><A NAME="an_9:27">9:27</A>&nbsp;Ka whakahokia e ia ki a ratou, Kua korerotia ano e ahau ki a koutou ina tonu nei, a kihai koutou i whakarongo: he aha koutou i hiahia ai kia rongo ano? E mea ana oti koutou kia meinga hei akonga mana?</p> 
<p><A NAME="an_9:28">9:28</A>&nbsp;Na whakahi ana ratou ki a ia, ka mea, Ko tana akonga koe; ko matou ia he akonga na Mohi.</p> 
<p><A NAME="an_9:29">9:29</A>&nbsp;E matau ana matou i korero te Atua ki a Mohi: ko tenei tangata ia kahore matou e matau ki tona wahi i haere mai ai.</p> 
<p><A NAME="an_9:30">9:30</A>&nbsp;Na ka whakahoki taua tangata, ka mea ki a ratou, Ha! he mea whakamiharo ra tenei, kahore koutou i matau ki tona wahi i haere mai ai, otira kua meinga e ia oku kanohi kia kite.</p> 
<p><A NAME="an_9:31">9:31</A>&nbsp;E matau ana ra tatou, e kore te Atua e whakarongo ki nga tangata hara: tena ki te mea he tangata karakia tetahi ki te Atua, he mea i tana e pai ai, ka whakarongo ia ki a ia.</p> 
<p><A NAME="an_9:32">9:32</A>&nbsp;Kahore rawa i rangona no te timatanga ra ano o te ao, i whakatirohia e tetahi nga kanohi o te tangata i whanau matapo.</p> 
<p><A NAME="an_9:33">9:33</A>&nbsp;Ki te mea kihai i puta mai tenei tangata i te Atua, e kore e taea e ia tetahi mea.</p> 
<p><A NAME="an_9:34">9:34</A>&nbsp;Na ka whakahoki ratou, ka mea ki a ia, I whanau pu koe i roto i nga hara, ko koe ranei hei whakaako i a matou? Na peia ana ia e ratou ki waho.</p> 
<p><A NAME="an_9:35">9:35</A>&nbsp;&#182; I rongo a Ihu kua oti ia te pei e ratou ki waho; a, i tona kitenga i a ia, ka mea ki a ia, E whakapono ana ranei koe ki te Tama a te Atua?</p> 
<p><A NAME="an_9:36">9:36</A>&nbsp;Ka whakahoki ia, ka mea, Ko wai ia, e te Ariki, kia whakapono ai ahau ki a ia?</p> 
<p><A NAME="an_9:37">9:37</A>&nbsp;Ka mea a Ihu ki a ia, Kua kite koe i a ia, ko ia hoki tenei e korero nei ki a koe.</p> 
<p><A NAME="an_9:38">9:38</A>&nbsp;Na ko tana meatanga, E te Ariki, e whakapono ana ahau. Na koropiko ana ia ki a ia.</p> 
<p><A NAME="an_9:39">9:39</A>&nbsp;&#182; Katahi a Ihu ka mea, I haere mai ahau ki tenei ao ki te whakarite whakawa, he mea e kite ai te hunga kahore nei i kite; e whakamatapotia ai hoki te hunga e kite ana.</p> 
<p><A NAME="an_9:40">9:40</A>&nbsp;A, ka rangona enei mea e etahi o nga Parihi e tu tahi ana me ia, ka mea ratou ki a ia, E matapo ana ano ranei matou?</p> 
<p><A NAME="an_9:41">9:41</A>&nbsp;Ka mea a Ihu ki a ratou, Me i matapo koutou, kahore o koutou hara: tena ka mea na koutou, E kite ana matou; na e mau na to koutou hara.</p> 
<p><A NAME="an_10:1">10:1</A>&nbsp;&#182; He pono, he pono taku e mea nei ki a koutou, Ki te kahore tetahi e tomo ra te kuwaha ki te kainga hipi, ki te piki ke, he tahae ia, he tangata pahua.</p> 
<p><A NAME="an_10:2">10:2</A>&nbsp;Tena ko te tangata e tomo ana ra te kuwaha, ko te hepara ia o nga hipi.</p> 
<p><A NAME="an_10:3">10:3</A>&nbsp;Ka uaki te kaitiaki tatau ki a ia; ka rongo ano nga hipi ki tona reo: na ka karangatia e ia ana hipi ake, to tenei ingoa, to tenei ingoa, ka arahina ki waho.</p> 
<p><A NAME="an_10:4">10:4</A>&nbsp;A ka oti ana ake hipi te tuku ki waho, ka haere ia i mua i a ratou, ka aru nga hipi i a ia: e matau ana hoki ratou ki tona reo.</p> 
<p><A NAME="an_10:5">10:5</A>&nbsp;E kore ia ratou e aru i te tauhou, engari ka oma i a ia: e kore hoki e matau ki te reo o nga tauhou.</p> 
<p><A NAME="an_10:6">10:6</A>&nbsp;I korerotia tenei kupu whakarite e Ihu ki a ratou: heoi kihai ratou i mohio ki nga mea i korerotia e ia ki a ratou.</p> 
<p><A NAME="an_10:7">10:7</A>&nbsp;Na ka mea ano a Ihu ki a ratou, He pono, he pono taku e mea nei ki a koutou, Ko ahau te tatau o nga hipi.</p> 
<p><A NAME="an_10:8">10:8</A>&nbsp;He tahae, he kaipahua te hunga katoa i haere mai i mua i ahau: heoi kihai nga hipi i whakarongo ki a ratou.</p> 
<p><A NAME="an_10:9">10:9</A>&nbsp;Ko ahau te tatau: ki te waiho ahau hei huarahi tomokanga mo tetahi, e ora ia, a ka haere ki roto, ka haere ki waho, ka kite hoki i te kai.</p> 
<p><A NAME="an_10:10">10:10</A>&nbsp;Heoi ano ta te tahae e haere mai ai, he tahae, he patu, he whakamoti hoki: i haere mai ahau kia whiwhi ai ratou ki te ora, ina, tona nui noa atu.</p> 
<p><A NAME="an_10:11">10:11</A>&nbsp;Ko ahau te hepara pai, he hepara pai, ka tuku i a ia ano kia mate mo nga hipi.</p> 
<p><A NAME="an_10:12">10:12</A>&nbsp;Tena ko te tangata e utua ana, ehara nei i te hepara, ehara nei i a ia nga hipi, i tona kitenga i te wuruhi e haere mai ana, whakarerea ake e ia nga hipi, oma ana: na ka hopukia ratou e te wuruhi, a whakamararatia ana nga hipi.</p> 
<p><A NAME="an_10:13">10:13</A>&nbsp;Ka oma te tangata e utua ana, no te mea e utua ana ia, kahore hoki ona whakaaro ki nga hipi.</p> 
<p><A NAME="an_10:14">10:14</A>&nbsp;Ko ahau te hepara pai, e matau ana hoki ki aku, a e matau ana aku ki ahau.</p> 
<p><A NAME="an_10:15">10:15</A>&nbsp;Pera tonu me to te Matua matau ki ahau, me toku matau hoki ki te Matua: e tuku ana hoki ahau i ahau ki te mate mo nga hipi.</p> 
<p><A NAME="an_10:16">10:16</A>&nbsp;He hipi atu ano aku, ehara nei i tenei kainga: me arahi mai ratou e ahau, a ka rongo ratou ki toku reo; a e whakakotahitia te kahui, kotahi ano hoki hepara.</p> 
<p><A NAME="an_10:17">10:17</A>&nbsp;Koia te Matua ka aroha mai ai ki ahau, no te mea e tuku ana ahau i ahau kia mate, kia whakaora ake ai ano ahau i ahau.</p> 
<p><A NAME="an_10:18">10:18</A>&nbsp;Ehara i te mea ma tetahi tangata ahau e whakamate, engari maku ano ahau e tuku ki te mate. Kei ahau te tikanga mo te tuku atu, kei ahau ano te tikanga mo te whakaora. Na toku matua tenei ture kua riro mai nei i ahau.</p> 
<p><A NAME="an_10:19">10:19</A>&nbsp;&#182; Katahi ka wehewehea nga Hurai, na enei kupu.</p> 
<p><A NAME="an_10:20">10:20</A>&nbsp;He tokomaha o ratou i mea, He rewera tona, e haurangi ana; he aha koutou ka whakarongo ai ki a ia?</p> 
<p><A NAME="an_10:21">10:21</A>&nbsp;Ko etahi i mea, Ehara enei i nga kupu a te tangata e nohoia ana e te rewera. E ahei koia i te rewera te mea i nga kanohi o nga matapo kia kite?</p> 
<p><A NAME="an_10:22">10:22</A>&nbsp;&#182; Na i Hiruharama tenei, i te hakari horohoronga: he hotoke;</p> 
<p><A NAME="an_10:23">10:23</A>&nbsp;A e haereere ana a Ihu i te temepara, i te whakamahau o Horomona.</p> 
<p><A NAME="an_10:24">10:24</A>&nbsp;Na ka karapotia ia e nga Hurai, ka mea ratou ki a ia, Kia pehea te roa o tau waiho i o matou ngakau kia hikirangi ana? Ki te mea ko te Karaiti koe, korerotia matanuitia mai ki a matou.</p> 
<p><A NAME="an_10:25">10:25</A>&nbsp;Ka whakahoki a Ihu ki a ratou, Kua korerotia e ahau ki a koutou, a kahore koutou e whakapono: ko nga mahi e mahi nei ahau i runga i te ingoa o toku Matua, ko enei hei kaiwhakaatu moku.</p> 
<p><A NAME="an_10:26">10:26</A>&nbsp;Otira e kore koutou e whakapono, no te mea ehara koutou i te hipi naku.</p> 
<p><A NAME="an_10:27">10:27</A>&nbsp;E rongo ana aku hipi ki toku reo, e matau ana ahau ki a ratou, e aru ana hoki ratou i ahau:</p> 
<p><A NAME="an_10:28">10:28</A>&nbsp;E hoatu ana e ahau ki a ratou he ora tonu; e kore ratou e ngaro ake ake, e kore ano hoki tetahi e kapo atu i a ratou i roto i toku ringa.</p> 
<p><A NAME="an_10:29">10:29</A>&nbsp;Ko toku Matua, nana nei ratou i homai ki ahau, nui ake i te katoa; e kore ano ratou e taea e tetahi te kapo atu i roto i te ringa o toku Matua.</p> 
<p><A NAME="an_10:30">10:30</A>&nbsp;Ko ahau, ko te Matua, kotahi maua.</p> 
<p><A NAME="an_10:31">10:31</A>&nbsp;Katahi ka mau ano nga Hurai ki te kohatu hei aki ki a ia.</p> 
<p><A NAME="an_10:32">10:32</A>&nbsp;Ka whakahokia e Ihu ki a ratou, He maha nga mahi pai kua whakakitea nei e ahau ki a koutou, he mea na toku Matua; mo tehea o aua mahi ka akina ai ahau e koutou?</p> 
<p><A NAME="an_10:33">10:33</A>&nbsp;Ka whakahoki nga Hurai ki a ia, ka mea, Ehara te mahi pai i te mea e akina ai koe; engari mo te kohukohu; mo te mea hoki ko koe, tangata nei ano, e whakaatua ana i a koe.</p> 
<p><A NAME="an_10:34">10:34</A>&nbsp;Ka whakahokia e Ihu ki a ratou, Kahore ranei i tuhituhia i roto i to koutou ture, I mea ahau, he atua koutou?</p> 
<p><A NAME="an_10:35">10:35</A>&nbsp;Ki te huaina e ia he atua te hunga i tae mai nei te kupu a te Atua ki a ratou, a e kore hoki e taea te whakakahore te karaipiture,</p> 
<p><A NAME="an_10:36">10:36</A>&nbsp;E mea ana oti koutou ki ta te Matua i whakatapu ai, i tono mai ai hoki ki te ao, E kohukohu ana koe; noku i mea, Ko te Tama ahau a te Atua?</p> 
<p><A NAME="an_10:37">10:37</A>&nbsp;Ki te kore ahau e mahi i nga mahi a toku Matua, aua ahau e whakaponohia.</p> 
<p><A NAME="an_10:38">10:38</A>&nbsp;Tena ki te mahi ahau, ahakoa kahore koutou e whakapono ki ahau, whakaponohia nga mahi: kia matau ai koutou, kia whakapono ai, ko te Matua kei roto i ahau, me ahau hoki kei roto i a ia.</p> 
<p><A NAME="an_10:39">10:39</A>&nbsp;&#182; Na ka whai ano ratou kia hopukia ia: heoi puta ana ia i o ratou ringa;</p> 
<p><A NAME="an_10:40">10:40</A>&nbsp;Na ka haere ano ia ki tawahi o Horano, ki te wahi i matua iriiri ai a Hoani; a noho ana i reira.</p> 
<p><A NAME="an_10:41">10:41</A>&nbsp;He tokomaha hoki i haere ki a ia; i mea ratou, Kihai a Hoani i mahi i tetahi merekara; he pono ia nga mea katoa i korerotia e Hoani mo tenei.</p> 
<p><A NAME="an_10:42">10:42</A>&nbsp;A he tokomaha o reira i whakapono ki a ia.</p> 
<p><A NAME="an_11:1">11:1</A>&nbsp;&#182; Na kei te mate tetahi tangata, a Raharuhi o Petani, te kainga o Meri raua ko tona tuakana, ko Mata.</p> 
<p><A NAME="an_11:2">11:2</A>&nbsp;Ko taua Meri tenei nana nei i whakawahi te Ariki ki te hinu, i muru hoki i ona waewae ki ona makawe; a he tungane nona a Raharuhi i mate nei.</p> 
<p><A NAME="an_11:3">11:3</A>&nbsp;Na ka tono tangata nga tuahine ki a ia, ka mea, E te Ariki, tenei kei te mate tau tangata e aroha nei.</p> 
<p><A NAME="an_11:4">11:4</A>&nbsp;I te rongonga ia o Ihu, ka mea ia, Ehara tenei i te mate e mate rawa ai ia, engari hei mea mo te kororia o te Atua; ma tenei hoki ka whai kororia ai te Tama a te Atua.</p> 
<p><A NAME="an_11:5">11:5</A>&nbsp;Na i aroha a Ihu ki a Mata raua ko tona teina, ki a Raharuhi hoki.</p> 
<p><A NAME="an_11:6">11:6</A>&nbsp;A, no ka rongo ia ki tona matenga, e rua ona ra i noho ai ki taua wahi ra ano.</p> 
<p><A NAME="an_11:7">11:7</A>&nbsp;Muri iho i tenei ka mea ia ki ana akonga, Tatou ka haere ano ki Huria.</p> 
<p><A NAME="an_11:8">11:8</A>&nbsp;Ka mea nga akonga ki a ia, E te Kaiwhakaako, i whai nga Hurai i mua tata ake nei kia akina koe ki te kohatu; a e haere atu ana koe ki reira?</p> 
<p><A NAME="an_11:9">11:9</A>&nbsp;Ka whakahokia e Ihu, He teka ianei tekau ma rua nga haora o te ra? Ki te haere tetahi i te awatea, e kore ia e tutuki, no te mea e kite ana ia i te marama o tenei ao.</p> 
<p><A NAME="an_11:10">11:10</A>&nbsp;Tena ka haere tetahi i te po, ka tutuki ia, no te mea kahore he marama i roto i a ia.</p> 
<p><A NAME="an_11:11">11:11</A>&nbsp;Ka korerotia enei mea e ia: na, muri iho ka mea ia ki a ratou, Kei te moe to tatou hoa a Raharuhi; otiia ka haere ahau ki te whakaara i a ia i te moe.</p> 
<p><A NAME="an_11:12">11:12</A>&nbsp;Na ko te meatanga a ana akonga, E te Ariki, ki te mea kei te moe ia, tera ia e ora.</p> 
<p><A NAME="an_11:13">11:13</A>&nbsp;Kahore, ko tona matenga ta Ihu i korero ai: ko ratou ia i mahara, i korero ia mo te takotoranga ina moe.</p> 
<p><A NAME="an_11:14">11:14</A>&nbsp;Katahi ka mea nui a Ihu ki a ratou, Kua mate a Raharuhi.</p> 
<p><A NAME="an_11:15">11:15</A>&nbsp;A e hari ana ahau, he whakaaro hoki ki a koutou, noku kahore i reira, kia whakapono ai koutou; ahakoa ra kia haere tatou ki a ia.</p> 
<p><A NAME="an_11:16">11:16</A>&nbsp;Na ka mea a Tamati, e huaina nei ko Ririmu, ki ona hoa akonga, Kia haere ano tatou, kia mate tahi me ia.</p> 
<p><A NAME="an_11:17">11:17</A>&nbsp;&#182; Heoi, i te taenga atu o Ihu, rokohanga atu kua wha ke ona ra i roto i te urupa.</p> 
<p><A NAME="an_11:18">11:18</A>&nbsp;Na e tata ana Petani ki Hiruharama, kotahi pea tekau ma rima paronga:</p> 
<p><A NAME="an_11:19">11:19</A>&nbsp;He tokomaha ano nga Hurai i tae ki a Mata raua ko Meri, ki te whakamarie i a raua mo to raua tungane.</p> 
<p><A NAME="an_11:20">11:20</A>&nbsp;A, no te rongonga o Mata, tena a Ihu te haere mai na, ka whakatau i a ia: ko Meri ia i noho i roto i te whare.</p> 
<p><A NAME="an_11:21">11:21</A>&nbsp;Na ka mea a Mata ki a Ihu, E te Ariki, me i konei koe, kihai i mate toku tungane.</p> 
<p><A NAME="an_11:22">11:22</A>&nbsp;Heoi e matau nei ano ahau, ko tau e inoi ai ki te Atua, e homai e te Atua ki a koe.</p> 
<p><A NAME="an_11:23">11:23</A>&nbsp;Ka mea a Ihu ki a ia, E ara ano tou tu ngane.</p> 
<p><A NAME="an_11:24">11:24</A>&nbsp;Ka mea a Mata ki a ia, E matau ana ahau e ara ano ia i te aranga a te ra whakamutunga.</p> 
<p><A NAME="an_11:25">11:25</A>&nbsp;Ka mea a Ihu ki a ia, Ko ahau te aranga, te ora; ko ia e whakapono ana ki ahau, ahakoa kua mate, e ora ano:</p> 
<p><A NAME="an_11:26">11:26</A>&nbsp;E kore ano e mate ake ake nga tangata katoa e ora ana, e whakapono ana ki ahau. E whakapono ana ranei koe ki tenei?</p> 
<p><A NAME="an_11:27">11:27</A>&nbsp;Ka mea ia ki a ia, Ae, e te Ariki: e whakapono ana ahau, ko te Karaiti koe, ko te Tama a te Atua, e haere mai ana ki te ao.</p> 
<p><A NAME="an_11:28">11:28</A>&nbsp;A ka mutu enei korero ana, ka haere ka karanga puku ki tona teina, ki a Meri, ka mea, Kua tae mai te Kaiwhakaako, e karanga ana hoki ki a koe.</p> 
<p><A NAME="an_11:29">11:29</A>&nbsp;A, no ka rongo ia, hohoro tonu te whakatika, a haere ana ki a ia.</p> 
<p><A NAME="an_11:30">11:30</A>&nbsp;Na kahore a Ihu i tomo noa ki te kainga; heoi kei taua wahi ano ia i tutaki ai a Mata ki a ia.</p> 
<p><A NAME="an_11:31">11:31</A>&nbsp;I te kitenga o nga Hurai e noho ana ki a ia i roto i te whare, e whakamarie ana i a ia, ka hohoro a Meri te whakatika, te puta ki waho, ka aru ratou i a ia, ka mea, E haere ana ia ki te urupa, ki reira tangi ai.</p> 
<p><A NAME="an_11:32">11:32</A>&nbsp;A, no ka tae a Meri ki te wahi kei reira nei a Ihu, ka kite i a ia, ka takoto ki ona waewae, ka mea ki a ia, E te Ariki, me i konei koe, kihai i mate toku tungane.</p> 
<p><A NAME="an_11:33">11:33</A>&nbsp;&#182; A, no ka kite a Ihu i a ia e tangi ana, i nga Hurai hoki i haere tahi me ia e tangi ana, ka ngunguru ia, ara tona wairua, ka koingo.</p> 
<p><A NAME="an_11:34">11:34</A>&nbsp;Ka mea, I whakatakotoria ia e koutou ki hea? Ka mea ratou ki a ia, E te Ariki, haere mai kia kite.</p> 
<p><A NAME="an_11:35">11:35</A>&nbsp;Tangi ana a Ihu.</p> 
<p><A NAME="an_11:36">11:36</A>&nbsp;Na ka mea nga Hurai, Nana, tona aroha ki a ia!</p> 
<p><A NAME="an_11:37">11:37</A>&nbsp;Na ka mea etahi o ratou, Kahore ranei i taea e tenei tangata, nana nei i whakatitiro nga kanohi o te matapo, te mea i tenei tangata hoki kia kaua e mate?</p> 
<p><A NAME="an_11:38">11:38</A>&nbsp;Na ka ngunguru ano a Ihu i roto i a ia, ka haere ki te urupa. He ana ia, kua oti te pa ki te kohatu.</p> 
<p><A NAME="an_11:39">11:39</A>&nbsp;Ka mea a Ihu, Tangohia atu e koutou te kohatu. Ka mea ki a ia a Mata tuahine o te tupapaku, E te Ariki, kua piro noa ake ia: ko tona po wha hoki tenei.</p> 
<p><A NAME="an_11:40">11:40</A>&nbsp;Ano ra ko Ihu ki a ia, Kihai koia ahau i mea ki a koe, Ki te whakapono koe, e kite koe i te kororia o te Atua?</p> 
<p><A NAME="an_11:41">11:41</A>&nbsp;Na ka tangohia e ratou te kohatu i te wahi i takoto ai te tupapaku. Na ka ara ake nga kanohi o Ihu, ka mea ia, E Pa, ko taku whakawhetai tenei ki a koe, mou i whakarongo ki ahau.</p> 
<p><A NAME="an_11:42">11:42</A>&nbsp;I mahara ano ahau e rongo tonu ana koe ki ahau: heoi he whakaaro ki te hunga e tu mai nei i korero ai ahau, kia whakapono ai ratou, nau ahau i tono mai.</p> 
<p><A NAME="an_11:43">11:43</A>&nbsp;A, no ka penei tana ki, he nui tona reo ki te karanga, E Raharuhi, puta mai.</p> 
<p><A NAME="an_11:44">11:44</A>&nbsp;Na ko te putanga mai o te tupapaku, he mea here nga ringa me nga waewae ki nga takai: he mea takai tona mata ki te tauera. Ka mea a Ihu ki a ratou, Wetekia, tukua kia haere.</p> 
<p><A NAME="an_11:45">11:45</A>&nbsp;&#182; Na he tokomaha nga Hurai i haere nei ki a Meri, a, i to ratou kitenga i nga mea i mea ai a Ihu, ka whakapono ki a ia.</p> 
<p><A NAME="an_11:46">11:46</A>&nbsp;Ko etahi o ratou i haere ki nga Parihi, i korero ki a ratou i nga mea i mahia e Ihu.</p> 
<p><A NAME="an_11:47">11:47</A>&nbsp;Na ka whakaminea he runanga e nga tohunga nui ratou ko nga Parihi, ka mea, Kei te aha tatou nei? he maha hoki nga merekara e meatia nei e tenei tangata.</p> 
<p><A NAME="an_11:48">11:48</A>&nbsp;Ki te penei ta tatou tuku i a ia, ka whakapono katoa ki a ia: a ka haere mai nga Roma, ka tango i to tatou kainga, i to tatou iwi.</p> 
<p><A NAME="an_11:49">11:49</A>&nbsp;Na ko tetahi o ratou ko Kaiapa, ko te tohunga nui o taua tau, ka mea ki a ratou, Kahore koutou e matau ki tetahi mea.</p> 
<p><A NAME="an_11:50">11:50</A>&nbsp;Te whakaaro, he pai mo tatou ki te mate te tangata kotahi mo te iwi, a kahore e ngaro te iwi katoa.</p> 
<p><A NAME="an_11:51">11:51</A>&nbsp;Na ehara tenei korero i te mea nana ake: engari ko te tohunga nui ia mo tera tau, heoi ka poropiti kia mate a Ihu mo taua iwi.</p> 
<p><A NAME="an_11:52">11:52</A>&nbsp;Haunga ano taua iwi anake, engari kia whakaminea kia kotahi nga tamariki a te Atua kua marara noa atu.</p> 
<p><A NAME="an_11:53">11:53</A>&nbsp;No taua ra ake ano ka runanga ratou kia whakamatea ia.</p> 
<p><A NAME="an_11:54">11:54</A>&nbsp;Koia i mutu ai te haere matanui o Ihu i roto i nga Hurai. Heoi haere atu ana ia i reira ki te wahi e tata ana ki te koraha, ki tetahi pa, ko Eparaima te ingoa, a noho ana i reira ratou ko ana akonga.</p> 
<p><A NAME="an_11:55">11:55</A>&nbsp;Na kua tata te kapenga a nga Hurai: he tokomaha hoki i haere atu i taua whenua i mua o te kapenga ki Hiruharama ki te pure i a ratou.</p> 
<p><A NAME="an_11:56">11:56</A>&nbsp;Na ka rapu ratou i a Ihu, ka korerorero ki a ratou ano, i a ratou e tu ana i te temepara, E pehea ana o koutou whakaaro? e kore ranei ia e haere mai ki te hakari?</p> 
<p><A NAME="an_11:57">11:57</A>&nbsp;Na kua takoto te tikanga a nga tohunga nui ratou ko nga Parihi, ki te matau tetahi tangata ki te wahi e noho ai ia, me whakaatu, kia hopukia ai ia e ratou.</p> 
<p><A NAME="an_12:1">12:1</A>&nbsp;&#182; Na e ono nga ra i mua ake o te kapenga ka haere a Ihu ki Petani, kei reira nei a Raharuhi, i whakaarahia ake nei e ia i te hunga mate.</p> 
<p><A NAME="an_12:2">12:2</A>&nbsp;A taka ana e ratou he hapa mana i reira; ko Mata te kaitaka; ko Raharuhi tetahi o te hunga i noho tahi me ia.</p> 
<p><A NAME="an_12:3">12:3</A>&nbsp;Na ka mau a Meri ki tetahi pauna hinu kakara, he tino nara, he mea utu nui, whakawahia ana e ia nga waewae o Ihu, me te muru ano i ona waewae ki ona makawe; ki noa te whare i te kakara o te hinu.</p> 
<p><A NAME="an_12:4">12:4</A>&nbsp;Na ka mea tetahi o ana akonga, a Hura Ikariote, tenei meake nei tuku i a ia,</p> 
<p><A NAME="an_12:5">12:5</A>&nbsp;He aha tenei hinu te hokona ai ki nga pene e toru rau, ka hoatu ai ki te hunga rawakore?</p> 
<p><A NAME="an_12:6">12:6</A>&nbsp;I korerotia ai tenei e ia, ehara i te mea he whakaaro nona ki te hunga rawakore; erangi no te mea he tahae ia, i a ia hoki te putea, ko ia hoki hei mau i nga mea i whaongia ki roto.</p> 
<p><A NAME="an_12:7">12:7</A>&nbsp;Na ko te meatanga a Ihu, Waiho ra u ana; i tohungia tenei e ia mo te ra o toku tanumanga.</p> 
<p><A NAME="an_12:8">12:8</A>&nbsp;Kei a koutou hoki nga rawakore i nga wa katoa; ko ahau ia e kore e noho tonu i a koutou.</p> 
<p><A NAME="an_12:9">12:9</A>&nbsp;He tokomaha o nga Hurai i matau kei reira a Ihu: a haere mai ana, ehara i te mea mo Ihu anake, erangi kia kite hoki i a Raharuhi, i whakaarahia nei e ia i te hunga mate.</p> 
<p><A NAME="an_12:10">12:10</A>&nbsp;Otira kua takoto te whakaaro o nga tohunga nui kia whakamatea ano a Raharuhi;</p> 
<p><A NAME="an_12:11">12:11</A>&nbsp;Nana hoki i tokomaha ai nga Hurai i haere, i whakapono ki a Ihu.</p> 
<p><A NAME="an_12:12">12:12</A>&nbsp;&#182; I te aonga ake ka rongo te mano tini i haere nei ki te hakari, e haere ana a Ihu ki Hiruharama,</p> 
<p><A NAME="an_12:13">12:13</A>&nbsp;Ka mau ratou ki nga manga nikau, haere ana ki te whakatau i a ia, me te karanga, Ohana: Ka whakapaingia ia, e haere mai nei i runga i te ingoa o te Ariki, te Kingi o Iharaira.</p> 
<p><A NAME="an_12:14">12:14</A>&nbsp;A, no ka kite a Ihu i tetahi kuao kaihe, ka noho ia i runga; ka pera ano me te mea i tuhituhia,</p> 
<p><A NAME="an_12:15">12:15</A>&nbsp;Kaua e mataku, e te tamahine a Hiona: na, kei te haere mai tou Kingi, e noho ana i runga i te kuao kaihe.</p> 
<p><A NAME="an_12:16">12:16</A>&nbsp;Otiia kihai ana akonga i matau wawe ki enei mea: engari ka oti a Ihu te whakakororia, katahi ratou ka mahara kua tuhituhia enei mea mona, kua meinga ano enei mea ki a ia.</p> 
<p><A NAME="an_12:17">12:17</A>&nbsp;I whakaae ano te hunga i tona taha i tana karangatanga i a Raharuhi i roto i te urupa, i tana whakaarahanga hoki i a ia i te hunga mate.</p> 
<p><A NAME="an_12:18">12:18</A>&nbsp;Na konei hoki te mano i whakatau ai i a ia, i rongo hoki ratou, kua meinga tenei merekara e ia.</p> 
<p><A NAME="an_12:19">12:19</A>&nbsp;Na ka mea nga Parihi ki a ratou ano, Ka kite ranei koutou kahore a koutou wahi? na kua riro te ao ki te whai i a ia.</p> 
<p><A NAME="an_12:20">12:20</A>&nbsp;&#182; Na he Kariki etahi o te hunga i haere ki te hakari ki te karakia:</p> 
<p><A NAME="an_12:21">12:21</A>&nbsp;A haere ana enei ki a Piripi o Petahaira o Kariri, korero ana ki a ia, mea atu ana, E kara, e hiahia ana matou kia kite i a Ihu.</p> 
<p><A NAME="an_12:22">12:22</A>&nbsp;Haere ana a Piripi, ka korero ki a Anaru: ka haere a Anaru, a Piripi, ka korero ki a Ihu.</p> 
<p><A NAME="an_12:23">12:23</A>&nbsp;Ka ki a Ihu ki a raua, ka mea, Kua tae mai te haora e whakakororiatia ai te Tama a te tangata.</p> 
<p><A NAME="an_12:24">12:24</A>&nbsp;He pono, he pono taku e mea nei ki a koutou, Ki te kore tetahi pata witi e marere ki te oneone, e pirau, ka takoto ko ia anake: tena ki te pirau, he nui ona hua.</p> 
<p><A NAME="an_12:25">12:25</A>&nbsp;Ki te aroha tetahi ki tona ora, ka mate ano ia; ki te kino tetahi ki te ora i tenei ao, ka tuturu ki a ia te ora ake ake.</p> 
<p><A NAME="an_12:26">12:26</A>&nbsp;Ki te mea tetahi ko ia hei kaimahi maku, me aru ia i ahau: ko te wahi e noho ai ahau, ko reira ano taku kaimahi: ki te mahi tetahi i aku mahi, ma toku Matua ia e whakahonore.</p> 
<p><A NAME="an_12:27">12:27</A>&nbsp;&#182; Kua pouri tenei toku wairua; a kia pehea atu ahau? E Pa, whakaorangia ahau i tenei wa: otira ko te mea tenei i haere mai ai ahau ki tenei wa.</p> 
<p><A NAME="an_12:28">12:28</A>&nbsp;E Pa, whakakororiatia tou ingoa. Na ka puta he reo i te rangi, Kua whakakororiatia e ahau, e whakakororiatia ano.</p> 
<p><A NAME="an_12:29">12:29</A>&nbsp;I te rongonga o nga tangata e tu ana i reira, ka mea, he whatitiri: ko etahi i mea, Kua korero tetahi anahera ki a ia.</p> 
<p><A NAME="an_12:30">12:30</A>&nbsp;Ka whakahoki a Ihu, ka mea, Ehara tenei reo i puta mai nei i te mea moku, engari mo koutou.</p> 
<p><A NAME="an_12:31">12:31</A>&nbsp;Ko aianei te whakawa mo tenei ao: ko aianei maka ai te rangatira o tenei ao ki waho.</p> 
<p><A NAME="an_12:32">12:32</A>&nbsp;A, ki te whakairihia ake ahau ki runga ake i te whenua, maku nga tangata katoa e kukume ki ahau.</p> 
<p><A NAME="an_12:33">12:33</A>&nbsp;I penei ai ia hei whakaatu i te mate e mate ai ia.</p> 
<p><A NAME="an_12:34">12:34</A>&nbsp;Ka whakahokia e te mano ki a ia, Kua rongo matou ki ta te ture, e ora tonu ana a te Karaiti: he aha tau e mea, Me whakairi te Tama a te tangata? Ko wai koia tenei Tama a te tangata?</p> 
<p><A NAME="an_12:35">12:35</A>&nbsp;Ano ra ko Ihu ki a ratou, he wahi iti nei te maunga o te marama i roto i a koutou. Haere ra i te mea e whai marama ana koutou, kei rokohina koutou e te pouri: ko ia hoki e haere ana i te pouri e kore e kite i te wahi e haere ai ia.</p> 
<p><A NAME="an_12:36">12:36</A>&nbsp;I te mea kei a koutou te marama, me whakapono ki te marama, kia meinga ai koutou he tamariki na te marama. I korerotia e Ihu enei mea, a haere ana, huna ana i a ia, kei kitea e ratou.</p> 
<p><A NAME="an_12:37">12:37</A>&nbsp;&#182; Heoi ahakoa i meatia e ia aua merekara maha ki to ratou aroaro, kihai ratou i whakapono ki a ia:</p> 
<p><A NAME="an_12:38">12:38</A>&nbsp;I rite ai te korero a Ihaia poropiti, tana i mea ai, E te Ariki, ko wai i whakapono ki ta matou korero? I whakakitea hoki ki a wai te ringa o te Ariki?</p> 
<p><A NAME="an_12:39">12:39</A>&nbsp;Koia hoki ratou te ahei ai te whakapono, kua mea nei hoki a Ihaia,</p> 
<p><A NAME="an_12:40">12:40</A>&nbsp;I whakamatapotia e ia o ratou kanohi, i whakapakeketia o ratou ngakau; kei kite o ratou kanohi, kei matau hoki o ratou ngakau, kei tahuri ratou, a ka whakaorangia e ahau.</p> 
<p><A NAME="an_12:41">12:41</A>&nbsp;I korerotia enei mea e Ihaia, i te wa i kite ai ia i tona kororia, i puaki ai hoki tana kupu mona.</p> 
<p><A NAME="an_12:42">12:42</A>&nbsp;&#182; He ahakoa ra he tokomaha ano nga rangatira i whakapono ki a ia; otira kihai i whakaae ki a ia, he whakaaro hoki ki nga parihi, kei peia ratou ki waho o te whare karakia:</p> 
<p><A NAME="an_12:43">12:43</A>&nbsp;Rawe ake hoki ki a ratou ta te tangata kororia i ta te Atua.</p> 
<p><A NAME="an_12:44">12:44</A>&nbsp;&#182; Na ka karanga a Ihu, ka mea, Ki te whakapono tetahi ki ahau, ehara ahau i tana i whakapono mai ai, engari ko toku kaitono mai.</p> 
<p><A NAME="an_12:45">12:45</A>&nbsp;Ko ia e kite ana i ahau, e kite ana hoki i toku kaitono mai.</p> 
<p><A NAME="an_12:46">12:46</A>&nbsp;Kua tae mai nei ahau hei whakamarama mo te ao, kei noho i te pouri tetahi e whakapono ana ki ahau.</p> 
<p><A NAME="an_12:47">12:47</A>&nbsp;Na, ki te rongo tetahi ki aku kupu, ki te kore hoki e puritia e ia, e kore ahau e whakahe i a ia: kihai hoki ahau i haere mai ki te whakahe i te ao, engari ki te whakaora i te ao.</p> 
<p><A NAME="an_12:48">12:48</A>&nbsp;Ko ia e whakakahore ana ki ahau, e kore hoki e tango ki aku kupu, tena ano te kaiwhakahe mona; ko te kupu i korerotia e ahau, ko tena hei whakahe mona a te ra whakamutunga.</p> 
<p><A NAME="an_12:49">12:49</A>&nbsp;No te mea ehara i ahau ake aku korero; engari na te Matua i tonoa mai ai ahau, nana i tuku mai te ture ki ahau, mo taku e korero ai, mo taku e ki ai.</p> 
<p><A NAME="an_12:50">12:50</A>&nbsp;A e matau ana ahau he ora tonu tana ture: na ko aku e korero nei rite tonu ki ta te Matua i mea mai ai ki ahau taku korero.</p> 
<p><A NAME="an_13:1">13:1</A>&nbsp;&#182; Na, i mua ake o te hakari o te kapenga, ka mahara a Ihu kua taka tona wa e haere atu ai ia i tenei ao ki te Matua; aroha ana ia ki ona o te ao nei, arohaina ana ratou taea noatia te mutunga.</p> 
<p><A NAME="an_13:2">13:2</A>&nbsp;A, i te mutunga o te hapa, kua whakamaharatia noatia ake ano hoki e te rewera te ngakau o Hura Ikariote, tama a Haimona, kia tukua ia;</p> 
<p><A NAME="an_13:3">13:3</A>&nbsp;A ka mahara a Ihu kua oti nga mea katoa te homai e te Matua ki ona ringa, i haere mai ia i te Atua, e hoki atu ana ki te Atua;</p> 
<p><A NAME="an_13:4">13:4</A>&nbsp;Ka whakatika ia i te hapa, ka whakarere i ona kakahu; ka mau ki te tauera, ka whitiki i a ia.</p> 
<p><A NAME="an_13:5">13:5</A>&nbsp;Me i reira ka ringihia e ia he wai ki te peihana, a ka anga ka horoi i nga waewae o nga akonga, ka muru hoki ki te tauera i whitikiria ai ia.</p> 
<p><A NAME="an_13:6">13:6</A>&nbsp;A, ka tae ia ki a Haimona Pita, ka mea tera ki a ia, E te Ariki, e horoi ana koe i oku waewae?</p> 
<p><A NAME="an_13:7">13:7</A>&nbsp;Ka whakahoki a Ihu, ka mea ki a ia, E kore koe e matau aianei ki taku e mea nei: otira e matau koe a mua ake nei.</p> 
<p><A NAME="an_13:8">13:8</A>&nbsp;Ka mea a Pita ki a ia, E kore rawa koe e horoi i oku waewae. Ka whakahokia e Ihu ki a ia, Ki te kore ahau e horoi i a koe, kahore au wahi i roto i ahau.</p> 
<p><A NAME="an_13:9">13:9</A>&nbsp;Ka mea a Haimona Pita ki a ia, E te Ariki, aua ra ko oku waewae anake, engari ko oku ringa me toku matenga.</p> 
<p><A NAME="an_13:10">13:10</A>&nbsp;Ka mea a Ihu ki a ia, Ki te mea i te kaukau tetahi, kahore atu he aha mana, ko te horoi anake i ona waewae, e ma katoa ana hoki ia: e ma ana koutou, otira kahore katoa.</p> 
<p><A NAME="an_13:11">13:11</A>&nbsp;I mohio hoki ia ki te tangata e tukua ai ia; koia ia i mea ai, kahore koutou katoa i ma.</p> 
<p><A NAME="an_13:12">13:12</A>&nbsp;A ka oti o ratou waewae te horoi, ka mau ia ki ona kakahu, ka noho ano, na, ka mea ki a ratou, E matau ana ranei koutou ki taku i mea nei ki a koutou?</p> 
<p><A NAME="an_13:13">13:13</A>&nbsp;E karangatia ana ahau e koutou, E te Kaiwhakaako, E te Ariki: a he tika ta koutou korero; ko ahau hoki ia.</p> 
<p><A NAME="an_13:14">13:14</A>&nbsp;Na kua horoia nei o koutou waewae e ahau, e to koutou Ariki, e to koutou Kaiwhakaako; me horoi ano hoki e koutou nga waewae o tetahi, o tetahi o koutou.</p> 
<p><A NAME="an_13:15">13:15</A>&nbsp;Kua hoatu nei hoki e ahau he tauira mo koutou, kia rite ai ta koutou mahi ki taku i mea nei ki a koutou.</p> 
<p><A NAME="an_13:16">13:16</A>&nbsp;He pono, he pono taku e mea nei ki a koutou, Kahore te pononga e nui ake i tona rangatira; e kore ano te tangata i tonoa e nui atu i tona kaitono.</p> 
<p><A NAME="an_13:17">13:17</A>&nbsp;Ki te matau koutou ki enei mea, ka koa ki te meatia e koutou.</p> 
<p><A NAME="an_13:18">13:18</A>&nbsp;&#182; Ehara taku i te korero mo koutou katoa: e matau ana ahau ki aku i whiriwhiri ai: otira kia rite ai te karaipiture, Ko ia e kai taro tahi nei maua kua hiki ake tona rekereke ki ahau.</p> 
<p><A NAME="an_13:19">13:19</A>&nbsp;Na ka korerotia nei e ahau ki a koutou i te mea kahore ano i puta noa, mo te puta rawa mai, kia whakapono ai koutou, ko ahau ia.</p> 
<p><A NAME="an_13:20">13:20</A>&nbsp;He pono, he pono taku e mea atu nei ki a koutou, Ki te tango tetahi ki taku e tono ai, e tango ana ia i ahau; a ki te tango tetahi i ahau, e tango ana ki toku kaitono mai.</p> 
<p><A NAME="an_13:21">13:21</A>&nbsp;A, no ka korerotia e Ihu enei mea, ka pouri tona wairua, ka korero ia, ka mea, He pono, he pono taku e mea nei ki a koutou, ma tetahi o koutou ahau e tuku.</p> 
<p><A NAME="an_13:22">13:22</A>&nbsp;Na ka tiriro nga akonga tetahi ki tetahi, ka pohehe ko wai ranei tana i korero ai.</p> 
<p><A NAME="an_13:23">13:23</A>&nbsp;Na i te whakawhirinaki ki te uma o Ihu tetahi o ana akonga, ko ta Ihu hoki i aroha ai.</p> 
<p><A NAME="an_13:24">13:24</A>&nbsp;Na ka tawhiri atu a Haimona Pita ki a ia, ka mea atu, Korerotia mai ki a matou, ko wai tana e korero nei.</p> 
<p><A NAME="an_13:25">13:25</A>&nbsp;Na ka takoto atu ia ki te uma o Ihu, ka mea ki a ia, E te Ariki, ko wai koia?</p> 
<p><A NAME="an_13:26">13:26</A>&nbsp;Ka whakahokia e Ihu, Ko te tangata e hoatu ai e ahau te maramara taro ki a ia, ina toua iho e haua. A, no ka toua iho e ia te maramara taro, ka hoatu ki a Hura, tama a Haimona Ikariote.</p> 
<p><A NAME="an_13:27">13:27</A>&nbsp;A muri iho te maramara taro, ka tomo a Hatana ki roto ki a ia. Na ka mea a Ihu ki a ia, Hohoro te mea i tau e mea ai.</p> 
<p><A NAME="an_13:28">13:28</A>&nbsp;Kahore ia tetahi o te hunga i taua hapa i matau mo te aha tenei i korerotia nei e ia ki a ia.</p> 
<p><A NAME="an_13:29">13:29</A>&nbsp;I mahara etahi, no te mea i a Hura te putea, tera a Ihu te mea ra ki a ia, Hokona nga mea ma tatou mo te hakari; kia hoatu ranei tetahi mea ma nga rawakore.</p> 
<p><A NAME="an_13:30">13:30</A>&nbsp;Na ka tangohia e ia te maramara taro, haere tonu atu ki waho: he po ano hoki.</p> 
<p><A NAME="an_13:31">13:31</A>&nbsp;&#182; No tona rironga atu ki waho, ka mea a Ihu, Katahi te Tama a te tangata ka whakakororiatia, ka whai kororia ano te Atua i a ia.</p> 
<p><A NAME="an_13:32">13:32</A>&nbsp;A ka whakakororia te Atua i a ia i roto i a ia ake, ina, ka hohoro tana whakakororia i a ia.</p> 
<p><A NAME="an_13:33">13:33</A>&nbsp;E nga tamariki, poto kau nei taku noho i a koutou, Tera koutou e rapu i ahau: ko taku hoki i mea ai ki nga Hurai, E kore koutou e ahei te haere ake ki te wahi e haere ai ahau; ko taku kupu ano tena ki a koutou.</p> 
<p><A NAME="an_13:34">13:34</A>&nbsp;He ture hou taku ka hoatu nei ki a koutou, kia aroha koutou tetahi ki tetahi; kia rite ki toku aroha ki a koutou, waihoki kia aroha koutou tetahi ki tetahi.</p> 
<p><A NAME="an_13:35">13:35</A>&nbsp;Ma konei ka matau ai te katoa, he akonga koutou naku, me ka aroha koutou tetahi ki tetahi.</p> 
<p><A NAME="an_13:36">13:36</A>&nbsp;&#182; Ka mea a Haimona Pita ki a ia, E te Ariki, e haere ana koe ki hea? Ka whakahokia e Ihu ki a ia, E kore koe e ahei te aru i ahau aianei ki te wahi e haere atu nei ahau; a mua ia ka aru koe i ahau.</p> 
<p><A NAME="an_13:37">13:37</A>&nbsp;Ka mea a Pita ki a ia, E te Ariki, he aha ahau te aru ai i a koe aianei nei ano? Ka tuku ahau i ahau kia mate, he whakaaro naku ki a koe.</p> 
<p><A NAME="an_13:38">13:38</A>&nbsp;Ka whakahokia e Ihu ki a ia, E tuku oti koe i a koe ki te mate, he whakaaro nau ki ahau? He pono, he pono taku e mea nei ki a koe, E kore e tangi te tikaokao, kia toru ra ano au whakakahoretanga ki ahau.</p> 
<p><A NAME="an_14:1">14:1</A>&nbsp;&#182; Kei pouri o koutou ngakau: e whakapono ana koutou ki te Atua, whakapono hoki ki ahau.</p> 
<p><A NAME="an_14:2">14:2</A>&nbsp;He maha nga nohonga i roto i te whare o toku Matua: me he kahore, kua korerotia e ahau ki a koutou. Ka haere hoki ahau ki te mea i tetahi wahi hei tukunga ake mo koutou.</p> 
<p><A NAME="an_14:3">14:3</A>&nbsp;A ki te haere ahau ki te mea wahi hei tukunga ake mo koutou, ka haere mai ano ahau, a ka tango i a koutou ki ahau; kia noho ai hoki koutou ki te wahi e noho ai ahau.</p> 
<p><A NAME="an_14:4">14:4</A>&nbsp;&#182; Na e matau ana koutou ki te huarahi ki te wahi e haere atu nei ahau.</p> 
<p><A NAME="an_14:5">14:5</A>&nbsp;Na ka mea a Tamati ki a ia, E te Ariki, kahore matou e matau ki te wahi e haere na koe; me pehea ka matau ai matou ki te huarahi?</p> 
<p><A NAME="an_14:6">14:6</A>&nbsp;Ka mea a Ihu ki a ia, Ko ahau te huarahi, te pono, te ora: e kore rawa tetahi tangata e haere ake ki te Matua, ki te kahore ahau.</p> 
<p><A NAME="an_14:7">14:7</A>&nbsp;Me i matau koutou ki ahau, kua matau ano ki toku matua; na i enei ake wa ka mohio koutou ki a ia, kua kite ano hoki i a ia.</p> 
<p><A NAME="an_14:8">14:8</A>&nbsp;Ka mea a Piripi ki a ia, E te Ariki, whakakitea te Matua ki a matou, a ka tatu o matou ngakau.</p> 
<p><A NAME="an_14:9">14:9</A>&nbsp;Ka mea a Ihu ki a ia, Roa noa atu toku noho ki a koutou, a kahore ano koe i matau noa ki ahau, e Piripi? Ko ia kua kite i ahau kua kite hoki i te Matua; he aha koe ka mea ai, Whakakitea mai te Matua ki a matou?</p> 
<p><A NAME="an_14:10">14:10</A>&nbsp;E kore ianei koe e whakapono, ko ahau kei roto i te Matua, ko te Matua kei roto i ahau? ko nga kupu e korero nei ahau ki a koutou, ehara i te korero naku ake; engari na te Matua e noho ana i roto i ahau, ko ia te mea ana i nga mahi.</p> 
<p><A NAME="an_14:11">14:11</A>&nbsp;Whakapono mai ki ahau, kei roto ahau i te Matua, ko te Matua hoki kei roto i ahau: ki te kahore, whakaaro ki nga mahi, ka whakapono ai ki ahau.</p> 
<p><A NAME="an_14:12">14:12</A>&nbsp;&#182; He pono, he pono taku e mea atu nei ki a koutou, Ki te whakapono tetahi ki ahau, ko nga mahi e mea nei ahau, e meinga ano e ia; a nui atu i enei ana e mea ai; no te mea e haere ana ahau ki toku Matua.</p> 
<p><A NAME="an_14:13">14:13</A>&nbsp;A ko ta koutou e inoi ai i runga i toku ingoa, e meatia tenei e ahau, kia whai kororia ai te Matua i te Tama.</p> 
<p><A NAME="an_14:14">14:14</A>&nbsp;Ki te inoia e koutou tetahi mea i ahau i runga i toku ingoa, maku e whakamana.</p> 
<p><A NAME="an_14:15">14:15</A>&nbsp;&#182; Ki te aroha koutou ki ahau, kia mau ki aku ture.</p> 
<p><A NAME="an_14:16">14:16</A>&nbsp;Ka inoi ahau ki te Matua, a mana e hoatu ki a koutou tetahi atu Kaiwhakamarie, hei noho tonu ki a koutou.</p> 
<p><A NAME="an_14:17">14:17</A>&nbsp;Ko te Wairua o te pono; e kore nei e riro i te ao, no te mea e kore e kite i a ia, e kore ano e matau ki a ia; kei a koutou hoki ia e noho ana, a ka noho ano i roto i a koutou.</p> 
<p><A NAME="an_14:18">14:18</A>&nbsp;&#182; E kore koutou e waiho pani e ahau: e haere mai ano ahau ki a koutou.</p> 
<p><A NAME="an_14:19">14:19</A>&nbsp;Taro ake a heoi ano kitenga o te ao i ahau; ko koutou ia e kite i ahau: e ora ana ahau, ka ora ano koutou.</p> 
<p><A NAME="an_14:20">14:20</A>&nbsp;A taua ra koutou matau ai kei roto ahau i toku Matua, ko koutou ano kei roto i ahau, me ahau hoki kei roto i a koutou.</p> 
<p><A NAME="an_14:21">14:21</A>&nbsp;Ko te tangata kei a ia nei aku ture, e puritia ana hoki e ia, ko ia te aroha ana ki ahau: ki te aroha tetahi ki ahau, ka arohaina ia e toku Matua, a ka aroha ahau ki a ia, ka whakaatu i ahau ki a ia.</p> 
<p><A NAME="an_14:22">14:22</A>&nbsp;Ka mea a Hura ki a ia, haunga a Ikariote, E te Ariki, he pehea i whakaatu ai koe i a koe ki a matou, a kahore ki te ao?</p> 
<p><A NAME="an_14:23">14:23</A>&nbsp;Ka whakahoki a Ihu, ka mea ki a ia, Ki te aroha tetahi ki ahau, e puritia e ia taku kupu: a ka arohaina ia e toku Matua, ka haere atu maua ki a ia, ka noho tonu ki a ia.</p> 
<p><A NAME="an_14:24">14:24</A>&nbsp;Ki te kahore tetahi e aroha ki ahau, e kore e puritia e ia aku kupu: na ehara i ahau ake te kupu e rongo nei koutou, engari na te Matua i tonoa mai ai ahau.</p> 
<p><A NAME="an_14:25">14:25</A>&nbsp;&#182; Kua korerotia nei e ahau enei mea ki a koutou, i ahau e noho nei i a koutou.</p> 
<p><A NAME="an_14:26">14:26</A>&nbsp;Na, ko te kaiwhakamarie, ara ko te Wairua Tapu, e tonoa mai e te Matua i runga i toku ingoa, mana koutou e whakaako ki nga mea katoa, mana koutou e whakamahara ki nga mea katoa kua korerotia nei e ahau ki a koutou.</p> 
<p><A NAME="an_14:27">14:27</A>&nbsp;He rangimarie taku e waiho nei ki a koutou, tenei taku rangimarie te hoatu nei e ahau ki a koutou: e kore e rite ki ta te ao hoatu taku hoatu ki a koutou. Kei pouri o koutou ngakau, kei mataku.</p> 
<p><A NAME="an_14:28">14:28</A>&nbsp;&#182; Kua rongo na koutou ki taku i mea ai ki a koutou, E haere ana ahau, a ka hoki mai ano ki a koutou. Me i aroha koutou ki ahau, kua hari koutou, noku i mea, E haere ana ahau ki te Matua: he nui ake hoki toku Matua i ahau.</p> 
<p><A NAME="an_14:29">14:29</A>&nbsp;Na kua korero nei ahau ki a koutou: i te mea kahore ano i puta, mo te puta rawa mai, ka whakapono koutou.</p> 
<p><A NAME="an_14:30">14:30</A>&nbsp;E kore e maha ake aku korero ki a koutou: e haere mai ana hoki te ariki o tenei ao, kahore hoki ana wahi i roto i ahau;</p> 
<p><A NAME="an_14:31">14:31</A>&nbsp;Otira kia matau ai te ao, e aroha ana ahau ki te Matua; ko ta te Matua ano i whakahau mai ai ki ahau, ko taku tena e mea nei. Whakatika, ka haere atu tatou i konei.</p> 
<p><A NAME="an_15:1">15:1</A>&nbsp;&#182; Ko ahau te waina pono, ko toku Matua te kaimahi.</p> 
<p><A NAME="an_15:2">15:2</A>&nbsp;Ko nga manga katoa i roto i ahau e kore e whai hua, e tangohia e ia: ko nga mea katoa hoki e whai hua ana, ka whakapaia e ia, kia maha atu ai ona hua.</p> 
<p><A NAME="an_15:3">15:3</A>&nbsp;Na kua ma tenei koutou i te kupu i korerotia e ahau ki a koutou.</p> 
<p><A NAME="an_15:4">15:4</A>&nbsp;Kia u koutou ki roto ki ahau, me ahau hoki ki roto ki a koutou. Ka rite hoki ki te manga e kore e whai hua ko ia anake, ki te kahore e u ki te waina; e kore ano hoki koutou, ki te kore e u ki roto ki ahau.</p> 
<p><A NAME="an_15:5">15:5</A>&nbsp;Ko ahau te waina, ko koutou nga manga: ki te u tetahi ki roto ki ahau, me ahau hoki ki roto ki a ia, ka maha o tera hua: ki te motu ke hoki i ahau, e kore tetahi mea e taea e koutou.</p> 
<p><A NAME="an_15:6">15:6</A>&nbsp;Ki te kore e u tetahi ki roto ki ahau, ka maka atu ia, ano he manga, a ka maroke; na ka kohikohia, ka maka ki te kapura, ka tahuna.</p> 
<p><A NAME="an_15:7">15:7</A>&nbsp;Ki te u koutou ki roto ki ahau, ki te u ano aku kupu ki roto ki a koutou, inoia e koutou ta koutou e pai ai, a ka meatia ma koutou.</p> 
<p><A NAME="an_15:8">15:8</A>&nbsp;Ka whakakororiatia toku Matua ki te penei, ki te whai hua maha koutou: a ka meinga koutou he akonga naku.</p> 
<p><A NAME="an_15:9">15:9</A>&nbsp;&#182; Rite tonu ki to te Matua aroha ki ahau toku aroha ki a koutou: kia u ki toku aroha.</p> 
<p><A NAME="an_15:10">15:10</A>&nbsp;Ki te pupuri koutou i aku ture, ka u koutou ki toku aroha: me ahau hoki kua pupuri nei i nga ture a toku Matua, ka u nei ki tona aroha.</p> 
<p><A NAME="an_15:11">15:11</A>&nbsp;Kua korerotia enei mea e ahau ki a koutou, kia pumau ai toku koa i roto i a koutou, kia tino ki ai to koutou koa.</p> 
<p><A NAME="an_15:12">15:12</A>&nbsp;Ko taku ture tenei, Kia aroha koutou tetahi ki tetahi, me ahau hoki kua aroha nei ki a koutou.</p> 
<p><A NAME="an_15:13">15:13</A>&nbsp;Kahore he aroha o tetahi i rahi ake i tenei, ara kia tuku te tangata i a ia ano kia mate mo ona hoa.</p> 
<p><A NAME="an_15:14">15:14</A>&nbsp;Ko koutou oku hoa, ki te meatia e koutou aku e whakahau nei ki a koutou.</p> 
<p><A NAME="an_15:15">15:15</A>&nbsp;Heoi ano taku meatanga he pononga koutou; e kore hoki te pononga e mohio ki ta tona ariki e mea ai: engari kua oti koutou te hua e ahau he hoa; ko aku mea katoa hoki i rongo ai ahau ki toku Matua, kua oti te whakakite e ahau ki a koutou.</p> 
<p><A NAME="an_15:16">15:16</A>&nbsp;Kahore koutou i whiriwhiri i ahau, engari naku koutou i whiriwhiri, naku ano koutou i mea kia haere, kia whai hua, kia mau tonu hoki o koutou hua: a ko ta koutou e inoi ai ki te Matua i runga i toku ingoa, ka hoatu e ia ki a koutou.</p> 
<p><A NAME="an_15:17">15:17</A>&nbsp;Ko aku whakahau enei ki a koutou, kia aroha koutou tetahi ki tetahi.</p> 
<p><A NAME="an_15:18">15:18</A>&nbsp;&#182; Ki te mea e kinongia ana koutou e te ao, e mohio ana koutou i kinongia ahau i mua i a koutou.</p> 
<p><A NAME="an_15:19">15:19</A>&nbsp;Mehemea no te ao koutou, e arohaina e te ao ona: tena ko tenei ehara nei koutou i te ao, naku koutou i whiriwhiri i roto i te ao, koia te ao ka kino ai ki a koutou.</p> 
<p><A NAME="an_15:20">15:20</A>&nbsp;Kia mahara ki te kupu i korero ai ahau ki a koutou, kahore te pononga e rahi ake i tona ariki. Ki te mea i whakatoia ahau e ratou, ka whakatoia ano koutou; ki te mea i pupuri ratou i taku kupu, ka pupuri ano ratou i ta koutou.</p> 
<p><A NAME="an_15:21">15:21</A>&nbsp;Otira e meatia katoatia enei mea e ratou ki a koutou he whakaaro ki toku ingoa, no te mea kahore ratou i mohio ki toku kaitono mai.</p> 
<p><A NAME="an_15:22">15:22</A>&nbsp;Me i kaua ahau te haere mai, te korero ki a ratou, penei kahore o ratou hara: tena ko tenei kahore o ratou whakaoraora mo to ratou hara.</p> 
<p><A NAME="an_15:23">15:23</A>&nbsp;Ko te tangata e whakakino ana ki ahau, e whakakino ana hoki ki toku Matua.</p> 
<p><A NAME="an_15:24">15:24</A>&nbsp;Me i kaua te mahia e ahau i roto i a ratou nga mahi kahore i mahia e tetahi atu, penei kahore o ratou hara: tena ko tenei kua kite ratou, kua whakakino ano hoki ki a maua tahi ko toku Matua.</p> 
<p><A NAME="an_15:25">15:25</A>&nbsp;Ma tenei ia ka rite ai te kupu i tuhituhia ki ta ratou ture, Kua kino noa ratou ki ahau.</p> 
<p><A NAME="an_15:26">15:26</A>&nbsp;&#182; Otiia ka tae mai te Kaiwhakamarie e tonoa mai e ahau ki a koutou i te Matua, te Wairua o te pono, e puta mai ana i te Matua, ko ia hei kaiwhakaatu moku:</p> 
<p><A NAME="an_15:27">15:27</A>&nbsp;Ko koutou ano hoki hei kaiwhakaatu, no te mea i ahau koutou no te timatanga iho ra ano.</p> 
<p><A NAME="an_16:1">16:1</A>&nbsp;&#182; Kua korerotia e ahau enei mea ki a koutou, kei he koutou.</p> 
<p><A NAME="an_16:2">16:2</A>&nbsp;Ka peia atu koutou i roto i nga whare karakia; a meake puta te wa e mea ai te kaiwhakamate i a koutou, he mahi pai tana ki te Atua.</p> 
<p><A NAME="an_16:3">16:3</A>&nbsp;Na e meatia enei mea, no te mea kahore ratou i mohio ki te Matua, kahore hoki ki ahau.</p> 
<p><A NAME="an_16:4">16:4</A>&nbsp;Otiia kua korerotia enei mea e ahau ki a koutou, mo te puta rawa mai o taua wa, ka mahara koutou ki aua mea, he mea korero naku ki a koutou. Na kihai enei mea i korerotia e ahau ki a koutou i te timatanga, no te mea e noho ana ahau i a koutou.</p> 
<p><A NAME="an_16:5">16:5</A>&nbsp;Na e haere ana tenei ahau ki toku kaitono mai; a kahore tetahi o koutou i ui mai ki ahau, Ko hea koe?</p> 
<p><A NAME="an_16:6">16:6</A>&nbsp;Otira i taku korerotanga i enei mea ki a koutou, ka ki o koutou ngakau i te pouri.</p> 
<p><A NAME="an_16:7">16:7</A>&nbsp;&#182; He pono ia taku korero ki a koutou; Nui atu te pai mo koutou ki te haere ahau: ki te kahore hoki ahau e haere, e kore te Kaiwhakamarie e tae mai ki a koutou; a ki te haere ahau, maku ia e tono mai ki a koutou.</p> 
<p><A NAME="an_16:8">16:8</A>&nbsp;Na ka tae mai ia, mana e whakaatu ki te ao te hara, te tika, me te whakawa:</p> 
<p><A NAME="an_16:9">16:9</A>&nbsp;Te hara, mo ratou kahore e whakapono ki ahau;</p> 
<p><A NAME="an_16:10">16:10</A>&nbsp;Te tika, no te mea e haere ana ahau ki toku Matua, a heoi ano to koutou kitenga i ahau;</p> 
<p><A NAME="an_16:11">16:11</A>&nbsp;Te whakawa, no te mea kua whakatikaia te whakawa mo te rangatira o tenei ao.</p> 
<p><A NAME="an_16:12">16:12</A>&nbsp;He maha atu ano nga mea hei korero maku ki a koutou, otira e kore e taea e koutou te mau aianei.</p> 
<p><A NAME="an_16:13">16:13</A>&nbsp;Otira kia tae mai ia, te Wairua o te pono, mana koutou e arahi ki te pono katoa: ehara hoki tana i te korero nana ake; engari ka korerotia e ia nga mea e rongo ai ia: mana hoki e whakakite ki a koutou nga mea e puta mai ana.</p> 
<p><A NAME="an_16:14">16:14</A>&nbsp;Ka whakakororiatia ahau e ia: ka tango hoki ia i aku mea, a ka whakaaturia ki a koutou.</p> 
<p><A NAME="an_16:15">16:15</A>&nbsp;Ko nga mea katoa a te Matua, naku: koia ahau i mea ai, ka tangohia e ia aku mea, a ka whakaaturia ki a koutou.</p> 
<p><A NAME="an_16:16">16:16</A>&nbsp;&#182; Taro ake, a e kore koutou e kite ano i ahau: a taro ake ano, ka kite koutou i ahau, no te mea ka haere ahau ki te Matua.</p> 
<p><A NAME="an_16:17">16:17</A>&nbsp;Na ka mea etahi o ana akonga tetahi ki tetahi, He aha tenei e mea nei ia ki a tatou, Taro ake, a e kore koutou e kite i ahau: a taro ake ano, ka kite koutou i ahau: me tenei, No te mea e haere ana ahau ki te Matua?</p> 
<p><A NAME="an_16:18">16:18</A>&nbsp;Na ka mea ratou, he aha tenei e mea nei ia, Taro ake? e kore tatou e matau ki tana e mea nei.</p> 
<p><A NAME="an_16:19">16:19</A>&nbsp;A i mohio a Ihu e hiahia ana ratou ki te ui ki a ia, ka mea ki a ratou, E rapu ana koutou ki a koutou ano ki taku i mea ra, Taro ake a e kore koutou e kite i ahau: a, taro ake ano ka kite koutou i ahau?</p> 
<p><A NAME="an_16:20">16:20</A>&nbsp;He pono, he pono taku e mea nei ki a koutou, Ka tangi koutou, ka aue, ko te ao ia ka hari: e pouri ano koutou, otira ka meinga to koutou pouri hei hari.</p> 
<p><A NAME="an_16:21">16:21</A>&nbsp;I te mea ka whakamamae te wahine, ka pouri, no te mea ka tae tona wa: ka whanau tana tamaiti, heoi ano mahara ki te mamae, i te hari hoki, no te mea ka whanau he tangata ki te ao.</p> 
<p><A NAME="an_16:22">16:22</A>&nbsp;Na, tenei koutou te pouri nei: e kite ano ia ahau i a koutou, a ka hari o koutou ngakau, e kore hoki e tangohia i a koutou to koutou hari e tetahi.</p> 
<p><A NAME="an_16:23">16:23</A>&nbsp;&#182; Na a taua ra e kore koutou e ui ki tetahi mea i ahau. He pono, he pono taku e mea nei ki a koutou, Ko a koutou e inoi ai ki te Matua i runga i toku ingoa, e hoatu e ia ki a koutou.</p> 
<p><A NAME="an_16:24">16:24</A>&nbsp;Kahore ano i inoia noatia e koutou tetahi mea i runga i toku ingoa: inoia, a ka whiwhi koutou, kia tino nui ai to koutou koa.</p> 
<p><A NAME="an_16:25">16:25</A>&nbsp;He mea whakarite taku korero i enei mea ki a koutou: otiia meake puta te wa e kore ai ahau e korero kupu whakarite ki a koutou, engari ka marama tonu taku korero ki a koutou mo te Matua.</p> 
<p><A NAME="an_16:26">16:26</A>&nbsp;A taua ra ka inoi koutou i runga i toku ingoa; a e kore ahau e mea ki a koutou, e inoi ahau ki te Matua mo koutou:</p> 
<p><A NAME="an_16:27">16:27</A>&nbsp;E aroha ana hoki te Matua ake ano ki a koutou, mo koutou i aroha ki ahau, i whakapono hoki i haere mai ahau i te Matua.</p> 
<p><A NAME="an_16:28">16:28</A>&nbsp;&#182; I haere mai ahau i te Matua, a kua tae mai nei ki te ao: ka mahue ano i ahau te ao, a ka haere ki te Matua.</p> 
<p><A NAME="an_16:29">16:29</A>&nbsp;Ka mea ana akonga ki a ia, Na kua marama tau korero, ehara tau korero i te kupu whakarite.</p> 
<p><A NAME="an_16:30">16:30</A>&nbsp;Katahi matou ka mohio, tenei koe te mohio nei ki nga mea katoa, e kaore ano e mea ma tetahi e ui ki a koe: na konei matou i whakapono ai i haere mai koe i te Atua.</p> 
<p><A NAME="an_16:31">16:31</A>&nbsp;Ka whakahokia e Ihu ki a ratou, Katahi koutou ka whakapono?</p> 
<p><A NAME="an_16:32">16:32</A>&nbsp;Na meake puta te wa, a kua puta nei ano, e whakamararatia ai koutou ki tona wahi, ki tona wahi, a ka waiho ko ahau anake; otiia he teka ko ahau anake, no te mea kei ahau nei te Matua.</p> 
<p><A NAME="an_16:33">16:33</A>&nbsp;Kua korerotia e ahau enei mea ki a koutou, kia whai marietanga ai koutou i roto i ahau. Ko ta koutou i te ao nei, he mamate: otira kia maia; kua taea e ahau te ao.</p> 
<p><A NAME="an_17:1">17:1</A>&nbsp;&#182; Ka korerotia enei mea e Ihu, na ka anga ake ona kanohi ki te rangi, ka mea, E Pa, kua taea te haora: whakakororiatia tau Tama, kia whakakororiatia ai ano hoki koe e tau Tama:</p> 
<p><A NAME="an_17:2">17:2</A>&nbsp;Kua tukua mai nei hoki e koe ki a ia nga tikanga mo nga kikokiko katoa, kia hoatu e ia te ora tonu ki te hunga katoa kua homai nei e koe ki a ia.</p> 
<p><A NAME="an_17:3">17:3</A>&nbsp;Ko te ora tonu hoki tenei, kia matau ratou ki a koe, ko koe anake te Atua pono, ki a Ihu Karaiti ano hoki i tonoa mai nei e koe.</p> 
<p><A NAME="an_17:4">17:4</A>&nbsp;Kua whakakororiatia koe e ahau i runga i te whenua: ka oti i ahau te mahi i homai e koe kia mahia e ahau.</p> 
<p><A NAME="an_17:5">17:5</A>&nbsp;Na kia whai kororia ahau aianei i a koe ake, e Pa; hei te kororia i whiwhi ai ahau i a koe i mua atu o te ao.</p> 
<p><A NAME="an_17:6">17:6</A>&nbsp;&#182; Kua whakapuakina e ahau tou ingoa ki nga tangata i homai nei e koe ki ahau i roto i te ao; nou ratou, nau ano hoki ratou i homai ki ahau: a kua puritia e ratou tau kupu.</p> 
<p><A NAME="an_17:7">17:7</A>&nbsp;Katahi ratou ka matau nau nga mea katoa i homai nei e koe ki ahau;</p> 
<p><A NAME="an_17:8">17:8</A>&nbsp;No te mea kua hoatu e ahau ki a ratou nga kupu i homai nei e koe ki ahau; a kua tango ratou, kua tino matau ano, i haere mai ahau i a koe, kua whakapono ratou, nau ahau i tono mai.</p> 
<p><A NAME="an_17:9">17:9</A>&nbsp;Mo ratou taku inoi: kahore aku inoi mo te ao, engari mo au i homai ai ki ahau; nau hoki ratou.</p> 
<p><A NAME="an_17:10">17:10</A>&nbsp;Ko aku mea katoa nau, naku hoki au; a ka whai kororia ahau i a ratou.</p> 
<p><A NAME="an_17:11">17:11</A>&nbsp;&#182; Na heoi ano toku noho ki te ao; kei te ao nei ano enei, ko ahau ia ka haere atu ki a koe. E te Matua tapu, puritia i runga i tou ingoa te hunga kua homai nei e koe ki ahau, kia kotahi ai ratou, me taua nei.</p> 
<p><A NAME="an_17:12">17:12</A>&nbsp;I ahau ano e noho ana i a ratou i te ao, i puritia ratou e ahau i runga i tou ingoa; kua tiakina e ahau au i homai ai ki ahau, a kahore tetahi o ratou i ngaro, ko te tama anake o te ngaromanga; kia rite ai te karaipiture.</p> 
<p><A NAME="an_17:13">17:13</A>&nbsp;Na ka haere atu nei ahau ki a koe; a e korerotia ana e ahau enei mea i te ao nei, kia tino nui ai toku koa i roto i a ratou.</p> 
<p><A NAME="an_17:14">17:14</A>&nbsp;Kua hoatu e ahau tau kupu ki a ratou; e kino ana hoki te ao ki a ratou, notemea ehara ratou i te ao, me ahau hoki ehara i te ao.</p> 
<p><A NAME="an_17:15">17:15</A>&nbsp;Kahore aku inoi kia tangohia atu ratou e koe i te ao, engari kia tiakina ratou e koe kei kino.</p> 
<p><A NAME="an_17:16">17:16</A>&nbsp;Ehara ratou i te ao, me ahau hoki ehara i te ao.</p> 
<p><A NAME="an_17:17">17:17</A>&nbsp;&#182; Whakatapua ratou e koe i runga i tou pono: ko tau kupu te pono.</p> 
<p><A NAME="an_17:18">17:18</A>&nbsp;Nau ahau i tono mai ki te ao, he pena ano taku tono i a ratou ki te ao.</p> 
<p><A NAME="an_17:19">17:19</A>&nbsp;He whakaaro hoki ki a ratou i whakatapu ai ahau i ahau, kia tapu ai hoki ratou i te pono.</p> 
<p><A NAME="an_17:20">17:20</A>&nbsp;&#182; Ehara taku i te inoi mo enei anake, engari mo te hunga e meinga e ta ratou kupu kia whakapono ki ahau:</p> 
<p><A NAME="an_17:21">17:21</A>&nbsp;Kia kotahi ai ratou katoa; me koe hoki, e pa, i roto i ahau, me ahau ano i roto i a koe, kia kotahi ai hoki ratou i roto i a taua: kia whakapono ai te ao, nau ahau i tono mai.</p> 
<p><A NAME="an_17:22">17:22</A>&nbsp;Kua hoatu ano e ahau ki a ratou te kororia i homai e koe ki ahau; kia kotahi ai ratou, me taua nei hoki he kotahi.</p> 
<p><A NAME="an_17:23">17:23</A>&nbsp;Ko ahau i roto i a ratou, ko koe hoki i roto i ahau, kia tino tutuki ai ratou ki te kotahitanga: kia mohio ai ano te ao, nau ahau i tono mai, he rite hoki tou aroha ki a ratou ki tou aroha ki ahau.</p> 
<p><A NAME="an_17:24">17:24</A>&nbsp;&#182; E Pa, e mea ana ahau kia noho tahi ki ahau, ki te wahi e noho ai ahau, au i homai ai ki ahau; kia kite ai ratou i toku kororia kua homai nei e koe ki ahau: no mua atu hoki i te hanganga o te ao tou aroha ki ahau.</p> 
<p><A NAME="an_17:25">17:25</A>&nbsp;E te Matua tika, ahakoa te ao te mohio ki a koe, e mohio ana ahau ki a koe, a kua mohio ano enei, nau ahau i tono mai.</p> 
<p><A NAME="an_17:26">17:26</A>&nbsp;Kua whakapuakina ano tou ingoa e ahau ki a ratou, a ka whakapuakina ano: kia mau ai i roto i a ratou te aroha i arohaina ai ahau e koe, me ahau ano i roto i a ratou.</p> 
<p><A NAME="an_18:1">18:1</A>&nbsp;&#182; Ka mutu enei korero a Ihu ka haere ia, ratou ko ana akonga, ki tawahi o te manga wai, ara o Kerono. Na, he kari kei reira, a tapoko atu ana ia, ratou ko ana akonga.</p> 
<p><A NAME="an_18:2">18:2</A>&nbsp;I matauria ano taua wahi e Huria, e te tangata e tukua ai ia: he maha hoki nga hokinga o Ihu, ratou ko ana akonga ki reira.</p> 
<p><A NAME="an_18:3">18:3</A>&nbsp;Na ka hoatu ki a Hura tetahi matua me etahi katipa e nga tohunga nui ratou ko nga Parihi, a haere ana ki reira, me nga roherohe, me nga rama, me nga patu.</p> 
<p><A NAME="an_18:4">18:4</A>&nbsp;Heoi i matau a Ihu ki nga mea katoa meake pa ki a ia, ka puta atu, ka mea ki a ratou, Ko wai ta koutou e rapu?</p> 
<p><A NAME="an_18:5">18:5</A>&nbsp;Ka whakahokia e ratou ki a ia, Ko Ihu o Nahareta. Ka mea a Ihu ki a ratou, Ko ahau ia. A, i te tu ano i roto i a ratou a Hura, tona kaituku.</p> 
<p><A NAME="an_18:6">18:6</A>&nbsp;Na, i tana korerotanga ki a ratou, Ko ahau ia, hoki ana ratou ki muri, hinga ana ki te whenua.</p> 
<p><A NAME="an_18:7">18:7</A>&nbsp;Na ka ui ano ia ki a ratou, Ko wai ta koutou e rapu? Ka mea ratou, Ko Ihu o Nahareta.</p> 
<p><A NAME="an_18:8">18:8</A>&nbsp;Ka whakahokia e Ihu, Kua mea ahau ki a koutou, Ko ahau ia: ki te mea e rapu ana koutou i ahau, tukua enei kia haere:</p> 
<p><A NAME="an_18:9">18:9</A>&nbsp;Kia rite ai te kupu i korerotia e ia, kahore i ngaro tetahi o te hunga i homai e koe ki ahau.</p> 
<p><A NAME="an_18:10">18:10</A>&nbsp;Na he hoari ta Haimona Pita, unuhia ana e ia a haua iho te pononga a te tohunga nui, tapahia ana tona taringa matau. Ko te ingoa o taua pononga ko Maraku.</p> 
<p><A NAME="an_18:11">18:11</A>&nbsp;Ka mea a Ihu ki a Pita, Kuhua tau hoari ki te takotoranga: ko te kapu i homai nei e toku Matua ki ahau auaka ranei e inumia e ahau?</p> 
<p><A NAME="an_18:12">18:12</A>&nbsp;Heoi ka hopukina a Ihu e taua ope, e te rangatira ratou ko nga katipa o nga Hurai, a hereherea ana ia,</p> 
<p><A NAME="an_18:13">18:13</A>&nbsp;&#182; A ka arahina ki a Anaha i te tuatahi; ko ia hoki te hungawai o Kaiapa, o te tohunga nui mo taua tau.</p> 
<p><A NAME="an_18:14">18:14</A>&nbsp;Na ko Kaiapa tenei nana ra i whakatakoto te whakaaro ki nga Hurai, he pai ke ki te mate te tangata kotahi mo te iwi.</p> 
<p><A NAME="an_18:15">18:15</A>&nbsp;Na ka aru a Haimona Pita i a Ihu, a ka aru ano hoki tetahi atu o nga akonga: na i mohiotia taua akonga e te tohunga nui, a tomo tahi ana me Ihu ki te whare o te tohunga nui;</p> 
<p><A NAME="an_18:16">18:16</A>&nbsp;Ko Pita ia i tu i te kuwaha i waho. Na ka puta atu taua akonga i mohiotia nei e te tohunga nui, ka korero ki te kaitiaki o te tatau, a arahina ana a Pita ki roto.</p> 
<p><A NAME="an_18:17">18:17</A>&nbsp;Na ko te meatanga a te kotiro tiaki o te tatau ki a Pita, Ehara ianei koe i tetahi o nga akonga a tenei tangata? Ka mea ia, Ehara.</p> 
<p><A NAME="an_18:18">18:18</A>&nbsp;Na i reira nga pononga me nga katipa e tu ana, kua whakaungia hoki e ratou te kapura waro; he makariri hoki; a e inaina ana ratou: ko Pita hoki tetahi o ratou, e tu tahi ana e inaina ana.</p> 
<p><A NAME="an_18:19">18:19</A>&nbsp;Na ka ui te tohunga nui ki a Ihu, ki ana akonga, ki tana ako.</p> 
<p><A NAME="an_18:20">18:20</A>&nbsp;Ka whakahokia e Ihu ki a ia, I marama tonu taku korero ki te ao; i ako tonu ahau i roto i te whare karakia, i te temepara hoki, i te wahi huihui o nga Hurai katoa; kahore hoki tetahi mea i korerotia pukutia e ahau.</p> 
<p><A NAME="an_18:21">18:21</A>&nbsp;He aha koe ka ui ai ki ahau? ui atu ki te hunga i rongo ki taku i mea ai ki a ratou: nana, e mohio ana ratou ki aku i korero ai.</p> 
<p><A NAME="an_18:22">18:22</A>&nbsp;Na, i tana korerotanga i enei kupu, ka papaki tetahi o nga katipa i tu ra i a Ihu, ka mea, E pena ana koe ki te tohunga nui?</p> 
<p><A NAME="an_18:23">18:23</A>&nbsp;Ka whakahokia e Ihu ki a ia, Ki te kino aku korero, whakaaturia te kino: ki te pai ia, he aha koe i papaki ai i ahau?</p> 
<p><A NAME="an_18:24">18:24</A>&nbsp;Na ka tukua hereheretia atu ia e Anaha ki a Kaiapa tohunga nui.</p> 
<p><A NAME="an_18:25">18:25</A>&nbsp;Na, tera a Haimona Pita te tu ra me te inaina. Na ka mea ratou ki a ia, Ehara ianei koe i tetahi o ana akonga? Ka whakakahore ia, ka mea, Ehara.</p> 
<p><A NAME="an_18:26">18:26</A>&nbsp;Ka mea tetahi o nga pononga a te tohunga nui, he whanaunga nona i tapahia nei te taringa e Pita, Kihai ianei ahau i kite i a koe, korua tahi i te kari?</p> 
<p><A NAME="an_18:27">18:27</A>&nbsp;Na ka whakakahore ano a Pita: a tangi tonu iho te tikaokao.</p> 
<p><A NAME="an_18:28">18:28</A>&nbsp;&#182; Katahi ka arahina atu e ratou a Ihu i a Kaiapa ki te whare whakawa: he atatu: ko ratou ia kihai i tomo ki te whare whakawa, kei poke ratou, engari kia kai ai ratou i te kapenga.</p> 
<p><A NAME="an_18:29">18:29</A>&nbsp;Na ka puta atu a Pirato ki a ratou, ka mea, He aha ta koutou whakapae ki tenei tangata?</p> 
<p><A NAME="an_18:30">18:30</A>&nbsp;Ka whakahoki ratou, ka mea ki a ia, Me i kaua ia te mahi i te kino, kihai i kawea mai e matou ki a koe.</p> 
<p><A NAME="an_18:31">18:31</A>&nbsp;Na ko te meatanga a Pirato ki a ratou, Mauria atu ia, whakawakia ki to koutou na ture. Ka mea nga Hurai ki a ia, E kore e tika kia whakamatea tetahi tangata e matou:</p> 
<p><A NAME="an_18:32">18:32</A>&nbsp;Kia rite ai ta Ihu kupu i korero ai, hei whakaatu i te mate e mate ai ia.</p> 
<p><A NAME="an_18:33">18:33</A>&nbsp;Me i reira ka tomo ano a Pirato ki te whare whakawa, ka karanga i a Ihu, ka mea ki a ia, Ko te Kingi ranei koe o nga Hura?</p> 
<p><A NAME="an_18:34">18:34</A>&nbsp;Ka whakahokia e Ihu ki a ia, Nau ake ano tenei kupu, he korero ranei moku na te tangata ke ki a koe?</p> 
<p><A NAME="an_18:35">18:35</A>&nbsp;Ka mea a Pirato, He Hurai koia ahau? Na tou iwi, na nga tohunga nui ano hoki, koe i kawe mai ki ahau: i aha koia koe?</p> 
<p><A NAME="an_18:36">18:36</A>&nbsp;Ka whakahokia e Ihu, Ehara toku rangatiratanga i tenei ao; mehemea no tenei ao toku rangatiratanga, kua tatau aku pononga, kei tukua ahau ki nga Hurai: tena ko tenei ehara toku rangatiratanga i konei.</p> 
<p><A NAME="an_18:37">18:37</A>&nbsp;Na ka mea a Pirato ki a ia, He kingi oti koe? ka whakahokia e Ihu, Kua korerotia mai na e koe he kingi ahau. Ko te mea tenei i whanau ai ahau: na tenei hoki ahau i haere mai ai ki te ao, hei kaiwhakaatu mo te pono. E whakarongo ana ki toku reo n ga tangata katoa o te pono.</p> 
<p><A NAME="an_18:38">18:38</A>&nbsp;Ka mea a Pirato ki a ia, He aha te pono? A, no te puakanga o tenei ki hoki ana ia ki waho, ki nga Hurai, ka mea ki a ratou, Kahore tetahi he o tenei tangata i mau i ahau.</p> 
<p><A NAME="an_18:39">18:39</A>&nbsp;Otiia he ritenga tenei na koutou, kia tukua e ahau ki a koutou tetahi tangata i te kapenga: e pai ana ranei koutou kia tukua e ahau ki a koutou te Kingi o nga Hurai.</p> 
<p><A NAME="an_18:40">18:40</A>&nbsp;Heoi karanga katoa ana ano ratou, ka mea, Auaka tenei, engari a Parapa. Na, he tahae a Parapa.</p> 
<p><A NAME="an_19:1">19:1</A>&nbsp;&#182; Katahi ka mau a Pirato ki a Ihu, ka whiu i a ia.</p> 
<p><A NAME="an_19:2">19:2</A>&nbsp;A ka whiria e nga hoia he karauna tataramoa, potaea ana ki tona matenga, whakakakahuria ana hoki ia ki te kahu papaura.</p> 
<p><A NAME="an_19:3">19:3</A>&nbsp;Na ka mea ratou, Tena koe, e te Kingi o nga Hurai! a pakia ana ia ki o ratou ringa.</p> 
<p><A NAME="an_19:4">19:4</A>&nbsp;Ka haere ano a Pirato, ka mea ki a ratou, Na, tenei te arahina atu nei ia e ahau ki a koutou, kia mohio ai koutou, kahore rawa i mau i ahau tetahi he ona.</p> 
<p><A NAME="an_19:5">19:5</A>&nbsp;Na ka puta a Ihu ki waho, me te karauna tataramoa i runga i a ia, me te kakahu papaura. Ka mea a Pirato ki a ratou, Na, te tangata nei!</p> 
<p><A NAME="an_19:6">19:6</A>&nbsp;A, no te kitenga o nga tohunga nui ratou ko nga katipa i a ia, ka karanga ratou, ka mea, Ripekatia, ripekatia. Ka ki a Pirato ki a ratou, Tangohia atu ia e koutou, ripekatia: kahore hoki i mau i ahau tetahi he ona.</p> 
<p><A NAME="an_19:7">19:7</A>&nbsp;Ka whakahokia e nga Hurai ki a ia, He ture to matou, a ki to matou ture he mea tika kia mate ia, mona i mea ko te Tama ia a te Atua.</p> 
<p><A NAME="an_19:8">19:8</A>&nbsp;No te rongonga o Pirato i tenei ki, nui rawa tona wehi;</p> 
<p><A NAME="an_19:9">19:9</A>&nbsp;Ka tomo ano ia ki te whare whakawa, ka mea ki a Ihu, No hea koe? Heoi kahore a Ihu kupu whakahoki ki a ia.</p> 
<p><A NAME="an_19:10">19:10</A>&nbsp;Na ka mea a Pirato ki a ia, E kore koe e korero ki ahau? kahore koe e mohio kei ahau te tikanga mo te ripeka i a koe, kei ahau ano te tikanga mo te tuku i a koe kia haere?</p> 
<p><A NAME="an_19:11">19:11</A>&nbsp;Ka whakahokia e Ihu, Kahore au tikanga ki ahau, me kahore i homai ki a koe i runga: koia i nui rawa ai te hara o te kaituku i ahau ki a koe.</p> 
<p><A NAME="an_19:12">19:12</A>&nbsp;Na i reira ano ka whai a Pirato kia tukua ia kia haere: otiia ka karanga nga Hurai, ka mea, Ki te tukua tenei e koe, ehara koe i te hoa no Hiha: ki te whakakingi tetahi tangata i a ia, he whakakahore tana i a Hiha.</p> 
<p><A NAME="an_19:13">19:13</A>&nbsp;A, no ka rongo a Pirato i tenei korero, ka arahina e ia a Ihu ki waho, a noho ana ki runga ki te nohonga whakawa, ki te wahi e kiia nei ko te Whariki kohatu, ki te reo Hiperu, ko Kapata.</p> 
<p><A NAME="an_19:14">19:14</A>&nbsp;Ko te takanga ia o te kapenga, tata pu ki te ono o nga haora; ka mea ia ki nga Hurai, Na, to koutou kingi!</p> 
<p><A NAME="an_19:15">19:15</A>&nbsp;Na ko ta ratou karangatanga, Whakamatea, whakamatea, ripekatia. Ka mea a Pirato ki a ratou, Kia ripeka koia ahau i to koutou Kingi? ka whakahokia e nga tohunga nui, Kahore o matou kingi, ko Hiha anake.</p> 
<p><A NAME="an_19:16">19:16</A>&nbsp;&#182; No reira ka hoatu ia e ia ki a ratou kia ripekatia. A ka mau ratou ki a Ihu:</p> 
<p><A NAME="an_19:17">19:17</A>&nbsp;A amo ana ia i tona ripeka, haere ana ki te wahi e kiia nei ko te wahi o te angaanga, tona ingoa ki te reo Hiperu, ko Korokota:</p> 
<p><A NAME="an_19:18">19:18</A>&nbsp;Na ripekatia ana ia e ratou ki reira, a ia me etahi atu tokorua, kotahi ki tetahi taha, kotahi ki tetahi taha, ko Ihu ki waenganui.</p> 
<p><A NAME="an_19:19">19:19</A>&nbsp;&#182; Na tuhituhia ana e Pirato tetahi ingoa, whakapiritia ana ki te ripeka. Ko te tuhituhi tenei, KO IHU O NAHARETA, KO TE KINGI O NGA HURAI.</p> 
<p><A NAME="an_19:20">19:20</A>&nbsp;A he tokomaha nga Hurai i kite i tenei ingoa: i tata hoki ki te pa te wahi i ripekatia ai a Ihu: a i tuhituhia taua mea ki te reo Hiperu, ki te reo Kariki, ki te reo Roma.</p> 
<p><A NAME="an_19:21">19:21</A>&nbsp;Na ka mea nga tohunga nui o nga Hurai ki a Pirato, Aua e tuhituhia, Ko te Kingi o nga Hurai; engari, nana i mea, Ko te Kingi ahau o nga Hurai.</p> 
<p><A NAME="an_19:22">19:22</A>&nbsp;Ka whakahokia e Pirato, Ko taku i tuhituhi ai kua tuhituhia.</p> 
<p><A NAME="an_19:23">19:23</A>&nbsp;A ka oti a Ihu te ripeka e nga hoia, ka mau ratou ki ona kakahu, wehea ake kia wha nga wahi, ki ia hoia he wahi; me te koti ano: na kahore he tui o te koti, he mea whatu iho i runga a puta noa.</p> 
<p><A NAME="an_19:24">19:24</A>&nbsp;Na ka mea ratou tetahi ki tetahi, Kaua e haea e tatou, engari me maka ki te rota kia kitea ai, mo wai ranei: na ka rite te karaipiture e mea nei, I wehewehea oku kakahu mo ratou, i maka rota hoki mo toku weruweru. Ko ta nga hoia tenei i mea ai.</p> 
<p><A NAME="an_19:25">19:25</A>&nbsp;Na i te taha o te ripeka o Ihu tona whaea e tu ana, ratou ko te teina o tona whaea, ko Meri wahine a Kereopa, ko Meri Makarini.</p> 
<p><A NAME="an_19:26">19:26</A>&nbsp;A, no te kitenga o Ihu i tona whaea, i te akonga hoki i aroha ai ia e tu tahi ana, ka mea ia ki tona whaea, E tai, nana, tau tama!</p> 
<p><A NAME="an_19:27">19:27</A>&nbsp;Katahi ia ka mea ki taua akonga, Na, tou whaea! A no taua haora ka mau taua akonga i a ia ki tona whare.</p> 
<p><A NAME="an_19:28">19:28</A>&nbsp;Muri iho i tenei ka mohio a Ihu ka oti nga mea katoa, na ka mea ia, hei whakaritenga mo te karaipiture, he mate wai toku.</p> 
<p><A NAME="an_19:29">19:29</A>&nbsp;Na tera e tu ra tetahi oko, ki tonu i te winika; a ka whakakiia e ratou tetahi hautai ki te winika, whakanohoia ana ki runga ki te hihopa, hoatu ana ki tona mangai.</p> 
<p><A NAME="an_19:30">19:30</A>&nbsp;A, no te inumanga o Ihu i te winika, ka me ia, Kua oti: na ka tuohu tona matenga, tukua ana tona wairua.</p> 
<p><A NAME="an_19:31">19:31</A>&nbsp;&#182; Na i mea nga Hurai kia kaua e mau nga tinana ki te ripeka i te hapati, ko te Takanga hoki tera, he ra nui hoki taua hapati, ka mea ratou ki a Pirato kia whatiia o ratou waewae, kia tangohia atu hoki.</p> 
<p><A NAME="an_19:32">19:32</A>&nbsp;Na ka haere nga hoia, ka whawhati i nga waewae o to mua, me o tera i ripekatia ngatahitia me ia.</p> 
<p><A NAME="an_19:33">19:33</A>&nbsp;I to ratou taenga ia ki a Ihu, ka kite kua mate noa ake ia, kihai i whatiia e ratou ona waewae:</p> 
<p><A NAME="an_19:34">19:34</A>&nbsp;Engari i werohia tona kaokao e tetahi o nga hoia ki te matia, a puta tonu he toto, he wai.</p> 
<p><A NAME="an_19:35">19:35</A>&nbsp;A ko te tangata i kite, ko ia ano te kaiwhakaatu, a he pono tana whakaatu: e mohio ana ia he korero pono tana, he mea ra kia whakapono ai koutou.</p> 
<p><A NAME="an_19:36">19:36</A>&nbsp;I meatia hoki enei mea, kia rite ai te karaipiture, E kore tetahi iwi ona e whatiia.</p> 
<p><A NAME="an_19:37">19:37</A>&nbsp;E mea ana ano tetahi atu karaipiture, ka titiro ratou ki ta ratou i wero ai.</p> 
<p><A NAME="an_19:38">19:38</A>&nbsp;&#182; Muri iho i enei mea, ka inoi a Hohepa o Arimatia ki a Pirato kia tangohia e ia te tinana o Ihu: he akonga ia na Ihu, otiia he mea huna i te wehi ki nga Hurai: a whakaae ana a Pirato. No ka haere ia, ka tango i te tinana o Ihu.</p> 
<p><A NAME="an_19:39">19:39</A>&nbsp;I haere mai ano a Nikorima, tera i haere ra i mua ki a Ihu i te po, me te mau mai ano i te maira, i te aroe, he mea whakananu, kia kotahi pea rau pauna.</p> 
<p><A NAME="an_19:40">19:40</A>&nbsp;Na ka tango raua i te tinana o Ihu, takaia ana ki nga kakahu rinena me nga mea kakara, ko ta nga Hurai ritenga hoki tera mo te tanu.</p> 
<p><A NAME="an_19:41">19:41</A>&nbsp;Na he kari kei te wahi i ripekatia ai ia; i roto ano i taua kari tetahi urupa hou, he mea kahore ano i takotoria noatia e tetahi.</p> 
<p><A NAME="an_19:42">19:42</A>&nbsp;Na ka whakatakotoria a Ihu e raua ki reira, no te mea he ra Takanga uera no nga Hurai; he tata hoki te urupa.</p> 
<p><A NAME="an_20:1">20:1</A>&nbsp;&#182; I te ra tuatahi o te wiki ka haere a Meri Makarini ki te urupa i te atatu, i te mea e pouri tonu ana, a ka kite i te kohatu kua tangohia atu i te urupa.</p> 
<p><A NAME="an_20:2">20:2</A>&nbsp;Na ka oma ia, ka haere ki a Haimona Pita raua ko tera akonga i arohia ai a Ihu, ka mea ki a raua, Kua tangohia e ratou te Ariki i te urupa, a kahore matou e mohio ki te wahi i waiho ai ia e ratou.</p> 
<p><A NAME="an_20:3">20:3</A>&nbsp;Na ka puta atu a Pita, me taua akonga, ka haere ki te urupa.</p> 
<p><A NAME="an_20:4">20:4</A>&nbsp;A oma ngatahi ana raua: otiia i hohoro tera akonga i a Pita, ko ia ano kua tae wawe ki te urupa.</p> 
<p><A NAME="an_20:5">20:5</A>&nbsp;Na piko iho ana ia, ka kite i nga takai rinena e takoto ana; heoi kaihai i tomo ki roto.</p> 
<p><A NAME="an_20:6">20:6</A>&nbsp;Na ka haere ano a Haimona Pita i muri i a ia, a, ko tona tomokanga ki te urupa, ka kite i nga takai rinena e takoto ana.</p> 
<p><A NAME="an_20:7">20:7</A>&nbsp;Me te tauera i takaia ai tona matenga, kihai i takoto tahi me nga takai rinena, he mea whakakopa ia ki tetahi wahi i tahaki.</p> 
<p><A NAME="an_20:8">20:8</A>&nbsp;Katahi ka tomo tera akonga, i tae wawe nei ki te urupa, kite ana, whakapono ana.</p> 
<p><A NAME="an_20:9">20:9</A>&nbsp;Kiano hoki ratou i mohio noa ki te karaipiture, kua takoto te tikanga kia ara ake ia i te hunga mate.</p> 
<p><A NAME="an_20:10">20:10</A>&nbsp;Na hoki ana ano nga akonga ki to raua kainga.</p> 
<p><A NAME="an_20:11">20:11</A>&nbsp;&#182; Ko Meri ia tu tonu i waho o te urupa tangi ai: a i a ia e tangi ana, ka piko iho ki te urupa.</p> 
<p><A NAME="an_20:12">20:12</A>&nbsp;Ka kite i nga anahera tokorua, he ma nga kakahu, e noho ana, ko tetahi kite matenga, ko tetahi ki nga waewae, i te wahi i takoto ai te tinana o Ihu.</p> 
<p><A NAME="an_20:13">20:13</A>&nbsp;Ka mea raua ki a ia, E tai, he aha tau e tangi? Ka mea ia ki a raua, Kua tangohia e ratou toku Ariki, e kore hoki ahau e matau ki te wahi i whakatakotoria ai ia.</p> 
<p><A NAME="an_20:14">20:14</A>&nbsp;Ka penei ana korero, ka tahuri whakamuri, ka kite i a Ihu e tu ana, otiia kihai i mohio ko Ihu ia.</p> 
<p><A NAME="an_20:15">20:15</A>&nbsp;Ka mea a Ihu ki a ia, E tai, he aha tau e tangi? ko wai tau e rapu? Hua noa ia ko te kaingaki kari, na ko tana meatanga ki a ia, E mara, ki te mea kua mauria atu ia e koe, korerotia ki ahau te wahi i whakatakotoria ai ia, a maku ia e tango atu.</p> 
<p><A NAME="an_20:16">20:16</A>&nbsp;Ka mea a Ihu ki a ia, E Meri. Ka tahuri atu tera, ka mea ki a ia, E Raponi; ko te tikanga tenei, E te Kaiwhakaako.</p> 
<p><A NAME="an_20:17">20:17</A>&nbsp;Ka mea a Ihu ki a ia, Kei pa ki ahau; kiano hoki ahau i kake noa ki toku Matua: engari haere ki oku teina, ka mea atu ki a ratou, ka kake ahau ki toku Matua, ki to koutou Matua: ki toku Atua, ki to koutou Atua.</p> 
<p><A NAME="an_20:18">20:18</A>&nbsp;Haere ana a Meri Makarini, korero ana ki nga akonga, kua kite ia i te Ariki, kua korerotia hoki e ia enei mea ki a ia.</p> 
<p><A NAME="an_20:19">20:19</A>&nbsp;&#182; I taua ra tuatahi ano o te wiki, i te ahiahi, i nga tatau e kati ana o te wahi i huihui ai nga akonga i te wehi i nga Hurai, ka haere mai a Ihu, ka tu i waenganui, ka mea ki a ratou, Kia tau te rangimarie ki a koutou.</p> 
<p><A NAME="an_20:20">20:20</A>&nbsp;A ka puaki tenei kupu ana, ka whakakitea e ia ona ringa me tona kaokao ki a ratou. Na hari tonu nga akonga, i to ratou kitenga i te Ariki.</p> 
<p><A NAME="an_20:21">20:21</A>&nbsp;Ka mea ano a Ihu ki a ratou, Kia tau te rangimarie ki a koutou: i tonoa mai ahau e te Matua, ka pera ano taku tono i a koutou.</p> 
<p><A NAME="an_20:22">20:22</A>&nbsp;Ka korerotia tenei e ia, ka whakaha ia, ka mea ki a ratou, Kia riro te Wairua Tapu i a koutou:</p> 
<p><A NAME="an_20:23">20:23</A>&nbsp;Ki te whakarerea noatia e koutou nga hara o etahi, ka whakarerea o ratou; ki te whakamaua ano o etahi e koutou, ka mau ano.</p> 
<p><A NAME="an_20:24">20:24</A>&nbsp;Ko Tamati ia, ko tetahi o te tekau ma rua, tetahi o ona ingoa ko Ririmu, kahore i a ratou i te taenga mai o Ihu.</p> 
<p><A NAME="an_20:25">20:25</A>&nbsp;A, ko te meatanga a era akonga ki a ia, Kua kite matou i te Ariki; ka mea ia ki a ratou, Ki te kahore ahau e kite i te ngaunga o nga waho i ona ringa, e kuhu i toku matihao ki te ngaunga a nga whao, e kuhi hoki i toku ringa ki tona kaokao, e kor e ahau e whakapono.</p> 
<p><A NAME="an_20:26">20:26</A>&nbsp;&#182; A ka pahemo nga ra e waru, a kei roto ano ana akonga, ratou ko Tamati: ka haere mai a Ihu i te mea e kati ana nga tatau, ka tu ki waenganui, ka mea, Kia tau te rangimarie ki a koutou.</p> 
<p><A NAME="an_20:27">20:27</A>&nbsp;Katahi ia ka mea ki a Tamati, Totoro mai tou matihao, kia kite hoki koe i oku ringa; totoro mai hoki tou ringa, ka kuhu ki toku kaokao: aua e whakateka, engari me whakapono.</p> 
<p><A NAME="an_20:28">20:28</A>&nbsp;Na ka whakahoki a Tamati, ka mea ki a ia, E toku Ariki, e toku Atua.</p> 
<p><A NAME="an_20:29">20:29</A>&nbsp;Ka mea a Ihu ki a ia, No tou kitenga i ahau, i whakapono ai koe, e Tamati: ka koa te hunga kahore i kite, a kua whakapono.</p> 
<p><A NAME="an_20:30">20:30</A>&nbsp;He maha ano era atu tohu i toi i a Ihu, i te aroaro o ana akonga, kahore nei i tuhituhia ki tenei pukapuka:</p> 
<p><A NAME="an_20:31">20:31</A>&nbsp;Otiia kua tuhituhia enei, kia whakapono ai koutou ko te Karaiti a Ihu, ko te Tama a te Atua; kia whiwhi ai hoki ki te ora i runga i tona ingoa, ina whakapono.</p> 
<p><A NAME="an_21:1">21:1</A>&nbsp;&#182; Muri iho i enei mea ka whakakite a Ihu i a ia ki nga akonga i te moana o Taipiria; ko tana whakakitenga tenei:</p> 
<p><A NAME="an_21:2">21:2</A>&nbsp;E noho tahi ana a Haimona Pita, a Tamati, ko Ririmu nei tona ingoa, a Natanahira o Kana o Kariri, nga tama a Heperi, me tetahi tokorua atu ano o ana akonga.</p> 
<p><A NAME="an_21:3">21:3</A>&nbsp;Ka mea a Haimona Pita ki a ratou, Ka haere ahau ki te hao. Ka mea ratou ki a ia, Ko tatou tahi e haere. Haere ana ratou, eke ana ki runga ki te kaipuke; a i taua po kihai i mau tetahi mea.</p> 
<p><A NAME="an_21:4">21:4</A>&nbsp;Na ka puao te ata, ko Ihu e tu ana i tatahi: otiia kihai nga akonga i mohio ko Ihu ia.</p> 
<p><A NAME="an_21:5">21:5</A>&nbsp;Na ko te meatanga a Ihu ki a ratou, E tama ma, kahore a koutou kai? Ka whakahokia e ratou ki a ia, Kahore.</p> 
<p><A NAME="an_21:6">21:6</A>&nbsp;Ka mea ia ki a ratou, Maka te kupenga ki te taha matau o te kaipuke a ka mau etahi. Na, i ta ratou makanga atu, kihai i taea te kukume i te tini o nga ika.</p> 
<p><A NAME="an_21:7">21:7</A>&nbsp;Katahi ka mea te akonga i arohaina e Ihu ki a Pita, Ko te Ariki. A, no te rongonga o Haimona Pita, ko te Ariki, ka whitikiria tona kakahu, e tu kau ana hoki ia, a rere ana ki te moana.</p> 
<p><A NAME="an_21:8">21:8</A>&nbsp;Ko era akonga ia i hoe i runga i te poti, kihai hoki i mamao atu i te whenua, me te mea e rua rau whatianga, e kukume ana i te kupenga, i nga ika.</p> 
<p><A NAME="an_21:9">21:9</A>&nbsp;Heoi, no to ratou unga ki uta, ka kite i te kapura waro me nga ika e takoto ana i runga, me tetahi taro.</p> 
<p><A NAME="an_21:10">21:10</A>&nbsp;Ka mea a Ihu ki a ratou, Homai etahi o nga ika kua mau na i a koutou.</p> 
<p><A NAME="an_21:11">21:11</A>&nbsp;Na haere ana a Haimona Pita, a kumea ana e ia te kupenga ki uta, ki tonu i nga ika nunui, kotahi rau e rima tekau ma toru: a, ahakoa tini, kihai i pakaru te kupenga.</p> 
<p><A NAME="an_21:12">21:12</A>&nbsp;Ka mea a Ihu ki a ratou, haere mai kai te kai. heoi kihai tetahi o nga akonga i maia ki te ui ki a ia, Ko wai koe? i mohio hoki ko te Ariki.</p> 
<p><A NAME="an_21:13">21:13</A>&nbsp;Na ka haere a Ihu, ka mau ki te taro, a hoatu ana e ia ki a ratou, me nga ika.</p> 
<p><A NAME="an_21:14">21:14</A>&nbsp;Ko te toru tenei o nga putanga o Ihu ki ana akonga, i muri i tona aranga ake i te hunga mate.</p> 
<p><A NAME="an_21:15">21:15</A>&nbsp;&#182; A ka mutu ta ratou kai, ka mea a Ihu ki a Haimona Pita, E Haimona, tama a Hona, rahi atu ranei tou aroha ki ahau i to enei? Ka mea tera ki a ia, Ae, e te Ariki; e mohio ana koe e aroha ana ahau ki a koe. Ka mea ia ki a ia, Whangainga aku reme.</p> 
<p><A NAME="an_21:16">21:16</A>&nbsp;Ka mea ano ia ki a ia, ko te rua o nga meatanga, E Haimona, tama a Hona, e aroha ana koe ki ahau? Ka mea tera ki a ia, Ae, e te Ariki; e mohio ana koe e aroha ana ahau ki a koe. Ka mea ia ki a ia, Heparatia aku hipi.</p> 
<p><A NAME="an_21:17">21:17</A>&nbsp;Ka mea ia ki a ia, ko te toru o nga meatanga, E Haimona, tama a Hona, e aroha ana koe ki ahau? Ka pouri a Pita no te mea ka toru rawa ana meatanga ki a ia, E aroha ana koe ki ahau? Ka mea ano ki a ia, E te Ariki, e mohio ana koe ki nga mea katoa; e mohio ana koe e aroha ana ahau ki a koe. Ka mea a Ihu ki a ia, Whangainga aku hipi.</p> 
<p><A NAME="an_21:18">21:18</A>&nbsp;He pono, he pono taku e mea nei ki a koe, I tou tamarikitanga, i whitiki koe i a koe, i haere ki tau wahi i pai ai: ka koroheketia koe, ka whakamarokia e koe ou ringa, he tangata ke hoki mana koe e whitiki, e kawe ki te wahi e kore ai koe e pai.</p> 
<p><A NAME="an_21:19">21:19</A>&nbsp;I korerotia tenei e ia, hei tohu mo te mate e whakakororia ai ia i te Atua. A ka puaki tenei kupu ana, ka mea ia ki a ia, Haere mai i muri i ahau.</p> 
<p><A NAME="an_21:20">21:20</A>&nbsp;&#182; No te tahuritanga o Pita, ka kite i te akonga i aroha ai a Ihu e aru ana; ko tera hoki i whakawhirinaki ra ki tonu uma i te hapa, i mea ra, E te Ariki, ko wai te kaituku mou?</p> 
<p><A NAME="an_21:21">21:21</A>&nbsp;A, i te kitenga o Pita i a ia, ka mea ki a Ihu, E te Ariki, e aha ra tenei?</p> 
<p><A NAME="an_21:22">21:22</A>&nbsp;Ka mea a Ihu ki a ia, Ki te pai ahau kia noho tonu ia kia tae mai ra ano ahau, hei aha mau? haere mai koe i muri i ahau.</p> 
<p><A NAME="an_21:23">21:23</A>&nbsp;Heoi ka puta atu tenei kupu ki nga hoa, e kore taua akonga e mate: otiia kihai a Ihu i mea ki a ia, E kore ia e mate; engari, Ki te pai ahau kia noho tonu ia kia tae mai ra ano ahau, hei aha mau?</p> 
<p><A NAME="an_21:24">21:24</A>&nbsp;Ko taua akonga tenei e whakaatu nei i enei mea, ko te kaituhituhi hoki ia i enei mea: e mohio ana ano matou e tika ana tana whakaatu.</p> 
<p><A NAME="an_21:25">21:25</A>&nbsp;Na tera atu ano tona tini o nga mea i mea ai a Ihu me i tuhia katoatia, e mea ana ahau, e kore pea te ao nei e whai takotoranga mo nga pukapuka e tuhia. Amine.</p> 
<p><HR>
<CENTER>
<A HREF="act">Next: Acts</A></CENTER>
</BODY>
</HTML>
