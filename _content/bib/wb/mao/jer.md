[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](isa)  [Next](lam) 

------------------------------------------------------------------------

### Maori Bible: Jeremiah

<span id="an_1:1">1:1</span> ¶ Ko nga kupu a Heremaia tama a Hirikia, ko
ia nei tetahi o nga tohunga i Anatoto i te whenua o Pineamine:

<span id="an_1:2">1:2</span> I puta nei ki a ia te kupu a Ihowa i nga ra
o Hohia tama a Amono, kingi o Hura, i te tekau ma toru o nga tau o tona
kingitanga.

<span id="an_1:3">1:3</span> I puta ano hoki i nga ra o Iehoiakimi tama
a Hohia kingi o Hura, a taka noa te tekau ma tahi o nga tau o Terekia
tama a Hohia kingi o Hura, taea noatia te whakaraunga o Hiruharama i te
rima o nga marama.

<span id="an_1:4">1:4</span> ¶ Na i puta te kupu a Ihowa ki ahau, i mea,

<span id="an_1:5">1:5</span> Kiano koe i hanga e ahau i roto i te kopu,
kua mohio ahau ki a koe, a kiano koe i puta mai i te puku, kua
whakatapua koe e ahau; kua whakaritea koe e ahau hei poropiti ki nga
iwi.

<span id="an_1:6">1:6</span> Na ka mea ahau, Aue, e Ihowa, e te Atua,
nana, kahore e taea e ahau te korero, he tamariki nei hoki ahau.

<span id="an_1:7">1:7</span> Ano ra ko Ihowa ki ahau, Kaua e mea, He
tamariki ahau: no te mea, ahakoa ko wai te hunga e unga atu ai koe e
ahau, me haere tonu koe, me korero hoki e koe nga mea katoa e whakahaua
e ahau ki a koe.

<span id="an_1:8">1:8</span> Kaua e wehi i a ratou; kei a koe hoki ahau
hei whakaora i a koe, e ai ta Ihowa.

<span id="an_1:9">1:9</span> Na ka totoro mai te ringa o Ihowa, a ka pa
ki toku mangai; a ka mea a Ihowa ki ahau, Nana, kua hoatu nei e ahau aku
kupu ki tou mangai:

<span id="an_1:10">1:10</span> Titiro, no tenei ra i meinga ai koe e
ahau hei whakatakoto tikanga ki nga iwi, ki nga kingitanga, hei unu atu,
hei wahi iho, hei whakangaro, hei turaki iho, hei hanga, hei whakato.

<span id="an_1:11">1:11</span> ¶ I puta mai ano te kupu a Ihowa ki ahau,
i mea, He aha te mea e kite na koe, e Heremaia? Ano ra ko ahau, He peka
aramona taku e kite nei.

<span id="an_1:12">1:12</span> Ano ra ko Ihowa ki ahau, Ka pai tau
tirohanga atu; no te mea ka tirohia e ahau taku kupu, ka mahia.

<span id="an_1:13">1:13</span> Na ko te rua o nga putanga mai o te kupu
a Ihowa ki ahau; i mea ia, He aha te mea e kite na koe? Ano ra ko ahau,
He kohua e koropupu ana taku e kite nei, a ko tona mata e anga mai ana i
te raki.

<span id="an_1:14">1:14</span> Na ka mea a Ihowa ki ahau, Ka puta mai i
te raki he kino mo nga tangata katoa o te whenua.

<span id="an_1:15">1:15</span> Tenei hoki ahau te karanga nei ki nga
hapu katoa o nga kingitanga o te raki, e ai ta Ihowa; a ka haere mai
ratou, ka whakatu i tona torona, i tona torona, ki te tomokanga i nga
kuwaha o Hiruharama, ki ona taiepa katoa, a karapoi noa, ki nga pa k
atoa ano o Hura.

<span id="an_1:16">1:16</span> Ka puaki ano i ahau aku whakawakanga ki a
ratou mo o ratou kino katoa; mo ratou i whakarere i ahau, i tahu
whakakakara ki nga atua ke, i koropiko ki nga mahi a o ratou ringa.

<span id="an_1:17">1:17</span> Na, ko koe, whitikiria tou hope,
whakatika, korerotia ki a ratou nga mea katoa e whakahaua e ahau ki a
koe; aua e wehi i a ratou, kei meinga koe e ahau kia numinumi kau ki to
ratou aroaro.

<span id="an_1:18">1:18</span> No te mea hoki kua meinga koe e ahau i
tenei ra hei pa taiepa, hei pou rino, hei taiepa parahi ki te whenua
katoa, ki nga kingi o Hura, ki ona rangatira, ki ona tohunga, ki te iwi
ano o te whenua.

<span id="an_1:19">1:19</span> A ka whawhai ratou ki a koe, otira e kore
koe e taea e ratou; no te mea kei a koe ahau, e ai ta Ihowa, hei
whakaora i a koe.

<span id="an_2:1">2:1</span> ¶ I puta ano te kupu a Ihowa ki ahau, i
mea,

<span id="an_2:2">2:2</span> Haere, karanga ki nga taringa o Hiruharama,
mea atu, Ko te kupu tenei a Ihowa, E mahara ana ahau ki a koe, ki te
mahi pai a tou tamarikitanga, ki te aroha i tou marenatanga, i a koe i
aru i ahau i te koraha, i te whenua kihai i whakatokia.

<span id="an_2:3">2:3</span> He tapu a Iharaira ki a Ihowa, ko nga
matamua ia o ona hua: ko te hunga katoa e kai ana i a ia, ka kiia he he
ta ratou; ka pa te kino ki a ratou, e ai ta Ihowa.

<span id="an_2:4">2:4</span> Whakarongo ki te kupu a Ihowa, e te whare o
Hakopa, e nga hapu katoa o te whare o Iharaira:

<span id="an_2:5">2:5</span> Ko te kupu tenei a Ihowa, He aha taku kino
i mau i o koutou matua, i matara atu ai ratou i ahau, i whai ai ratou i
te horihori, a horihori iho ratou?

<span id="an_2:6">2:6</span> Kahore hoki a ratou kainga ake, Kei hea a
Ihowa, nana nei tatou i kawe mai i te whenua o Ihipa, nana nei tatou i
arahi i te koraha, i te whenua titohea, he maha nei nga rua, i te whenua
o te matewai, o te atarangi o te mate, i te whenua kihai i h aerea e te
tangata, kihai ano i nohoia e te tangata?

<span id="an_2:7">2:7</span> A naku koutou i kawe mai ki te whenua maha
ona hua, ki te kai i ona hua, i ona mea papai. Na, i to koutou taenga
mai, kei te whakapoke i toku whenua, meinga ana e koutou toku wahi tupu
hei mea whakarihariha.

<span id="an_2:8">2:8</span> Kahore nga tohunga i ki, Kei hea a Ihowa;
ko nga kairahurahu o te ture, kahore i matau ki ahau; kua he hoki nga
rangatira ki ahau; ko nga poropiti, na Paara nga tikanga i poropiti ai
ratou, whaia ana e ratou nga mea kahore nei he pai.

<span id="an_2:9">2:9</span> ¶ Mo reira ka totohe ano ahau ki a koutou,
e ai ta Ihowa, ka totohe hoki ahau ki nga tama a a koutou tama.

<span id="an_2:10">2:10</span> Tena ra, whiti atu ki nga motu o Kitimi
titiro ai; unga tangata ano ki Kerara, ka whakaaroaro marie; tirohia
hoki mehemea tera ano te rite o tenei mea i mua.

<span id="an_2:11">2:11</span> I whakaputaia ketia ranei ona atua e
tetahi iwi, ehara nei ano i te atua? Na, ko toku iwi, kua whakaputaina
ketia e ratou to ratou kororia hei mea kahore ona pai.

<span id="an_2:12">2:12</span> Miharo mai, e nga rangi, ki tenei, kia
nui hoki te wehi, kia ngaro noa iho, e ai ta Ihowa.

<span id="an_2:13">2:13</span> Ka rua hoki nga he kua mahia nei e taku
iwi; ko ahau, ko te puna o nga wai ora kua mahue i a ratou, haua iho e
ratou etahi poka, he poka pakaru, e kore nei e mau te wai ki roto.

<span id="an_2:14">2:14</span> ¶ He pononga ranei a Iharaira? he pononga
i whanau ki te whare? he aha ia i waiho ai hei pahuatanga?

<span id="an_2:15">2:15</span> Kua ngengere nga raiona kuao ki a ia, kua
hamama: a kua meinga e ratou tona whenua kia ururua; kua tahuna ona pa,
kahore hoki te tangata noho i reira.

<span id="an_2:16">2:16</span> I pakaru ano tou tumuaki i nga tamariki o
Nopo, o Tahapanehe.

<span id="an_2:17">2:17</span> He teka ianei nau ano tenei i mahi ki a
koe, i te mea nau i whakarere a Ihowa, tou Atua, i a ia e arahi ana i a
koe i te ara?

<span id="an_2:18">2:18</span> Tena ra ko te aha mau i te ara ki Ihipa i
inu ai koe i nga wai o Hihoro? he aha ranei mau i te ara ki Ahiria, i
inu ai koe i nga wai o te awa?

<span id="an_2:19">2:19</span> Ko tou he ano hei riri i tau, ko ou
tahuritanga ketanga ano hei papaki i a koe. Kia mohio koe, kia kite
hoki, he mea kino, he mea kawa, kei tau whakarerenga i a Ihowa, i tou
Atua, kahore hoki ou wehi ki ahau, e ai ta te Ariki, ta Ihowa o nga man
o.

<span id="an_2:20">2:20</span> ¶ I wahia hoki tou ioka e ahau i mua,
motumotuhia ana e ahau ou here; a ki mai ana koe, E kore ahau e mahi;
heoi i runga koe i nga pukepuke tiketike katoa, i raro hoki i nga rakau
kouru nui katoa, e koropiko ana, e kairau ana.

<span id="an_2:21">2:21</span> He waina pai ano koe i taku whakatokanga
i a koe, he momo pai katoa. Na te aha koe i puta ke ai ki ahau, he mea
kua heke te tupu, he waina ke?

<span id="an_2:22">2:22</span> Ahakoa i horoi koe i a koe ki te houra, a
nui noa tau hopi, e mau ana ano tou he ki toku aroaro, e ai ta te Ariki,
ta Ihowa.

<span id="an_2:23">2:23</span> He pehea tau ki, Kahore oku poke, kihai
ahau i whai i a Paarimi? Tirohia iho ou ara i te raorao, kia mohio ki au
mahi. Tou rite, kei te kamera tere kopikopiko tonu ona ara;

<span id="an_2:24">2:24</span> Kei te kaihe mohoao kua mohio ki te
koraha, e hongi ana i te hau mo tona hiahia; ka matenui ia ko wai hei
whakahoki i a ia? ko te hunga katoa e rapu ana i a ia e kore e
whakangenge noa i a ratou; i tona marama ano ka kitea ia e ratou.

<span id="an_2:25">2:25</span> Kaiponuhia tou waewae, kei kore te hu,
tou korokoro hoki kei mate i te wai. Na, kei te mea koe, Kua he: kahore;
he tangata ke hoki aku i aroha ai, a ko ratou taku e whai ai.

<span id="an_2:26">2:26</span> Ka whakama te tahae ina mau, ka pena ano
te whare o Iharaira, ka whakama; ratou ko o ratou kingi, ko o ratou
rangatira, ko o ratou tohunga, ko o ratou poropiti,

<span id="an_2:27">2:27</span> I a ratou e mea na ki te rakau, Ko koe
toku papa; ki te kamaka, I whanau ahau i roto i a koe, hurihia ake e
ratou ko te kohamo ki ahau, kahore hoki te aroaro: heoi i te wa e he ai
ratou, ka ki mai ratou, Whakatika ki te whakaora i a matou.

<span id="an_2:28">2:28</span> Kei hea ra ou atua i hanga e koe mou? kia
whakatika ratou, ki te mea ka ora koe i a ratou i te wa e he ai koe:
rite tonu hoki ki ou pa te maha o ou atua, e Hura.

<span id="an_2:29">2:29</span> ¶ He aha te mea e totohe ai koutou ki
ahau? kua mahi ke koutou katoa i te kino ki ahau, e ai ta Ihowa.

<span id="an_2:30">2:30</span> Maumau whiu noa ahau i a koutou tamariki;
kihai ratou i akona: ko ta koutou hoari nana i kai o koutou poropiti, i
pera ano me ta te raiona kai kino.

<span id="an_2:31">2:31</span> E te whakatupuranga nei, whakaaroa te
kupu a Ihowa, He koraha ranei ahau ki a Iharaira? he whenua pouri
kerekere? he aha taku iwi i mea ai, Kua matara matou; heoi ano o matou
taenga atu ki a koe?

<span id="an_2:32">2:32</span> E wareware ranei te kotiro ki ana
whakapaipai, te wahine marena hou ki ona whitiki? ko taku iwi ia kua
wareware ki ahau, e kore nga ra e taea te tatau.

<span id="an_2:33">2:33</span> Tau mahi ki te whakapai i tou ara hei
rapunga i te aroha! Na kei te whakaako koe i nga wahine kikino ano hoki
ki ou ara.

<span id="an_2:34">2:34</span> Kua kitea ano ki nga remu o ou kakahu te
toto o nga wairua o nga ware harakore. Kihai i kitea e ahau i te wahi i
pakaru ai, engari i runga i enei katoa.

<span id="an_2:35">2:35</span> Heoi kei te ki na koe, He harakore nei
ahau; he pono e tahuri ke atu ana tona riri i ahau. Nana, ka whakawa
ahau i a koe, mo tau kianga, Kahore oku hara.

<span id="an_2:36">2:36</span> He aha koe i kopikopiko rawa ai, i mea ai
kia pokaia ketia he ara mou? Ka whakama ano koe ki Ihipa, ka pera me koe
i whakama ra ki Ahiria.

<span id="an_2:37">2:37</span> Ina, ka haere atu ano koe i reira, i
runga ano ou ringa i tou matenga, no te mea kua paopao a Ihowa ki ou
whakawhirinakitanga, e kore ano koe e whai wahi i ena.

<span id="an_3:1">3:1</span> ¶ E korerotia ana, kite whakarerea e te
tangata tana wahine, a ka haere atu ia i tona taha, ka riro i te tane
ke, e hoki ano ranei ia ki a ia? E kore ianei taua whenua e poke rawa?
Ko koe ia kua kairau ki nga hoa tokomaha: na, hoki mai ki ahau, e a i ta
Ihowa.

<span id="an_3:2">3:2</span> Kia ara ou kanohi ki nga pukepuke moremore,
tirohia; ko tehea te wahi i kore ai koe e puremutia? Nohoia atu ana
ratou e koe i nga ara, pera ana me te Arapi i te koraha; a poke iho i a
koe te whenua i ou kairautanga, i tau mahi kino.

<span id="an_3:3">3:3</span> Na reira i kaiponuhia ai nga ua, kahore
hoki he ua o muri; engari he rae tou no te wahine kairau, e whakakahore
ana ki te whakama.

<span id="an_3:4">3:4</span> E kore ianei koe e karanga ki ahau i nga wa
a muri nei, E toku papa, ko koe te kaiarahi o toku taitamarikitanga?

<span id="an_3:5">3:5</span> E mau ranei tona riri a ake ake? E
whakapumautia tonutia ranei e ia? Nana, kua korerotia e koe, kua mahia
nga mea kino, kua rite ki tau.

<span id="an_3:6">3:6</span> ¶ I ki mai ano a Ihowa ki ahau i nga ra o
Kingi Hohia, Kua kite ranei koe i nga mahi a Iharaira tahuri ke? kua
haere ia ki runga ki nga maunga tiketike katoa, ki raro i nga rakau
kouru nui katoa, ki reira kairau ai.

<span id="an_3:7">3:7</span> I mea ano ahau i muri i tana meatanga i
enei mea katoa, Ka hoki mai ia ki ahau; heoi kihai ia i hoki mai, me te
titiro ano tona tuakana tinihanga, a Hura.

<span id="an_3:8">3:8</span> A i kite ahau, i taku peinga atu i a
Iharaira tahuri ke mo taua take nei ano, mo tona puremutanga, a i taku
hoatutanga he pukapuka whakarere ki a ia, na kihai tona tuakana, a Hura
tinihanga i wehi; heoi haere ana ano ia, kairau ana.

<span id="an_3:9">3:9</span> Na, ko te otinga, kua poke te whenua i te
rongo o tona puremutanga, puremu ana ia ki te kohatu, ki te rakau.

<span id="an_3:10">3:10</span> Na ahakoa ko tenei katoa, kihai i
whakapaua te ngakau o tona tuakana tinihanga, o Hura, ki te hoki ki
ahau; he hoki teka kau ia, e ai ta Ihowa.

<span id="an_3:11">3:11</span> Na ka mea a Ihowa ki ahau, A Iharaira
tahuri ke, nui atu tana whakatika i a ia i ta Hura, i ta te mea
tinihanga.

<span id="an_3:12">3:12</span> ¶ Haere, karangatia enei kupu whaka te
raki, mea atu, Hoki mai, e Iharaira tahuri ke, e ai ta Ihowa; e kore
ahau e mea i toku riri kia tau ki a koutou; he atawhai hoki ahau, e ai
ta Ihowa, e kore ahau e mauahara tonu.

<span id="an_3:13">3:13</span> Whakina kautia tou he, ara kua kino koe
ki a Ihowa, ki tou Atua, kua whakamararatia atu e koe ou ara ki nga
tangata ke i raro i nga rakau kouru nui katoa, kihai ano i rongo ki toku
reo, e ai ta Ihowa.

<span id="an_3:14">3:14</span> Hoki mai, e nga tamariki tahuri ke, e ai
ta Ihowa; kua marenatia hoki koutou e ahau: a ka tangohia koutou e ahau,
tetahi i roto i te pa, tokorua hoki i roto i te hapu, ka kawea ano
koutou e ahau ki Hiona.

<span id="an_3:15">3:15</span> A ka hoatu e ahau he hepara mo koutou, ko
aku i pai ai, ka whangaia ano koutou e ratou ki te matauranga, ki te
whakaaro pai.

<span id="an_3:16">3:16</span> A tenei ake, ina nui, ina hua koutou ki
te whenua i aua ra e ai ta Ihowa, heoi ano a ratou kianga ake, Ko te
aaka o te kawenata a Ihowa; e kore ano e puta ake ki te ngakau; e kore
hoki e maharatia taua mea e ratou, e kore ano ratou e haereere ki reira,
kahore hoki he mahinga pera i muri iho.

<span id="an_3:17">3:17</span> I taua wa ka kiia e ratou a Hiruharama,
ko te torona o Ihowa; a ka huihuia nga iwi katoa ki reira, ki te ingoa o
Ihowa, ki Hiruharama; a heoi ano to ratou haere i runga i te maro o o
ratou ngakau kino.

<span id="an_3:18">3:18</span> I aua ra ka haere tahi te whare o Hura
raua ko te whare o Iharaira, ka huihuia ano to ratou haere mai i te
whenua i te raki, ki te whenua i hoatu e ahau hei kainga tupu ki o
koutou matua.

<span id="an_3:19">3:19</span> I mea ano ahau, Me pehea e oti ai koe te
whakauru e ahau ki nga tamariki, e hoatu ai e ahau ki a koe he whenua e
minaminatia ana, he kainga tupu, he wahi ataahua no nga mano o nga iwi?
i mea ano ahau, ka karangatia ahau e koe, E toku papa, e kor e ano koe e
tahuri atu i te whai i ahau.

<span id="an_3:20">3:20</span> ¶ Rite rawa ki ta te wahine i whakarere
tinihanga i tana tahu ta koutou mahi tinihanga ki ahau, e te whare o
Iharaira, e ai ta Ihowa?

<span id="an_3:21">3:21</span> E rangona ana he reo i runga i nga puke
moremore, ko te tangi, ko nga inoi hoki a nga tama a Iharaira; mo ratou
i whakaparori ke i to ratou ara, wareware ake i a ratou a Ihowa, to
ratou Atua.

<span id="an_3:22">3:22</span> Hoki mai, e nga tamariki tahuri ke, maku
e rongoa o koutou tahuritanga ketanga. Tenei matou te haere atu nei ki a
koe; ko koe hoki a Ihowa, to matou Atua.

<span id="an_3:23">3:23</span> He pono, he hori kau te awhina e taria
ana mai i nga pukepuke, te nge i runga i nga maunga: tika rawa kei a
Ihowa, kei to tatou Atua te whakaora mo Iharaira.

<span id="an_3:24">3:24</span> Kua pau hoki i te mea whakama te mauiui o
o tatou matua, no to tatou tamarikitanga ake ano; a ratou hipi, a ratou
kau, a ratou tama, me a ratou tamahine.

<span id="an_3:25">3:25</span> Takoto tatou i roto i to tatou whakama,
ma to tatou matangerengere tatou e hipoki: kua hara hoki tatou ki a
Ihowa, ki to tatou Atua, tatou ko o tatou matua, no to tatou
tamarikitanga ake ano a mohoa noa nei; kihai hoki tatou i rongo ki te
reo o Ihowa, o to tatou Atua.

<span id="an_4:1">4:1</span> ¶ Ki te mea ka hoki mai koe e Iharaira, e
ai ta Ihowa, hoki mai ki ahau; ki te whakarerea ano e koe au mea
whakarihariha i toku aroaro, e kore koe e riro ke;

<span id="an_4:2">4:2</span> Ka oati ano koe, Kei te ora a Ihowa i runga
i te pono, i te whakawa ai, ki te tika, mana hoki nga iwi ka whakapai ai
ki a ratou ano, ka whakamanamana ano ratou ki a ia.

<span id="an_4:3">4:3</span> ¶ Ko te kupu hoki tenei a Ihowa ki nga
tangata o Hura, a ki Hiruharama, Ngakia ta koutou patohe: kaua hoki e
whakato ki roto ki nga tataramoa.

<span id="an_4:4">4:4</span> Kotia hoki koutou, hei mea ki a Ihowa,
whakarerea hoki nga kiri matamata o o koutou ngakau, e nga tangata o
Hura, e te hunga ano e noho ana i Hiruharama; kei puta toku riri ano he
ahi, kei mura, a kahore e tineia, mo te kino hoki o a koutou mahi.

<span id="an_4:5">4:5</span> ¶ Karangatia i roto i a Hura, kia rongo a
Hiruharama, mea atu, Whakatangihia te tetere ki te whenua: karanga, mea
atu, Whakamine mai, tatou ka haere ki nga pa taiepa.

<span id="an_4:6">4:6</span> Whakaarahia te kara ki te ritenga o Hiona,
putere atu koutou, kaua e tu; no te mea ka kawea mai e ahau he kino i te
raki, he whatianga nui.

<span id="an_4:7">4:7</span> Kei te haere mai he raiona i tona urupuia
rakau, kei te ara ano he kaiwhakangaro mo nga tauiwi; kei te ara ia, kua
puta mai ia i tona wahi; hei whakangaro i tou whenua, hei mea i ou pa
kia ururua, kahore he tangata hei noho.

<span id="an_4:8">4:8</span> Mo konei whitikiria he kakahu taratara ki a
koutou, e tangi, aue; no te mea kahore te muranga o to Ihowa riri e
tahuri atu i a tatou.

<span id="an_4:9">4:9</span> I taua ra, e ai ta Ihowa, ka pirau te
ngakau o te kingi, me te ngakau o nga rangatira; a ka miharo nga
tohunga, a ko nga poropiti ketekete kau ana.

<span id="an_4:10">4:10</span> Ano ra ko ahau, Aue, e te Ariki, e Ihowa,
kua pohehe rawa i a koe tenei iwi, a Hiruharama ano, i te kupu nei, Ka
mau te rongo ki a koutou. Tena ia, kua pa te hoari ki te wairua.

<span id="an_4:11">4:11</span> I taua wa ka korerotia ki tenei iwi, ki
Hiruharama ano, He hau wera no nga wahi tiketike i te koraha e tika mai
ana ki te tamahine a taku iwi, ehara i te mea hei powhiriwhiri, hei tahi
ranei;

<span id="an_4:12">4:12</span> He hau totopu no aua wahi ka tae mai ki
ahau. Akuanei ahau whakapuaki ai i te whakawa mo ratou.

<span id="an_4:13">4:13</span> Nana, ko tona haerenga mai ka rite ki nga
kapua, rite tonu ano ona hariata ki te tukauati; he tere rawa ona hoiho
i te ekara. Aue, te mate mo tatou! kei te pahuatia hoki tatou.

<span id="an_4:14">4:14</span> Horoia atu te kino o tou ngakau, e
Hiruharama, kia ora ai koe. Kia pehea te roa o te noho o ou whakaaro
kino i roto i a koe?

<span id="an_4:15">4:15</span> No te mea e whakaatu mai ana he reo i
Rana, e mea ana hoki i te kino kia rangona I maunga Eparaima.

<span id="an_4:16">4:16</span> Korero ki nga iwi; nana, kia rangona te
he mo Hiruharama, kei te haere mai he kaitiaki i te whenua tawhiti, ka
puaki to ratou reo mo nga pa o Hura.

<span id="an_4:17">4:17</span> Ko ta ratou ki a ia rite tonu ki ta nga
kaitiaki o te mara i tetahi taha, i tetahi taha, mona i tutu ki ahau, e
ai ta Ihowa.

<span id="an_4:18">4:18</span> Na tou ara, na au mahi, enei i pa ai ki a
koe; nou tenei he; he kawa hoki, kua pa hoki ki tou ngakau.

<span id="an_4:19">4:19</span> ¶ Oku whekau, oku whekau! mamae pu a roto
o toku ngakau, oho ana toku ngakau i roto i ahau; e kore ahau e
whakarongo puku; kua rongo hoki koe, e toku wairua, ki te tangi o te
tetere, ki te hamama o te whawhai.

<span id="an_4:20">4:20</span> He ngaromanga hono iho ki te ngaromanga
te karangatia nei; kua pahuatia katoatia hoki te whenua; kitea rawatia
ake kua pahuatia oku teneti, mea kau iho ko oku kakahu arai.

<span id="an_4:21">4:21</span> Kia pehea ake te roa oku ka titiro nei ki
te kara, ka rongo nei ki te tangi o te tetere?

<span id="an_4:22">4:22</span> He wairangi hoki taku iwi, kahore e mohio
ki ahau: he tamariki kuware, kahore o ratou matauranga; e mohio ana
ratou ki te mahi kino, ki te mahi pai ia kahore he matauranga.

<span id="an_4:23">4:23</span> I titiro ahau ki te whenua, na, kahore he
ahua, e takoto kau ana, ki nga rangi ano, na, kahore o reira marama.

<span id="an_4:24">4:24</span> I titiro ahau ki nga maunga, na, e
ngaueue ana, a ko nga pukepuke katoa e nekeneke haere ana.

<span id="an_4:25">4:25</span> I titiro ahau, a kahore he tangata, a ko
nga manu katoa o te rangi kua rere atu.

<span id="an_4:26">4:26</span> I titiro ahau, na, he koraha kau te mara
momona, kua pakura ona pa katoa i te aroaro o Ihowa, i te muranga o tona
riri.

<span id="an_4:27">4:27</span> Ko te kupu hoki tenei a Ihowa, Ka ururua
katoa te whenua, otiia e kore e whakapaua rawatia e ahau.

<span id="an_4:28">4:28</span> Mo konei ka tangi te whenua, ka mangu ano
te rangi i runga: no te mea kua korero nei ahau, kua takoto toku
whakaaro, a kahore ano i puta ke taku, e kore hoki ahau e tahuri atu i
tena.

<span id="an_4:29">4:29</span> Ka whati katoa te pa i te ngangau o nga
hoia eke hoiho, o nga kaikopere; ka haere ratou ki roto ki nga urupuia
rakau, ka piki ki nga kamaka: ka mahue katoa nga pa, kahore hoki tetahi
tangata e noho ki roto.

<span id="an_4:30">4:30</span> A, ko koe, kia oti koe te pahua, ka pehea
koe? Ahakoa kakahu noa koe i te ngangana, ahakoa whakapaipai noa koe i a
koe ki nga whakapaipai koura, ahakoa haehae noa koe i ou kanohi, mea
rawa ki te pukepoto, maumau mea noa koe i a koe kia ataahua; ka
whakahawea ki a koe te hunga i aroha ki a koe, ka whai kia mate koe.

<span id="an_4:31">4:31</span> Kua rongo hoki ahau i te reo, me te mea
no te wahine e whanau ana, he mamae, me te mea ko tana matamua e puta
ana, ko te reo o te tamahine a Hiona e whakahotuhotu ana, whewhera tonu
ona ringa, me te karenga, Aue te mate i ahua! kua hemo hoki tok u wairua
i mua i nga kaiwhakamate.

<span id="an_5:1">5:1</span> ¶ E oma, kopikopiko koutou i nga ara o
Hiruharama, tirohia kia mohio ai koutou, rapua i nga waharoa o reira, me
kahore e kite i tetahi tangata, mehemea tera he tangata e whakarite pai
ana, e rapu ana i te pono; a ka murua e ahau nga he o reira.

<span id="an_5:2">5:2</span> Na ahakoa mea noa ratou, Kei te ora a
Ihowa; he pono he oati teka ta ratou.

<span id="an_5:3">5:3</span> He teka ianei, e Ihowa, kei runga ou kanohi
i te pono? i whiua ratou e koe, heoi kihai i pouri; moti iho ratou i a
koe, heoi kahore i pai kia anga mai ki te ako; kua meinga e ratou o
ratou mata kia maro atu i te kohatu, kua kore e pai ki te hoki mai.

<span id="an_5:4">5:4</span> Koia ahau i mea ai, He pono he rawakore
enei, he kuware, kahore hoki ratou e mohio ki te ara a Ihowa, ki te
whakarite a to ratou Atua;

<span id="an_5:5">5:5</span> Ka haere ahau ki nga tangata rarahi, ka
korero ki a ratou; e mohio ana hoki ratou ki te ara a Ihowa, ki te
whakarite a to ratou Atua: heoi ko enei, kotahi tonu ratou tahi nana i
wawahi te ioka, i motumotu hoki nga here.

<span id="an_5:6">5:6</span> Mo reira ka whakamatea ratou e te raiona i
roto i te ngahere, ka pahuatia e te wuruhi o nga ahiahi, ka tuteia o
ratou pa e te reparo, ko te hunga katoa e puta mai ki waho ka haehaea;
he maha hoki o ratou pokanga ketanga, kua nui haere o ratou tah uritanga
ketanga.

<span id="an_5:7">5:7</span> Me pehea e murua ai e ahau tenei he ou? kua
whakarere nei au tama i ahau, oatitia ana e ratou nga mea ehara nei i te
atua; i to ratou makonatanga i taku kai, na kei te puremu, ropu tonu
ratou i roto i nga whare o nga wahine kairau.

<span id="an_5:8">5:8</span> Ko to ratou rite kei te hoiho whangai i te
ata: e tangi ana ki te wahine a tona hoa, a tona hoa.

<span id="an_5:9">5:9</span> E kore ianei ahau e whiu mo enei mea? e ai
ta Ihowa: e kore ianei toku wairua e rapu utu i te iwi penei?

<span id="an_5:10">5:10</span> ¶ Haere koutou ki runga ki ona taiepa
wawahi ai; otiia kaua e whakapaua rawatia; whakakahoretia ona pekerangi;
ehara hoki ena i a Ihowa

<span id="an_5:11">5:11</span> He nui hoki te tinihanga o te whare o
Iharaira raua ko te whare o Hura ki ahau, e ai ta Ihowa.

<span id="an_5:12">5:12</span> Kua whakakahore ratou ki ta Ihowa, kua
mea, ehara i a ia; e kore hoki te he e tae mai ki a tatou; e kore ano
tatou e kite i te hoari, i te hemokai.

<span id="an_5:13">5:13</span> Ko nga poropiti he hau kau, kahore hoki
he kupu i a ratou: ko enei mea ka pa ki a ratou.

<span id="an_5:14">5:14</span> Na reira tenei kupu a Ihowa, a te Atua o
nga mano, Mo ta koutou korerotanga i tena kupu, tenei ahau te mea nei i
aku kupu i roto i tou mangai hei ahi, ko tenei iwi hoki hei rakau, a ka
pau ratou.

<span id="an_5:15">5:15</span> Tenei ahau te kawe nei i tetahi iwi o
tawhiti ki a koutou, e te whare o Iharaira, e ai ta Ihowa; he iwi kaha,
he iwi nonamata riro, he iwi kahore nei koe e mohio ki tona reo, kahore
ano hoki e marama ki tana e korero ai.

<span id="an_5:16">5:16</span> Ko tana papa pere he urupa tuwhera, he
tangata marohirohi katoa ratou.

<span id="an_5:17">5:17</span> A ka pau i a ratou au hua e kotia ana, me
tau taro, nga kai hei kainga ma au tama, ma au tamahine; ka pau i a
ratou au hipi me au kau; ka pau i a ratou au waina me au piki; ka
hautopea iho ki te hoari ou pa taiepa, au i whakawhirinaki ai.

<span id="an_5:18">5:18</span> Ahakoa i aua ra ano, e ai ta Ihowa, e
kore e whakapaua rawatia taku ki a koutou.

<span id="an_5:19">5:19</span> Na, ki te ki mai koutou a mua, He aha a
Ihowa, to tatou Atua i mea ai i enei mea katoa ki a tatou? ko reira koe
ki atu ai ki a ratou, Ka pena i a koutou kua whakarere na i ahau, kua
mahi na ki nga atua ke i to koutou whenua, waihoki ka mahi kout ou ki
nga tangata ke i te whenua ehara nei i a koutou.

<span id="an_5:20">5:20</span> ¶ Whakaaturia tenei i roto i te whare o
Hakopa, kia rangona ano i roto i a Hura; mea atu,

<span id="an_5:21">5:21</span> Tena, whakarongo ki tenei, e te iwi
wairangi kahore nei he ngakau, he kanohi nei o ratou, heoi kahore e
kite, he taringa o ratou, a kahore e rongo.

<span id="an_5:22">5:22</span> Kahore ranei o koutou wehi ki ahau? e ai
ta Ihowa; e kore ianei koutou e hopohopo ki toku aroaro? naku nei hoki i
mea te onepu hei rohe ki te moana, he tikanga mau tonu, e kore ano e
koni mai: ahakoa ngana noa ona ngaru, e kore e taea ta ratou; hamama
noa, e kore ano e koni mai.

<span id="an_5:23">5:23</span> Ko tenei iwi ia, he tutu, he whakakeke o
ratou ngakau; kua peka ke atu ratou, kua riro.

<span id="an_5:24">5:24</span> Kahore hoki a ratou kianga ake i roto i o
ratou ngakau, Tena, kia wehi tatou ki a Ihowa, ki to tatou Atua, ko ia
nei te kaihomai i te ua; i to mua, i to muri, i te wa e tika ai; nana
nei i mau ai ki a tatou nga wiki i whakaritea mo te kotinga.

<span id="an_5:25">5:25</span> ¶ Na o koutou he enei i puta ke ai, ko o
koutou hara ano hei kaiponu atu i te pai i a koutou.

<span id="an_5:26">5:26</span> E kitea ana hoki he hunga kino i roto i
taku iwi: titiro matatau mai ana ratou, me te mea he kaihopu manu e
kupapa ana; kei te whakatakoto mahanga ratou, kei te hopu tangata.

<span id="an_5:27">5:27</span> Kei te whare manu e ki ana i nga manu te
rite o o ratou whare e ki tonu nei i te tinihanga: na reira ratou i nui
ai, i whai taonga ai.

<span id="an_5:28">5:28</span> Tetere tonu ratou, towahiwahi ana; kua
neke rawa ake ta ratou i nga mahi a te hunga kino: ko te whakawa, ko te
whakawa a te pani, kahore i whakaritea e ratou, heoi kake tonu ratou;
kahore hoki e whakatikaia e ratou te whakawa a nga rawakore.

<span id="an_5:29">5:29</span> E kore ranei ahau e whai mahara ki enei
mea? e ai ta Ihowa; e kore ranei toku wairua e rapu utu i te iwi penei?

<span id="an_5:30">5:30</span> Whakamiharo rawa, whakawehi rawa te mea e
meatia ana ki te whenua;

<span id="an_5:31">5:31</span> E poropiti teka ana nga poropiti; a e
whakahaere ana nga tohunga, ko ta ratou te tikanga; a pai tonu taku iwi
ki te pena. Na ka pehea ra koutou i tona tukunga iho?

<span id="an_6:1">6:1</span> ¶ Putere atu, e nga tama a Pineamine, i
roto i Hiruharama, whakatangihia te tetere ki Tekoa, kokiritia ake he
ahi tohu ki Petehakereme: he kino hoki te titiro mai nei i te raki, he
whakangaromanga nui.

<span id="an_6:2">6:2</span> Ka tapahia atu e ahau te wahine ataahua, te
wahine whakatarapi, te tamahine a Hiona.

<span id="an_6:3">6:3</span> Ka haere mai nga hepara, me a ratou kahui
ki a ia; ka whakaturia o ratou teneti ki tetahi taha ona, ki tetahi
taha; ka kai ratou ki tona wahi, ki tona wahi.

<span id="an_6:4">6:4</span> Kia rite nga mea mo te whawhai ki a ia;
whakatika, kia whakaekea i te poutumarotanga. Aue, te mate mo tatou! kua
tawharara hoki te ra, kua whakawairua kau ano nga atarangi o te ahiahi.

<span id="an_6:5">6:5</span> Maranga, kia whakaekea e tatou i te po, kia
wawahia ano ona whare kingi.

<span id="an_6:6">6:6</span> Ko te kupu hoki tenei a Ihowa o nga mano,
Tuaina he rakau, haupuria ake he pukepuke hei whawhai ki Hiruharama; ko
te pa tenei e whiua; he tukino kau tana i roto i a ia.

<span id="an_6:7">6:7</span> Rite tonu ki te pukenga ake o te wai o te
puna te pukenga ake o tona kino: he tukino, he pahua te rangona ana i
roto i a ia; kei toku aroaro tonu te mamae me te patunga.

<span id="an_6:8">6:8</span> E ako, e Hiruharama, kei puta ke toku
ngakau ki a koe, kei meinga koe e ahau kia ururuatia, he whenua kahore e
nohoia.

<span id="an_6:9">6:9</span> ¶ Ko te kupu tenei a Ihowa o nga mano, Ka
ata, hamua marietia nga toenga o Iharaira, ano he waina; kia rite tau ki
ta te kaikohi karepe, whakahokia iho tou ringa ki roto ki nga kete.

<span id="an_6:10">6:10</span> Ki a wai ra taku korero, taku whakaatu
tikanga, e rongo ai ratou? nana, he mea kokotikore to ratou taringa, te
whakarongo ai ratou: nana, hei tawainga ma ratou te kupu a Ihowa, kahore
e arongia e ratou.

<span id="an_6:11">6:11</span> Na, ki tonu ahau i te riri o Ihowa; ruha
iho ahau i te koromaki: ringihia ki runga ki te kohungahunga i te ara,
ki te whakaminenga ano o nga taitamariki, hui katoa: no te mea ka
hopukia te tane raua ko te wahine, te koroheke raua ko te tangata k ua
maha ona ra.

<span id="an_6:12">6:12</span> Ka riro ke o ratou whare i etahi atu, nga
mara ngatahi ano ko nga wahine: no te mea ka totoro toku ringa ki nga
tangata o te whenua, e ai ta Ihowa.

<span id="an_6:13">6:13</span> Ko te mea iti o ratou, ko te mea nui hoki
kei runga i te apo; ko te poropiti, ko te tohunga, ratou katoa kei te
mahi teka:

<span id="an_6:14">6:14</span> Ko ta ratou rongoatanga hoki i te mamae o
taku iwi he hanga noa iho; e ki ana, Ka mau te rongo, ka mau te rongo; i
te mea kahore nei he maunga rongo.

<span id="an_6:15">6:15</span> I whakama ranei ratou i a ratou e mahi
ana i nga mea whakarihariha? hore rawa o ratou whakama, kahore hoki i
mohio ki te numinumi: mo reira ka hinga ratou i roto i te hunga e hinga
ana: i te wa e whiu ai ahau i a ratou, ka whakataka ratou, e ai ta
Ihowa.

<span id="an_6:16">6:16</span> Ko te kupu tenei a Ihowa, E tu ki nga
ara, tirohia atu, uia nga ara tawhito kei hea te ara pai, ka haere i
reira, a ka kite koutou i te tanga reira, a ka kite koutou i te tanga
manawa mo o koutou wairua. Heoi e ki mai ana ratou, E kore matou e h
aere i reira.

<span id="an_6:17">6:17</span> I whakaturia ano e ahau etahi kaitutei mo
koutou, i mea ahau, Whakarongo ki te tangi o te tetere. Heoi e ki ana
ratou, E kore matou e whakarongo.

<span id="an_6:18">6:18</span> ¶ Mo reira, whakarongo, e nga iwi, kia
mohio ano koe, e te huihui, ki nga mea kei roto i a ratou.

<span id="an_6:19">6:19</span> Whakarongo, e te whenua; tenei ahau te
kawe mai nei i te kino mo tenei iwi, i nga hua o o ratou whakaaro; mo
ratou kihai i whakarongo ki aku korero; ko taku ture, paopaongia ake e
ratou.

<span id="an_6:20">6:20</span> Hei aha te whakakakara i tae mai ai ki
ahau i Hepa, te kakaho kakara i te whenua tawhiti? e kore a koutou
tahunga tinana e arongia, e kore ano a koutou patunga tapu e reka ki
ahau.

<span id="an_6:21">6:21</span> Mo reira ko te kupu tenei a Ihowa, Tenei
ahau te whakatakoto nei i nga tutukitanga waewae e ki mua i tenei iwi, e
tutuki ngatahi ai nga matua, nga tamariki; ka ngaro te tangata noho tata
raua ko tona hoa.

<span id="an_6:22">6:22</span> Ko te kupu tenei a Ihowa, Tenei te haere
mai nei he iwi i te whenua ki te raki, ka whakaarahia mai ano he iwi nui
i nga pito o te whenua.

<span id="an_6:23">6:23</span> Ka mau ratou ki te kopere, ki te tao; he
nanakia ratou, e kore hoki e tohu tangata; ko to ratou reo, ano kei te
moana e haruru ana, a eke ai ratou i runga i te hoiho; rarangi rawa
ratou, me te mea he tangata e mea ana ki te whawhai ki a koe, e t e
tamahine a Hiona.

<span id="an_6:24">6:24</span> Kua rongo matou ki tona rongo; ngoikore
iho o matou ringa; mau pu matou i te pawera, i te mamae, me te mea he
wahine e whanau ana.

<span id="an_6:25">6:25</span> Kei puta atu ki te mara, kaua hoki e
haere i te ara; kei reira hoki te hoari a te hoariri, a kei nga taha
katoa te wehi.

<span id="an_6:26">6:26</span> E te tamahine a taku iwi, whitikiria te
kakahu taratara, ka takaoriori ki te pungarehu, hei te tangi ki te
huatahi tau tangi ki a koe, kia tiwerawera te tangi: no te mea kihai i
aha kua tae mai te kaipahua ki a tatou.

<span id="an_6:27">6:27</span> Kua oti koe te mea e ahau hei pourewa,
hei pa kaha, i roto i toku iwi; kia mohio ai koe, kia whakamatau ai i to
ratou ara.

<span id="an_6:28">6:28</span> He tino nui to ratou tutu, a ko ta ratou
i a ratou e haereere ana he ngau tuara: he parahi ratou, he rino; he
hunga whakangau ke ratou katoa.

<span id="an_6:29">6:29</span> Kei te kaka te hau o te pupuhi ahi; kua
pau te mata i te ahi, maumau whakarewa noa te kaitahi para: kahore nei
hoki te hunga kino kia unuhia atu.

<span id="an_6:30">6:30</span> E huaina ratou e te tangata he hiriwa i
paopaongia, no te mea kua paopao nei a Ihowa ki a ratou.

<span id="an_7:1">7:1</span> ¶ Ko te kupu i a Heremaia, he mea na Ihowa;
i ki mai ia,

<span id="an_7:2">7:2</span> E tu ki te kuwaha o te whare o Ihowa, ka
karanga i tenei kupu ki reira, ka mea, Whakarongo ki te kupu a Ihowa, e
Hura katoa e tomo nei ki enei kuwaha ki te koropiko ki a Ihowa.

<span id="an_7:3">7:3</span> Ko te kupu tenei a Ihowa o nga mano, a te
Atua o Iharaira, Whakapaia o koutou ara me a koutou mahi, a ka meinga e
ahau kia noho koutou ki tenei wahi.

<span id="an_7:4">7:4</span> Kei whakawhirinaki ki nga kupu teka noa,
kei ki, Ko te temepara o Ihowa, ko te temepara o Ihowa, ko te temepara o
Ihowa enei.

<span id="an_7:5">7:5</span> Ki te whakapaia rawatia hoki o koutou ara,
me a koutou mahi; ki te mea ka tika rawa ta koutou whakarite whakawa i
waenganui i te tangata raua ko tona hoa;

<span id="an_7:6">7:6</span> Ki te kore koutou e tukino i te manene, i
te pani, i te pouaru, a kahore e whakaheke i nga toto o te harakore ki
tenei wahi, kahore hoki e haere, e whai i nga atua ke hei he mo koutou:

<span id="an_7:7">7:7</span> Katahi ahau ka mea i a koutou kia noho ki
tenei wahi, ki te whenua i hoatu e ahau ki o koutou matua inamata ake
ake.

<span id="an_7:8">7:8</span> Nana, kei te whakawhirinaki na koutou ki
nga kupu teka, kahore nei he pai.

<span id="an_7:9">7:9</span> E tahae ranei koutou, e patu tangata, e
puremu? e oati teka ranei? e tahu whakakakara ranei ki a Paara, e whai
ranei i nga atua ke kihai i matauria e koutou;

<span id="an_7:10">7:10</span> A ka haere mai, ka tu ki toku aroaro i
tenei whare kua huaina nei ki toku ingoa, ka mea, Kua ora matou; kia
mahi ai koutou i enei mea whakarihariha katoa?

<span id="an_7:11">7:11</span> Ki ta koutou titiro kua waiho koia hei
ana mo nga kaipahua tenei whare kua huaina nei ki toku ingoa? Nana, kua
kite ahau, ahau nei ano, e ai ta Ihowa.

<span id="an_7:12">7:12</span> Engari haere ra ki toku wahi i Hiro, ki
te wahi i whakanohoia mataatitia ai e ahau toku ingoa, tirohia taku i
mea ai ki reira mo te kino o taku iwi, o Iharaira.

<span id="an_7:13">7:13</span> Na, inaianei, i ta koutou meatanga i enei
mea katoa, e ai ta Ihowa, i korero ano ahau ki a koutou; maranga wawe
ana ahau, korero ana, heoi kihai koutou i rongo mai; karanga ana ahau ki
a koutou, a kihai i utua taku;

<span id="an_7:14">7:14</span> Na, ko taku e mea ai ki tenei whare i
huaina nei ki toku ingoa, ki ta koutou e whakawhirinaki nei, ki te wahi
ano i hoatu nei e ahau ki a koutou, ki o koutou matua, ka rite ki taku i
mea ai ki Hiro.

<span id="an_7:15">7:15</span> Ka akiritia atu ano koutou e ahau i toku
aroaro, ka peratia me taku akiritanga i o koutou teina katoa, i nga uri
katoa o Eparaima.

<span id="an_7:16">7:16</span> ¶ Heoi, kaua koe e inoi mo tenei iwi; kei
ara hoki tetahi tangi, tetahi kupu wawao au mo ratou, kaua hoki ahau e
whakamarietia, no te mea e kore ahau e rongo ki a koe.

<span id="an_7:17">7:17</span> Kahore ianei koe i te kite i ta ratou e
mea nei i nga pa o Hura, i nga ara ano o Hiruharama?

<span id="an_7:18">7:18</span> Ko nga tamariki kei te kohikohi wahie, ko
nga matua kei te whakau i te ahi, ko nga wahine kei te pokepoke i te
paraoa hei hanga i etahi keke, he mea ki te kuini o te rangi, riringi
tonu iho i te ringihanga ki nga atua ke, hei whakapataritari i a hau.

<span id="an_7:19">7:19</span> He whakapataritari ranei ta ratou ki
ahau? e ai ta Ihowa; te teka ianei ki a ratou ano, a whakama iho o ratou
mata?

<span id="an_7:20">7:20</span> Na, ko te kupu tenei a te Ariki, a Ihowa,
Nana, ka ringihia toku riri, toku aritarita, ki runga ki tenei wahi, ki
runga ki te tangata, ki te kararehe, ki te rakau o te mara, ki nga hua o
te oneone; a ka ngiha, e kore ano e tineia.

<span id="an_7:21">7:21</span> ¶ Ko te kupu tenei a Ihowa o nga mano, a
te Atua o Iharaira, Ko a koutou tahunga tinana tapiritia iho ki runga ki
a koutou patunga tapu, kainga hoki he kikokiko.

<span id="an_7:22">7:22</span> Kahore hoki aku korero ki o koutou matua,
kahore aku whakahau ki a ratou i te ra i kawea mai ai ratou e ahau i te
whenua o Ihipa, mo nga tahunga tinana, mo nga patunga tapu.

<span id="an_7:23">7:23</span> Engari ko te kupu tenei i whakahaua e
ahau ki a ratou; i ki ahau, Whakarongo ki toku reo, a hei Atua ahau mo
koutou, ko koutou hoki hei iwi maku, me haere ano koutou i runga i te
ara katoa ka whakahaua nei e ahau ki a koutou, kia whiwhi ai ki te pai.

<span id="an_7:24">7:24</span> Otiia kihai ratou i rongo, kihai ano i
tahuri to ratou taringa; na haere ana ratou i runga i o ratou ake
whakaaro, i nga tikanga pakeke o o ratou ngakau kino; ko ta ratou he
anga ki muri, kihai hoki i anga ki mua.

<span id="an_7:25">7:25</span> No te ra i haere mai ai o koutou matua i
te whenua o Ihipa tae mai ki tenei ra taku tononga atu i aku pononga
katoa, i nga poropiti, ki a koutou, maranga wawe ana ahau i tenei ra, i
tenei ra, unga ana ratou e ahau.

<span id="an_7:26">7:26</span> Heoi kihai ratou i rongo ki ahau, kihai
ano i tahuri to ratou taringa; na whakapakeketia ana e ratou to ratou
kaki: kino iho ta ratou i ta o ratou matua.

<span id="an_7:27">7:27</span> Na mau e korero enei kupu katoa ki a
ratou, e kore ia ratou e rongo ki a koe: karanga ki a ratou; e kore ano
e utua tau.

<span id="an_7:28">7:28</span> A me ki atu ki a ratou, Ko te iwi tenei
kihai nei i rongo ki te reo o Ihowa, o to ratou Atua, kihai hoki i pai
ki te ako: kua kore te pono, kua tapahia atu i to ratou mangai.

<span id="an_7:29">7:29</span> ¶ Waruhia ou makawe, e Hiruharama, maka
atu, anga atu ki te tangi ki runga ki nga wahi tiketike: kua paopaongia
nei hoki e Ihowa, kua whakarerea te whakatupuranga i riri ai ia.

<span id="an_7:30">7:30</span> He kino hoki te mahi a nga tama a Hura ki
taku titiro, e ai ta Ihowa; whakaturia ake e ratou a ratou mea
whakarihariha ki te whare kua huaina nei ki toku ingoa, whakapokea iho e
ratou.

<span id="an_7:31">7:31</span> Hanga ake e ratou nga wahi tiketike o
Topete, o tera i te raorao o te tama a Hinomo, hei tahunga mo a ratou
tama, mo a ratou tamahine ki te ahi; he mea kihai nei i whakahaua e
ahau, kihai ano i puta ake i roto i toku ngakau.

<span id="an_7:32">7:32</span> Mo reira, na, kei te haere mai nga ra, e
ai ta Ihowa, e kore ai e kiia i muri, Ko Topete, Ko te raorao o te tama
a Hinomo, ranei; engari Ko te raorao i te parekura: ka tanu tangata hoki
ratou ki Topete, a kia kore ra ano he wahi hei tanumanga.

<span id="an_7:33">7:33</span> A ka waiho nga tinana o tenei iwi hei kai
ma nga manu o te rangi, ma nga kararehe o te whenua; kahore hoki he
kaiwhakawehi atu.

<span id="an_7:34">7:34</span> Ka whakamutua ano e ahau i roto i nga pa
o Hura, i nga ara ano o Hiruharama, te reo koa, te reo hari, te reo o te
tane marena hou, te reo o te wahine marena hou: no te mea ka ururuatia
te whenua.

<span id="an_8:1">8:1</span> ¶ I taua wa, e ai ta Ihowa, ka whakaputaina
mai ki waho nga wheua o nga kingi o Hura, me nga whenua o ona rangatira,
me nga whenua o nga tohunga, ma nga wheua o nga poropiti, me nga wheua o
nga tangata o Hiruharama i roto i o ratou tanumanga:

<span id="an_8:2">8:2</span> A ka tohatohaina e ratou ki mua i te ra, i
te marama, i te mano katoa o te rangi, i a ratou i aroha ai, i mahi ai,
i whai ai, i rapu ai, i koropiko ai: e kore e kohikohia, e kore e
tanumia; ka waiho hei whakawairakau ki te mata o te oneone.

<span id="an_8:3">8:3</span> A pai ake te mate i te ora ki ta nga morehu
katoa, ki ta nga toenga o tenei hapu kino e toe ki nga wahi katoa e peia
atu ai ratou e ahau, e ai ta Ihowa o nga mano.

<span id="an_8:4">8:4</span> ¶ Mea atu ano ki a ratou, Ko te kupu tenei
a Ihowa, Ka hinga ranei, a kore ake e ara? ka tahuri atu ranei ia, a
kore ake e tahuri mai?

<span id="an_8:5">8:5</span> He aha tenei iwi o Hiruharama i tahuri ke
ai, a mau tonu iho te tahuri ke? e hopukia atu ana e ratou te tinihanga,
kahore e pai ki te hoki mai.

<span id="an_8:6">8:6</span> I whakarongo ahau, i rongo ano, kihai i
tika a ratou korero; kihai tetahi i ripeneta ki tona kino, kihai i mea,
He aha taku i mea ai? anga ana te katoa ki tana oma, ki tana oma, pera
ana me te hoiho e kokiri atu ana ki te tatauranga.

<span id="an_8:7">8:7</span> Ae ra, ko te taka i te rangi, e mohio ana
ki nga wa i whakaritea mona, ko te kukupa ano, ko te kareni, me te
warou, mahara tonu ratou ki te wa e haere mai ai ratou; ko taku iwi ia,
kahore e mohio ki ta Ihowa i whakarite ai.

<span id="an_8:8">8:8</span> He pehea ta koutou e ki, He hunga whakaaro
nui tatou, kei a tatou te ture a Ihowa? Nana, he horihori te mahi a te
pene horihori a nga kaituhituhi.

<span id="an_8:9">8:9</span> Ko te hunga whakaaro nui, whakama ana
ratou, wehi noa iho ratou, hopukia iho; nana, kua paopao nei ratou ki te
kupu a Ihowa, a he pehea te whakaaro nui i roto i a ratou?

<span id="an_8:10">8:10</span> Mo reira ka hoatu e ahau a ratou wahine
ma te tangata ke, a ratou mara ki nga tangata mona te wahi; ko ratou
katoa, i te iti ki te rahi, kei te apo mea ma ratou; ko te poropiti, ko
te tohunga, ko ratou katoa, kei te mahi teka.

<span id="an_8:11">8:11</span> Kua rongoatia e ratou te pakaru o te
tamahine a taku iwi, he mea panga noa iho, e mea ana, Ka mau te rongo,
ka mau te rongo; i te mea kahore he maunga rongo.

<span id="an_8:12">8:12</span> I whakama ranei ratou i ta ratou mahinga
i te mea whakarihariha? Hore rawa o ratou whakama; kahore hoki ratou i
mohio ki te numinumi: mo reira ka hinga ratou i roto i te hunga e hinga
ana; i te wa e whiua ai ratou, ka tutuki o ratou waewae, e ai ta Ihowa.

<span id="an_8:13">8:13</span> ¶ Ka moti rawa ratou i ahau, e ai ta
Ihowa: kahore he karepe mo te waina, kahore he piki mo te piki; ka
memenge ano te rau; a ko nga mea i hoatu e ahau ki a ratou, ka pahemo
atu.

<span id="an_8:14">8:14</span> He aha tatou i noho tonu ai? huihui, kia
haere tatou ki nga pa kaha, ki reira whakamoroki kau ai: kua kore hoki i
a Ihowa, i to tatou Atua he kupu ma tatou, whakainumia ana tatou e ia ki
te wai kawa; no te mea kua hara tatou ki a Ihowa.

<span id="an_8:15">8:15</span> Tatari noa ki te rongo mau; heoi kahore
he pai; ki te wa e ora ai nga mate, na ko te raruraru.

<span id="an_8:16">8:16</span> I rangona ki Rana te whengu o ona hoiho;
ngateri ana te whenua katoa i te reo o ana mea kaha e hamama ana; kua
haere mai hoki ratou, pau ake i a ratou te whenua me ona mea maha, te pa
me nga tangata o roto.

<span id="an_8:17">8:17</span> Nana, ka ngarea atu e ahau he nakahi, he
neke, e kore nei e whakawaia, ki a koutou; a ka ngau ratou i a koutou, e
ai ta Ihowa.

<span id="an_8:18">8:18</span> Aue, te taea te whakamarie te pouri i
ahau! e ngohe nei te ngakau i roto i ahau.

<span id="an_8:19">8:19</span> Nana, he reo tangi no te tamahine a taku
iwi, i ahu mai i te whenua tawhiti! He teka ianei kei roto a Ihowa i
Hiona? he teka ianei kei roto tona kingi i a ia? He aha ratou i
whakapataritari ai i ahau ki a ratou whakapakoko, ki nga horihori rere
ke?

<span id="an_8:20">8:20</span> Kua pahemo te kotinga, kua taka te
raumati; ko tatou, kahore he whakaoranga mo tatou.

<span id="an_8:21">8:21</span> He mamae ki te tamahine a taku iwi i
mamae ai ahau, mangu iho ahau, mau pu ahau i te miharo.

<span id="an_8:22">8:22</span> Kahore ianei he hinu whakaora i Kireara?
Kahore ianei o reira rata? he aha ra te hoki mai ai te ora ki te
tamahine a taku iwi?

<span id="an_9:1">9:1</span> ¶ Aue, me he wai toku mahunga! me he puna
roimata oku kanohi, kia tangihia ai e ahau nga tupapaku o te tamahine a
taku iwi i te ao, i te po!

<span id="an_9:2">9:2</span> Aue, me he tihokahoka toku, he mea na te
tira haere i te koraha! kia whakarerea ai e ahau taku iwi, kia mawehe ai
i roto i a ratou, he hunga puremu katoa nei hoki ratou, he huihuinga no
te hunga tinihanga.

<span id="an_9:3">9:3</span> Me te mea he kopere na ratou o ratou arero
e whakapikoa ana hei korero teka: kua tupu kaha ake ratou i runga i te
whenua, kahore ia mo te pono; engari e koni atu ana i te kino ki te
kino, kahore hoki o ratou mohio ki ahau, e ai ta Ihowa.

<span id="an_9:4">9:4</span> Kia tupato i o koutou hoa, e tenei, e
tenei, kaua e whakawhirinaki ki te tuakana, ki te teina: no te mea he
maminga rawa ta nga tuakana, ta nga teina katoa; kei runga ano i te
ngautuara te haere o nga hoa katoa.

<span id="an_9:5">9:5</span> Ka tinihangatia e ratou tona hoa, tona hoa,
kahore hoki he pono o te korero; kua whakaakona e ratou o ratou arero ki
te korero teka; ruha noa ratou i te mahinga i te he.

<span id="an_9:6">9:6</span> Kei waenga tinihanga koe e noho ana: na te
tinihanga ratou te pai ai ki te mohio ki ahau, e ai ta Ihowa.

<span id="an_9:7">9:7</span> Heoi ko te kupu tenei a Ihowa o nga mano,
Nana, ka whakarewa ahau i a ratou, ka whakamatau i a ratou; me pehea
hoki ahau, ko te tamahine nei ia a taku iwi?

<span id="an_9:8">9:8</span> Ko te rite i to ratou arero kei te kopere
whakamate; he korero tinihanga tana: he korero pai ta te mangai o tetahi
ki tona hoa, kei roto ia i tona ngakau e whanga ana mona.

<span id="an_9:9">9:9</span> E kore ianei ahau e whiu i a ratou mo enei
mea? e ai ta Ihowa; e kore ianei toku wairua e rapu utu i te iwi penei?

<span id="an_9:10">9:10</span> He whakaaro ki nga maunga i ara ai taku
tangi, taku aue, he whakaaro ki nga puninga o te koraha taku uhunga; no
te mea kua wera, kahore tetahi tangata e tika na reira, kahore e rangona
te reo o nga kararehe; ko nga manu o te rangi, ko nga karare he, putere
atu ana, kua riro.

<span id="an_9:11">9:11</span> Ka meinga hoki e ahau a Hiruharama hei
puranga, hei nohoanga kuri mohoao, ka meinga ano e ahau nga pa o Hura
kia ururuatia, te ai he tangata.

<span id="an_9:12">9:12</span> ¶ Ko wai te tangata whakaaro nui e matau
ana ki tenei? i korerotia ano ki a wai e te mangai o Ihowa, mana e
whakaatu? he aha ra te whenua i whakangaromia ai, i wera ai, ano ko te
koraha, kahore he tangata e tika ana i reira?

<span id="an_9:13">9:13</span> Ano ra ko Ihowa, Mo ratou i whakarere i
taku ture i hoatu e ahau ki to ratou aroaro, a kihai i whakarongo ki
toku reo, kihai i haere i taua ara;

<span id="an_9:14">9:14</span> Na haere ana ratou i nga tikanga maro o o
ratou ngakau; kei te wahi i nga Paarimi i whakaakona nei e o ratou matua
ki a ratou.

<span id="an_9:15">9:15</span> Heoi ko te kupu tenei a Ihowa o nga mano,
a te Atua o Iharaira, Tenei ahau te whangai nei i a ratou, i tenei iwi,
ki te taru kawa, te whakainu nei i a ratou ki te wai kawa.

<span id="an_9:16">9:16</span> Ka whakamararatia ano ratou e ahau ki
roto ki nga iwi kihai nei i mohiotia e ratou, e o ratou matua: ka unga
ano e ahau te hoari hei whai i a ratou a poto noa ratou i ahau.

<span id="an_9:17">9:17</span> Ko te kupu tenei a Ihowa o nga mano,
Whakaaroa e koutou, karangatia hoki nga wahine tangi kia haere mai; unga
tangata ki nga wahine whakaaro nui kia haere mai.

<span id="an_9:18">9:18</span> Kia hohoro ano te ara o ta ratou tangi mo
tatou, kia tarere ai nga roimata o o tatou kanohi, kia maringi iho ai
nga wai o o tatou kamo.

<span id="an_9:19">9:19</span> No te mea e rangona ana te reo tangi i
Hiona, Ano to tatou pahuatanga! Nui atu to tatou whakama, no te mea kua
mahue i a tatou te whenua, no te mea kua turakina mai e ratou o tatou
nohoanga.

<span id="an_9:20">9:20</span> Whakarongo raia, e nga wahine, ki te kupu
a Ihowa, kia riro ano i o koutou taringa te kupu a tona mangai;
whakaakona a koutou tamahine ki te tangi, nga hoa hoki o tenei, o tenei,
ki te uhunga.

<span id="an_9:21">9:21</span> No te mea kua tae ake te mate ki roto ki
o tatou matapihi, kua tomo ki o tatou whare kingi, hautope atu ai i nga
kohungahunga i waho, i nga taitamariki ano hoki i nga huanui.

<span id="an_9:22">9:22</span> Korero, Ko te kupu tenei a Ihowa, Tera
nga tinana o nga tangata e hinga ano he whakawairakau ki te mata o te
mara, ano he kutanga witi i muri i te kaitapahi, a kahore he kaikohi.

<span id="an_9:23">9:23</span> ¶ Ko te kupu tenei a Ihowa, Kaua te
tangata whakaaro nui e whakamanamana ki tona whakaaro nui, kaua hoki te
marohirohi e whakamanamana ki tona marohirohi; kaua te tangata taonga e
whakamanamana ki ona taonga;

<span id="an_9:24">9:24</span> Engari ko tenei hei whakamanamananga ma
te tangata whakamanamana, ara kua whai whakaaro ia, kua mohio ki ahau,
ko Ihowa, ahau, ko te kaimahi o te mahi tohu, o te whakawa, o te tika i
runga i te whenua: ko aku hoki enei e whakaahuareka ai, e ai t a Ihowa.

<span id="an_9:25">9:25</span> Nana, kei te haere mai nga ra, e ai ta
Ihowa, e whiua ai e ahau te hunga katoa i kotia i roto i to ratou
kotingakore;

<span id="an_9:26">9:26</span> Ko Ihipa, ko Hura, ko Eroma, ko nga tama
a Amona, ko Moapa, ko te hunga katoa e noho ana i te koraha, e whakaihoa
nei nga tapa o o ratou makawe: he mea kokotikore hoki nga iwi katoa; ko
te whare katoa ano o Iharaira, he mea kokotikore te ngakau.

<span id="an_10:1">10:1</span> ¶ Whakarongo ki te kupu kua korerotia nei
e Ihowa ki a koutou, e te whare o Iharaira:

<span id="an_10:2">10:2</span> Ko te kupu tenei a Ihowa, Kaua e akona te
ara o nga tauiwi, kaua ano e wehi i nga tohu o te rangi; e wehi ana hoki
nga tauiwi i aua mea.

<span id="an_10:3">10:3</span> He mea teka noa hoki nga tikanga a nga
iwi: e tapahia ana hoki e tetahi he rakau i roto i te ngahere, he mahi
na nga ringa o te kaimahi, ki te titaha.

<span id="an_10:4">10:4</span> Kei te whakapaipai i taua mea ki te
hiriwa, ki te koura, whakamau rawa ki nga titi, ki nga hama, te taea te
whakakorikori.

<span id="an_10:5">10:5</span> He rite aua mea ki te nikau, i ata mahia,
kahore ia he kupu; me amo, he kore no ratou e haere. Kaua e wehi i a
ratou, no te mea e kore e taea e ratou te kino, kahore hoki e ahei i a
ratou te mea i te pai.

<span id="an_10:6">10:6</span> Kahore rawa he rite mou, e Ihowa; he nui
koe, he nui ano tou ingoa i runga i te kaha.

<span id="an_10:7">10:7</span> Ko wai e kore e wehi i a koe, e te Kingi
o nga iwi? he tika hoki tena ki a koe; no te mea i roto i nga tangata
whakaaro nui katoa o nga iwi, i roto i o ratou kingitanga katoa, kahore
he rite mou.

<span id="an_10:8">10:8</span> Huihuia ratou, he poauau rawa, he
wairangi: ko ta nga whakapakoko e whakaako ai, he rakau tonu ia.

<span id="an_10:9">10:9</span> E maua mai ana he hiriwa paraharaha i
Tarahihi, he koura i Upata, he mahi na te kaimahi, na nga ringa ano o te
kaiwhakarewa koura: he puru, he papura o ratou kakahu; he mea mahi katoa
na te hunga tohunga.

<span id="an_10:10">10:10</span> Ko Ihowa ia te Atua pono, ko ia te Atua
ora, he kingi pumau tonu; ka riri ia, ka wiri te whenua, e kore ano nga
iwi e kaha ake ina aritarita ia.

<span id="an_10:11">10:11</span> Kia penei ta koutou ki atu ki a ratou,
Ko nga atua kihai nei i hanga i te rangi, i te whenua, ka ngaro i runga
i te whenua, i raro atu ano hoki nga rangi.

<span id="an_10:12">10:12</span> Nana i hanga te whenua, na tona kaha
hoki; ko te ao he mea whakapumau na ona whakaaro nui; ko nga rangi he
mea hora na tona matauranga.

<span id="an_10:13">10:13</span> Ka puaki tona reo, he haruru wai kei
nga rangi, e meinga ana e ia nga kohu kia pupu ake i nga pito o te
whenua; e hanga ana e ia nga uira mo te ua, e whakaputaina mai ana te
hau i roto i ona whare taonga.

<span id="an_10:14">10:14</span> Poauau kau nga tangata katoa, a kahore
he mohio: ko nga kaiwhakarewa koura katoa whakama iho i te whakapakoko:
he mea teka hoki tana i whakarewa ai, kahore hoki he wairua i roto.

<span id="an_10:15">10:15</span> He horihori kau ratou, he mahi pohehe;
i te wa e pa ai ia ki a ratou ka ngaro.

<span id="an_10:16">10:16</span> Kahore e rite ki era te wahi i a
Hakopa; ko ia hoki te kaiwhakaahua o nga mea katoa; ko Iharaira hoki te
iwi o tona kainga tupu, ko Ihowa o nga mano tona ingoa.

<span id="an_10:17">10:17</span> ¶ Kohikohia au mea i te whenua, e koe e
noho na i te pa e whakapaea ana.

<span id="an_10:18">10:18</span> Ko te kupu hoki tenei a Ihowa, Tenei
ahau te piupiu atu nei i nga tangata o te whenua i tenei wa, te
whakatupu kino nei hoki i a ratou, kia kitea ai e ratou.

<span id="an_10:19">10:19</span> Aue, te mate i ahau, mamae rawa toku
marutanga: otiia kua mea nei ahau, He pono noku tenei mate, me
whakamanawanui.

<span id="an_10:20">10:20</span> Kua pahuatia toku teneti, ko aku aho
motumotu katoa: kua rito atu aku tamariki i toku taha, kua kore: kahore
ake he tangata hei whakamaro i toku teneti, hei whakaara i oku kakahu
arai.

<span id="an_10:21">10:21</span> Kua poauau nei hoki nga hepara; kihai a
Ihowa i rapua e ratou; na reira i kore ai e tika ta ratou, ka marara
hoki a ratou kahui katoa.

<span id="an_10:22">10:22</span> Nana, te haere mai nei te reo o nga
korero, nui atu te whakaohooho, no te whenua ki te raki, hei mea i nga
pa o Hura hei ururua, hei nohoanga mo nga kirehe mohoao.

<span id="an_10:23">10:23</span> E mohio ana ano ahau, e Ihowa, kahore o
te tangata ara i a ia ake ano: kahore hoki i te tangata e haereere nei
mana e whakatikatika ona hikoinga.

<span id="an_10:24">10:24</span> Pakia ahau, e Ihowa, me te
whakariterite ano ia; kauaka ina riri koe, kei kahore ahau i a koe.

<span id="an_10:25">10:25</span> Ringihia atu tou riri ki nga tauiwi
kahore nei e matau ki a koe, ki nga hapu kahore nei e karanga ki tou
ingoa; kua pau hoki a Hakopa i a ratou, ae ra, pau rawa, moti rawa, ko
tona mohoanga hoki whakaururuatia ana e ratou.

<span id="an_11:1">11:1</span> ¶ Ko te kupu i pa mai ki a Heremaia he
mea na Ihowa; i ki ia,

<span id="an_11:2">11:2</span> Whakarongo koutou ki nga kupu o tenei
kawenata, korero hoki ki nga tangata o Hura ratou ko te hunga e noho ana
i Hiruharama;

<span id="an_11:3">11:3</span> Mea atu ki a ratou, Ko te kupu tenei a
Ihowa, a te Atua o Iharaira, Ka kanga te tangata e kore e whakarongo ki
nga kupu o tenei kawenata,

<span id="an_11:4">11:4</span> I whakahaua nei e ahau ki o koutou matua
i te ra i kawea mai ai ratou e ahau i te whenua o Ihipa, i roto i te
oumu rino; i ahau i ki ra, Whakarongo ki toku reo, mahia hoki aua mea,
kia rite ki nga mea katoa i whakahaua e ahau ki a koutou; a ka wa iho
koutou hei iwi maku, ko ahau hoki hei Atua mo koutou:

<span id="an_11:5">11:5</span> Kia whakamana ai e ahau te oati i oatitia
e ahau ki o koutou matua, kia hoatu ki a ratou he whenua e rerengia ana
e te waiu, e te honi, penei me tenei ra. Katahi ka whakahoki ahau, ka
mea, Koia ano tena, e Ihowa.

<span id="an_11:6">11:6</span> Na ka ki mai a Ihowa ki ahau, Karangatia
enei kupu katoa ki nga pa o Hura, ki nga ara ano o Hiruharama, mea atu,
Whakarongo ki nga kupu o tenei kawenata, mahia hoki.

<span id="an_11:7">11:7</span> I tino whakatupato hoki ahau i o koutou
matua i te ra i kawea mai ai ratou e ahau i te whenua o Ihipa, a taea
noatia tenei ra, maranga wawe ana ahau, whakatupato ana; mea ana,
Whakarongo ki toku reo.

<span id="an_11:8">11:8</span> Heoi kihai ratou i rongo, kihai i tahuri
o ratou taringa; otiia haere ana ratou, ia tangata, ia tangata, i runga
i nga tikanga pakeke a tona ngakau kino: mo reira ka takina e ahau ki a
ratou nga kupu katoa o tenei kawenata i whakahaua nei e ahau kia mahia,
a kihai nei i mahia e ratou.

<span id="an_11:9">11:9</span> I mea ano a Ihowa ki ahau, Kua kitea te
he e whakatakotoria ana e nga tangata o Hura, e te hunga e noho ana i
Hiruharama.

<span id="an_11:10">11:10</span> Kua hokia e ratou nga he o o ratou
matua o mua, kihai nei i pai ki te whakarongo ki aku kupu, haere ana
ratou ki te whai i nga atua ke, mahi ana ki a ratou: kua whakataka e te
whare o Iharaira ratou ko te whare o Hura taku kawenata i whakaritea e
ahau ki o ratou matua.

<span id="an_11:11">11:11</span> ¶ Mo reira ko te kupu tenei a Ihowa,
Tenei te takina nei e ahau ki a ratou, he he; e kore ano ratou e
mawhiti; ka karanga ano ratou ki ahau, otiia e kore ahau e rongo ki a
ratou.

<span id="an_11:12">11:12</span> A ka haere nga pa o Hura me nga tangata
o Hiruharama, ka karanga ki nga atua e tahu whakakakara nei ratou ki a
ratou: hore rawa ia a ratou whakaora mo ratou i te wa e raru ai.

<span id="an_11:13">11:13</span> I rite hoki ou atua, e Hura, ki ou pa
te maha; me nga aata i hanga e koutou ma taua mea whakama, rite tonu ki
nga ara o Hiruharama te maha, ara nga aata tahu whakakakara ki a Paara.

<span id="an_11:14">11:14</span> Heoi kaua e inoi mo tenei iwi; kei ara
hoki tetahi tangi, tetahi kupu wawao mo ratou; no te mea e kore ahau e
rongo i te wa e karanga ai ratou ki ahau, ina raru ratou.

<span id="an_11:15">11:15</span> Ko te aha ma taku wahine aroha i roto i
toku whare, kua mahi he nei hoki ia, he tini nga hoa, a kua kore te
kikokiko tapu i a koe? i tau mahinga i te kino, na, kei te whakamanamana
koe.

<span id="an_11:16">11:16</span> I huaina e Ihowa tou ingoa, Ko te oriwa
matomato, ataahua, hua papai: nui atu te reo ngangau i tahuna ai e ia te
ahi mona, kua whatiwhatiia ona manga.

<span id="an_11:17">11:17</span> Kua korerotia nei hoki e Ihowa o nga
mano, e tou kaiwhakato, he he mou, hei utu mo te kino o te whare o
Iharaira raua ko te whare o Hura, i mahia nei e ratou hei he mo ratou,
hei whakapatari i ahau, i a ratou ka tahu whakakakara nei ki a Paara.

<span id="an_11:18">11:18</span> ¶ I meinga ano ahau e Ihowa kia mohio
ki taua mea, a mohio ana ahau: i whakakitea mai ano e koe ki ahau a
ratou mahi.

<span id="an_11:19">11:19</span> Ko ahau ia i rite ki te reme, e arahina
ana kia patua; kihai i mohio, e hanga whakaaro ana ratou moku, e mea
ana, Kia kore i a tatou te rakau me ona kua, kia tapahia atu ia i runga
i te whenua o te hunga ora, kia kore ai he maharatanga ki tona i ngoa.

<span id="an_11:20">11:20</span> Tena, e Ihowa o nga mano, kei runga nei
hoki i te tika tau whakawa, e whakamatau ana koe i nga whatumanawa, i te
ngakau, kia kite ahau i tau rapunga utu i a ratou: kua whakakitea atu
nei hoki e ahau taku totohe ki a koe.

<span id="an_11:21">11:21</span> Heoi ko te kupu tenei a Ihowa mo nga
tangata o Anatoto e whai nei kia whakamatea koe, e mea nei, Kaua e
poropiti i runga i te ingoa o Ihowa, kei mate koe i to matou ringa:

<span id="an_11:22">11:22</span> Mo reira ko te kupu tenei a Ihowa o nga
mano, Tenei ahau te whiu nei i a ratou: ka mate nga taitamariki i te
hoari; ko a ratou tama, ko a ratou tamahine, ka mate i te hemokai.

<span id="an_11:23">11:23</span> E kore ratou e whai morehu; no te mea
ka kawea e ahau he kino ki nga tangata o Anatoto, ara ko te tau e whiua
ai ratou.

<span id="an_12:1">12:1</span> ¶ Tika tonu koe, e Ihowa, ina totohe ahau
ki a koe; otiia kia korerotia e ahau ki a koe nga whakaritenga: He aha i
whai pai ai te ara o te hunga kino? he aha i noho humarie ai te hunga
katoa he nui rawa nei to ratou tinihanga?

<span id="an_12:2">12:2</span> Whakatokia ana ratou e koe, ae ra kua
whai pakiaka ratou; kei te tupu ake, ae ra kua whai hua; i o ratou manga
i e tata ana koe; i o ratou whatumanawa ia kei tawhiti koe.

<span id="an_12:3">12:3</span> Otiia e mohio ana koe ki ahau, e Ihowa,
kua kite koe i ahau, e whakamatautau ana hoki koe i toku ngakau ki a
koe: toia mai ratou ano he hipi e patua ana, motuhia atu ratou mo te ra
o te parekura.

<span id="an_12:4">12:4</span> Kia pehea te roa o te whenua ka tangi
nei, o te otaota o nga mara katoa ka maroke nei? hei mea mo te kino o
ona tangata, kua pau ona kararehe me nga manu; no te mea i ki ratou, E
kore ia e kite i to tatou mutunga iho.

<span id="an_12:5">12:5</span> Na, mehemea i rere koe i roto i te hunga
haere i raro, a ka ngenge i a ratou, ka pehea ra tau whakataetae ki nga
hoiho? na ahakoa u tou noho i te whenua rangatira, ka pehea ra koe i te
whakapehapeha o Horona?

<span id="an_12:6">12:6</span> Ko ou tuakana nei hoki, ko ou teina, me
te whare o tou papa, kei te tinihanga ki a koe, ko ratou ano kei te
karanga nui i muri i a koe: kaua e whakapono ki ta ratou, ina korero pai
ki a koe.

<span id="an_12:7">12:7</span> ¶ Kua mahue i ahau toku whare, whakarerea
ake toku kainga pumau; tukua ana e ahau te wahine i arohaina e toku
wairua ki te ringa o ona hoariri.

<span id="an_12:8">12:8</span> Ko toku kainga tupu, tona rite ki ahau
kei te raiona i roto i te ngahere: hamama ana ia ki ahau, na reira kino
iho ahau ki a ia.

<span id="an_12:9">12:9</span> Ko toku kainga tupu, ki ahau he rite ki
te manu kotingotingo; hei hoariri mona nga manu i tetahi taha, i tetahi
taha. Haere mai koutou, huihuia mai nga kirehe katoa o te parae, mauria
mai ki te horo kai.

<span id="an_12:10">12:10</span> Moti ake taku mara waina i nga hepara
tokomaha, kua takatakahia e ratou toku wahi, kua meinga hoki e ratou
taku wahi i matenui ai hei koraha, ururua rawa.

<span id="an_12:11">12:11</span> Kua meinga e ratou hei ururua, a i a ia
e ururua nei, tangi ana ia ki ahau; kua ururua katoa te whenua, no te
mea kahore he tangata e mahara ake ana tona ngakau.

<span id="an_12:12">12:12</span> Kua tae nga kaipahua ki nga wahi
tiketike katoa o te koraha; ka kai hoki te hoari a Ihowa i tetahi pito o
te whenua a tae noa ki tetahi pito o te whenua: ki nga kikokiko katoa
kahore he maunga rongo.

<span id="an_12:13">12:13</span> He witi ta ratou i rui ai, he tataramoa
ta ratou i kokoti ai; kua whakamamae ratou i a ratou, a kahore he pai ki
a ratou: ka whakama ano koutou ki a koutou hua i te riri o Ihowa ka mura
nei.

<span id="an_12:14">12:14</span> ¶ Ko te kupu tenei a Ihowa mo oku hoa
tata katoa e kino nei, kua pa nei ki te wahi tupu i hoatu e ahau mo taku
iwi, mo Iharaira, Tenei ahau te huhuti atu nei i a ratou i runga i to
ratou whenua, ka hutia atu ano e ahau te whare o Hura i waenganui i a
ratou.

<span id="an_12:15">12:15</span> A tenei ake, kua mutu taku huhuti atu i
a ratou, ka hoki ahau, ka aroha ki a ratou, ka whakahoki ano i a ratou
ki tona wahi, ki tona wahi, ki tona whenua, ki tona whenua.

<span id="an_12:16">12:16</span> A tenei ake, ki te ako marie ratou ki
nga ara o taku iwi, a ka oatitia toku ingoa, ara, E ora ana a Ihowa; ki
te pera ratou me ratou i whakaako ra i taku iwi kia oatitia a Paara;
katahi ka hanga ratou ki waenganui i taku iwi.

<span id="an_12:17">12:17</span> Tena ko tenei e kore ratou e rongo,
katahi taua iwi ka hutia rawatia atu e ahau, ka whakangaromia, e ai ta
Ihowa.

<span id="an_13:1">13:1</span> ¶ Ko te kupu tenei a Ihowa ki ahau,
Tikina, hokona he whitiki rinena mou, ka whitiki ai ki tou hope; kaua
hoki e tukua ki te wai.

<span id="an_13:2">13:2</span> Heoi kua hokona e ahau tetahi whitiki, ko
ta Ihowa i ki ai, whitikiria iho e ahau ki toku hope.

<span id="an_13:3">13:3</span> Na ko te rua o nga putanga mai o te kupu
a Ihowa ki ahau; i mea ia,

<span id="an_13:4">13:4</span> E mau ki te whitiki i hokona e koe, ki
tera i tou hope, ka whakatika, ka haere ki Uparati, ka huna ki tetahi
rua i te kamaka.

<span id="an_13:5">13:5</span> Heoi haere ana ahau, huna ana i taua mea
ki Uparati, pera tonu me ta Ihowa i whakahau ai ki ahau.

<span id="an_13:6">13:6</span> A ka maha nga ra, ka ki mai a Ihowa ki
ahau, Whakatika, haere ki Uparati, tikina i reira te whitiki i whakahau
ai ahau ki a koe kia huna ki reira.

<span id="an_13:7">13:7</span> Katahi ka haere ahau ki Uparati, kei te
keri, tangohia mai ana e ahau te whitiki i te wahi i huna ai e ahau: na,
kua kino te whitiki, kihai i pai mo tetahi mea.

<span id="an_13:8">13:8</span> Katahi ka puta mai te kupu a Ihowa ki
ahau; i mea ia,

<span id="an_13:9">13:9</span> Ko te kupu tenei a Ihowa, Ka pena ano
taku whakakino i te whakapehapeha o Hura, i te whakapehapeha nui o
Hiruharama.

<span id="an_13:10">13:10</span> Ko tenei iwi kino e kore nei e pai ki
te whakarongo ki aku kupu, e haere ana i runga i nga tikanga pakeke o o
ratou ngakau, e whai ana i nga atua ke, e mahi ana, e koropiko ana ki a
ratou, ka rite ratou ki tenei whitiki e kore nei e pai mo tetah i mea.

<span id="an_13:11">13:11</span> He penei i te whitiki e piri nei ki te
hope o te tangata, pena tonu taku meatanga i te whare katoa o Iharaira,
i te whare katoa o Hura, kia piri ki ahau, e ai ta Ihowa, kia waiho ai
ratou hei iwi maku, hei ingoa, hei whakamoemiti, hei kororia; h eoi
kihai ratou i rongo.

<span id="an_13:12">13:12</span> ¶ Na me korero tenei kupu ki a ratou,
Ko te kupu tenei a Ihowa, a te Atua o Iharaira, Ka whakakiia katoatia
nga pounamu ki te waina: a e mea ano ratou ki a koe, kihai ianei matou i
tino mohio ka whakakiia katoatia nga pounamu ki te waina?

<span id="an_13:13">13:13</span> Ko reira koe mea ai ki a ratou, Ko te
kupu tenei a Ihowa, Tenei ahau te whakaki nei i nga tangata katoa o
tenei whenua, ara i nga kingi e noho ana i runga i te torona o Rawiri,
ratou ko nga tohunga, ko nga poropiti, ko nga tangata katoa ano o Hi
ruharama ki te haurangi.

<span id="an_13:14">13:14</span> Ka akina atu ano ratou e ahau tetahi ki
tetahi, nga matua ngatahi ano ko nga tamariki, e ai ta Ihowa; e kore e
tohungia e ahau, e kore e manawapatia, e kore e arohaina, kia kore ai
ratou e ngaro i ahau.

<span id="an_13:15">13:15</span> Whakarongo, tahuri mai nga taringa;
kaua e whakapehapeha; na Ihowa hoki te kupu.

<span id="an_13:16">13:16</span> Whakakororiatia to koutou Atua, a
Ihowa, i te mea kiano ia i whakapouri noa, i te mea kiano o koutou
waewae i tutuki i runga i nga maunga pouri, i te mea hoki e tatari ana
koutou ki te marama, na kua puta ke i a ia ko te atarangi o te mate, kua
meinga kia pouri kerekere.

<span id="an_13:17">13:17</span> Tena ki te kore koutou e rongo, ka
tangi toku wairua i nga wahi ngaro ki to koutou whakapehapeha: nui atu
ano te tangi o toku kanohi, tarere iho ano nga roimata; no te mea ka
whakaraua te kahui a Ihowa.

<span id="an_13:18">13:18</span> Mea atu ki te kingi raua ko te kuini,
Whakaititia korua, e noho: no te mea ka riro iho o korua whakapaipai
mahunga, te karauna o to korua kororia.

<span id="an_13:19">13:19</span> Ka tutakina nga pa o te tonga, kahore
he kaiwhakatuwhera, ka whakaraua katoatia a Hura, poto rawa ki te
whakarau.

<span id="an_13:20">13:20</span> E ara o koutou kanohi, tirohia te hunga
e haere mai ana i te raki: kei hea te kahui i hoatu ki a koe? tau kahui
ataahua na?

<span id="an_13:21">13:21</span> Ka pehea tau kupu ina whakanohoia e ia
ou hoa ki runga ake i a koe hei mahunga, nau na hoki ratou i ako hei
rangatira, hei ariki mou? E kore ianei koe e mau pu i te mamae, ano he
wahine e whakawhanau ana?

<span id="an_13:22">13:22</span> ¶ Na ki te mea koe i roto i tou ngakau,
He aha enei mea i pa ai ki ahau? Na te nui o tou kino i hurahia ai te
remu o tou, i whakatupuria kinotia ai ou rekereke.

<span id="an_13:23">13:23</span> E taea ranei e te Etiopiana te
whakaputa ke tona kiri, e te reparo ranei tona kotingotingo? me kore noa
e taea te mahi pai e koutou kua taunga nei ki te mahi kino.

<span id="an_13:24">13:24</span> Ka titaritaria ano ratou e ahau, ano he
papapa e rere ana i runga i te hau o te koraha.

<span id="an_13:25">13:25</span> Ko te rota tena mau, ko te wahi i
ruritia atu e ahau mou, e ai ta Ihowa; mou i wareware ki ahau, i
whakawhirinaki ki te teka.

<span id="an_13:26">13:26</span> Ka hurahia hoki e ahau nga remu o tou
ki runga ki tou kanohi, a ka kitea tou mea e whakama ai koe.

<span id="an_13:27">13:27</span> Kua kite ahau i ou whakarihariha, i ou
puremutanga, tau tangi a hoiho, te weriweri o tou moepuku, i runga i nga
pukepuke i te parae. Aue te mate mou, e Hiruharama! e kore nei koe e
meinga kia ma; a hea rawa ra ano?

<span id="an_14:1">14:1</span> ¶ Ko te kupu a Ihowa i puta mai ki a
Heremaia, he mea mo te tauraki.

<span id="an_14:2">14:2</span> Kei te tangi a Hura, ngehe kau ona
kuwaha, kua noho ki te whenua he mangu ona kakahu; kua kake te aue o
Hiruharama ki runga.

<span id="an_14:3">14:3</span> Na ka unga o ratou ariki i a ratou
tamariki ririki ki nga awa: ka tae ratou ki nga poka, kahore e kite wai;
ka hoki me a ratou oko, tahanga kau: ka whakama ratou, ka numinumi, ka
hipoki i o ratou mahunga.

<span id="an_14:4">14:4</span> I te ngatata o te oneone, kahore ano nei
hoki he ua ki runga ki te whenua, ka whakama nga kaiparau, ka hipoki i o
ratou mahunga.

<span id="an_14:5">14:5</span> Ae ra, ko te hata ano, whanau ana ia i
waenga parae, a whakarerea ake e ia tana kuao, no te mea kahore he
tarutaru.

<span id="an_14:6">14:6</span> Na ka tu nga kaihe mohoao i runga i nga
wahi tiketike, ka kihakiha ano he kirehe mohoao; matawaia ana o ratou
kanohi, kahore hoki he otaota.

<span id="an_14:7">14:7</span> Ahakoa whakaatu noa o matou kino i to
matou he, e mahi koe, e Ihowa, kia mahara hoki ki tou ingoa: kua tini
nei hoki o matou tahuritanga ketanga, kua hara matou ki a koe.

<span id="an_14:8">14:8</span> E koe, e te tumanako a Iharaira, e tona
kaiwhakaora i te wa o te raru, he aha koe i noho ai i te whenua ano he
manene, i rite ai ki te tangata haere e peka ana ki tetahi moenga mona i
te po?

<span id="an_14:9">14:9</span> He aha koe i rite ai ki te tangata e
ketekete kau ana, ki te marohirohi e kore nei e kaha ki te whakaora? kei
waenganui ano ia koe i a matou, e Ihowa, kua huaina tou ingoa mo matou;
kaua hoki matou e whakarerea.

<span id="an_14:10">14:10</span> ¶ Ko te kupu tenei a Ihowa ki tenei
iwi, He pena tonu to ratou matenui ki te taihaere; kihai i kaiponuhia o
ratou waewae; no reira kahore a Ihowa e manako ki a ratou; ka mahara ia
aianei ki o ratou he, a ka whiu i o ratou hara.

<span id="an_14:11">14:11</span> A ka mea a Ihowa ki ahau, Kaua e inoi
mo tenei iwi ki te pai mo ratou.

<span id="an_14:12">14:12</span> Ka nohopuku ratou, e kore ahau e rongo
ki ta ratou karanga; ka whakaekea e ratou te tahunga tinana me te
whakahere, e kore ahau e manako ki a ratou; engari ka poto ratou i ahau,
i te hoari, i te hemokai, i te mate uruta.

<span id="an_14:13">14:13</span> Ano ra ko ahau, Aue, e te Ariki, e
Ihowa, nana, ko nga poropiti te mea nei ki a ratou, E kore koutou e kite
i te hoari, e kore ano te hemokai e pa ki a koutou; engari maku e mea
kia tuturu rawa te mau o te rongo ki a koutou i tenei wahi.

<span id="an_14:14">14:14</span> Ano ra ko Ihowa ki ahau, Kei te
poropiti teka nga poropiti i runga i toku ingoa: kihai ratou i unga e
ahau, kihai ratou i whakahaua e ahau, kihai hoki ahau i korero ki a
ratou: he kitenga teka ta ratou e poropiti na ki a koutou, he whakaaro
ki n ga tohu, he mea horihori, he mea tinihanga na o ratou ngakau.

<span id="an_14:15">14:15</span> Mo reira ko te kupu tenei a Ihowa mo
nga poropiti e poropiti nei i runga i toku ingoa, he hunga kihai i unga
e ahau, i a ratou e mea nei, E kore te hoari, te hemokai ranei e pa ki
tenei whenua: Ka poto ena poropiti i te hoari, i te hemokai.

<span id="an_14:16">14:16</span> Na, ko te iwi ki a ia nei ta ratou
poropititanga, ka akiritia ki nga ara o Hiruharama i te ngaunga a te
hemokai, a te hoari; kahore hoki he tangata hei tanu i a ratou, i a
ratou, i a ratou wahine, i a ratou tama, i a ratou tamahine; no te mea
ka ringihia e ahau to ratou kino ki runga ki a ratou.

<span id="an_14:17">14:17</span> ¶ Na me korero e koe tenei kupu ki a
ratou, Kia hirere iho te roimata o oku kanohi i te po, i te ao, kaua
hoki e mutu; no te mea he nui te pakaru i pakaru ai te tamahine a taku
iwi, mamae rawa te patunga.

<span id="an_14:18">14:18</span> Ki te haere ahau ki te parae, nana, ko
nga tupapaku a te hoari! ki te tomo ahau ki te pa, nana, ko te hunga e
mate ana i te hemokai! ko te poropiti hoki raua tahi ko te tohunga kei
te haereere noa iho i te whenua a kahore e mohio.

<span id="an_14:19">14:19</span> Kua paopao rawa ranei koe ki a Hura?
kua whakarihariha ranei tou wairua ki Hiona? He aha koe i patu ai i a
matou, te ai he mahunga mo o matou mate? I tatari matou ki te rongo mau,
heoi kahore he pai; ki te wa e mahu ai, na ko te raruraru.

<span id="an_14:20">14:20</span> Tenei matou, e Ihowa, te whaki nei i to
matou kino, i te he o o matou matua: kua hara hoki matou ki a koe.

<span id="an_14:21">14:21</span> Kaua e whakarihariha ki a matou,
whakaaro ki tou ingoa; kaua e whakaititia te torona o tou kororia; kia
mahara, kaua e whakataka tau kawenata ki a matou.

<span id="an_14:22">14:22</span> Kei roto ranei i nga mea horihori a nga
tauiwi tetahi hei mea kia ua? ma nga rangi ranei e homai nga ua nehu? he
teka ianei ko koe ia, e Ihowa, e to matou Atua? na reira matou ka tatari
ki a koe; nau hoki i hanga enei mea katoa.

<span id="an_15:1">15:1</span> ¶ Na ka mea a Ihowa ki ahau, Ahakoa i tu
a Mohi raua ko Hamuera ki toku aroaro, e kore ahau e whai ngakau ki
tenei iwi: maka atu ratou i toku aroaro, kia haere atu ratou.

<span id="an_15:2">15:2</span> Na ki te mea ratou ki a koe, Me haere
matou ki hea? katahi koe ka mea ki a ratou, Ko te kupu tenei a Ihowa, Ko
nga mea mo te mate, ki te mate; a ko nga mea ma te hoari, ki te hoari;
ko nga mea hoki mo te hemokai, ki te hemokai; a ko nga mea mo te
whakarau, ki te whakarau.

<span id="an_15:3">15:3</span> E wha hoki nga tu mea e whakaritea e ahau
mo ratou, e ai ta Ihowa: ko te hoari hei whakamate, ko nga kuri hei
haehae, a ko nga manu o te rangi, ko nga kararehe hoki o te whenua hei
kai, hei whakamoti.

<span id="an_15:4">15:4</span> Ka tukua hoki ratou e ahau kia poipoia
haeretia i waenga i nga kingitanga katoa o te whenua, mo ta Manahi tama
a Hetekia kingi o Hura, mo tana i mea ai ki Hiruharama.

<span id="an_15:5">15:5</span> Ko wai oti e tohu i a koe, e Hiruharama?
ko wai ranei e tangi ki a koe? ko wai e peka atu ki te ui, kei te ora
ranei koe?

<span id="an_15:6">15:6</span> Kua whakarerea ahau e koe, e ai ta Ihowa,
kua hoki whakamuri koe: koia i totoro atu ai toku ringa ki a koe, i
whakamotitia ai koe; kua hoha ahau ki te ripeneta.

<span id="an_15:7">15:7</span> Kua powhiriwhiritia ratou e ahau ki te
mea powhiriwhiri i nga kuwaha o te whenua; kua whakapania ratou e ahau i
te tamariki, kua ngaro i ahau taku iwi; kahore ratou i tahuri mai i o
ratou ara.

<span id="an_15:8">15:8</span> Ko a ratou pouaru i toku aroaro kua
tokomaha atu i te onepu o nga moana: kua kawea e ahau ki a ratou, hei
hoariri mo te whaea o nga taitama, he kaipahua i te poutumarotanga: kua
meinga e ahau kia pa whakarere ki a ia te pawera me te tumatatenga.

<span id="an_15:9">15:9</span> Ngohe kau te wahine ka tokowhitu nei ana
tamariki; kua hemo tona wairua; kua rere tona ra i te mea ko te awatea
nei ano; kua whakama hoki ia, kua numinumi kau: ka tukua atu hoki e ahau
o ratou morehu ki te hoari i te aroaro o o ratou hoariri, e a i ta
Ihowa.

<span id="an_15:10">15:10</span> ¶ Aue, toku mate, e toku whaea, i
whanau mai ahau i roto i koe he tangata totohe, he tangata ngangare ki
te whenua katoa! kihai ahau i whakatarewa atu i te moni whakatupu, kihai
ano te moni whakatupu i whakatarewaina mai ki ahau; otiia kei te kang a
ratou katoa ki ahau.

<span id="an_15:11">15:11</span> I mea a Ihowa, He pono ka whakakahangia
koe e ahau mo te pai; he pono ka meinga e ahau te hoariri kia inoi ki a
koe i te wa o te he, i te wa o te mamae.

<span id="an_15:12">15:12</span> E taea ranei e tetahi te wahi te rino,
te rino o te raki, te parahi ranei?

<span id="an_15:13">15:13</span> Ka hoatu e ahau ou rawa me ou taonga
hei taonga parakete, kahore hoki he utu, a hei mea tera mo ou hara
katoa, ara i ou rohe katoa.

<span id="an_15:14">15:14</span> A ka meinga ratou e ahau kia haere tahi
me ou hoariri ki te whenua kihai i mohiotia e koe: no te mea kei te
ngiha he ahi i ahau e riri nei, ka tonu atu ki a koutou.

<span id="an_15:15">15:15</span> ¶ E Ihowa, e mohio ana koe; mahara ki
ahau, tirohia ahau, rapua he utu mo toku matenga i oku kaitukino; kaua
ahau e tangohia atu i a koe ka puhoi nei ki te riri: kia mohio koe, mou
ahau i tawaia ai.

<span id="an_15:16">15:16</span> I kitea au kupu, a kainga ake e ahau; a
ki ahau hei whakakaoa, hei whakahari au kupu mo toku ngakau: kua huaina
hoki tou ingoa moku, e Ihowa, e te Atua o nga mano.

<span id="an_15:17">15:17</span> Kihai ahau i noho i roto i te
whakaminenga o te hunga whakahi, kihai i whakamanamana atu; i noho
mokemoke ahau, he whakaaro ki tou ringa: kua whakakiia nei hoki ahau e
koe ki te riri.

<span id="an_15:18">15:18</span> He aha toku mamae i mau tonu ai, toku
patunga te mahu ai, te pai ai ki te rongoa? ka rite rawa ranei koe ki
ahau me te awa paremoremo, me nga wai e kore e mau?

<span id="an_15:19">15:19</span> Mo reira ko te kupu tenei a Ihowa, Ki
te hoki koe na ka whakahokia koe e ahau, kia tu ai koe ki toku aroaro; a
ki te tangohia atu e koe te mea utu nui i te mea kino, ka rite koe ki
toku mangai: ko ratou e hoki ki a koe, kaua ia koe e hoki ki a r atou.

<span id="an_15:20">15:20</span> Ka meinga hoki koe e ahau ki tenei iwi
hei taiepa parahi; a ka whawhai ratou ki a koe, otiia e kore ratou e
kaha ki a koe; no te mea kei a koe ahau hei whakaora i a koe, e mawhiti
ai koe, e ai ta Ihowa.

<span id="an_15:21">15:21</span> Ka meinga ano koe e ahau kia mawhiti i
roto i te ringa o te hunga kino, ka hokona ano koe e ahau i roto i te
ringa o te hunga nanakia.

<span id="an_16:1">16:1</span> ¶ I puta mai ano te kupu a Ihowa ki ahau,
i mea ia.

<span id="an_16:2">16:2</span> Kaua koe e moe hoa, kauaka hoki he tama,
he tamahine mau i tenei wahi.

<span id="an_16:3">16:3</span> Ko te kupu hoki tenei a Ihowa mo nga
tama, mo nga tamahine ka whanau ki tenei wahi, mo o ratou whaea hoki i
whanau ai ratou, mo o ratou papa ano na ratou nei aua tamariki i tenei
whenua;

<span id="an_16:4">16:4</span> He kino rawa nga mate e mate ai ratou; e
kore ratou e tangihia, e kore hoki e tanumia; ka waiho ratou hei
whakawairakau i runga i te mata o te oneone: ka poto atu ratou i te
hoari, i te hemokai; ko o ratou tinana hei kai ma nga manu o te rangi, m
a nga kararehe o te whenua.

<span id="an_16:5">16:5</span> Ko te kupu hoki tenei a Ihowa, Kaua e
tomo ki te whare tangihanga, kaua hoki e haere ki te tangi, ki te uhunga
i a ratou: kua tangohia atu hoki e ahau taku rangimarie i tenei iwi, e
ai ta Ihowa, ara te aroha noa me nga mahi tohu.

<span id="an_16:6">16:6</span> Ka mate nga mea nunui ratou ko nga mea
ririki ki tenei whenua; e kore ratou e tanumia, e kore hoki te tangata e
tangi ki a ratou, e kore e haehae i a ratou, e kore e whakamoremore i o
ratou mahunga mo ratou:

<span id="an_16:7">16:7</span> E kore hoki e tuwhaina mai te taro ma
ratou i te tangihanga, hei whakamarie i a ratou mo te tupapaku; e kore
hoki e homai ki a ratou te kapu whakamarie kia inumia, ina mea ki tona
papa, ki tona whaea.

<span id="an_16:8">16:8</span> Kaua ano hoki koe e tomo ki te whare
hakari noho tahi ai me ratou, kai ai, inu ai ranei.

<span id="an_16:9">16:9</span> Ko te kupu hoki tenei a Ihowa o nga mano,
a te Atua o Iharaira, Nana, ka whakamutua e ahau i tenei wahi, i mua i o
koutou kanohi a i o koutou ra, te reo o te harakoa, te reo o te hari, te
reo o te tane marena hou, te reo o te wahine marena hou.

<span id="an_16:10">16:10</span> ¶ Na, ka korerotia e koe enei kupu
katoa ki tenei iwi, a ka mea ratou ki a koe, Na te aha tenei kino nui
katoa i korerotia mai ai e Ihowa ki a matou? he aha hoki to matou he? he
aha ano to matou hara i hara ai matou ki a Ihowa, ki to matou Atua?

<span id="an_16:11">16:11</span> Katahi koe ka mea ki a ratou, No te mea
i whakarerea ahau e o koutou matua, e ai ta Ihowa, a haere ana ratou ki
te whai i nga atua ke mahi ana ki a ratou, koropiko ana ki a ratou,
whakarerea ana ahau e ratou, kihai hoki ratou i pupuri i taku tur e;

<span id="an_16:12">16:12</span> Me koutou ano, kino atu ta koutou mahi
i ta o koutou matua; no te mea, nana, kei te whai koutou i nga tikanga
pakeke o tona ngakau kino, o tona ngakau kino, na wai a kahore koutou e
rongo ki ahau:

<span id="an_16:13">16:13</span> Na reira ka akiritia atu koutou e ahau
i tenei whenua ki tetahi whenua kihai i mohiotia e koutou, e o koutou
matua ranei; a ki reira koutou mahi ai ki nga atua ke i te ao, i te po;
e kore hoki e puta toku aroha ki a koutou.

<span id="an_16:14">16:14</span> ¶ Nana, kei te haere ake nei hoki nga
ra, e ai ta Ihowa, e kore ai e korerotia, E ora ana a Ihowa nana nei i
kawe mai nga tama a Iharaira i te whenua o Ihipa;

<span id="an_16:15">16:15</span> Engari, E ora ana a Ihowa nana nei i
kawe mai nga tama a Iharaira i te whenua ki te raki, i nga whenua katoa
ano i peia atu ai ratou e ia: a ka whakahokia mai ratou e ahau ki to
ratou whenua i hoatu ra e ahau ki o ratou matua.

<span id="an_16:16">16:16</span> Nana, ka tikina atu e ahau etahi kaihi
ika tokomaha, e ai ta Ihowa, a ka hiia ratou e ratou: muri iho ka tikina
e ahau he tangata whai kirehe mohoao, he tokomaha, a ka whaia ratou i
runga i nga maunga katoa, i runga i nga pukepuke katoa, i roto hoki i
nga rua o nga kamaka.

<span id="an_16:17">16:17</span> No te mea kei runga oku kanohi i o
ratou ara katoa; kahore hoki e huna atu i toku mata, kahore ano to ratou
he e huna i oku kanohi.

<span id="an_16:18">16:18</span> Na ka matua rite i ahau nga utu mo to
ratou he, mo to ratou hara, kia rua; mo ratou i whakapoke i toku whenua
ki nga tinana o a ratou mea anaunu, i whakaki hoki i toku wahi tupu ki a
ratou mea whakarihariha.

<span id="an_16:19">16:19</span> E Ihowa, e toku kaha, e toku pa kaha, e
toku rerenga atu i te wa o te raru, tera e haere mai nga iwi i nga pito
o te whenua ki a koe, a ka mea, Koia ano! he teka kau nga taonga tupu o
o tatou matua, he horihori, he mea huakore.

<span id="an_16:20">16:20</span> E hanga ranei te tangata i etahi atua
mona, ehara nei i te atua?

<span id="an_16:21">16:21</span> Mo reira ka meinga ratou e ahau kia
mohio, ka meinga ratou e ahau kia mohio i tenei wa kotahi nei ki toku
ringa, ki toku kaha hoki; a ka mohio ratou, ko Ihowa toku ingoa.

<span id="an_17:1">17:1</span> ¶ Kua oti te hara o Hura te tuhituhi ki
te pene rino, ki te mata hoki o te taimana: he mea whaowhao rawa ki te
papa o to ratou ngakau, ki runga hoki ki nga haona o a koutou aata;

<span id="an_17:2">17:2</span> I a ratou tamariki e mahara ana ki a
ratou aata, ki a ratou Aherimi hoki i te taha o nga rakau kouru nui i
runga i nga pukepuke tiketike.

<span id="an_17:3">17:3</span> E toku maunga i te parae, ka hoatu e ahau
ou rawa, ou taonga katoa kia pahuatia, me ou wahi tiketike, he mea mo te
hara, puta noa i ou rohe katoa.

<span id="an_17:4">17:4</span> A ko koe, nau ake ano, ka mutu ki tou
kainga tupu i hoatu na e ahau ki a koe; a ka meinga koe e ahau kia mahi
ki ou hoariri ki te whenua kihai i mohiotia e koe: no te mea kua tahuna
e koutou he ahi i ahau e riri ana, ko tona ka mo ake tonu atu.

<span id="an_17:5">17:5</span> ¶ Ko te kupu tenei a Ihowa: Ka kanga te
tangata e whakawhirinaki ana ki te tangata, e mea ana hoki i te kikokiko
hei ringa mona, e kotiti ke ana hoki tona ngakau i a Ihowa.

<span id="an_17:6">17:6</span> Ka rite hoki ia ki te manoao i te koraha,
e kore hoki e kite i te putanga mai o te pai; engari ko nga wahi waikore
o te koraha hei kainga mona, he whenua tote, e kore nei e nohoia.

<span id="an_17:7">17:7</span> Ka manaakitia te tangata e whakawhirinaki
ana ki a Ihowa, ko Ihowa tana e tumanako ai.

<span id="an_17:8">17:8</span> Ka rite hoki ia ki te rakau i whakatokia
ki te taha o nga wai, e toro nei ona pakiaka ki te awa, a kahore e wehi
i te tikakatanga mai o te ra, engari ka matomato tonu tona rau; e kore e
manukanuka i te tau raki, e kore ano hoki e mutu tona whai h ua.

<span id="an_17:9">17:9</span> Ko te ngakau, he mea tinihanga atu i nga
mea katoa, a he tino mate rawa: e mohiotia ranei e wai?

<span id="an_17:10">17:10</span> Ko taku, ko ta Ihowa, he rapu i te
ngakau, he whakamatautau i nga whatumanawa, kia hoatu ai ki tenei, ki
tenei kia rite ki tona ara ake, kia rite hoki ki nga hua o ana mahi.

<span id="an_17:11">17:11</span> Ka rite ki te patiri, e whakawhaiti nei
i nga pi, ehara i a ia i whakawhanau, he pera te tangata e whiwhi ana ki
te taonga, a kahore i tika mana; i waenganui o ona ra ka mahue ia i a
ratou, a wairangi noa iho ia i tona mutunga iho.

<span id="an_17:12">17:12</span> ¶ Ko to tatou wahi tapu he torona
kororia, he mea whakanoho ki te wahi tiketike mai i te timatanga.

<span id="an_17:13">17:13</span> E Ihowa, e ta Iharaira e tumanako nei,
ka whakama te hunga katoa e whakarere ana i a koe; ka tuhituhia ki te
whenua te hunga e kotiti ana i ahau, mo ratou i whakarere i a Ihowa, i
te puna wai ora.

<span id="an_17:14">17:14</span> Rongoatia ahau, e Ihowa, a ka mahu toku
mate; whakaorangia ahau, a ka ora ahau: ko koe hoki taku e whakamoemiti
ai.

<span id="an_17:15">17:15</span> Nana, kei te ki mai ratou ki ahau, Kei
hea te kupu a Ihowa? tena ra, kia puta mai.

<span id="an_17:16">17:16</span> Na, ko ahau nei, kihai ahau i hohoro
atu i te mahi hepara i muri i a koe, kihai hoki i hiahia ki te ra o te
mamae; e mohio ana ano koe: i mua i tou kanohi te mea i puta mai i oku
ngutu.

<span id="an_17:17">17:17</span> Kei waiho koe hei whakawehi moku: ko
koe taku e whakamanawa atu ai i te ra o te he.

<span id="an_17:18">17:18</span> Kia whakama te hunga e tukino ana i
ahau, kaua ia ahau e whakama: kia wehi ratou, kaua ia ahau e wehi: kawea
te ra o te kino ki runga ki a ratou, kia rua hoki nga whakangaromanga e
whakangaro ai koe i a ratou.

<span id="an_17:19">17:19</span> ¶ I penei mai ta Ihowa kupu ki ahau,
Haere, e tu ki te kuwaha o nga tama a te iwi, e tomo ai nga kingi o
Hura, e haere atu ai hoki, a ki nga kuwaha katoa o Hiruharama:

<span id="an_17:20">17:20</span> A ka mea ki a ratou, Whakarongo ki te
kupu a Ihowa, e nga kingi o Hura, e Hura katoa, e nga tangata katoa hoki
o Hiruharama, e tomo nei ma enei kuwaha:

<span id="an_17:21">17:21</span> Ko te kupu tenei a Ihowa, Kia tupato ki
a koutou, a kaua he kawenga e waha i te ra hapati, kaua ano e maua mai
ki roto ma nga kuwaha o Hiruharama;

<span id="an_17:22">17:22</span> Kaua hoki he kawenga e maua atu i o
koutou whare i te ra hapati, kaua hoki koutou e mahi i tetahi mahi;
engari me whakatapu e koutou te ra hapati, kia rite ki taku i whakahau
ai ki o koutou matua;

<span id="an_17:23">17:23</span> Otiia kihai ratou i rongo, kihai hoki i
tahuri to ratou taringa, engari i whakapakeke i to ratou kaki, kei rongo
ratou, kei manako hoki ki te ako.

<span id="an_17:24">17:24</span> Na, ki te ata whakarongo koutou ki
ahau, e ai ta Ihowa, kia kaua e mau kawenga ma nga kuwaha o tenei pa i
te ra hapati, engari kia whakatapu i te ra hapati, kia kaua e mahi i
tetahi mahi i reira;

<span id="an_17:25">17:25</span> Katahi ka tomo ki nga kuwaha o tenei pa
he kingi, he rangatira, e noho ana i runga i te torona o Rawiri, e eke
ana ki te hariata, ki te hoiho, ratou, a ratou rangatira, me nga tangata
o Hura, me te hunga e noho ana i Hiruharama; a ka tuturu tene i pa a ake
ake.

<span id="an_17:26">17:26</span> A ka haere mai nga tangata i nga pa o
Hura, i nga wahi i nga taha o Hiruharama, i te whenua o Pineamine, i te
mania, i nga maunga, i te tonga hoki, me te mau mai he tahunga tinana,
he patunga tapu, he whakahere, he whakakakara, a ka maua mai hok i he
whakawhetai, ki te whare o Ihowa.

<span id="an_17:27">17:27</span> Ki te kore ia koutou e whakarongo ki
taku kia whakatapua te ra hapati, kia kaua hoki e maua he kawenga, a ka
tomo ki nga kuwaha o Hiruharama i te ra hapati; katahi ka ngiha i ahau
he ahi i nga kuwaha o reira, a ka pau nga whare kingi o Hiruharam a, e
kore ano e tineia.

<span id="an_18:1">18:1</span> ¶ Ko te kupu i puta mai ki a Heremaia, he
mea na Ihowa; i ki ia,

<span id="an_18:2">18:2</span> Whakatika, haere ki raro, ki te whare o
te kaihanga rihi, a ki reira ahau mea ai kia rongo koe i aku kupu.

<span id="an_18:3">18:3</span> Katahi ahau ka haere ki raro, ki te whare
o te kaihanga rihi, na, kei te mahi ia i tana mahi i runga i nga wira.

<span id="an_18:4">18:4</span> Na, i te henga i roto i te ringa o te
kaihanga rihi o te oko i hanga e ia ki te paru, ka hanga ano e ia tetahi
atu oko ki taua mea, ko ta te kaihanga rihi i kite ai e tika ana kia
hanga.

<span id="an_18:5">18:5</span> Na ka puta mai te kupu a Ihowa ki ahau; i
mea ia,

<span id="an_18:6">18:6</span> E kore ianei e ahei i ahau te mea i ta
tenei kaihanga rihi ki a koutou, e te whare o Iharaira? e ai ta Ihowa.
Nana, ko te paru i roto i te ringa o te kaihanga rihi, ko to koutou rite
tena i roto i toku ringa, e te whare o Iharaira.

<span id="an_18:7">18:7</span> I te wa tonu e korero ai ahau mo tetahi
iwi, mo tetahi kingitanga, kia hutia ake, kia wahia iho, kia
whakangaromia;

<span id="an_18:8">18:8</span> Ki te tahuri taua iwi i korerotia ra e
ahau i to ratou kino, ka puta ke toku whakaaro mo te kino i whakaaro ai
ahau kia meatia ki a ratou.

<span id="an_18:9">18:9</span> A i te wa tonu e korerotia ai e ahau
tetahi iwi, tetahi kingitanga ranei, kia hanga, kia whakatokia,

<span id="an_18:10">18:10</span> Ki te mahi taua iwi i te kino ki taku
titiro, e kore ai e rongo ki toku reo, katahi ka puta ke toku whakaaro
mo te pai, i mea nei ahau hei pai mo ratou.

<span id="an_18:11">18:11</span> ¶ Na, tena, korero ki nga tangata o
Hura, ki te hunga hoki e noho ana i Hiruharama, mea atu, Ko te kupu
tenei a Ihowa: Nana, tenei ahau te hanga nei i te kino mo koutou, te
whakatakoto whakaaro nei mo koutou: tenei ra, hoki mai aianei i tona ara
k ino, i tona ara kino, whakatikaia hoki o koutou ara, a koutou mahi.

<span id="an_18:12">18:12</span> Otiia ka ki ratou, Kahore he painga: ka
haere tonu hoki matou i a matou nei i whakaaro ai, a ka mahi matou i nga
tikanga pakeke a te ngakau kino o tena, o tena.

<span id="an_18:13">18:13</span> Na reira tenei kupu a Ihowa, Tena, uia
atu ki nga iwi, ko wai i rongo ki nga mea penei; he hanga whakawehi rawa
te mahi a te wahine o Iharaira.

<span id="an_18:14">18:14</span> E whakarere ranei te hukarere o
Repanona i te kohatu o te parae? ka maroke ranei nga wai matao e rere
iho ana i tawhiti?

<span id="an_18:15">18:15</span> Kua wareware hoki taku iwi ki ahau, kua
tahu whakakakara ki te horihori; a kua meinga kia tutuki ratou i o ratou
ara, i nga huarahi onamata, haere ai i nga huarahi i rahaki, i te ara
kihai i opehia ake;

<span id="an_18:16">18:16</span> Kia meinga to ratou whenua hei
miharotanga, hei mea e whakatoia mai ai a ake ake; ka oho katoa nga
tangata e tika ana na reira, ka ruru i tona mahunga.

<span id="an_18:17">18:17</span> Ka titaritaria ratou e ahau ano na te
hau marangi i te aroaro o te hoariri; ka titiro ahau ki to ratou tuara,
kahore ki to ratou kanohi, i te ra o to ratou aitua.

<span id="an_18:18">18:18</span> ¶ Katahi ratou ka mea, Haere mai, tatou
ka whakatakoto whakaaro mo Heremaia; e kore hoki e ngaro te ture i te
tohunga, te whakaaro ranei i te tangata whakaaro nui, te kupu ranei i te
poropiti. Haere mai, tatou ka patu i a ia ki te arero; kaua hoki e
whakarongo ki tetahi o ana kupu.

<span id="an_18:19">18:19</span> Kia whai whakaaro koe ki ahau, e Ihowa,
whakarongo hoki ki te reo o te hunga e totohe ana ki ahau.

<span id="an_18:20">18:20</span> E utua ranei te pai ki te kino? kua
keria nei hoki e ratou he rua mo toku wairua. Kia mahara ki toku tunga
ki tou aroaro ki te korero i te pai mo ratou, ki te whakatahuri atu hoki
i tou aritarita i a ratou.

<span id="an_18:21">18:21</span> Mo reira hoatu a ratou tamariki ki te
hemokai, tukua atu ki te kaha o te hoari; whakapania a ratou wahine i te
tamariki, whakapouarutia; tukua o ratou tangata kia whakamatea, a ratou
taitamariki kia patua ki te hoari i te whawhai.

<span id="an_18:22">18:22</span> Kia rangona he tangi i roto i o ratou
whare, ina kawea e koe he ope huaki tata ki a ratou: kua keria hoki e
ratou he rua hei hopu i ahau, kua huna hoki he rore mo oku waewae.

<span id="an_18:23">18:23</span> Otiia, e Ihowa, e mohio ana koe ki o
ratou whakaaro katoa moku kia whakamatea; kaua he whakamarie mo to ratou
he, kaua ano to ratou hara e murua atu i tou aroaro: engari kia
whakataka atu ratou i tou aroaro; mau e mea ki a ratou i te wa e riri a
i koe.

<span id="an_19:1">19:1</span> ¶ Ko te kupu tenei a Ihowa, Haere, hokona
mai tetahi pounamu oneone a te kaihanga rihi, ka tango mai hoki i etahi
o nga kaumatua o te iwi, i etahi o nga kaumatua o nga tohunga;

<span id="an_19:2">19:2</span> Ka haere ki te raorao o te tama a Hinomo,
ki tera i te tomokanga ki te kuwaha Hahiti, a ka karanga i reira i nga
kupu e korerotia e ahau ki a koe:

<span id="an_19:3">19:3</span> Ki atu, Whakarongo ki te kupu a Ihowa, e
nga kingi o Hura, e te hunga e noho ana i Hiruharama, Ko te kupu tenei a
Ihowa o nga mano, a te Atua o Iharaira: Tenei ahau te kawe nei i te kino
ki tenei wahi, a ko nga tangata katoa e rongo ana, ka tioro oro ona
taringa.

<span id="an_19:4">19:4</span> Kua whakarere nei ratou i ahau, kua
whakarereketia e ratou tenei wahi, kua tahu whakakakara ki konei ki nga
atua ke, kihai nei i mohiotia e ratou, e ratou ko o ratou matua, e nga
kingi hoki o Hura; a kua whakakiia e ratou tenei wahi ki te toto o te
hunga kore hara.

<span id="an_19:5">19:5</span> Kua hanga hoki e ratou nga wahi tiketike
o Paara, kia tahuna ai e ratou a ratou tamariki ki te ahi hei tahunga
tinana ki a Paara; he mea kihai i whakahaua e ahau, kihai i korerotia e
ahau, kihai ano hoki i puta ake i toku ngakau.

<span id="an_19:6">19:6</span> Mo reira, nana, kei te haere mai nga ra,
e ai ta Ihowa, e kore ai tenei wahi e huaina, ko Topete, Ko te raorao o
te tama a Hinomo, ranei; engari Ko te raorao o te Parekura.

<span id="an_19:7">19:7</span> Na ka meinga e ahau kia he te whakaaro o
Hura raua ko Hiruharama ki tenei wahi; a ka meinga ratou e ahau kia
hinga i te hoari i te aroaro o o ratou hoariri, i te ringa ano o te
hunga e whai ana kia whakamatea ratou: a ko o ratou tinana ka hoatu e
ahau hei kai ma nga manu o te rangi, ma nga kararehe hoki o te whenua.

<span id="an_19:8">19:8</span> A ka meinga e ahau tenei pa hei
miharotanga, hei whakahianga; ko nga tangata katoa e haere i konei ka
oho, ka whakahi ki ona mate uruta katoa.

<span id="an_19:9">19:9</span> Ka meinga ano ratou e ahau kia kai i nga
kikokiko o a ratou tama, i nga kikokiko o a ratou tamahine, a ka kai
ratou i nga kikokiko o tona hoa tata, o tona hoa tata, i te whakapaenga,
i te kopaninga e kopania ai ratou e o ratou hoariri, e te hunga hoki e
whai ana kia whakamatea ratou.

<span id="an_19:10">19:10</span> ¶ Katahi koe ka wahi i te pounamu i te
tirohanga a nga tangata ka haere tahi atu na koutou,

<span id="an_19:11">19:11</span> A ka mea atu ki a ratou, Ko te kupu
tenei a Ihowa o nga mano, Ka rite taku wawahi i tenei iwi, i tenei pa,
ka penei me te wahanga o te oko a te kaihanga rihi, e kore nei e taea te
tapitapi kia ora ano: a ka tanu hoki ratou ki Topete, kia kore ra ano he
wahi hei tanumanga.

<span id="an_19:12">19:12</span> Ko taku tenei e mea ai ki tenei wahi, e
ai ta Ihowa, ki ona tangata hoki, kia meinga ra ano tenei pa kia rite ki
Topete:

<span id="an_19:13">19:13</span> A ko nga whare o Hiruharama, me nga
whare o nga kingi o Hura, kua whakapokea nei, ka rite ki tenei wahi, ki
Topete, ara ko nga whare katoa i tahu whakakakara ai ratou i runga i nga
tuanui ki te ope katoa o te rangi, i ringihia ai hoki e ratou he
ringihanga ki nga atua ke.

<span id="an_19:14">19:14</span> Katahi ka haere mai a Heremaia i
Topete, i te wahi i unga ai ia e Ihowa ki te poropiti; a tu ana ia i te
marae o te whare o Ihowa, a ka mea ki te iwi katoa,

<span id="an_19:15">19:15</span> Ko te kupu tenei a Ihowa o nga mano, a
te Atua o Iharaira, Nana, ka kawea mai e ahau ki runga ki tenei pa, a ki
runga hoki i ona pa katoa, te kino katoa i korerotia ra e ahau mo konei;
no te mea kua whakapakeketia e ratou o ratou kaki, kia kore ai ratou e
rongo ki aku kupu.

<span id="an_20:1">20:1</span> ¶ Na ka rongo a Pahuru tama a Imere
tohunga, tino kawana i roto i te whare o Ihowa, i a Heremaia e poropiti
ana i enei mea.

<span id="an_20:2">20:2</span> Katahi a Pahuru ka patu i a Heremaia
poropiti, kuhuna ana e ia ki te here waewae i te kuwaha o runga o
Pineamine, ki tera i te whare o Ihowa.

<span id="an_20:3">20:3</span> Na i te aonga ake ka whakaputaina mai a
Heremaia e Pahuru i te here waewae. Katahi a Heremaia ka mea ki a ia,
Ehara a Pahuru i te ingoa i huaina e Ihowa mou, engari ko Makoro
Mihapipi.

<span id="an_20:4">20:4</span> No te mea ko te kupu tenei a Ihowa, Nana,
ka meinga koe e ahau hei whakawehi mou ano, mo ou hoa katoa ano hoki; ka
hinga ratou i te hoari a o ratou hoariri, me te titiro ano ou kanohi: ka
hoatu ano e ahau a Hura katoa ki te ringa o te kingi o Pap urona, a mana
ratou e whakarau ki Papurona, e patu ki te hoari.

<span id="an_20:5">20:5</span> Ka hoatu ano e ahau nga rawa katoa o
tenei pa, me ana mea katoa i hua mai, me ana mea utu nui katoa, ae ra,
me nga taonga katoa o nga kingi o Hura, ka hoatu e ahau ki te ringa o o
ratou hoariri, a ka pahuatia e ratou, ka tangohia, ka maua hoki ki
Papurona.

<span id="an_20:6">20:6</span> Na, ko koe, e Pahuru, koutou ko nga
tangata katoa e noho ana i tou whare, ka riro koutou ki te whakarau: a
ka tae koe ki Papurona, mate atu ki reira, tanumia atu ki reira, a koe
me ou hoa aroha katoa, i poropiti teka atu na koe ki a ratou.

<span id="an_20:7">20:7</span> ¶ E Ihowa, nau ahau i hangarau, a raru
ana ahau: he kaha rawa koe i ahau, a kua taea tau: kua waiho ahau hei
whakakatanga i te ra katoa, kei te whakatoia ahau e te katoa.

<span id="an_20:8">20:8</span> I oku korerotanga katoa hoki, ka hamama
ahau; ka karanga ahau, He mahi nanakia, he pahua: no te mea kua waiho te
kupu a Ihowa hei tawainga moku, hei whakatoinga, i te ra katoa.

<span id="an_20:9">20:9</span> A ki te ki ahau, E kore ahau e whakahua i
a ia, e kore ano hoki e korero i runga i tona ingoa a muri ake nei; na
ka ka i roto i toku ngakau me te mea he ahi e ngiha ana, tutaki iho ki
roto ki oku whenua, a ka ruha ahau i te koromaki, a kahore e t aea e
ahau te pupuri.

<span id="an_20:10">20:10</span> Kua rongo hoki ahau i te hahani a te
tini, he whakawehi i nga taha katoa. Whakahengia, a ka whakahengia ia e
matou, e ai ta oku hoa tapui katoa, te hunga e whanga ana i ahau kia
tatu; tera pea ia e taea te whakawai, a ka kaha tatou ki a ia, a ka
whiwhi tatou ki te utu i a ia.

<span id="an_20:11">20:11</span> Otiia kei ahau a Ihowa, ano he
marohirohi, he mea whakamataku: na reira ka tutuki nga waewae o oku
kaitukino, e kore hoki ta ratou e taea: tera e nui to ratou whakama, he
whakama mau tonu, a e kore e warewarea, no te mea kihai i mahia ta ratou
i runga i te whakaaro nui.

<span id="an_20:12">20:12</span> Otiia, e Ihowa o nga mano, e
whakamatautau nei i te tangata tika, e kite nei i nga whatumanawa, i te
ngakau, tukua ahau kia kite i tau utu ki a ratou; kua whakakitea nei
hoki e ahau ki a koe taku totohe.

<span id="an_20:13">20:13</span> Waiata ki a Ihowa, whakamoemititia a
Ihowa; kua whakaorangia nei hoki e ia te wairua o te rawakore i te ringa
o nga kaimahi i te kino.

<span id="an_20:14">20:14</span> ¶ Kia kanga te rangi i whanau ai ahau;
kaua e whakapaingia te ra i puta mai ai ahau i roto i toku whaea.

<span id="an_20:15">20:15</span> Kia kanga te tangata nana i kawe te
korero ki toku papa, i mea, Kua whanau he tamaiti mau, he tane; meinga
ana kia nui tona koa.

<span id="an_20:16">20:16</span> Kia rite taua tangata ki nga pa i
hurihia e Ihowa, kihai nei i ripenetatia e ia: kia rangona e ia te
karanga i te ata, te hamama i te poutumarotanga;

<span id="an_20:17">20:17</span> He kore nona kihai i whakamate i ahau i
te putanga mai ano i te kopu; a kia waiho ai toku whaea hei urupa moku,
kia mau tonu ai te hapu o tona kopu.

<span id="an_20:18">20:18</span> He aha ahau i puta mai ai i te kopu,
kia kite i te raruraru, i te mauiui, kia poto ano oku ra i te whakama?

<span id="an_21:1">21:1</span> ¶ Ko te kupu i puta mai ki a Heremaia, he
mea na Ihowa, i te ngarenga a Kingi Terekia i a Pahuru tama a Merekia, i
a Tepania hoki, tama a Maaheia tohunga, ki a ia, hei ki,

<span id="an_21:2">21:2</span> Rapua koa tetahi tikanga i a Ihowa mo
tatou; kei te whawhai nei hoki a Nepukareha kingi o Papurona ki a tatou:
tera pea ta Ihowa mahi ki a tatou e rite ki ana mea whakamiharo katoa, a
ka haere atu ia i to tatou wahi.

<span id="an_21:3">21:3</span> Katahi a Heremaia ka mea atu ki a ratou,
Ko ta koutou tenei e korero ai ki a Terekia:

<span id="an_21:4">21:4</span> Ko te kupu tenei a Ihowa, a te Atua o
Iharaira, Nana, ka whakahokia atu e ahau nga patu mo te whawhai i o
koutou ringa, mo ta koutou whawhai ki te kingi o Papurona, ki nga
Karari, e whakapae nei i a koutou i waho o te taiepa, ka huihuia hoki
rato u e ahau ki waenganui o tenei pa.

<span id="an_21:5">21:5</span> A ko ahau nei ano hei whawhai ki a koutou
ki te ringa maro, ki te takakau kaha, i runga i te riri, i te weriweri,
i te aritarita nui.

<span id="an_21:6">21:6</span> A ka patua e ahau nga tangata o tenei pa,
te tangata, te kararehe: ka mate ratou i te mate uruta nui.

<span id="an_21:7">21:7</span> Na, muri iho, e ai ta Ihowa, ka hoatu e
ahau a Terekia kingi o Hura ratou ko ana tangata, ko te iwi, ara ko te
hunga o tenei pa e toe i te mate uruta, i te hoari, i te hemokai, ki te
ringa o Nepukareha kingi o Papurona, ki te ringa o o ratou hoa whawhai,
ki te ringa hoki o te hunga e whai ana kia whakamatea ratou: a ka patua
ratou e ia ki te mata o te hoari; e kore ratou e tohungia e ia, e kore e
manawapatia, e kore e arohaina.

<span id="an_21:8">21:8</span> ¶ Korero atu ano hoki koe ki tenei iwi,
Ko te kupu tenei a Ihowa, Nana, kua takoto i ahau ki to koutou aroaro te
ara ki te ora, me te ara ki te mate.

<span id="an_21:9">21:9</span> Ko te tangata ka noho i tenei pa, ka mate
i te hoari, i te hemokai, i te mate uruta; ko te tangata ia e haere atu
ana, a ka taka atu ki nga Karari e whakapae nei i a koutou, ka ora ia, a
ko tona oranga hei taonga parakete ki a ia.

<span id="an_21:10">21:10</span> No te mea kua whakamau atu toku mata ki
tenei pa hei kino, kahore hoki hei pai, e ai ta Ihowa: ka hoatu ki te
ringa o te kingi o Papurona, a ka tahuna e ia ki te ahi.

<span id="an_21:11">21:11</span> Na, ko te mea mo te whare o te kingi o
Hura, whakarongo koutou ki te kupu a Ihowa;

<span id="an_21:12">21:12</span> E te whare o Rawiri, ko te kupu tenei a
Ihowa, Whakaritea te whakawa i te ata, whakaorangia ake hoki te tangata
e pahuatia ana i roto i te ringa o te kaitukino, kei puta toku riri ano
he ahi, a ka ka, te taea te tinei, mo te kino hoki o a koutou mahi.

<span id="an_21:13">21:13</span> Nana, hei hoariri ahau mou, e te wahine
e noho na i te raorao, i te kamaka hoki o te wahi papatairite, e ai ta
Ihowa; koutou nana na te kupu, Ko wai e haere mai ki a tatou? ko wai
ranei e tomo ki o tatou nohoanga?

<span id="an_21:14">21:14</span> A ka rite ki nga hua o a koutou mahi
taku whiu i a koutou, e ai ta Ihowa: a ka ngiha i ahau he ahi i tona
ngahere, e pau ai nga mea katoa a taka noa, taka noa i a ia.

<span id="an_22:1">22:1</span> ¶ Ko te kupu tenei a Ihowa; Haere ki
raro, ki te whare o te kingi o Hura, ka korero i tenei kupu ki reira,

<span id="an_22:2">22:2</span> Mea atu Whakarongo ki te kupu a Ihowa, e
te kingi o Hura, e noho na i runga i te torona o Rawiri, a koe, koutou
ko ou tangata, ko tou iwi e tomo ana ki enei kuwaha;

<span id="an_22:3">22:3</span> Ko te kupu tenei a Ihowa, Whakaritea te
whakawa me te tika, whakaorangia te tangata e pahuatia ana i te ringa o
te kaitukino: kaua e mauria kinotia, kaua e whakatupuria kinotia te
manene, te pani, te pouaru, kaua hoki e whakahekea te toto harakor e ki
tenei wahi.

<span id="an_22:4">22:4</span> No te mea ki te mahia marietia tenei e
koutou, katahi ka tomo mai ki nga kuwaha o tenei whare he kingi e noho
ana i runga i te torona o Rawiri, e eke ana ki te hariata, ki te hoiho,
a ia, me ana tangata, me tona iwi.

<span id="an_22:5">22:5</span> Engari ki te kore koutou e whakarongo ki
enei kupu, hei oati tenei maku ki ahau ano, e ai ta Ihowa, tera tenei
whare e takoto kau.

<span id="an_22:6">22:6</span> Ko te kupu hoki tenei a Ihowa mo te whare
o te kingi o Hura, Ko Kireara koe ki ahau, a ko te tihi o Repanona;
otiia he pono ka meinga koe e ahau hei koraha, hei pa hoki e kore e
nohoia.

<span id="an_22:7">22:7</span> A ka whakaritea e ahau he kaiwhakangaro
mou, rite rawa i tana patu, i tana patu: a ka tuaina e ratou ou hita
papai, ka maka hoki ki te ahi.

<span id="an_22:8">22:8</span> A he maha nga iwi e haere ma te taha o
tenei pa, a ka mea tena ki tona hoa, ki tona hoa, He aha tenei i meatia
e Ihowa ki tenei pa nui?

<span id="an_22:9">22:9</span> Katahi ratou ka ki ake, Mo ratou i
whakarere i te kawenata a Ihowa, a to ratou Atua, a koropiko ana ki nga
atua ke, mahi atu ana ki a ratou.

<span id="an_22:10">22:10</span> ¶ Kaua koutou e tangi ki te tupapaku, e
uhunga ranei ki a ia: engari kia nui te tangi mo te tangata e haere atu
ana; no te mea e kore ia e hoki mai a muri, e kore ano e kite i te
whenua i whanau ai ia.

<span id="an_22:11">22:11</span> Ko te kupu hoki tenei a Ihowa mo Harumu
tama a Hohia, kingi o Hura, i kingi nei i muri i tona papa, i a Hohia, i
haere atu nei hoki i tenei wahi; E kore ia e hoki mai ki konei a ake
ake:

<span id="an_22:12">22:12</span> Engari hei te wahi i whakaraua atu ai
ia, ka mate ia ki reira, a e kore ia e kite i tenei whenua a ake ake.

<span id="an_22:13">22:13</span> Aue, te mate mo te tangata e hanga nei
i tona whare ki te he, i nga ruma hoki o reira ki te whakawa he; e
whakamahi nei i tona hoa, kahore e utua, kahore hoki e hoatu to tana
mahi ki a ia;

<span id="an_22:14">22:14</span> E mea ana, Ka hanga e ahau he whare
mahorahora moku, he rarahi nga ruma, pokaia ana he matapihi mona i roto;
a ko te hipoki he hita, pania ake ki te whero ngangana.

<span id="an_22:15">22:15</span> E kingi ranei koe, no te mea e whai ana
koe kia pera rawa atu te hita? kihai ianei tou papa i kai, i inu, i
whakarite i te whakawa, i te tika? a he pai i reira ki a ia.

<span id="an_22:16">22:16</span> I whakaritea e ia te whakawa a te ware,
a te rawakore; a he pai i reira. He teka ianei ko te mohio tenei ki
ahau? e ai ta Ihowa.

<span id="an_22:17">22:17</span> Kahore hoki ou kanohi, ou ngakau mo
tetahi mea ke atu, heoi mo tou apo anake, mo te whakaheke i te toto
harakore, mo te tukino, mo te tutu, hei mahi, mau.

<span id="an_22:18">22:18</span> Mo reira ko ta Ihowa kupu tenei mo
Iehoiakimi tama a Hohia kingi o Hura; Kahore he tangi mona, he mea, Aue,
e toku tuakana! ko tenei ranei, Aue, e te tuahine! kahore ratou e tangi
mona, e mea, Aue, te ariki! Aue, tona kororia!

<span id="an_22:19">22:19</span> Ka tanumia ia ki te tanu o te kaihe, ka
toia, ka maka ki waho i nga kuwaha o Hiruharama.

<span id="an_22:20">22:20</span> ¶ E piki ki Repanona tangi ai; kia
puaki hoki tou reo i Pahana: tangi mai hoki i Aparimi; kua mongamonga
katoa hoki te hunga i aroha ki a koe.

<span id="an_22:21">22:21</span> I korero ahau ki a koe i te wa o tou
rangatiratanga; engari i mea koe, E kore ahau e rongo. Ko tau tikanga
tenei no tou tamarikitanga ake, kihai koe i rongo ki toku reo.

<span id="an_22:22">22:22</span> Ma te hau e whangai au hepara katoa, ka
riro hoki te hunga i aroha ki a koe ki te whakarau: katahi rawa koe ka
whakama, ka numinumi kau ki tou kino katoa.

<span id="an_22:23">22:23</span> E te wahine e noho na i Repanona, e
hanga na i tou kohanga ki nga hita, ano te nui o te manawapa mou ina tae
nga mamae ki a koe, te mamae e rite ana ki to te wahine e whanau ana!

<span id="an_22:24">22:24</span> E ora ana ahau, e ai ta Ihowa, ahakoa a
Konia tama a Iehoiakimi kingi o Hura, ko te mowhiti i runga i toku ringa
matau, ka unuhia tonutia atu koe e ahau i reira;

<span id="an_22:25">22:25</span> A ka hoatu koe e ahau ki te ringa o te
hunga e whai ana kia whakamatea koe, ki te ringa ano o te hunga e wehi
na koe, ara ki te ringa o Nepukareha kingi o Papurona, ki te ringa hoki
o nga Karari.

<span id="an_22:26">22:26</span> Ka akiritia atu ano koe e ahau me tou
whaea i whanau ai koe ki tetahi atu whenua ehara nai i te wahi i whanau
ai korua; a mate atu korua ki reira.

<span id="an_22:27">22:27</span> Engari ko te whenua i okaka tonu ai o
raua ngakau kia hoki ki reira, e kore raua e hoki ki reira,

<span id="an_22:28">22:28</span> Ko tenei tangata, ko Konia, he oko
pakaru ranei ai e whakahaweatia ana? he oko kahore e matenuitia ana? he
aha i akiritia atu ai, ratou ko ona uri, i maka atu ai ki te whenua
kihai i mohiotia e ratou?

<span id="an_22:29">22:29</span> E te whenua, te whenua, te whenua,
whakarongo ki te kupu a Ihowa.

<span id="an_22:30">22:30</span> Ko te kupu tenei a Ihowa, Tuhituhia e
koutou tenei tangata, he urikore, he tangata e kore e oti pai tana i ona
ra e ora ai: e kore hoki e totika ta tetahi o ona uri e noho ana i runga
i te torona o Rawiri, e kingi ana a muri ake nei i roto i a H ura.

<span id="an_23:1">23:1</span> ¶ Aue, te mate mo nga hepara e
whakakorekore nei, e whakamarara nei i aku hipi i hepara ai, e ai ta
Ihowa.

<span id="an_23:2">23:2</span> Mo reira ko te kupu tenei a Ihowa, a te
Atua o Iharaira mo nga hepara e whangai nei i taku iwi, Kua
whakamararatia e koutou aku hipi, aia atu ana ratou, kihai hoki i
tirotirohia e koutou; nana, ka whiua koutou e ahau mo te kino o a koutou
mahi, e ai ta Ihowa.

<span id="an_23:3">23:3</span> A ka huihuia mai e ahau nga toenga o aku
hipi i nga whenua katoa i peia atu ai ratou e ahau, ka whakahokia mai
hoki ratou ki o ratou puninga, a ka hua ratou, ka tini.

<span id="an_23:4">23:4</span> A ka whakaarahia ake e ahau etahi kepara
mo ratou, mana ratou e whangai: a e kore ratou e wehi a muri ake nei, e
kore e pawera, e kore hoki tetahi e ngaro atu, e ai ta Ihowa.

<span id="an_23:5">23:5</span> Nana, kei te haere mai nga ra, e ai ta
Ihowa, e whakaarahia ai e ahau he Manga tika mo Rawiri, a ka kingi ia,
he kingi, a ka mahi i runga i te whakaaro nui, ka whakarite hoki i te
whakawa, i te tika ki te whenua.

<span id="an_23:6">23:6</span> I ona ra ka whakaorangia a Hura, ka noho
humarie a Iharaira: a ko tona ingoa tenei e karangatia ai ia, Ko Ihowa
to tatou tika.

<span id="an_23:7">23:7</span> No reira, na, kei te haere mai nga ra, e
ai ta Ihowa, e kore ai e korerotia, E ora ana a Ihowa nana nei i kawe
mai nga tama a Iharaira i te whenua o Ihipa;

<span id="an_23:8">23:8</span> Engari, E ora ana a Ihowa nana nei i kawe
mai, nana nei i arahi mai nga uri o te whare o Iharaira i te whenua ki
te raki, i nga whenua katoa ano i peia atu ai ratou e ahau; a ka noho
ratou ki to ratou oneone.

<span id="an_23:9">23:9</span> ¶ Na mo nga poropiti. Kei te maru toku
ngakau i roto i ahau, ngaueue ana oku wheua katoa; e rite ana ahau ki te
tangata haurangi, ki te tangata kua mate i te waina; he whakaaro hoki ki
a Ihowa, he whakaaro ki ana kupu tapu.

<span id="an_23:10">23:10</span> Kei te kapi hoki te whenua i te tangata
puremu; kei te tangi hoki te whenua, he mea mo te kanga; kua maroke nga
wahi kai o te koraha; a ko to ratou rerenga he kino, ko to ratou kaha,
kahore i tika.

<span id="an_23:11">23:11</span> No te mea ko te poropiti, ko te
tohunga, kua poke ngatahi raua: ae ra, kua kitea e ahau to ratou kino i
roto i toku whare, e ai ta Ihowa.

<span id="an_23:12">23:12</span> Mo reira ka rite to ratou ara ki a
ratou ki nga wahi pahekeheke i roto i te pouri: ka aia atu ratou, a ka
taka ki reira: ka kawea atu hoki e ahau he kino ki runga ki a ratou, ko
te tau hoki e tirotirohia ai ratou, e ai ta Ihowa.

<span id="an_23:13">23:13</span> A kua kite ahau i te wairangi i roto i
nga poropiti o Hamaria; na Paara ta ratou poropititanga, a
whakapohehetia ana e ratou taku iwi, a Iharaira.

<span id="an_23:14">23:14</span> Kei nga poropiti ano hoki o Hiruharama,
kua kitea e ahau tetahi mea whakahouhou rawa; e puremu ana ratou, a ka
haere i runga i te teka, a e whakakahangia ana e ratou nga ringa o nga
kaimahi o te kino, e kore rawa ai tetahi e tahuri mai i tona ki no; ki
ahau kua rite ratou katoa ki Horoma, a ko nga tangata o reira, koia ano
kei o Komora.

<span id="an_23:15">23:15</span> Mo reira ko te kupu tenei a Ihowa o nga
mano mo nga poropiti: Nana, ka whangaia ratou e ahau ki te taru kawa, a
ka whakainumia ratou ki te wai kawa: no te mea i ahau atu i nga poropiti
o Hiruharama te takahi tapu puta noa i te whenua katoa.

<span id="an_23:16">23:16</span> Ko te kupu tenei a Ihowa o nga mano,
Kei whakarongo ki nga kupu a nga poropiti e poropiti na ki a koutou: e
ako ana ratou i a koutou ki te wairangi: e korero ana ratou i te kite a
to ratou ake ngakau, a ehara i te mea na te mangai o Ihowa.

<span id="an_23:17">23:17</span> E mea tonu ana ratou ki te hunga e
whakahawea ana ki ahau, Kua ki mai a Ihowa, Ka mau te rongo ki a koutou;
a, ki te hunga katoa e haere ana i runga i nga tikanga pakeke o o ratou
ngakau, e mea ana ratou, E kore te kino e tae mai ki a koutou.

<span id="an_23:18">23:18</span> Ko wai oti i tu i runga i to Ihowa
whakaaro, e kite ai, e rongo ai ranei ki tana kupu? ko wai i mahara ki
taku kupu, i rongo hoki?

<span id="an_23:19">23:19</span> Nana, kua puta te tukauati i a Ihowa,
koia ano ko tona riri, ae ra, he tukauati powaiwai: tera e pakaru ki
runga ki te upoko o te hunga kino.

<span id="an_23:20">23:20</span> E kore e hoki to Ihowa riri, kia oti ra
ano, kia whakapumautia ra ano e ia nga whakaaro o tona ngakau: i nga ra
whakamutunga ka tino marama koutou.

<span id="an_23:21">23:21</span> Kihai ahau i unga i enei poropiti, heoi
rere ana ratou; kihai ahau i korero ki a ratou, heoi kei te poropiti
ratou.

<span id="an_23:22">23:22</span> Otiia me i tu ratou i runga i toku
whakaaro, kua meinga e ratou taku iwi kia rongo ki aku kupu, kua
whakahokia mai e ratou i to ratou ara kino, i te kino hoki o a ratou
mahi.

<span id="an_23:23">23:23</span> He Atua tata ianei ahau, e ai ta Ihowa,
a ehara i te Atua i tawhiti?

<span id="an_23:24">23:24</span> E taea ranei e tetahi te huna i a ia ki
nga wahi ngaro, e kore ai ia e kitea e ahau? e ai ta Ihowa. He teka
ianei kapi tonu i ahau te rangi me te whenua? e ai ta Ihowa.

<span id="an_23:25">23:25</span> Kua rongo ahau i nga kupu a nga
poropiti, e poropiti teka na i runga i toku ingoa, e mea na, He moe
naku, he moe naku.

<span id="an_23:26">23:26</span> Kia pehea te roa o te mau o tenei i
roto i te ngakau o nga poropiti, e poropiti teka na; ara o nga poropiti,
e poropiti na i te tinihanga o to ratou ngakau?

<span id="an_23:27">23:27</span> E whakaaro na, ma a ratou moe e
korerotia na e ratou ki tona hoa, ki tona hoa, ka meinga ai taku iwi kia
wareware ki toku ingoa, kia pera me o ratou matua i wareware nei ki toku
ingoa, i mea nei ki a Paara.

<span id="an_23:28">23:28</span> Ko te poropiti he moe nei tana, me
korero e ia te moe; a ko te tangata i a ia taku kupu, kia pono tana
korero i taku kupu. He aha oti ta te papapa ki te witi? e ai ta Ihowa.

<span id="an_23:29">23:29</span> He teka ianei e rite ana taku kupu ki
te ahi? e ai ta Ihowa; ki te hama e wahi nei i te kamaka a mongamonga
noa?

<span id="an_23:30">23:30</span> Mo reira, na, hei hoariri ahau mo nga
poropiti, e ai ta Ihowa, e tahae nei i aku kupu i tona hoa, i tona hoa.

<span id="an_23:31">23:31</span> Nana, hei hoariri ahau mo nga poropiti,
e ai ta Ihowa, mo te hunga e whakamahi nei i o ratou arero, e ki nei, E
mea ana ia.

<span id="an_23:32">23:32</span> Nana, hei hoariri ahau, e ai ta Ihowa,
mo te hunga e poropiti ana i nga moe teka, a korerotia ana e ratou,
whakapohehetia ana e ratou taku iwi ki a ratou korero teka, ki ta ratou
whakapehapeha wairangi: otiia ehara ratou i ahau i unga, i whakaha u
ranei; e kore rawa hoki tenei iwi e whai pai i a ratou, e ai ta Ihowa.

<span id="an_23:33">23:33</span> ¶ A, ki te ui tenei iwi, ki a koe, te
poropiti, te tohunga ranei, ki te mea, Tena koa ta Ihowa pikaunga?
katahi koe ka ki atu ki a ratou, E tae te pikaunga! Ka maka atu koutou e
ahau, e ai ta Ihowa.

<span id="an_23:34">23:34</span> Na, ko te poropiti, ko te tohunga, ko
te iwi ranei, e mea ana, Ko te pikaunga a Ihowa, ka whiua e ahau taua
tangata, ratou ko tona whare.

<span id="an_23:35">23:35</span> Ko te kupu tenei ma koutou ki tona hoa,
ki tona hoa, ki tona teina, ki tona tuakana, Tena koa te kupu i
whakahokia mai e Ihowa? a, I pehea mai a Ihowa?

<span id="an_23:36">23:36</span> Kati hoki ta koutou whakahua i te
pikaunga a Ihowa; no te mea ko te kupu ake a tenei, a tenei hei pikaunga
mana; kua whakarereketia hoki e koutou nga kupu a te Atua, ora, a Ihowa
o nga mano, a to tatou Atua.

<span id="an_23:37">23:37</span> Ko tau tenei e korero atu ai ki te
poropiti, He aha te whakautu a Ihowa ki a koe? ko tenei hoki, I pehea
mai a Ihowa?

<span id="an_23:38">23:38</span> Engari ki te mea koutou, Ko te pikaunga
a Ihowa; na ko te kupu tenei a Ihowa; Mo ta koutou korero i tena kupu,
Ko te pikaunga a Ihowa, a kua unga tangata ahau ki a koutou, hei mea,
Kaua koutou e ki, Ko te pikaunga a Ihowa;

<span id="an_23:39">23:39</span> Mo reira, na, ka wareware rawa ahau ki
a koutou, ka akiritia atu ano koutou i toku aroaro, me te pa i hoatu e
ahau ki a koutou ko o koutou matua.

<span id="an_23:40">23:40</span> Ka utaina hoki e ahau he ingoa kino ki
runga ki a koutou, he mea mau tonu, he whakama hoki e mau tonu ana, a e
kore e wareware.

<span id="an_24:1">24:1</span> ¶ I whakakite a Ihowa ki ahau, na, e rua
nga kete piki i whakaturia ki mua i te temepara o Ihowa; i muri iho i te
whakaraunga a Nepukareha kingi o Papurona i a Hekonia tama a Iehoiakimi
kingi o Hura, ratou ko nga rangatira o Hura, ko nga kamura, ko nga
parakimete i Hiruharama, i tana kawenga hoki i a ratou ki Papurona.

<span id="an_24:2">24:2</span> He pai rawa nga piki o tetahi o nga kete,
he rite tonu ki nga piki matamua: a he kino rawa nga piki o tetahi o nga
kete, kahore e taea te kai, i te kino rawa.

<span id="an_24:3">24:3</span> Katahi a Ihowa ka mea ki ahau, He aha tau
e kite na, e Heremaia? Ano ra ko ahau, He piki; ko nga piki pai, he tino
pai; a, ko nga mea kino, he tino kino, kahore e taea te kai, i te kino
rawa.

<span id="an_24:4">24:4</span> Na ka puta mai te kupu a Ihowa ki ahau, i
mea ia,

<span id="an_24:5">24:5</span> Ko te kupu tenei a Ihowa, a te Atua o
Iharaira; Ka penei i nga piki pai nei toku mohio ki te hunga o Hura i
whakaraua nei, i unga atu nei e ahau i tenei wahi ki te whenua o nga
Karari, hei pai mo ratou.

<span id="an_24:6">24:6</span> Ka whakamau tonu atu hoki oku kanohi ki a
ratou mo te pai, a ka whakahokia mai ano ratou e ahau ki tenei whenua:
ka hanga ano ratou e ahau, e kore hoki e wahia iho; ka whakatokia ratou
e ahau, e kore ano e hutia atu.

<span id="an_24:7">24:7</span> Ka hoatu hoki e ahau he ngakau ki a ratou
kia mohio ki ahau, ko Ihowa ahau: a ka waiho ratou hei iwi maku, a ko
ahau hei Atua mo ratou: no te mea ka whakapaua o ratou ngakau ki te hoki
mai ki ahau.

<span id="an_24:8">24:8</span> Na mo nga piki kino, e kore nei e taea te
kai, i te kino rawa; he pono ko te kupu tenei a Ihowa, Ka pena taku
hoatutanga i a Terekia kingi o Hura, ratou ko ana rangatira, ko nga
morehu o Hiruharama e mahue ki tenei whenua, e noho ana hoki i te wh
enua o Ihipa:

<span id="an_24:9">24:9</span> Ka tino hoatu hoki ratou e ahau kia
poipoia haeretia i roto i nga kingitanga katoa o te whenua, hei he mo
ratou; hei hahani, hei whakatauki, hei taunu, hei kanga, i nga wahi
katoa e peia atu ai ratou e ahau.

<span id="an_24:10">24:10</span> Ka unga atu ano e ahau he hoari, te
hemokai, te mate uruta ki a ratou, kia poto ra ano ratou i runga i te
whenua i hoatu e ahau ki a ratou ko o ratou matua.

<span id="an_25:1">25:1</span> ¶ Ko te kupu i puta mai ki a Heremaia mo
te iwi katoa o Hura i te wha o nga tau o Iehoiakimi tama a Hohia kingi o
Hura; ko te tau tuatahi tera o Nepukareha kingi o Papurona;

<span id="an_25:2">25:2</span> I korerotia taua mea e Heremaia, e te
poropiti, ki te iwi katoa o Hura, ki nga tangata katoa hoki o
Hiruharama; i ki ia,

<span id="an_25:3">25:3</span> No te tekau ma toru o nga tau o Hohia
tama a Amono kingi o Hura, a tae noa mai ki tenei ra, ka rua tekau ma
toru enei nga tau, te putanga mai o te kupu a Ihowa ki ahau, me taku
korero ano ki a koutou, moata ai i te ata a ka korero; heoi kihai kou
tou i rongo.

<span id="an_25:4">25:4</span> Na kua unga e Ihowa ana pononga katoa,
nga poropiti ki a koutou, moata ai i nga ata a ka unga i a ratou; heoi
kihai koutou i rongo, kihai ano o koutou taringa i anga ki te
whakarongo;

<span id="an_25:5">25:5</span> I mea ratou, Tahuri mai koutou, e tera, e
tera i tona ara kino, i te kino hoki o a koutou mahi, a e noho ki te
oneone i homai e Ihowa ki a koutou ko o koutou matua, onamata a ake ake.

<span id="an_25:6">25:6</span> Kaua hoki e whaia he atua ke, kaua e mahi
ki a ratou, kaua e koropiko ki a ratou, kaua hoki ahau e
whakapataritaria ki te mahi a o koutou ringa; a e kore koutou e he i
ahau.

<span id="an_25:7">25:7</span> Heoi kihai koutou i rongo ki ahau, e ai
ta Ihowa; he mea kia whakapataritaria ai ahau ki te mahi a o koutou
ringa, hei he ano mo koutou.

<span id="an_25:8">25:8</span> ¶ Mo reira ko te kupu tenei a Ihowa o nga
mano, Na kihai na koutou i rongo ki aku kupu,

<span id="an_25:9">25:9</span> Nana, ka unga tangata ahau ki te tiki i
nga hapu katoa o te raki, e ai ta Ihowa, a ka unga tangata ahau ki taku
pononga, ki a Nepukareha kingi o Papurona, a ka kawea mai ratou ki tenei
whenua, ki ona tangata hoki, a ki nga iwi katoa nei a tawhio noa; ka
tino whakangaromia ratou e ahau, ka meinga hei miharotanga, hei
whakahianga atu, hei ururua tuturu.

<span id="an_25:10">25:10</span> Ka tangohia atu hoki e ahau i a ratou
te reo o te koa, te reo o te hari, te reo o te tane marena hou, te reo o
te wahine marena hou, te haruru o nga kohatu mira, te marama hoki o te
rama.

<span id="an_25:11">25:11</span> A ka waiho tenei whenua katoa hei
ururua, hei keteketenga; a ka mahi enei iwi ki te kingi o Papurona, e
whitu tekau tau.

<span id="an_25:12">25:12</span> A ka rite nga tau e whitu tekau, ka
whiua e ahau te kingi o Papurona me taua iwi, e ai ta Ihowa, mo to ratou
kino, me te whenua hoki o nga Karari; ka meinga a reira e ahau kia
ururua a ake ake.

<span id="an_25:13">25:13</span> Ka kawea hoki e ahau ki runga ki taua
whenua aku kupu katoa i korerotia e ahau mo reira, nga mea katoa kua oti
te tuhituhi ki tenei pukapuka, kua poropititia nei e Heremaia mo aua iwi
katoa.

<span id="an_25:14">25:14</span> Ka whakamahia hoki ratou, ae ra, ratou
e nga iwi maha, e nga kingi nunui hoki: a ka rite ki a ratou hanga, ki
te mahi hoki a o ratou ringa taku utu ki a ratou.

<span id="an_25:15">25:15</span> ¶ Ko te kupu hoki tenei a Ihowa, a te
Atua, o Iharaira ki ahau, Tangohia te kapu waina o tenei riri i toku
ringa, whakainumia ma nga iwi katoa ka unga nei koe e ahau ki a ratou.

<span id="an_25:16">25:16</span> A ka inu ratou, hurori atu, hurori mai,
ka haurangi, i te hoari e unga e ahau ki waenganui i a ratou.

<span id="an_25:17">25:17</span> Katahi ahau ka tango i te kapu i te
ringa o Ihowa, whakainumia ana ma nga iwi katoa i unga nei ahau e Ihowa
ki a ratou:

<span id="an_25:18">25:18</span> Ara ma Hiruharama, ma nga pa o Hura, ma
ona kingi, a ma ona rangatira, kia meinga ai ratou hei ururua, hei
miharotanga, hei whakahianga, hei kanga; hei penei me to tenei ra;

<span id="an_25:19">25:19</span> Ma Parao kingi o Ihipa, ratou ko ana
tangata, ko ana rangatira, ko tona iwi katoa;

<span id="an_25:20">25:20</span> Ma nga iwi i whakaranua, ma nga kingi
katoa o te whenua o Uhu, ma nga kingi katoa o te whenua o nga
Pirihitini, ma Ahakarono, ma Kaha, ma Ekerono, ma nga morehu ano o
Aharoro:

<span id="an_25:21">25:21</span> Ma Eroma, ma Moapa, ma nga tama a
Amona;

<span id="an_25:22">25:22</span> Ma nga kingi katoa o Taira, ma nga
kingi katoa o Hairona, ma nga kingi o te motu i tera taha o te moana;

<span id="an_25:23">25:23</span> Ma Rerana, ma Tema, ma Putu, ma te
hunga katoa e tapahia ana nga tapa o o ratou makawe;

<span id="an_25:24">25:24</span> Ma nga kingi katoa o Arapia, ma nga
kingi katoa o te iwi i whakaranua, e noho ana i te koraha;

<span id="an_25:25">25:25</span> Ma nga kingi katoa o Timiri, ma nga
kingi katoa o Erama, ma nga kingi katoa o nga Meri.

<span id="an_25:26">25:26</span> Ma nga kingi katoa o te raki, ma nga
mea e tata ana, ma nga mea i tawhiti, ma tetahi, ma tetahi; ma nga
kingitanga katoa hoki o te ao, i te mata o te oneone: a ka inu te kingi
o Hehaka i muri i a ratou.

<span id="an_25:27">25:27</span> Me ki ano e koe ki a ratou, Ko te kupu
tenei a Ihowa o nga mano, a te Atua o Iharaira; E inu koutou, a haurangi
iho, ruaki, e hinga ki raro, kaua e ara mai ano ki runga, i te hoari
hoki e unga e ahau ki waenganui i a koutou.

<span id="an_25:28">25:28</span> Na, ki te kore ratou e pai ki te tango
i te kapu i roto i tou ringa kia inumia, katahi koe ka mea ki a ratou,
Ko te kupu tenei a Ihowa o nga mano; Me inu rawa nei e koutou.

<span id="an_25:29">25:29</span> No te mea, nana, ka timata ahau ki te
whakatupu kino i te pa i huaina nei toku ingoa mo reira: a kia tukua
koutou kia kahore rawa e whiua? E kore ra koutou e kore te whiua: no te
mea ka karangatia e ahau he hoari ki runga ki nga tangata katoa o te
whenua, e ai ta Ihowa o nga mano.

<span id="an_25:30">25:30</span> ¶ Mo reira me poropiti e koe enei kupu
katoa ki a ratou, mea atu ki a ratou, Ka hamama mai a Ihowa i te wahi
tiketike, ka puaki mai tona reo i tona kainga tapu; ka tino nui tana
hamama ki tana taiepa hipi; ka umere ia, ka pera i ta nga kaitakahi k
arepe, ki nga tangata katoa o te whenua.

<span id="an_25:31">25:31</span> Ka paku te ngangau ki te pito ra ano o
te whenua; no te mea he totohe ta Ihowa ki nga iwi, ka whakawakia e ia
nga kikokiko katoa; ko te hunga kino, ka tukua e ia ki te hoari, e ai ta
Ihowa.

<span id="an_25:32">25:32</span> Ko te kupu tenei a Ihowa o nga mano, Ka
puta atu he kino i tetahi iwi ki tetahi iwi, a ka whakatututia he
tukauati nui i nga pito rawa o te whenua.

<span id="an_25:33">25:33</span> Na, ko nga tupapaku a Ihowa ka takoto i
taua ra i tetahi pito o te whenua tae noa ki tetahi pito o te whenua: e
kore hoki ratou e tangihia, e kore ano e kohikohia, e tanumia ranei; hei
whakawairakau ratou ki te mata o te whenua.

<span id="an_25:34">25:34</span> Aue, e nga hepara, hamama; okeoke i
roto i te pungarehu, e nga metararahi o te kahui: kua tae mai hoki nga
ra mo koutou kia patupatua, a ka tukitukia koutou e ahau mongamonga noa,
a ka taka koutou ano he oko i matenuitia.

<span id="an_25:35">25:35</span> A ka kore he wahi hei rerenga mo nga
hepara, kahore he mawhititanga mo nga metararahi o te kahui.

<span id="an_25:36">25:36</span> He reo no te tangi o nga hepara, he aue
no nga metararahi o te kahui! no te mea e pahuatia ana e Ihowa to ratou
haerenga hipi.

<span id="an_25:37">25:37</span> A ka meinga kia nohopuku nga nohoanga
hipi humarie; no te mea ka mura te riri o Ihowa.

<span id="an_25:38">25:38</span> Ka whakarerea e ia tona kuhunga, ka
pera i te raiona; ka waiho hoki to ratou whenua hei miharotanga i te
taikaha o te hoari tukino, i te muranga o tona riri.

<span id="an_26:1">26:1</span> ¶ I te timatanga o te kingitanga o
Iehoiakimi tama a Hohia kingi o Hura, ka puta mai tenei kupu i a Ihowa;
i mea ia,

<span id="an_26:2">26:2</span> Ko te kupu tenei a Ihowa; E tu ki te
marae o te whare o Ihowa, korerotia hoki ki nga pa katoa o Hura e haere
mai ana ki te koropiko i roto i te whare o Ihowa, nga kupu katoa e
whakahau nei ahau ki a koe kia korerotia ki a ratou; kaua tetahi kupu e
kaiponuhia:

<span id="an_26:3">26:3</span> Tera pea ka rongo ratou, a ka tahuri ia
tangata, ia tangata, i o ratou ara kino; kia puta ke ai toku whakaaro mo
te kino, e mea nei ahau kia meatia ki a ratou mo te kino o a ratou mahi.

<span id="an_26:4">26:4</span> A ka ki atu koe ki a ratou, Ko te kupu
tenei a Ihowa: Ki te kahore koutou e rongo ki ahau, ka haere i runga i
taku ture kua hoatu nei e ahau ki to koutou aroaro,

<span id="an_26:5">26:5</span> E rongo ki nga kupu a aku pononga, a nga
poropiti e unga nei e ahau ki a koutou, maranga wawe ai i te ata a ka
unga i a ratou, otiia kihai koutou i rongo;

<span id="an_26:6">26:6</span> Na ka meinga e ahau tenei whare kia rite
ki Hiro, ka meinga hoki tenei pa hei kanga ma nga iwi katoa o te whenua.

<span id="an_26:7">26:7</span> ¶ A ka rongo nga tohunga, nga poropiti,
me te iwi katoa i a Heremaia, e korero ana i enei kupu i te whare o
Ihowa.

<span id="an_26:8">26:8</span> Na, i te mutunga o te korero a Heremaia i
nga mea katoa i whakahaua ai ia e Ihowa kei korerotia ki te iwi katoa,
ka hopukia ia e nga tohunga, e nga poropiti, e te iwi katoa hoki, me te
ki, Ko te mate kau mou.

<span id="an_26:9">26:9</span> He aha koe i poropiti ai i runga i te
ingoa o Ihowa, i ki ai, Ka rite tenei whare ki Hiro, ka ururuatia tenei
pa, te ai he tangata hei noho? Na, i te huihui te iwi katoa ki a
Heremaia, ki te whare o Ihowa.

<span id="an_26:10">26:10</span> A, no te rongonga o nga rangatira o
Hura ki enei mea, ka haere atu ratou i te whare o te kingi ki te whare o
Ihowa, a noho ana i te kuwaha o te keti hou o te whare o Ihowa.

<span id="an_26:11">26:11</span> Katahi ka korero nga tohunga ratou ko
nga poropiti ki nga rangatira, ki te iwi katoa hoki, ka mea, Ka tika te
mate mo tenei tangata; kua poropiti hoki ia i te he mo tenei pa; kua
rongo na hoki o koutou taringa.

<span id="an_26:12">26:12</span> Katahi a Heremaia ka korero ki nga
rangatira katoa, ki te iwi katoa, ka mea, Na Ihowa ahau i unga mai ki te
poropiti mo tenei whare, mo tenei pa, i nga kupu katoa i rongo na
koutou.

<span id="an_26:13">26:13</span> Na reira whakatikatikaia o koutou ara,
a koutou mahi, whakarongo hoki ki te reo o Ihowa, o to koutou Atua; a ka
ripeneta a Ihowa ki te kino i korerotia e ia mo koutou.

<span id="an_26:14">26:14</span> Tena ko ahau, kei roto ahau i to koutou
ringa: ma koutou e mea ki ahau te mea e pai ana, e rite ana ki ta koutou
titiro.

<span id="an_26:15">26:15</span> Otiia kia tino mohio koutou, ki te
whakamatea ahau e koutou, e kawe ana koutou i te toto harakore ki runga
i a koutou ano, ki runga ki tenei pa, ki ona tangata ano hoki: no te mea
he pono, na Ihowa ahau i ngare atu ki a koutou ki te korero i ene i kupu
katoa ki o koutou taringa.

<span id="an_26:16">26:16</span> ¶ Katahi nga rangatira ratou ko te iwi
katoa ka ki atu ki nga tohunga ratou ko nga poropiti, Kahore he take e
mate ai tenei tangata; kua korero mai hoki ia ki a tatou i runga i te
ingoa o Ihowa, o to tatou Atua.

<span id="an_26:17">26:17</span> Na ka whakatika etahi o nga kaumatua o
te whenua, ka korero ki te huihui katoa o te iwi, ka mea,

<span id="an_26:18">26:18</span> I poropiti a Mika Morahati i nga ra o
Hetekia kingi o Hura, i korero ki te iwi katoa o Hura, i mea, Ko te kupu
tenei a Ihowa o nga mano; Ka parautia a Hiona, ka rite ki te mara, a hei
puranga a Hiruharama, ka rite hoki te maunga o te whare ki ng a wahi
tiketike o te ngahere.

<span id="an_26:19">26:19</span> I anga ranei a Hetekia kingi o Hura
ratou ko Hura katoa, i mea rawa ki te whakamate i a ia? He teka ianei i
wehi ia i a Ihowa, a inoi ana ki te mata o Ihowa, a ripeneta ana a Ihowa
ki te kino i korerotia e ia mo ratou? Na ko tatou, ma konei tato u e mea
ai i te kino nui ki o tatou nei wairua.

<span id="an_26:20">26:20</span> Na tera ano hoki tetahi tangata i
poropiti i runga i te ingoa o Ihowa, ko Uriia tama a Hemaia o Kiriata
Tearimi; i poropiti ia i te he mo tenei pa, mo tenei whenua hoki, he
penei ano me nga kupu katoa a Heremaia;

<span id="an_26:21">26:21</span> A, no te rongonga o Kingi Iehoiakimi
ratou ko ana metararahi, ko nga rangatira katoa, i ana kupu, ka whai te
kingi kia whakamatea ia; no te rongonga ia o Uriia, ka wehi, ka rere, a
haere ana ki Ihipa.

<span id="an_26:22">26:22</span> Na ka unga e Iehoiakimi he tangata ki
Ihipa, ara a Erenatana tama a Aikaporo, ratou ko ona hoa ki Ihipa.

<span id="an_26:23">26:23</span> Na tikina atu ana a Uriia e ratou i
Ihipa, kawea mai ana ki a Kingi Iehoiakimi; patua iho e ia ki te hoari,
maka ana e ia tona tinana ki nga tanumanga o nga tamariki a te iwi.

<span id="an_26:24">26:24</span> Otiia i a Heremaia te ringa o Ahikama
tama a Hapana, i kore ai ia e tukua ki te ringa o te iwi kia whakamatea.

<span id="an_27:1">27:1</span> ¶ I te timatanga o te kingitanga o
Iehoiakimi tama a Hohia kingi o Hura ka puta mai tenei kupu a Ihowa ki a
Heremaia, i mea ia,

<span id="an_27:2">27:2</span> Ko te kupu tenei a Ihowa ki ahau, Hanga
he here, he ioka mou, ka whakanoho ai ki tou kaki;

<span id="an_27:3">27:3</span> Na tukua ki te kingi o Eroma, ki te kingi
o Moapa, ki te kingi o nga tama a Amona, ki te kingi o Taira, ki te
kingi hoki o Hairona: ma te ringa o nga karere e haere mai ana ki
Hiruharama, ki a Terekia kingi o Hura, e mau.

<span id="an_27:4">27:4</span> Me whakahau ano ratou e koe kia ki atu ki
o ratou ariki, Ko te kupu tenei a Ihowa o nga mano, a te Atua o
Iharaira, Kia penei ta koutou ki atu ki o koutou ariki:

<span id="an_27:5">27:5</span> Naku i hanga te whenua, te tangata me te
kararehe i runga i te mata o te whenua, na toku kaha nui, na toku ringa
maro tonu; na e hoatu ana e ahau ki taku e pai ai.

<span id="an_27:6">27:6</span> Na inaianei kua oti te hoatu e ahau enei
whenua katoa ki te ringa o Nepukaneha kingi o Papurona, ki taku pononga;
a kua hoatu ano e ahau nga kirehe o te parae ki a ia kia whakamahia e
ia.

<span id="an_27:7">27:7</span> A ka mahi nga iwi katoa ki a ia, ki tana
tama, ki te tama ano hoki a tana tama, kia taka ra ano te wa o tona ake
whenua; a hei reira ia whakamahia ai e nga iwi maha, e nga kingi nunui
hoki.

<span id="an_27:8">27:8</span> Na ko te iwi, a ko te kingitanga, e kore
e mahi ki taua Nepukaneha kingi o Papurona, e kore hoki e tuku i o ratou
kaki ki raro ki te ioka a te kingi o Papurona, ka whiua e ahau taua iwi,
e ai ta Ihowa, ki te hoari, ki te hemokai, ki te mate uruta, kia moti ra
ano ratou i ahau ki tona ringa.

<span id="an_27:9">27:9</span> Tena ko koutou, kaua koutou e rongo ki o
koutou poropiti, ki o koutou tohunga tuaahu, ki o koutou moemoea, ki o
koutou tohunga kapua, ki o koutou tohunga makutu, e korero na ki a
koutou, e mea na, E kore koutou e mahi ki te kingi o Papurona:

<span id="an_27:10">27:10</span> No te mea e poropiti ana ratou i te
teka ki a koutou, he mea kia matara atu ai koutou i to koutou oneone;
kia peia ai hoki koutou e ahau, kia ngaro ai.

<span id="an_27:11">27:11</span> Engari ko te iwi e tuku ana i o ratou
kaki ki raro ki te ioka a te kingi o Papurona, a ka mahi ki a ia, ka
waiho ratou e ahau ki to ratou oneone, e ai ta Ihowa; a ka ngakia e
ratou, ka noho hoki ratou ki reira.

<span id="an_27:12">27:12</span> ¶ Na rite tonu ki enei kupu katoa taku
i korero ai ki a Terekia kingi o Hura, i mea ahau, Tukua atu o koutou
kaki ki raro ki te ioka a te kingi o Papurona; e mahi ki a ia, ki a
ratou ko tona iwi, a ka ora koutou.

<span id="an_27:13">27:13</span> Kia mate koutou hei aha, koutou ko tou
iwi i te hoari, i te hemokai, i te mate uruta, i ta Ihowa i ki a mo te
iwi e kore nei e mahi ki te kingi o Papurona?

<span id="an_27:14">27:14</span> Kaua hoki e rongo ki nga kupu a nga
poropiti e korero na ki a koutou, e mea na, E kore koutou e mahi ki te
kingi o Papurona: e poropiti teka ana hoki ratou ki a koutou.

<span id="an_27:15">27:15</span> Ehara hoki ratou i ahau i unga atu, e
ai ta Ihowa, otiia kei te poropiti teka ratou i runga i toku ingoa; he
mea kia peia ai koutou e ahau, a kia ngaro ai koutou, me nga poropiti e
poropiti na ki a koutou.

<span id="an_27:16">27:16</span> I korero ano ahau ki nga tohunga, ki
tenei iwi katoa, i mea, Ko te kupu tenei a Ihowa; Kei rongo koutou ki
nga kupu a o koutou poropiti e poropiti na ki a koutou, e mea na, Nana,
ka tata te whakahokia mai nga oko o te whare o Ihowa i Papurona: h e
poropiti teka hoki ta ratou ki a koutou.

<span id="an_27:17">27:17</span> Kei whakarongo ki a ratou; e mahi ki te
kingi o Papurona, kia ora ai koutou: kia ururuatia tenei pa hei ahau?

<span id="an_27:18">27:18</span> Otira, ki te mea he poropiti ratou, ki
te mea kei a ratou te kupu a Ihowa, me inoi ratou inaianei ki a Ihowa o
nga mano, kia kaua nga oko e toe nei ki te whare o Ihowa, ki te whare o
te kingi o Hura, ki Hiruharama, e tae ki Papurona.

<span id="an_27:19">27:19</span> Ina hoki te kupu a Ihowa o nga mano mo
nga pou, mo te moana, mo nga turanga, a mo nga toenga o nga oko kua
mahue nei ki tenei pa,

<span id="an_27:20">27:20</span> Kihai nei i riro i a Nepukaneha kingi o
Papurona i tana whakaraunga atu i a Hekonia tama a Iehoiakimi kingi o
Hura i roto i Hiruharama ki Papurona, ratou ko nga rangatira katoa o
Hura, o Hiruharama;

<span id="an_27:21">27:21</span> Ae ra, ko te kupu tenei a Ihowa o nga
mano, a te Atua o Iharaira, mo nga oko e toe nei ki te whare o Ihowa, ki
te whare hoki o te kingi o Hura, ki Hiruharama;

<span id="an_27:22">27:22</span> Ka kawea aua mea ki Papurona, ka takoto
hoki ki reira, taea noatia te ra e pa ai ahau ki a ratou, e ai ta Ihowa;
hei reira ka maua mai e ahau, ka whakahokia mai ki tenei wahi.

<span id="an_28:1">28:1</span> ¶ I taua tau, i te timatanga o te
kingitanga o Terekia kingi o Hura, i te wha o nga tau, i te rima o nga
marama, ka korero a Hanania poropiti tama a Aturu, he tangata no
Kipeono, ki ahau i roto i te whare o Ihowa, i te aroaro o nga tohunga
ratou ko te iwi katoa; i mea ia,

<span id="an_28:2">28:2</span> Ko te kupu tenei a Ihowa o nga mano, a te
Atua o Iharaira, e ki ana ia, Kua whati i ahau te ioka a te kingi o
Papurona.

<span id="an_28:3">28:3</span> E kore e tutuki rawa nga tau e rua, ka
whakahokia mai e ahau ki tenei wahi nga oko katoa o te whare o Ihowa i
maua atu e Nepukaneha kingi o Papurona i tenei wahi, i kawea atu e ia ki
Papurona:

<span id="an_28:4">28:4</span> A ka whakahokia mai e ahau ki tenei wahi
a Hekonia tama a Iehoiakimi kingi o Hura, ratou ko nga whakarau katoa o
Hura i haere nei ki Papurona, e ai ta Ihowa: no te mea ka whati i ahau
te ioka a te kingi o Papurona.

<span id="an_28:5">28:5</span> Katahi ka mea atu a Heremaia poropiti ki
a Hanania poropiti i te aroaro o nga tohunga, i te aroaro ano o te iwi
katoa e tu ana i te whare o Ihowa,

<span id="an_28:6">28:6</span> I mea taua Heremaia poropiti, Amine: kia
pena mai ano a Ihowa: kia mahia hoki e Ihowa au kupu i poropititia na e
koe mo nga oko o te whare o Ihowa, mo nga whakarau katoa hoki, ka
whakahokia mai i Papurona ki tenei wahi.

<span id="an_28:7">28:7</span> Otiia kia rongo mai koe inaianei ki tenei
kupu e korerotia nei e ahau ki ou taringa, ki nga taringa ano o te iwi
katoa:

<span id="an_28:8">28:8</span> Ko nga poropiti i mua atu i ahau, i mua
atu hoki i a koe, i mua noa atu, i poropititia e ratou he he mo nga
whenua maha, mo nga kingitanga nunui, he whawhai, he kino, he mate
uruta.

<span id="an_28:9">28:9</span> Ko te poropiti e poropiti ana i te rongo
mau, ki te tutuki te kupu a te poropiti, hei reira ka mohiotia taua
poropiti, he pono na Ihowa ia i unga mai.

<span id="an_28:10">28:10</span> ¶ Katahi ka mau a Hanania poropiti ki
te ioka i te kaki o Heremaia poropiti, wahia ana e ia.

<span id="an_28:11">28:11</span> A ka korero a Hanania poropiti i te
aroaro o te iwi katoa, ka mea, Ko te kupu tenei a Ihowa, Ka peneitia e
ahau te wahi atu i te ioka a Nepukaneha kingi o Papurona i roto i nga ra
o nga taua e rua i te kaki o nga iwi katoa. Na haere ana a Herema ia
poropiti i tona ara.

<span id="an_28:12">28:12</span> Katahi ka puta mai te kupu a Ihowa ki a
Heremaia i muri i te wawahanga a Hanania poropiti i te ioka i te kaki o
Heremaia poropiti, a ka mea ia,

<span id="an_28:13">28:13</span> Haere, korero ki a Hanania, mea atu, Ko
te kupu tenei a Ihowa: Kua wahia e koe nga ioka rakau; otira me hanga e
koe etahi ioka rino hei whakakapi mo ena.

<span id="an_28:14">28:14</span> Ko te kupu hoki tenei a Ihowa o nga
mano, a te Atua o Iharaira: Kua whakanohoia e ahau he ioka rino ki te
kaki o enei iwi katoa, kia mahi ai ratou ki a Nepukaneha kingi o
Papurona: ina, ka mahi ratou ki a ia; kua hoatu ano e ahau nga kirehe o
te parae ki a ia.

<span id="an_28:15">28:15</span> Katahi ka mea te poropiti, a Heremaia,
ki te poropiti, ki a Hanania, Whakarongo mai, e Hanania; ehara koe i a
Ihowa i unga; kua mea ia koe i tenei iwi kia whakawhirinaki ki te teka.

<span id="an_28:16">28:16</span> Mo reira ko te kupu tenei a Ihowa,
Nana, ka peia atu koe e ahau i te mata o te oneone: i tenei tau ano ka
mate koe, no te mea kua korero koe i te tutu ki a Ihowa.

<span id="an_28:17">28:17</span> Na i taua tau ano ka mate a Hanania i
te whitu o nga marama.

<span id="an_29:1">29:1</span> ¶ Ko nga kupu enei o te pukapuka i tukua
e Heremaia poropiti i Hiruharama ki nga morehu o nga kaumatua i
whakaraua atu nei, ki nga tohunga, ki nga poropiti, ki te iwi katoa i
whakaraua atu e Nepukaneha i Hiruharama ki Papurona;

<span id="an_29:2">29:2</span> I muri tenei i te haerenga atu o Kingi
Hekonia i Hiruharama, ratou ko te kuini, ko nga unaka, ko nga rangatira
o Hura, o Hiruharama, me nga kamura ratou ko nga parakimete;

<span id="an_29:3">29:3</span> He mea kawe na Eraha tama a Hapana, raua
ko Kemaria tama a Hirikia; he mea unga ano enei na Terekia kingi o Hura
ki Papurona, ki a Nepukaneha kingi o Papurona; i mea ia,

<span id="an_29:4">29:4</span> Ko te kupu tenei a Ihowa o nga mano, a te
Atua o Iharaira, ki nga whakarau katoa, i meinga nei e ahau kia
whakaraua atu i Hiruharama ki Papurona;

<span id="an_29:5">29:5</span> Hanga he whare mo koutou, ka noho i roto;
whakatokia he kari, ka kai i o ratou hua;

<span id="an_29:6">29:6</span> Marenatia he wahine, kia whanau he tama,
he tamahine ma koutou; meatia he wahine ma a koutou tama, tukua hoki a
koutou tamahine ki te tane, kia whanau ai he tama, he tamahine ma ratou;
a kia tini koutou ki reira, kaua hei torutoru.

<span id="an_29:7">29:7</span> Rapua hoki te rongo mau mo te pa kua
meinga na koutou e ahau kia whakaraua ki reira, inoi hoki ki a Ihowa mo
reira; ma te mau hoki o tona rongo ka whiwhi ai koutou ki te rangimarie.

<span id="an_29:8">29:8</span> ¶ Ko te kupu hoki tenei a Ihowa o nga
mano, a te Atua o Iharaira: Kei tinihangatia koutou e a koutou poropiti,
e a koutou tohunga tuaahu e noho na i roto i a koutou, kaua hoki e rongo
ki a koutou moe e meinga na e koutou kia moea.

<span id="an_29:9">29:9</span> No te mea e poropiti teka ana ratou ki a
koutou i runga i toku ingoa: ehara ratou i te mea naku i unga, e ai ta
Ihowa.

<span id="an_29:10">29:10</span> Ko te kupu hoki tenei a Ihowa, Kia rite
nga tau e whitu tekau ki Papurona, ka tirohia koutou e ahau; a ka
whakatutukitia e ahau taku kupu pai ki a koutou, mo koutou kia
whakahokia mai ki tenei wahi.

<span id="an_29:11">29:11</span> Kei te mohio hoki ahau ki nga whakaaro
e whakaaro nei ahau ki a koutou, e ai ta Ihowa, he whakaaro mo te rongo
mau, ehara mo te kino, kia hoatu te tumanako ki a koutou i o koutou ra
whakamutunga.

<span id="an_29:12">29:12</span> A tera koutou e karanga ki ahau, a ka
haere koutou ka inoi ki ahau, a ka rongo ahau ki a koutou.

<span id="an_29:13">29:13</span> Ka rapua ano ahau e koutou, a ka kitea
e koutou, ina whakapaua o koutou ngakau ki te rapu i ahau.

<span id="an_29:14">29:14</span> A ka kitea ahau e koutou, e ai ta
Ihowa, ka whakahokia hoki e ahau to koutou whakaraunga, a ka kohikohia
koutou e ahau i roto i nga iwi katoa, i nga wahi katoa i peia atu ai
koutou e ahau, e ai ta Ihowa; a ka whakahokia mai koutou e ahau ki te w
ahi i whakaraua atu ai koutou e ahau.

<span id="an_29:15">29:15</span> ¶ Kua ki hoki koutou, Kua ara i a Ihowa
etahi poropiti mo tatou i Papurona.

<span id="an_29:16">29:16</span> Ko te kupu hoki tenei a Ihowa mo te
kingi e noho ana i runga i te torona o Rawiri, mo te iwi katoa hoki e
noho ana i tenei pa, mo o koutou teina kihai nei i haere tahi koutou i
te whakaraunga;

<span id="an_29:17">29:17</span> Ko te kupu tenei a Ihowa o nga mano:
Nana, ka unga atu e ahau ki runga ki a ratou te hoari, te hemokai, te
mate uruta, a ka meinga ratou e ahau kia rite ki nga piki kikino, e kore
nei e taea te kai i te kino rawa.

<span id="an_29:18">29:18</span> A ka whaia ratou e ahau ki te hoari, ki
te hemokai, ki te mate uruta, ka tukua hoki ratou kia poipoia i
waenganui i nga kingitanga katoa o te whenua, hei kanga, hei
miharotanga, hei whakahianga atu, a hei hahani, i roto i nga iwi katoa e
peia at u ai ratou e ahau.

<span id="an_29:19">29:19</span> No te mea kihai ratou i rongo ki aku
kupu, e ai ta Ihowa, ki aku kupu i unga ra e ahau kia kawea ki a ratou e
aku pononga, e nga poropiti, moata ai i te ata ki te unga i a ratou;
heoi kihai koutou i rongo, e ai ta Ihowa.

<span id="an_29:20">29:20</span> Mo reira whakarongo mai ki te kupu a
Ihowa, koutou katoa o te whakaraunga, kua unga atu nei e ahau i
Hiruharama ki Papurona.

<span id="an_29:21">29:21</span> Ko te kupu tenei a Ihowa o nga mano, a
te Atua o Iharaira, mo Ahapa tama a Koraia, mo Terekia tama a Maaheia, e
poropiti teka na ki a koutou i runga i toku ingoa: Nana, ka hoatu raua e
ahau ki te ringa o Nepukareha kingi o Papurona; a mana raua e whakamate
i o koutou aroaro.

<span id="an_29:22">29:22</span> A ka ai raua hei kanga ma nga whakarau
katoa o Hura i Papurona, ka korerotia, Kia meinga koe e Ihowa kia rite
ki a Terekia raua ko Ahapa, i tunua nei e te kingi o Papurona ki te ahi;

<span id="an_29:23">29:23</span> Kua mahi poauau hoki raua i roto i a
Iharaira, kua puremu ki nga wahine a o raua hoa, kua korero hoki i nga
kupu teka i runga i toku ingoa, he mea kihai i whakahaua atu e ahau ki a
raua; ko ahau tenei e mohio ana, ko ahau te kaiwhakaatu, e ai ta Ihowa.

<span id="an_29:24">29:24</span> ¶ Na mo Hemaia Neherami me korero koe,
me ki atu,

<span id="an_29:25">29:25</span> Ko te kupu tenei a Ihowa o nga mano, a
te Atua o Iharaira, e mea ana ia, I te mea kua tukua e koe etahi
pukapuka i runga i tou ake ingoa ki te iwi katoa i Hiruharama, ki te
tohunga, ki a Tepania tama a Maaheia, ratou ko nga tohunga katoa, kua me
a atu,

<span id="an_29:26">29:26</span> Kua oti koe te mea e Ihowa hei tohunga
i muri i a Iehoiara tohunga, kia waiho ai ko koutou hei kaitirotiro i
roto i te whare o Ihowa mo te tangata katoa e haurangi ana, e
whakaporopiti ana i a ia, kia maka e koe ki nga here waewae, ki nga here
r inga.

<span id="an_29:27">29:27</span> Na he aha ra te riria ai e koe a
Heremaia Anatoti, e whakaporopiti na i a ia ki a koutou?

<span id="an_29:28">29:28</span> Kua tukua mai nei hoki e ia he kupu ki
a matou ki Papurona, e mea ana, Ka roa te whakaraunga: hanga he whare mo
koutou, ka noho i roto; whakatokia he kari, kainga o ratou hua.

<span id="an_29:29">29:29</span> Na i korerotia tenei pukapuka e Tepania
tohunga ki nga taringa o Heremaia poropiti.

<span id="an_29:30">29:30</span> Katahi ka puta mai te kupu a Ihowa ki a
Heremaia, i mea ia,

<span id="an_29:31">29:31</span> Tukua he kupu ki nga whakarau katoa,
mea atu, Ko te kupu tenei a Ihowa mo Hemaia Neherami: Kua poropiti na a
Hemaia ki a koutou, a kihai hoki ia i unga e ahau, a kua meinga koutou e
ia kia whakawhirinaki ki te teka,

<span id="an_29:32">29:32</span> Mo reira ko te kupu tenei a Ihowa,
Nana, ka whiua e ahau a Hemaia Neherami ratou ko ona uri; kore iho he
tangata mona hei noho i roto i tenei iwi, e kore hoki ia e kite i te pai
e mahia e ahau ki taku iwi, e ai ta Ihowa; no te mea kua korero ia i te
tutu mo Ihowa.

<span id="an_30:1">30:1</span> ¶ Ko te kupu i puta mai ki a Heremaia, he
mea na Ihowa; i mea ia,

<span id="an_30:2">30:2</span> Ko te kupu tenei a Ihowa, a te Atua o
Iharaira, e mea ana, Tuhituhia ki te pukapuka nga kupu katoa i korerotia
e ahau ki a koe.

<span id="an_30:3">30:3</span> Tenei ake hoki nga ra, e ai ta Ihowa, e
whakahokia mai ai e ahau taku iwi, a Iharaira raua ko Hura, i te
whakarau, e ai ta Ihowa: a ka whakahokia mai ratou e ahau ki te whenua i
hoatu e ahau ki o ratou matua, a ka riro a reira i a ratou.

<span id="an_30:4">30:4</span> A ko nga kupu enei i korerotia e Ihowa mo
Iharaira raua ko Hura,

<span id="an_30:5">30:5</span> Ko te kupu hoki tenei a Ihowa: Kua rongo
tatou i te reo o te tuiri, o te wehi, ehara i te rongo mau.

<span id="an_30:6">30:6</span> Tena ra, ui atu, kia kite ai koutou, he
whanau tamariki ranei ta te tane: He aha ahau i kite ai i nga tangata
katoa ko o ratou ringa kei o ratou hope, koia ano kei te wahine e whanau
ana, kua puta ke ano nga kanohi katoa, kua koma?

<span id="an_30:7">30:7</span> Aue! he ra nui hoki taua ra, kahore he
rite mona: ko te wa hoki ia o to Hakopa mamae; otiia ka whakaorangia ia
i taua mamae.

<span id="an_30:8">30:8</span> Na i taua ra, e ai ta Ihowa o nga mano,
ka wahia e ahau tana ioka i tou kaki, ka motuhia hoki ou here; e kore
hoki ia e whakamahia e nga tangata ke i muri iho:

<span id="an_30:9">30:9</span> Engari ka mahi ratou ki a Ihowa, ki to
ratou Atua, ki a Rawiri hoki, ki to ratou kingi e whakaarahia ake e ahau
mo ratou.

<span id="an_30:10">30:10</span> ¶ Na reira kaua e wehi, e taku pononga,
e Hakopa, e ai ta Ihowa, kaua hoki e pawera, e Iharaira: nana, ka
whakaora hoki ahau i a koe i tawhiti, i ou uri ano i te whenua i
whakaraua atu ai ratou; a ka hoki mai a Hakopa, ka ata noho, ka whai
tanga m anawa, te ai he kaiwhakawehi mona.

<span id="an_30:11">30:11</span> No te mea hei hoa ahau mou, e ai ta
Ihowa, hei whakaora i a koe: ka poto rawa hoki i ahau nga iwi katoa kua
whakamararatia atu na koe ki reira, otiia e kore koe e poto rawa i ahau;
engari ka pakia koe e ahau, he mea whakarite marie atu, e kore a no hoki
koe e tukua kia kahore rawa e whiua.

<span id="an_30:12">30:12</span> Ko te kupu hoki tenei a Ihowa, Ko tou
pakaru e kore e mahu, he mamae rawa tou marutanga.

<span id="an_30:13">30:13</span> Kahore he tangata hei tohe i tau, kia
takaia ai koe: kahore ou rongoa whakamahu.

<span id="an_30:14">30:14</span> Ko te hunga katoa i aroha ki a koe kua
wareware ki a koe; kahore ratou e rapu i a koe; no te mea i patua koe e
ahau ki te patu a te hoariri, ki te whiu hoki a te tangata nanakia; he
nui hoki no tou kino, he maha no ou hara.

<span id="an_30:15">30:15</span> He aha koe i tangi ai ki tou pakaru? e
kore tou mamae e taea te rongoa: mo te nui hoki o tou kino, he maha no
ou hara, i meinga ai e ahau enei mea ki a koe.

<span id="an_30:16">30:16</span> Na reira ko te hunga katoa e kai ana i
a koe, ka kainga ratou; ko ou hoariri katoa, ko ratou katoa, ka riro ki
te whakarau; ko te hunga e pahua ana i a koe ka pahuatia ratou, a ka
tukua e ahau hei taonga parau te hunga katoa e muru ana i a koe.

<span id="an_30:17">30:17</span> Ka whakahokia atu hoki e ahau te ora ki
a koe, ka rongoatia e ahau ou marutanga, e ai ta Ihowa; no te mea kua
kiia koe e ratou, he peinga, kua mea, Ko Hiona tenei e kore nei e rapua
e te tangata.

<span id="an_30:18">30:18</span> ¶ Ko te kupu tenei a Ihowa: Nana, ka
whakahokia mai e ahau i te whakarau nga teneti o Hakopa, ka aroha ki ona
nohoanga; a ka hanga te pa ki runga ki tona puranga ano, ka
whakapumautia ano nga tikanga o te whare kingi.

<span id="an_30:19">30:19</span> Ka puta mai ano i reira te
whakamoemiti, me te reo o te hunga e kata ana: a ka whakanuia ratou e
ahau, e kore ratou e torutoru: ka whakakororiatia hoki ratou e ahau, a e
kore ratou e iti.

<span id="an_30:20">30:20</span> A ka rite a ratou tamariki ki o mua; ka
whakapumautia hoki to ratou whakaminenga ki toku aroaro, a ka whiua e
ahau te hunga katoa e tukino ana i a ratou.

<span id="an_30:21">30:21</span> A ko to ratou metararahi ko tetahi ano
o ratou, ka puta ake hoki to ratou kawana i roto i a ratou; a ka meinga
ia e ahau kia whakatata mai, a ka haere mai ia ki ahau: ko wai oti tenei
kua toa nei ki te haere mai ki ahau? e ai ta Ihowa.

<span id="an_30:22">30:22</span> A hei iwi koutou maku, ko ahau hoki hei
Atua mo koutou.

<span id="an_30:23">30:23</span> Nana, ko te tukauati a Ihowa, ara ko
tona riri mura tonu, te paoho atu na, he tukauati e tahi ana: tera e aki
ki runga ki te mahunga o te hunga kino.

<span id="an_30:24">30:24</span> E kore e tahuri atu te riri kino o
Ihowa, kia oti ra ano i a ia, kia whakapumautia ra ano e ia nga whakaaro
o tona ngakau: i nga ra whakamutunga ka matau koutou.

<span id="an_31:1">31:1</span> ¶ I taua wa, e ai ta Ihowa, ka waiho ahau
hei Atua mo nga hapu katoa o Iharaira, ko ratou hoki hei iwi maku.

<span id="an_31:2">31:2</span> Ko te kupu tenei a Ihowa, Ko te iwi i toe
i te hoari, i kite i te manako ki te koraha; ara a Iharaira, i ahau i
haere atu ai ki te mea tanga manawa mona.

<span id="an_31:3">31:3</span> I puta mai a Ihowa ki ahau i mua noa atu,
i mea mai, Ae ra, he aroha pumau toku i aroha ai ahau ki a koe: na reira
te atawhai i kukume ai ahau i a koe.

<span id="an_31:4">31:4</span> Ka hanga ano koe e ahau, a ka oti koe te
hanga, e te wahine o Iharaira: tera ano koe ka whakapaipaia ki au
timipera, a ka haere atu i roto i nga kanikani a te hunga harakoa.

<span id="an_31:5">31:5</span> Tera koe e whakato ano he mara waina ki
runga ki nga maunga o Hamaria: ka whakato nga kaiwhakato, a ka kai i ona
hua.

<span id="an_31:6">31:6</span> No te mea tena ano te ra, e karanga ai
nga kaitiaki i runga i nga pukepuke o Eparaima, Whakatika, tatou ka
haere ki runga, ki Hiona, ki a Ihowa, ki to tatou Atua.

<span id="an_31:7">31:7</span> Ko te kupu hoki tenei a Ihowa, Waiata i
runga i te koa ki a Hakopa, hamama mo te metararahi o nga iwi: korerotia
atu, whakamoemititia, mea atu, E Ihowa, whakaorangia tau iwi, te morehu
o Iharaira.

<span id="an_31:8">31:8</span> Nana, ka kawea mai ratou e ahau i te
whenua ki te raki, ka kohikohia mai i nga topito o te whenua, me nga
matapo, me nga kopa, me te wahine e hapu ana, me te wahine hoki e
whakamamae ana, i o ratou taha; he hui nui tonu ratou e hoki mai ai ki
kon ei.

<span id="an_31:9">31:9</span> Ka haere mai ratou me te tangi, a ka
arahina ratou e ahau i runga i te inoi: ka meinga ratou e ahau kia haere
i te taha o nga awa wai, ma te ara tika e kore ai o ratou waewae e
tutuki i reira; no te mea he papa ahau ki a Iharaira, a ko Eparaima t
aku matamua.

<span id="an_31:10">31:10</span> ¶ Whakarongo ki te kupu a Ihowa, e nga
iwi, korerotia hoki ki nga motu o tawhiti, mea atu, Ko te kaititaritari
o Iharaira, mana ratou e whakawhaiti, mana ratou e tiaki, ka rite ki ta
te hepara i tana kahui.

<span id="an_31:11">31:11</span> Kua hokona nei hoki a Hakopa e Ihowa,
utua ana e ia, tangohia mai ana i roto i te ringa o te mea i kaha rawa i
a ia.

<span id="an_31:12">31:12</span> Na ka haere mai ratou ka waiata i te
wahi tiketike o Hiona, ka rere huihui ki te pai o Ihowa, ki te witi, ki
te waina, ki te hinu, a ki nga kuao hipi, kuao kau: a ka rite o ratou
wairua ki te kari kua oti te whakamakuku; a ka tino mutu rawa ta r atou
tangi.

<span id="an_31:13">31:13</span> Katahi te wahine ka koa ki te kanikani,
me nga taitama ngatahi ko nga kaumatua: ka meinga hoki e ahau ta ratou
tangi hei koa, ka whakamarietia ratou, a ka meinga ratou kia hari i o
ratou mamae.

<span id="an_31:14">31:14</span> Ka whakatinaia e ahau te wairua o nga
tohunga ki te ngako, ka makona ano toku iwi i toku pai, e ai ta Ihowa.

<span id="an_31:15">31:15</span> Ko te kupu tenei a Ihowa, I rangona he
reo ki Rama, he uhunga, he tangi, tiwerawera ana, ko Rahera e tangi ana
ki ana tamariki, a kihai i pai kia whakamarietia mo ana tamariki, kua
kahore nei.

<span id="an_31:16">31:16</span> Ko te kupu tenei a Ihowa, Whakamutua te
tangi o tou reo, nga roimata hoki i ou kanohi; no te mea ka whai utu tau
mahi, e ai ta Ihowa; a ka hoki mai ano ratou i te whenua o te hoariri.

<span id="an_31:17">31:17</span> Ka whai tumanakohanga hoki tou mutunga,
e ai ta Ihowa, a ka hoki mai au tamariki ki to ratou ake rohe.

<span id="an_31:18">31:18</span> ¶ He pono kua rongo ahau i a Eparaima e
tangi ana ki a ia ano, penei, Kua pakia ahau e koe, a i pakia ahau, pera
i te kuao kau kihai i whakaakona ki te ioka: whakatahuritia ahau, a ka
tahuri ahau; ko koe nei hoki a Ihowa, toku Atua.

<span id="an_31:19">31:19</span> He pono i muri i toku tahuritanga, i
ripeneta ahau; a i muri i toku whakaakoranga i papaki ahau ki toku huha:
i whakama ahau, ae ra, i numinumi kau, no te mea e waha ana e ahau te
ingoa kino o toku taitamarikitanga.

<span id="an_31:20">31:20</span> He tamaiti matenui ianei a Eparaima
naku? he tamaiti ahuareka ianei? no te mea ka korero ana ahau i te he
mona, mau tonu toku maharahara ki a ia: no reira oku whekau i oho ai ki
a ia; he pono ka tohungia ia e ahau, e ai ta Ihowa.

<span id="an_31:21">31:21</span> Whakaturia ake etahi tohu ara mau,
hanga he pou waitohu: e anga tou ngakau ki te huanui, ki te ara i haere
ai koe: hoki mai, e te wahine o Iharaira, hoki mai ano ki enei pa ou.

<span id="an_31:22">31:22</span> Kia pehea te roa o tou kopikopiko, e te
tamahine tahurihuri ke? kua hanga hoki e Ihowa he mea hou ki runga ki te
whenua, Ka karapoti te wahine i te tane.

<span id="an_31:23">31:23</span> Ko te kupu tenei a Ihowa o nga mano, a
te Atua o Iharaira, Tenei ake ka korerotia ano tenei kupu ki te whenua o
Hura, ki ona pa hoki, ina whakahokia mai ratou e ahau i te whakarau: Kia
manaaki a Ihowa i a koe, e te nohoanga o te tika, e te maung a o te
tapu.

<span id="an_31:24">31:24</span> A ka noho tahi a Hura me ona pa katoa
ki reira; te hunga ngaki i te whenua me te hunga ano e haere tahi ana me
nga kahui.

<span id="an_31:25">31:25</span> Kua tino whakamakonatia hoki e ahau te
wairua ruha, kua whakakiia ano nga wairua katoa e pouri ana.

<span id="an_31:26">31:26</span> I konei ka maranga ahau, a ka titiro;
na he reka ki ahau taku moe.

<span id="an_31:27">31:27</span> ¶ Nana, kei te haere mai nga ra, e ai
ta Ihowa, e whakatokia ai e ahau te whare o Iharaira me te whare o Hura
ki te purapura tangata, ki te purapura kararehe.

<span id="an_31:28">31:28</span> Na ka pera i ahau i tiaki ai i a ratou
i mua, he mea kia hutia ake, kia wahia iho, kia turakina ki raro, kia
whakangaromia, kia tukinotia; ka pera ano taku tiaki i a ratou, he mea
kia hanga, kia whakatokia, e ai ta Ihowa.

<span id="an_31:29">31:29</span> I aua ra ka mutu ta ratou ki, Kua kai
nga matua i nga karepe kaiota, a moniania ana nga niho o nga tamariki.

<span id="an_31:30">31:30</span> Engari ka mate tenei, tenei, i runga i
tona kino, i tona kino: ko nga tangata katoa e kai ana i te karepe
kaiota, ko ona niho ano e moniania.

<span id="an_31:31">31:31</span> Nana, kei te haere mai nga ra, e ai ta
Ihowa, e whakaritea ai e ahau he kawenata hou ki te whare o Iharaira, ki
te whare hoki o Hura:

<span id="an_31:32">31:32</span> E kore ano ia e rite ki te kawenata i
whakaritea e ahau ki o ratou matua i te ra i pupuri ai ahau ki o ratou
ringa, a kawea mai ana ratou i te whenua o Ihipa; whakataka ana e ratou
taua kawenata aku, ahakoa i waiho ahau hei tahu marena ma ratou, e ai ta
Ihowa.

<span id="an_31:33">31:33</span> Engari ko te kawenata tenei e
whakaritea e ahau ki te whare o Iharaira i muri i aua ra, e ai ta Ihowa;
Ka hoatu e ahau taku ture ki o ratou wahi i roto, ka tuhituhia ano ki to
ratou ngakau; a ko ahau hei Atua mo ratou, ko ratou hei iwi maku.

<span id="an_31:34">31:34</span> I muri nei kahore he whakaako a tetahi
i tona hoa tata, a tetahi i tona teina, kahore he ki atu, Kia mohio ki a
Ihowa; ka mohio hoki ratou katoa ki ahau, i te iti o ratou tae noa ki te
mea rahi rawa, e ai ta Ihowa: no te mea ka whakarerea noatia e ahau to
ratou kino, a heoi ano oku mahara ki to ratou hara.

<span id="an_31:35">31:35</span> ¶ Ko te kupu tenei a Ihowa, nana nei i
homai te ra hei whakamarama i te awatea, me nga tikanga o te marama, o
nga whetu, hei whakamarama i te po, nana hoki i whakatutehu te moana, i
nganga ai ona ngaru; ko Ihowa o nga mano tona ingoa:

<span id="an_31:36">31:36</span> Ki te mawehe atu enei tikanga i toku
aroaro, e ai ta Ihowa, ko reira ano ka kore te uri o Iharaira hei iwi i
toku aroaro a ake ake.

<span id="an_31:37">31:37</span> Ko te kupu tenei a Ihowa: Mehemea e
taea ana te ruri te rangi i runga, te rapu hoki nga turanga o te whenua
i raro, katahi hoki ahau ka paopao ki nga uri katoa o Iharaira mo nga
mea katoa kua mahia e ratou, e ai ta Ihowa.

<span id="an_31:38">31:38</span> Nana, kei te haere mai nga ra, e ai ta
Ihowa, e hanga ai te pa hei mea ki a Ihowa, i te pourewa atu o Hananeere
tae noa ki te kuwaha o te koki.

<span id="an_31:39">31:39</span> A ka tae tonu atu te aho ruri, tika
tonu atu ki te pukepuke ki Karepe, taiawhio tonu atu ki Koata.

<span id="an_31:40">31:40</span> Na, ko te raorao katoa i nga tupapaku,
i nga pungarehu, a ko nga mara katoa hoki, a tae noa ki te awa, ki
Kitirono, ki te koki i te kuwaha hoiho whaka te rawhiti, ka tapu katoa
ki a Ihowa; e kore e hutia ake, e kore ano e wahia iho a ake ake.

<span id="an_32:1">32:1</span> ¶ Ko te kupu i puta mai ki a Heremaia, he
mea na Ihowa, i te tekau o nga tau o Terekia kingi o Hura, ara i te
tekau ma waru o nga tau o Nepukareha.

<span id="an_32:2">32:2</span> Na i taua wa e whakapaea ana a Hiruharama
e te taua a te kingi o Papurona; a ko Heremaia poropiti kua oti te
tutaki ki roto ki te marae o te whare herehere i te whare o te kingi o
Hura.

<span id="an_32:3">32:3</span> Na Terekia hoki, na te kingi o Hura ia i
tutaki; i mea tera, He aha koe i poropiti ai, i ki ai, Ko te kupu tenei
a Ihowa, Nana, ka hoatu e ahau tenei pa ki te ringa o te kingi o
Papurona, a ka horo i a ia;

<span id="an_32:4">32:4</span> A ko Terekia kingi o Hura, e kore e
mawhiti i te ringa o nga Karari; engari ka tukua putia ia ki te ringa o
te kingi o Papurona, a ka korero ia ki a ia he mangai ki te mangai, a e
kite hoki ona kanohi i ona kanohi;

<span id="an_32:5">32:5</span> A ka arahina e ia a Terekia ki Papurona,
a ki reira ia noho ai, kia tae atu ra ano ahau ki te tirotiro i a ia, e
ai ta Ihowa; ahakoa whawhai koutou ki nga Karari, e kore e taea e
koutou?

<span id="an_32:6">32:6</span> Na ka mea a Heremaia, I puta mai te kupu
a Ihowa ki ahau, i mea ia,

<span id="an_32:7">32:7</span> Nana, tera e tae mai ki a koe a Hanameere
tama a Harumu, a tou matua keke, a ka mea, Mau e hoko taku mara i
Anatoto; kei a koe na hoki te tikanga o te utu whakahoki.

<span id="an_32:8">32:8</span> Na ka haere mai ki ahau a Hanameere tama
a toku matua keke, ka pera me ta Ihowa i ki ai, ki te marae o te whare
herehere, a ka mea ki ahau, Tena koa, hokona taku mara i Anatoto, i te
whenua o Pineamine; kei a koe hoki te tikanga o taua wahi, mau ano te
utu e hoki ai; hokona mau. Katahi ahau ka mohio, he kupu tenei na Ihowa.

<span id="an_32:9">32:9</span> Na ka hokona e ahau te mara a Hanameere
tama a toku matua, keke, tera i Anatoto, a paunatia atu ana e ahau te
moni mana, ara tekau ma whitu nga hekere hiriwa.

<span id="an_32:10">32:10</span> Na ka tuhituhi ahau ki te pukapuka,
hiri rawa, karangatia ana nga kaititiro, a paunatia atu ana e ahau te
moni mana ki te pauna.

<span id="an_32:11">32:11</span> Na ka mau ahau ki te pukapuka o te
hoko, ki te mea hiri i rite nei ki ta te ture, ki ta nga tikanga, a ki
te mea hirikore:

<span id="an_32:12">32:12</span> A hoatu ana e ahau te pukapuka o te
hoko ki a Paruku tama a Neria, tama a Maaheia i te tirohanga ano a
Hanameere tama a toku matua keke, i te tirohanga hoki a nga kaititiro i
tuhituhia ai te pukapuka o te hoko, i te tirohanga ano hoki a nga Hura i
katoa e noho ana i te marae o te whare herehere.

<span id="an_32:13">32:13</span> Na ka whakahau ahau ki a Paruku i o
ratou aroaro, i mea atu ahau,

<span id="an_32:14">32:14</span> Ko te kupu tenei a Ihowa o nga mano, a
te Atua o Iharaira: Maua atu enei pukapuka, tenei pukapuka o te hoko, te
mea hiri me tenei pukapuka hirikore, whaowhina ki te oko oneone; kia
maha ai nga ra e mau ai.

<span id="an_32:15">32:15</span> Ko te kupu hoki tenei a Ihowa o nga
mano, a te Atua o Iharaira, Tera nga whare, nga mara, me nga mara waina
ka hokohokona ano a muri nei ki tenei whenua.

<span id="an_32:16">32:16</span> ¶ Na, i muri i taku hoatutanga i te
pukapuka o te hoko ki a Paruku tama a Neria, ka inoi ahau ki a Ihowa, ka
mea,

<span id="an_32:17">32:17</span> Aue, e te Ariki, e Ihowa, nana, kua
hanga e koe te rangi me te whenua, na tou kaha nui, na tou ringa maro;
kahore he mea e pakeke ki a koe:

<span id="an_32:18">32:18</span> He mahi aroha nei tau ki nga mano, e
utua ana e koe te kino o nga matua ki roto ki te uma o a ratou tamariki
i muri i a ratou: ko tona ingoa ko te Atua nui, ko te Atua marohirohi,
ko Ihowa o nga mano:

<span id="an_32:19">32:19</span> He nui ki te whakaaro, he kaha ki te
mahi: e tuwhera ana hoki ona kanohi ki nga ara katoa o nga tama a te
tangata; he mea kia rite ai ki tona ara ake, ki nga hua o ana mahi, nga
mea e hoatu ai ki tenei, ki tenei:

<span id="an_32:20">32:20</span> Nau nei i homai nga tohu me nga mea
whakamiharo ki te whenua o Ihipa, a taea noatia tenei ra, i roto i a
Iharaira, i era atu hoki; a meinga ana e koe he ingoa mou, penei i tenei
inaianei;

<span id="an_32:21">32:21</span> Nau nei hoki i kawe mai tau iwi, a
Iharaira, i te whenua o Ihipa i runga i nga tohu, i nga mea whakamiharo,
i te ringa kaha, i te takakau maro hoki, i te wehi nui;

<span id="an_32:22">32:22</span> A homai ana e koe ki a ratou tenei
whenua i oati ai koe ki o ratou matua ka homai ki a ratou, he whenua e
rerengia ana e te waiu, e te honi;

<span id="an_32:23">32:23</span> Na haere mai ana ratou, a riro ana a
konei i a ratou; heoi kihai ratou i rongo ki tou reo, kihai hoki i haere
i runga i tau ture; kihai rawa i mahia e ratou tetahi o nga mea i
whakahaua e koe ki a ratou kia mahia: koia i meinga ai e koe tenei ki no
katoa kia pa ki a ratou.

<span id="an_32:24">32:24</span> Nana, nga puke, kua tae mai ratou ki te
pa, kia horo ai; a ka hoatu te pa ki te ringa o nga Karari e whawhai nei
ki konei, na te hoari hoki, na te hemokai, na te mate uruta: a, ko tau i
korero ra, kua rite; nana, e kite nei koe.

<span id="an_32:25">32:25</span> Heoi kua mea mai na koe, e te Ariki, e
Ihowa, ki ahau, Hokona te mara mau ki te moni, whakaturia ano nga
kaititiro; kahore ia, kua tukua te pa ki te ringa o nga Karari.

<span id="an_32:26">32:26</span> ¶ Katahi ka puta mai te kupu a Ihowa ki
a Heremaia; i mea ia,

<span id="an_32:27">32:27</span> Nana, ko Ihowa ahau, ko te Atua o nga
kikokiko katoa: tera ranei tetahi mea e pakeke rawa ki ahau?

<span id="an_32:28">32:28</span> Heoi ko te kupu tenei a Ihowa, Nana, ka
hoatu e ahau tenei pa ki te ringa o nga Karari, ki te ringa o Nepukareha
kingi o Papurona, a ka horo i a ia:

<span id="an_32:29">32:29</span> A ka haere mai nga Karari e whawhai nei
ki tenei pa, ka tahu i tenei pa ki te ahi, ka wera hoki i a ratou, me
nga whare i tahu whakakakara ai ratou i runga i nga tuanui ki a Paara, i
ringihia ai hoki nga ringihanga ki nga atua ke, hei whakapatar itari i
ahau.

<span id="an_32:30">32:30</span> No te mea ko nga tamariki a Iharaira
ratou ko nga tamariki a Hura, he kino kau ta ratou i mahi ai i taku
tirohanga, no to ratou tamarikitanga ake ano: he whakapataritari kau
hoki ta nga tamariki a Iharaira i ahau ki te mahi a o ratou ringa, e ai
ta Ihowa.

<span id="an_32:31">32:31</span> Ko te ahau hoki o tenei pa ki ahau he
mea whakaoho o toku riri, i toku weriweri, no te ra i hanga ai e ratou a
tae noa mai ki tenei ra; kia nekehia atu ra ano e ahau i toku aroaro;

<span id="an_32:32">32:32</span> Mo te kino katoa a nga tamariki a
Iharaira ratou ko nga tamariki a Hura, i mahia nei e ratou hei
whakapataritari i ahau, e ratou, e o ratou kingi, e o ratou rangatira, e
o ratou tohunga, e o ratou poropiti, e nga tangata o Hura, e nga tangata
ho ki o Hiruharama.

<span id="an_32:33">32:33</span> A kua parea mai e ratou te kohamo,
kahore te kanohi ki ahau: a, ahakoa naku ratou i whakaako, moata ai i te
ata me te ako i a ratou, kihai ratou i rongo, i manako ki te ako.

<span id="an_32:34">32:34</span> Heoi whakaturia ana e ratou a ratou mea
whakarihariha ki te whare i huaina nei toku ingoa mo reira, whakapokea
iho.

<span id="an_32:35">32:35</span> A hanga ana e ratou nga wahi tiketike o
Paara, era i te raorao o te tama a Hinomo, kia meinga ai a ratou tama,
me a ratou tamahine, kia tika i roto i te ahi ki a Moreke; he mea kihai
i whakahaua e ahau, kihai hoki i puta ake i toku ngakau, kia m ahia e
ratou tenei mea whakarihariha, e hara ai a Hura.

<span id="an_32:36">32:36</span> Mo reira ko te kupu tenei inaianei a
Ihowa, a te Atua o Iharaira mo tenei pa, e ki na koutou, Ka tukua ki te
ringa o te kingi o Papurona, ma te hoari, ma te hemokai, ma te mate
uruta;

<span id="an_32:37">32:37</span> Nana, ka kohikohia mai ratou e ahau i
nga whenua katoa i peia atu nei ratou e ahau ki reira, i toku riri, i
toku weriweri, i te aritarita nui; ka whakahokia mai ano ratou e ahau ki
tenei wahi, a ka meinga kia noho humarie;

<span id="an_32:38">32:38</span> A ko ratou hei iwi maku, ko ahau hoki
hei Atua mo ratou.

<span id="an_32:39">32:39</span> A ka hoatu e ahau he ngakau kotahi ki a
ratou, he ara kotahi, kia wehi ai ratou i ahau a ake ake; hei pai mo
ratou, mo a ratou tamariki hoki i muri i a ratou.

<span id="an_32:40">32:40</span> Ka whakaritea ano e ahau he kawenata
mau tonu ki a ratou, he mea e kore e whakatahuritia atu e ahau i a
ratou, kia mahia he pai ki a ratou; a ka hoatu e ahau toku wehi ki o
ratou ngakau, kei whakarere ratou i ahau.

<span id="an_32:41">32:41</span> Ae ra, ka koa ahau ki a ratou hei mea i
te pai ki a ratou, a he pono ka whakapaua toku ngakau, ka whakapaua hoki
toku wairua ki te whakato i a ratou ki tenei whenua i runga i te pono.

<span id="an_32:42">32:42</span> No te mea ko te kupu tenei a Ihowa: Ka
pera i taku kawenga i tenei kino nui katoa ki runga ki tenei iwi,
waihoki ka kawea e ahau ki runga ki a ratou te pai katoa i korerotia e
ahau mo ratou.

<span id="an_32:43">32:43</span> Ka hokohokona ano he mara ki tenei
whenua, e ki na koutou mo reira, He ururua, te ai he tangata, he
kararehe ranei; kua hoatu ki te ringa o nga Karari.

<span id="an_32:44">32:44</span> Ka hokona e te tangata he mara ki te
moni, ka tuhituhia ano he pukapuka, ka hiritia, ka whakaturia nga
kaititiro, i te whenua o Pineamine, i nga taha o Hiruharama, i nga pa
hoki o Hura, i nga pa o te whenua pukepuke, i nga pa o nga raorao, i nga
pa hoki o te tonga: no te mea ka whakahokia mai ratou e ahau i te
whakarau, e ai ta Ihowa.

<span id="an_33:1">33:1</span> ¶ Na ko te rua o nga putanga mai o te
kupu a Ihowa ki a Heremaia, i a ia ano e tutaki ana ki te marae o te
whare herehere; i ki ia,

<span id="an_33:2">33:2</span> Ko te kupu tenei a Ihowa nana nei tenei i
mahi, a Ihowa nana nei i whakaahua, i pumau ai; ko Ihowa tona ingoa;

<span id="an_33:3">33:3</span> Karanga ki ahau, a ka whakahoki kupu ahau
ki a koe, ka whakakitea hoki e ahau ki a koe nga mea nunui, nga mea
pakeke, he mea kihai i mohiotia e koe.

<span id="an_33:4">33:4</span> Ko te kupu hoki tenei a Ihowa, a te Atua
o Iharaira, mo nga whare o tenei pa, mo nga whare hoki o nga kingi o
Hura, ka oti nei te wahi iho hei arai atu i nga puke, i te hoari;

<span id="an_33:5">33:5</span> E haere mai ana ratou ki te whawhai ki
nga Karari, engari ia ki te whakaki i aua wahi ki nga tinana o nga
tangata i patua e ahau i toku riri, i toku weriweri, o te hunga no ratou
nga kino katoa i huna ai e ahau toku mata ki tenei pa.

<span id="an_33:6">33:6</span> Nana, ka kawea mai e ahau he ora, he
rongoa ki tenei pa, a ka rongoatia ratou e ahau; a ka whakakitea e ahau
ki a ratou te nui o te rangimarie me te pono.

<span id="an_33:7">33:7</span> Ka whakahokia mai ano e ahau a Hura i te
whakarau, a Iharaira hoki i te whakarau, a ka hanga ratou e ahau, koia
ano kei to te timatanga.

<span id="an_33:8">33:8</span> Ka purea ano e ahau to ratou kino katoa i
hara ai ratou ki ahau; a ka murua e ahau o ratou kino katoa i hara ai
ratou ki ahau, i poka ke ai ta ratou mahi ki ahau.

<span id="an_33:9">33:9</span> A ka waiho tenei pa hei ingoa koa ki
ahau, hei whakamoemiti, hei kororia, i te aroaro o nga iwi katoa o te
whenua, ka rongo nei ratou ki nga pai katoa e meatia e ahau ki a ratou,
a ka wehi ratou, ka wiri i te pai katoa, i te rangimarie katoa, e m
eatia e ahau ki konei.

<span id="an_33:10">33:10</span> ¶ Ko te kupu tenei a Ihowa, Tera ano ka
rangona ki tenei wahi, e ki nei koutou mo reira, He ururua, kahore he
tangata, kahore he kararehe, ara ki nga pa o Hura, ki nga ara o
Hiruharama e mokemoke nei, te ai he tangata, te ai he kainoho, te ai he
k ararehe,

<span id="an_33:11">33:11</span> Te reo o te koa, te reo o te hari, te
reo o te tane marena hou me te reo o te wahine marena hou, te reo hoki o
te hunga e ki ana, Whakawhetai ki a Ihowa o nga mano, he pai hoki a
Ihowa, he mau tonu ano tana mahi tohu: o te hunga hoki e kawe mai ana i
nga whakahere whakawhetai ki roto ki te whare o Ihowa. No te mea ka
whakahokia mai ano e ahau te whenua i te whakarau, ka rite ano ki to te
timatanga, e ai ta Ihowa.

<span id="an_33:12">33:12</span> Ko te kupu tenei a Ihowa o nga mano:
Tera ano te wahi e ururua nei, kahore nei he tangata, kahore he
kararehe, me ona pa katoa, ka nohoia ano e nga hepara, e mea ana i a
ratou hipi kia takoto.

<span id="an_33:13">33:13</span> I nga pa o te whenua pukepuke, i nga pa
o te mania, i nga pa o te tonga, i te whenua o Pineamine, i nga taha o
Hiruharama, i nga pa hoki o Hura, ka haere atu nga hipi i raro i nga
ringa o te kaitatau, e ai ta Ihowa.

<span id="an_33:14">33:14</span> Nana, kei te haere mai nga ra, e ai ta
Ihowa, e whakamana ai e ahau te kupu pai i korerotia ra e ahau mo te
whare o Iharaira, mo te whare hoki o Hura.

<span id="an_33:15">33:15</span> I aua ra, a i taua wa, ka meinga e ahau
tetahi Manga o te tika kia tupu ake mo Rawiri; a ka mahia e ia te
whakawa me te tika ki te whenua.

<span id="an_33:16">33:16</span> I aua ra ka whakaorangia a Hura, ka
moho humarie hoki a Hiruharama: a ko te ingoa tenei e huaina mona, Ko
Ihowa to tatou tika.

<span id="an_33:17">33:17</span> ¶ Ko te kupu hoki tenei a Ihowa, E kore
e whakakorea he tangata mo Rawiri hei noho ki te torona o te whare o
Iharaira;

<span id="an_33:18">33:18</span> E kore ano e whakakorea atu he tangata
mo nga tohunga, mo nga Riwaiti i toku aroaro, hei whakaeke i nga tahunga
tinana, hei tahu i nga whakahere, hei mahi i te patunga tapu i nga ra
katoa.

<span id="an_33:19">33:19</span> I puta mai ano te kupu a Ihowa ki a
Heremaia; i ki ia,

<span id="an_33:20">33:20</span> Ko te kupu tenei a Ihowa, Ki te taea e
koutou te whakataka taku kawenata o te awatea, me taku kawenata o te po,
kia kore ai he ao, he po, i o raua wa e tika ai;

<span id="an_33:21">33:21</span> Katahi ka taka taku kawenata ki taku
pononga, ki a Rawiri, e kore ai he tama mana, hei kingi ki tona torona;
me taku hoki ki aku minita, ki nga Riwaiti, ki nga tohunga.

<span id="an_33:22">33:22</span> E kore nei te ope o te rangi e taea te
tatau, e kore ano te onepu o te moana e taea te mehua, ka pena ano taku
whakanui i nga uri o taku pononga, o Rawiri, i nga Riwaiti hoki e minita
nei ki ahau.

<span id="an_33:23">33:23</span> A ka puta mai te kupu a Ihowa ki a
Heremaia; i mea ia,

<span id="an_33:24">33:24</span> Kahore ranei koe e mahara ki ta tenei
iwi i korero ai, i mea ai, Ko nga hapu e rua i whiriwhiria ra e Ihowa,
kua paopaongia e ia? Ko ta ratou whakahawea tena ki taku iwi, kia kaua
ratou e kiia ano he iwi i to ratou aroaro.

<span id="an_33:25">33:25</span> Ko te kupu tenei a Ihowa: Ki te kahore
e tu taku kawenata o te ao, o te po, a ehara nga tikanga o te rangi, o
te whenua, i te mea whakatakoto naku;

<span id="an_33:26">33:26</span> Katahi ka paopaongia e ahau nga uri o
Hakopa raua ko taku pononga, ko Rawiri, e kore ai e tangohia tetahi o
ona uri hei kaiwhakahaere tikanga mo nga uri o Aperahama, o Ihaka, o
Hakopa: no te mea ka whakahokia mai ratou e ahau i te whakarau, ka t
ohungia hoki ratou e ahau.

<span id="an_34:1">34:1</span> ¶ Ko te kupu i puta mai ki a Heremaia na
Ihowa, i a Nepukaneha kingi o Papurona ratou ko tana ope katoa, ko nga
kingitanga katoa o te whenua i raro i tona mana, me nga iwi katoa, i
whawhai ai ki Hiruharama me ona pa katoa; i mea ia,

<span id="an_34:2">34:2</span> Ko te kupu tenei a Ihowa, a te Atua o
Iharaira, Haere, korero ki a Terekia kingi o Hura, mea atu ki a ia, Ko
te kupu tenei a Ihowa, Nana, ka hoatu e ahau tenei pa ki te ringa o te
kingi o Papurona, a ka tahuna e ia ki te ahi.

<span id="an_34:3">34:3</span> A e kore koe e mawhiti i roto i tona
ringa, engari ka mau pu koe, ka tukua hoki ki tona ringa; a ka kite ou
kanohi i nga kanohi o te kingi o Papurona, a ka korero ia ki a koe he
mangai ki te mangai, ka tae ano hoki koe ki Papurona.

<span id="an_34:4">34:4</span> Whakarongo ano hoki ki te kupu a Ihowa, e
Terekia kingi o Hura; ko te kupu tenei a Ihowa mou, E kore koe e mate i
te hoari;

<span id="an_34:5">34:5</span> Engari ka mate koe i runga i te
rangimarie; na, ko nga tahunga o ou matua, o nga kingi o mua, i mua atu
i a koe, ka pena ano he tahunga mou; a ka tangi ratou ki a koe, ka mea,
Aue, e te Ariki! naku nei hoki te kupu i korero, e ai ta Ihowa.

<span id="an_34:6">34:6</span> Katahi a Heremaia poropiti ka korero i
enei kupu katoa ki a Terekia kingi o Hura i Hiruharama.

<span id="an_34:7">34:7</span> I te mea e whawhai ana te ope o te kingi
o Papurona ki Hiruharama, ki nga pa katoa o Hura i mahue, ki Rakihi, ki
Ateka: ko enei anake hoki o nga pa o Hura i mahue, he pa taiepa.

<span id="an_34:8">34:8</span> ¶ Ko te kupu i puta mai ki a Heremaia na
Ihowa, i muri i te whakaritenga kawenata a Kingi Terekia ki te hunga
katoa i Hiruharama, kia karangatia ki a ratou te haere noa;

<span id="an_34:9">34:9</span> Kia tukua e tera, e tera, tana pononga
tane, tana pononga wahine, ki te mea he tane, he wahine ranei no nga
Hiperu, kia haere noa atu; kia kaua tetahi e whakamahi i a ratou, ara i
tona teina, i te Hurai:

<span id="an_34:10">34:10</span> A ka rongo nga rangatira katoa ratou ko
te iwi katoa i uru nei ki te kawenata, kia tukua e tera, e tera, tana
pononga tane, tana pononga wahine, kia haere noa atu, kia kaua e
whakamahia ratou i muri atu; na rongo tonu ratou, a tukua atu ana e ra
tou.

<span id="an_34:11">34:11</span> Engari i muri iho ka tahuri ano ratou,
a meinga ana e ratou kia hoki mai nga pononga tane, me nga pononga
wahine i tukua ra e ratou kia haere noa atu, whakataurekarekatia iho
ratou hei pononga tane, hei pononga wahine:

<span id="an_34:12">34:12</span> Na reira ka puta mai te kupu a Ihowa ki
a Heremaia, he mea na Ihowa; i ki ia,

<span id="an_34:13">34:13</span> Ko te kupu tenei a Ihowa, a te Atua o
Iharaira, I whakaritea e ahau he kawenata ki o koutou matua i te ra i
kawea mai ai ratou e ahau i te whenua o Ihipa, i te whare pononga; i mea
ahau,

<span id="an_34:14">34:14</span> I te mutunga o nga tau e whitu me tuku
e koutou tona tuakana, tona teina, ki te mea he Hiperu i hokona ki a
koe, a kua mahi ki a koe e ono nga tau, me tuku e koe kia haere noa atu
i tou taha: otira kihai o koutou matua i rongo ki ahau, kihai ano o
ratou taringa i anga mai.

<span id="an_34:15">34:15</span> Na i tahuri nei koutou i tenei ra, i
mahi i te mea e tika ana ki taku titiro, i te karangatanga ai he haere
noa atu e tera, e tera, ki tona hoa, ki tona hoa; a i whakaritea e
koutou he kawenata ki toku aroaro i roto i te whare kua huaina nei tok u
ingoa ki reira:

<span id="an_34:16">34:16</span> Otiia tahuri ana koutou, whakapokea ana
e koutou toku ingoa, whakahokia ana e koutou tana pononga tane, tana
pononga wahine i tukua ra e koutou kia haere noa atu ki ta ratou i pai
ai, whakataurekarekatia iho ratou e koutou hei pononga tane, hei pononga
wahine ma koutou.

<span id="an_34:17">34:17</span> Mo reira ko te kupu tenei a Ihowa;
Kihai koutou i rongo ki ahau, ki te karanga i te haere noa atu ki tona
teina, ki tona tuakana, ki tona hoa, ki tona hoa: nana, maku e karanga
ki a koutou he haere noa atu, e aita Ihowa, ma te hoari, ma te mate
uruta, ma te matekai; a ka meinga koutou e ahau kia poipoia haeretia i
waenganui i nga kingitanga katoa o te whenua.

<span id="an_34:18">34:18</span> Ka hoatu hoki e ahau nga tangata i
whakataka nei i taku kawenata, a kihai i whakamana i nga kupu o te
kawenata i whakaritea e ratou i toku aroaro, i a ratou i tapahi ai i te
kuao kau kia rua, a haere ana i waenganui i ona wahi;

<span id="an_34:19">34:19</span> Nga rangatira o Hura, nga rangatira
hoki o Hiruharama, nga unaka, nga tohunga, me te iwi katoa o te whenua i
haere nei i waenganui o nga wahi o te kuao kau;

<span id="an_34:20">34:20</span> Ka tino hoatu ratou e ahau ki te ringa
o o ratou hoariri, ki te ringa hoki o te hunga e whai ana kia whakamatea
ratou: a hei kai o ratou tinana ma te manu o te rangi, ma te kararehe o
te whenua.

<span id="an_34:21">34:21</span> Ka hoatu ano e ahau a Terekia kingi o
Hura ratou ko ana rangatira, ki te ringa o o ratou hoariri, ki te ringa
hoki o te hunga e whai ana kia whakamatea ratou, ki te ringa ano o te
ope o te kingi o Papurona i haere atu nei i a koutou.

<span id="an_34:22">34:22</span> Nana, maku e whakahau, e ai ta Ihowa, a
ka meinga ratou kia hoki mai ki tenei pa; a ka whawhai ratou ki reira,
ka horo hoki i a ratou, a ka tahuna ki te ahi: a ka meinga e ahau nga pa
o Hura kia ururuatia, te ai he tangata hei noho.

<span id="an_35:1">35:1</span> ¶ Ko te kupu i puta mai ki a Heremaia na
Ihowa, i nga ra o Iehoiakimi tama a Hohia kingi o Hura; i mea ia,

<span id="an_35:2">35:2</span> Haere ki te whare o nga Rekapi, korero
atu ki a ratou, ka kawe i a ratou ki te whare o Ihowa, ki tetahi o nga
ruma, ka whakainu i a ratou ki te waina.

<span id="an_35:3">35:3</span> Na ka tikina e ahau a Iaatania tama a
Heremaia, tama a Hapatinia, ratou ko ona teina, ko ana tama katoa, ko te
whare katoa hoki o nga Rekapi;

<span id="an_35:4">35:4</span> A kawea ana ratou e ahau ki te whare o
Ihowa, ki te ruma o nga tama a Hanana tama a Ikiraria, he tangata na te
Atua, ki tera i te taha o te ruma o nga rangatira, i runga ake i te ruma
o te kaitiaki tatau, o Maaheia tama a Harumu:

<span id="an_35:5">35:5</span> A whakaturia ana e ahau etahi oko, ki
tonu i te waina, me etahi kapu ki te aroaro o nga tama o te whare o nga
Rekapi. Na ka mea atu ahau ki a ratou, Inumia e koutou he waina.

<span id="an_35:6">35:6</span> Ano ra ko ratou, E kore matou e inu
waina; i ako hoki to matou papa, a Ionarapa, tama a Rekapa, ki a matou,
i mea, Kei inu waina koutou ko a koutou tamariki a ake ake:

<span id="an_35:7">35:7</span> Kaua hoki koutou e hanga whare, e whakato
purapura, e whakato mara waina ranei, kaua hoki he pena ma koutou;
engari, i o koutou ra katoa, me noho teneti; kia maha ai nga ra e ora ai
koutou ki te mata o te oneone e noho manene nei koutou.

<span id="an_35:8">35:8</span> Na rongo tonu matou ki te reo o to matou
papa, o Ionarapa tama a Rekapa, ki nga mea katoa i whakahau ai ia ki a
matou, kia kaua e inu waina i o matou ra katoa, matou, a matou wahine, a
matou tama, a matou tamahine;

<span id="an_35:9">35:9</span> Kia kaua ano e hanga whare hei nohoanga
mo matou: kahore hoki a matou mara waina, mara ke ranei, purapura ranei;

<span id="an_35:10">35:10</span> Engari ko o matou nohoanga he teneti,
rongo tonu matou, mahi tonu i nga mea katoa i whakahaua e to matou papa,
e Ionarapa, ki a matou.

<span id="an_35:11">35:11</span> Otiia, i te whakaekenga a Nepukareha
kingi o Papurona i te whenua, ka mea matou, Haere mai, haere tatou ki
Hiruharama, kei mate i te ope a nga Karari, i te ope hoki a nga Hiriani;
na noho ana matou i Hiruharama.

<span id="an_35:12">35:12</span> ¶ Katahi ka puta mai te kupu a Ihowa ki
a Heremaia; ka mea ia,

<span id="an_35:13">35:13</span> Ko te kupu tenei a Ihowa o nga mano, a
te Atua o Iharaira; Haere, mea atu ki nga tangata o Hura, ki te hunga
hoki e noho ana i Hiruharama, E kore ianei koutou e manako ki te ako, e
rongo ki aku kupu? e ai ta Ihowa.

<span id="an_35:14">35:14</span> Kua tutuki nga kupu a Ionarapa tama a
Rekapa i whakahau ai ia ki ana tamariki kia kaua e inu waina; kihai hoki
ratou i inu a taea noatia tenei ra, no te mea e whakarongo ana ratou ki
te ako a to ratou papa: ko ahau ia, i korero ahau ki a koutou, moata ai
i te ata ka korero; heoi kihai koutou i rongo ki ahau.

<span id="an_35:15">35:15</span> I unga atu ano e ahau aku pononga
katoa, nga poropiti, maranga wawe ana ahau, unga ana i a ratou, ki a
koutou, me te ki atu, Tahuri mai koutou, e tera, e tera o koutou i o
koutou ara kino, ka whakapai i a koutou mahi, kaua hoki e whai ki nga
atu a ke, kaua e mahi ki a ratou, a ka noho koutou ki te whenua i hoatu
e ahau ki a koutou ko o koutou matua: heoi kihai i anga mai o koutou
taringa, kihai hoki i rongo ki ahau.

<span id="an_35:16">35:16</span> Na, kua whakamana nei e nga tama a
Ionarapa tama a Rekapa te ako a to ratou papa i ako ai ia ki a ratou,
engari ko tenei iwi, kihai i rongo ki ahau:

<span id="an_35:17">35:17</span> Mo reira ko te kupu tenei a Ihowa, a te
Atua o nga mano, a te Atua o Iharaira; Nana, ka kawea mai e ahau ki a
Hura, ki nga tangata katoa hoki o Hiruharama, nga kino katoa i korerotia
e ahau mo ratou: no te mea i korero ahau ki a ratou, a kihai i rongo; i
karanga ahau ki a ratou, a kihai ratou i whakahoki kupu mai.

<span id="an_35:18">35:18</span> Na ka mea a Heremaia ki te whare o nga
Rekapi, Ko te kupu tenei a Ihowa o nga mano, a te Atua o Iharaira; I te
mea i rongo koutou ki te ako a to koutou papa, a Ionarapa, i pupuri hoki
i ana ako katoa, i mahi i nga mea katoa i akona e ia ki a kou tou;

<span id="an_35:19">35:19</span> Mo reira ko te kupu tenei a Ihowa o nga
mano, a te Atua o Iharaira: E kore e kore he tangata ma Ionarapa tama a
Rekapa, hei tu ki toku aroaro i nga ra katoa.

<span id="an_36:1">36:1</span> ¶ Na i te wha o nga tau o Iehoiakimi tama
a Hohia kingi o Hura, ka puta mai tenei kupu ki a Heremaia na Ihowa; i
mea ia,

<span id="an_36:2">36:2</span> Tikina tetahi pukapuka mau, ka tuhituhi
ki reira i nga kupu katoa i korerotia e ahau ki a koe mo Iharaira, mo
Hura, mo nga iwi katoa hoki, o te ra ano i korero ai ahau ki a koe, o
nga ra i a Hohia a tae noa ki tenei ra.

<span id="an_36:3">36:3</span> Tera pea te whare o Hura e rongo ki te
kino katoa e whakaaro nei ahau kia meatia ki a ratou; kia tahuri ratou,
ia tangata, ia tangata, i o ratou ara kino; a tera e murua e ahau to
ratou he, to ratou hara.

<span id="an_36:4">36:4</span> Katahi a Heremaia ka karanga ki a Paruku,
tama a Neria: na ka tuhituhia e Paruku ki te pukapuka no te mangai o
Heremaia, nga kupu katoa a Ihowa i korero ai ki a ia.

<span id="an_36:5">36:5</span> Na ka whakahau a Heremaia i a Paruku, ka
mea, Kua tutakina ahau: e kore e ahei i ahau te haere ki te whare o
Ihowa.

<span id="an_36:6">36:6</span> No reira haere koe, ka korero i te
pukapuka i tuhituhia e koe, ko taku i korero ai, ko nga kupu a Ihowa, ki
nga taringa o te iwi i te whare o Ihowa i te ra nohopuku: me korero ano
e koe ki nga taringa o Hura katoa e haere mai ana i o ratou pa.

<span id="an_36:7">36:7</span> Tera pea ka takoto ta ratou inoi ki te
aroaro o Ihowa, a ka hoki ratou i tona ara kino, i tona ara kino: he nui
hoki te riri, he nui te weriweri i korerotia e Ihowa mo tenei iwi.

<span id="an_36:8">36:8</span> Na meatia ana e Paruku tama a Neria nga
mea katoa i whakahaua ai ia e Heremaia poropiti, korerotia ana e ia i
roto i te pukapuka nga kupu a Ihowa i te whare o Ihowa.

<span id="an_36:9">36:9</span> ¶ Na i te rima o nga tau o Iehoiakimi
tama a Hohia kingi o Hura, i te iwa o nga marama, ka karangatia e ratou
he nohopuku ki te aroaro o Ihowa mo te iwi katoa i Hiruharama, mo te iwi
katoa hoki i haere mai i nga pa o Hura ki Hiruharama.

<span id="an_36:10">36:10</span> Katahi ka korerotia e Paruku i roto i
te pukapuka nga kupu a Heremaia i roto i te whare o Ihowa, i te ruma o
te kaituhituhi, o Kemaria tama a Hapana, i te marae o runga, i te kuwaha
o te keti hou o te whare o Ihowa, me te whakarongo ano te iwi k atoa.

<span id="an_36:11">36:11</span> A, no te rongonga o Mikaia tama a
Kemaria, tama a Hapana, ki nga kupu katoa a Ihowa i roto i te pukapuka,

<span id="an_36:12">36:12</span> Ka haere ia ki raro, ki te whare o te
kingi, ki te ruma o te kaituhituhi, na, i reira nga rangatira katoa e
noho ana, a Erihama kaituhituhi, ratou ko Teraia tama a Hemaia, ko
Erenatana tama a Akaporo, ko Kemaria tama a Hapana, ko Terekia tama a
Hanania, ko nga rangatira katoa ano hoki.

<span id="an_36:13">36:13</span> Katahi a Mikaia ka whakaatu ki a ratou
i nga kupu katoa i rongo ai ia, i te korerotanga a Paruku i te pukapuka
ki nga taringa o te iwi.

<span id="an_36:14">36:14</span> Na reira ka unga atu e nga rangatira
katoa a Iehuri, tama a Netania, tama a Heremia, tama a Kuhi, ki a
Paruku, hei ki atu, Mauria mai e koe i tou ringa te pukapuka i korerotia
na e koe ki nga taringa o te iwi, a ka haere mai. Na mauria ana e Par
uku tama a Neria te pukapuka i tona ringa, a haere ana ki a ratou.

<span id="an_36:15">36:15</span> Na ka mea ratou ki a ia, Tena, e noho,
korerotia hoki ki o matou taringa. Heoi korerotia ana e Paruku ki o
ratou taringa.

<span id="an_36:16">36:16</span> Na, i to ratou rongonga ki nga kupu
katoa, ka wehi ratou, ka tahuri tetahi ki tetahi, a ka mea atu ki a
Paruku, Ka korerotia marietia e matou enei kupu katoa ki te kingi.

<span id="an_36:17">36:17</span> A ka ui ratou ki a Paruku, ka mea, Tena
koa, whakaaturia mai ki a matou, I pehea tau tuhituhi i enei kupu katoa
a tona mangai?

<span id="an_36:18">36:18</span> Ano ra ko Paruku ki a ratou, Na tona
mangai enei kupu katoa i korero ki ahau, a tuhituhia iho e ahau ki te
mangumangu ki te pukapuka.

<span id="an_36:19">36:19</span> Katahi nga rangatira ka mea ki a
Paruku, Haere, e huna i a koe, korua ko Heremaia, kaua hoki tetahi e
mohio kei hea korua.

<span id="an_36:20">36:20</span> ¶ Na haere ana ratou ki te kingi ki te
marae; otiia i waiho e ratou te pukapuka i te ruma o Erihama
kaituhituhi; a korerotia ana e ratou nga kupu katoa ki nga taringa o te
kingi.

<span id="an_36:21">36:21</span> Heoi ka unga e te kingi a Iehuri ki te
tiki i te pukapuka. Na tikina ana e ia i te ruma o Erihama kaituhituhi;
a korerotia ana e Iehuri ki nga taringa o te kingi, ki nga taringa hoki
o nga rangatira katoa e tu ana i te taha o te kingi.

<span id="an_36:22">36:22</span> Na, i te noho te kingi i te whare
hotoke i te iwa o nga marama: a he ahi i te kanga ahi e ka ana i tona
aroaro.

<span id="an_36:23">36:23</span> Na, ka toru, ka wha nga wharangi i
korerotia e Iehuri, ka tapahia e te kingi ki te maripi a te kaituhituhi,
maka atu ana ki te ahi i te kanga ahi, a pau noa te pukapuka katoa i te
ahi i roto i te kanga ahi.

<span id="an_36:24">36:24</span> Na kahore ratou i wehi, kahore hoki i
haehae i o ratou kakahu, te kingi ranei, tetahi ranei o ana pononga i
rongo i enei kupu katoa.

<span id="an_36:25">36:25</span> Na tera a Eranatana ratou ko Teraia, ko
Kemaria, kua tohe ki te kingi kia kaua e tahuna te pukapuka: otiia kihai
ia i rongo ki a ratou.

<span id="an_36:26">36:26</span> Na ka whakahaua e te kingi a Ierameere
tama a te kingi, ratou ko Heraia tama a Atariere, ko Heremia tama a
Apareere kite hopu i a Paruku kaituhituhi, raua ko Heremaia poropiti;
otira i huna raua e Ihowa.

<span id="an_36:27">36:27</span> Katahi ka puta mai te kupu a Ihowa ki a
Heremaia, i muri i te tahunga a te kingi i te pukapuka, i nga kupu hoki
i tuhituhia ra e Paruku i te mangai o Heremaia; i mea ia,

<span id="an_36:28">36:28</span> Tikina ano tetahi atu pukapuka,
tuhituhia ki reira nga kupu katoa o mua ra, o te pukapuka tuatahi i
tahuna ra e Iehoiakimi kingi o Hura.

<span id="an_36:29">36:29</span> Na, ko te kupu mau mo Iehoiakimi kingi
o Hura, Ko te kupu tenei a Ihowa: I tahuna e koe te pukapuka nei, i ki
koe, He aha i tuhituhia ai e koe ki konei, i ki ai, Ka tino haere mai te
kingi o Papurona, ka whakangaro i tenei whenua, ka moti ano i a ia te
tangata me te kararehe o konei?

<span id="an_36:30">36:30</span> Mo reira ko te kupu tenei a Ihowa mo
Iehoiakimi kingi o Hura; E kore ia e whai tangata hei noho ki te torona
o Rawiri: a ka maka atu tona tinana ki te werawera i te awatea, ki te
huka i te po.

<span id="an_36:31">36:31</span> Ka whiua hoki ia e ahau, ratou ko ona
uri, ko ana tangata mo to ratou he; a ka kawea mai e ahau ki a ratou, ki
nga tangata o Hiruharama, ki nga tangata hoki o Hura, te kino katoa i
korerotia e ahau mo ratou, a kihai nei ratou i whakarongo.

<span id="an_36:32">36:32</span> Na ka tangohia e Heremaia tetahi atu
pukapuka, a hoatu ana e ia ki te kaituhituhi, ki a Paruku tama a Neria;
nana i tuhituhi ki reira no te mangai o Heremaia nga kupu katoa o te
pukapuka i tahuna ra e Iehoiakimi kingi o Hura ki te ahi: a tapirit ia
atu ana ki era etahi atu kupu maha pera.

<span id="an_37:1">37:1</span> ¶ Na kua kingi a Terekia tama a Hohia, i
muri i a Konia tama a Iehoiakimi, i whakakingitia nei e Nepukareha kingi
o Papurona ki te whenua o Hura.

<span id="an_37:2">37:2</span> Otiia kihai ia i whakarongo, ratou ko ana
tangata, ko te iwi ano hoki o te whenua, ki nga kupu a Ihowa i korerotia
e Heremaia poropiti.

<span id="an_37:3">37:3</span> Na ka unga e Terekia, e te kingi, a
Iehukara tama a Heremia raua ko Tepania tama a Maaheia tohunga ki a
Heremaia poropiti, hei ki atu, Tena koa, inoi mo tatou ki a Ihowa, ki to
tatou Atua.

<span id="an_37:4">37:4</span> Na, ko Heremaia, i te haere mai, i te
haere atu i roto i te iwi: kahore hoki ia i maka ki te whare herehere.

<span id="an_37:5">37:5</span> Na kua puta mai te taua a Parao i Ihipa;
a, no te rongonga o nga Karari i whakapae ra i Hiruharama i to ratou
rongo, ka maunu atu ratou i Hiruharama.

<span id="an_37:6">37:6</span> Katahi ka puta mai te kupu a Ihowa ki a
Heremaia poropiti; i mea ia,

<span id="an_37:7">37:7</span> Ko te kupu tenei a Ihowa, a te Atua o
Iharaira: Kia penei ta korua korero atu ki te kingi o Hura, nana nei
korua i unga mai ki te rapu tikanga i ahau; Nana, ko te ope a Parao i
puta mai ra hei awhina mo koutou, ka hoki ki tona whenua, ki Ihipa.

<span id="an_37:8">37:8</span> A ka hoki mai nga Karari, ka tatau ki
tenei pa, ka horo hoki i a ratou, ka tahuna ki te ahi.

<span id="an_37:9">37:9</span> Ko te kupu tenei a Ihowa, Kei tinihanga i
a koutou ano, kei mea, Ka haere rawa atu nga Karari i a tatou: no te mea
e kore ratou e haere.

<span id="an_37:10">37:10</span> Ahakoa me i patua e koutou te ope katoa
o nga Karari e tatau na ki a koutou, a toe ake o ratou ko etahi tangata
taotu, ka whakatika ano ratou i tona teneti, i tona teneti, a ka tahu i
tenei pa ki te ahi.

<span id="an_37:11">37:11</span> ¶ Na, i te whatinga atu o te ope o nga
Karari i Hiruharama i te wehi ki te ope a Parao,

<span id="an_37:12">37:12</span> Katahi a Heremaia ka puta atu i
Hiruharama, he haere ki te whenua o Pineamine, kia riro mai te wahi mana
i reira, i roto i te iwi.

<span id="an_37:13">37:13</span> A, i a ia i te kuwaha o Pineamine, i
reira tetahi rangatira tiaki, ko tona ingoa ko Iriia, he tama na Heremia
tama a Hanania; heoi hopukia ana a Heremaia e ia, me te ki ano, E tahuti
atu ana koe ki nga Karari.

<span id="an_37:14">37:14</span> Katahi ka mea a Heremaia, He teka;
kahore aku tahuti ki nga Karari. Otiia kihai ia i rongo ki tana: na
hopukia ana a Heremaia e Iriia, kawea ana ki nga rangatira.

<span id="an_37:15">37:15</span> Na riri ana nga rangatira ki a
Heremaia, whiua ana ia e ratou, tukua ana ki te whare herehere, ki te
whare o Honatana kaituhituhi: kua waiho hoki tera e ratou hei whare
herehere.

<span id="an_37:16">37:16</span> I te taenga o Heremaia ki roto ki te
whare herehere, ki roto ki nga ruma, a ka maha nga ra e noho ana a
Heremaia ki reira;

<span id="an_37:17">37:17</span> Katahi a Kingi Terekia ka unga tangata
ki te tiki i a ia. Na ka ui puku te kingi ki a ia, i roto i tona whare,
ka mea, He kupu ano ranei ta Ihowa? A ka mea a Heremaia, Tenei ano. I
mea ano ia, Ka hoatu koe ki te ringa o te kingi o Papurona.

<span id="an_37:18">37:18</span> Na i mea atu ano a Heremaia ki a Kingi
Terekia, He aha toku hara ki a koe, ki au tangata ranei, ki tenei iwi
ranei, i tukua ai ahau e koutou ki te whare herehere?

<span id="an_37:19">37:19</span> Kei hea a koutou poropiti i poropiti ra
ki a koutou, i mea ra, E kore te kingi o Papurona e tae mai ki a koutou,
ki tenei whenua ranei?

<span id="an_37:20">37:20</span> Na, whakarongo aianei, e toku ariki, e
te kingi: tukua atu koa taku inoi kia manaakitia ki tou aroaro; kia kaua
ahau e whakahokia ki te whare o Honatana kaituhituhi, kei mate ahau ki
reira.

<span id="an_37:21">37:21</span> Na ka whakahaua e Kingi Terekia, a ka
kawea a Heremaia ki te marae o te whare herehere, a ka hoatu e ratou
mana he rohi taro i tenei ra, i tenei ra, no te ara o nga kaitunu taro,
a pau noa te taro katoa o te pa. Na noho ana a Heremaia i te marae o te
whare herehere.

<span id="an_38:1">38:1</span> ¶ A i rongo a Hepatia tama a Matana,
ratou ko Keraira tama a Pahuru, ko Iukara tama a Heremia, ko Pahuru tama
a Marakia, i nga kupu i korerotia e Heremaia ki te iwi katoa, i a ia i
ki ra,

<span id="an_38:2">38:2</span> Ko te kupu tenei a Ihowa, Ko te tangata e
noho ana i tenei pa ka mate i te hoari, i te hemokai, i te mate uruta:
ko te tangata ia e haere atu ana ki nga Karari, ka ora; a ka waiho tona
wairua hei taonga parau ki a ia, a ka ora ia.

<span id="an_38:3">38:3</span> Ko te kupu tenei a Ihowa, Ka tino hoatu
tenei pa ki te ringa o te ope a te kingi o Papurona, a ka horo i a ia.

<span id="an_38:4">38:4</span> Na ka mea atu nga rangatira ki te kingi,
Me whakamate tenei tangata; ma tana penei hoki ka ngoikore ai nga ringa
o nga tangata whawhai e toe ana ki te pa nei, me nga ringa o te iwi
katoa, ma tana korero i enei tu kupu ki a ratou: kahore hoki tene i
tangata i te rapu i te pai mo tenei iwi, engari i te kino.

<span id="an_38:5">38:5</span> Na ka mea a Kingi Terekia, Nana, kei to
koutou ringa ai: ehara hoki te kingi i te mea e ahei te whakahe ki ta
koutou.

<span id="an_38:6">38:6</span> Katahi ratou ka mau ki a Heremaia, maka
ana e ratou ki te poka a Marakia tama a te kingi, ki tera i te marae o
te whare herehere; a tukua ana a Heremaia e ratou ki raro, ki te taura.
Na kahore he wai i roto i te poka, engari he oru: a tapoko ana a
Heremaia ki te oru.

<span id="an_38:7">38:7</span> Na, i te rongonga o Eperemereke
Etiopiana, he unaka no te whare o te kingi, kua tukua a Heremaia ki te
poka; e noho ana hoki te kingi i te kuwaha o Pineamine i taua wa;

<span id="an_38:8">38:8</span> Katahi a Eperemereke ka haere atu i te
whare o te kingi, ka korero ki te kingi, ka mea,

<span id="an_38:9">38:9</span> E toku ariki, e te kingi, he kino nga mea
kua mahia e enei tangata i a ratou katoa i mahi ai ki a Heremaia
poropiti, kua maka nei e ratou ki te poka; a tera ia e mate ki te wahi
kei reira nei ia i te hemokai: kahore atu hoki he taro i te pa.

<span id="an_38:10">38:10</span> Katahi te kingi ka whakahau ki a
Eperemereke Etiopiana, ka mea, Mauria atu etahi tangata i konei, kia
toru tekau, ka tango ake i a Heremaia poropiti i roto i te poka, keiwha
mate ia.

<span id="an_38:11">38:11</span> Heoi kua mau a Eperemereke ki nga
tangata hei hoa mona, a haere ana ki te whare o te kingi ki raro i te
whare taonga, tangohia ana mai e ia i reira etahi karukaru tawhito me
etahi tawhetawhe pirau, tukua iho ana e ia ki nga taura ki a Heremaia k
i roto ki te poka.

<span id="an_38:12">38:12</span> Katahi a Eperemereke Etiopiana ka mea
iho ki a Heremaia, Tena, kahua nga karukaru tawhito nei me nga
tawhetawhe pirau nei ki raro i ou peke, ki raro atu i nga taura. Na
peratia ana e Heremaia.

<span id="an_38:13">38:13</span> Heoi ka hutia ake e ratou a Heremaia ki
nga taura, whakaputaina ake ana ia i roto i te poka: a noho tonu iho a
Heremaia ki te marae o te whare herehere.

<span id="an_38:14">38:14</span> ¶ Katahi a Kingi Terekia ka unga
tangata atu ki te tiki i a Heremaia poropiti ki a ia, ki te tuatoru o
nga tomokanga, i te whare o Ihowa: a ka mea te kingi ki a Heremaia, Me
ui e ahau tetahi mea i a koe; kaua e huna tetahi mea i ahau.

<span id="an_38:15">38:15</span> Ano ra ko Heremaia ki a Terekia, Ki te
whakaaturia e ahau ki a koe, he teka ianei ko te whakamate kau tau moku?
a ki te whakatakotoria e ahau he whakaaro ki a koe, e kore koe e
whakarongo ki ahau.

<span id="an_38:16">38:16</span> Heoi ka oati puku a Kingi Terekia ki a
Heremaia, ka mea, E ora ana a Ihowa, nana nei tenei wairua i hanga mo
tatou, e kore ahau e whakamate i a koe, e kore ano koe e tukua e ahau ki
te ringa o enei tangata e whai nei kia whakamatea koe.

<span id="an_38:17">38:17</span> Katahi a Heremaia ka mea atu ki a
Terekia, Ko te kupu tenei a Ihowa, a te Atua o nga mano, a te Atua o
Iharaira; Ki te haere atu koe ki nga rangatira o te kingi o Papurona, ka
ora tou wairua, e kore hoki tenei pa e tahuna ki te ahi; engari ka or a
koe me tou whare:

<span id="an_38:18">38:18</span> Tena ki te kore koe e haere ki nga
rangatira a te kingi o Papurona, katahi tenei pa ka hoatu ki te ringa o
nga Karari, a ka tahuna e ratou ki te ahi, a e kore koe e mawhiti i o
ratou ringa.

<span id="an_38:19">38:19</span> Na ka mea a Kingi Terekia ki a
Heremaia, E wehi ana ahau i nga Hurai i papahoro atu nei ki nga Karari,
kei tukua ahau ki o ratou ringa, ka tawaitia ahau e ratou.

<span id="an_38:20">38:20</span> Otiia ka mea a Heremaia, E kore koe e
tukua e ratou. Whakarongo oti ki te reo o Ihowa e korerotia nei e ahau
ki a koe: na ka whiwhi koe ki te pai, a ka ora tou wairua.

<span id="an_38:21">38:21</span> Tena ki te kore koe e pai ki te haere
atu, ko te kupu tenei i whakakitea e Ihowa ki ahau:

<span id="an_38:22">38:22</span> Inana, ko nga wahine katoa e mahue ana
ki te whare o te kingi o Hura ka whakaputaina ki waho ki nga rangatira a
te kingi o Papurona, a ka mea aua wahine, i tohea koe e ou hoa aroha, a
riro ana koe i ta ratou: na, ka totohu nei ou waewae ki te pa ru, kua
hoki ke atu ratou ki muri.

<span id="an_38:23">38:23</span> Na ka whakaputaina e ratou au wahine
katoa, me au tamariki, ki waho ki nga Karari: a e kore e mawhiti i o
ratou ringa, engari ka mau koe i te ringa o te kingi o Papurona: a mau e
tahuna ai tenei pa ki te ahi.

<span id="an_38:24">38:24</span> Katahi a Terekia ka mea ki a Heremaia,
Kei mohiotia enei kupu e tetahi, a e kore koe e mate.

<span id="an_38:25">38:25</span> Otiia, ki te rongo nga rangatira kua
korero ahau ki a koe, a ka tae ratou ki a koe, ka mea ki a koe, Tena,
whakaaturia mai ki a matou, he aha tau i korero ai ki te kingi: kaua e
huna ki a matou, a e kore matou e whakamate i a koe: i pehea hoki t e
korero a te kingi ki a koe?

<span id="an_38:26">38:26</span> Katahi koe ka mea ki a ratou, I te kawe
ahau i taku inoi ki te kingi, kia kaua ahau e whakahokia ki te whare o
Honatana, ki reira mate ai.

<span id="an_38:27">38:27</span> Ko te haerenga mai tera o nga rangatira
katoa ki a Heremaia, ka ui ki a ia; a korerotia ana e ia i runga i nga
kupu katoa i whakahaua ra e te kingi. Heoi mutu tonu ta ratou korero ki
a ia; no te mea kahore taua mea i mohiotia.

<span id="an_38:28">38:28</span> Heoi noho ana a Heremaia i te marae o
te whare herehere, a taea noatia te ra i horo ai a Hiruharama. Na, i te
horonga o Hiruharama,

<span id="an_39:1">39:1</span> ¶ I te iwa o nga tau o Terekia kingi o
Hura, i te tekau o nga marama, ka haere mai a Nepukareha kingi o
Papurona ratou ko tana ope katoa ki Hiruharama, a whakapaea ana a reira
e ratou;

<span id="an_39:2">39:2</span> I te tekau ma tahi o nga tau o Terekia, i
te wha o nga marama, i te iwa o nga ra o te marama, ka pakaru te pa:

<span id="an_39:3">39:3</span> Na ka haere mai nga rangatira katoa a te
kingi o Papurona, a noho ana i te kuwaha o waenganui, a Nerekara
Haretere, a Hamakara Nepo, a Harehekimi, a Rapahari, a Nerekara
Haretere, a Rapamaka, ratou ko era atu rangatira a te kingi o Papurona.

<span id="an_39:4">39:4</span> Na, i te kitenga o Terekia kingi o Hura
ratou ko nga tangata whawhai katoa, rere ana ratou, puta atu ana ki waho
o te pa i te po, ma te ara i te kari waho o te pa i te po, ma te ara i
te kari a te kingi, ma te kuwaha i waenganui i nga taiepa e ru a: a puta
atu ana ia i te ara o te Arapa.

<span id="an_39:5">39:5</span> Otiia i whaia ratou e te ope o nga
Karari, a ka mau a Terekia ki nga mania i Heriko. Na hopukia ana ia,
kawea ana ki a Nepukareha kingi o Papurona, ki Ripira i te whenua o
Hamata: a whakawhakia ana ia e ia.

<span id="an_39:6">39:6</span> Katahi ka tukitukia e te kingi o Papurona
nga tama a Terekia ki tona aroaro ki Ripira: a i tukitukia ano e te
kingi o Papurona nga rangatira katoa o Hura.

<span id="an_39:7">39:7</span> I whakamatapotia hoki e ia nga kanohi o
Terekia, herea iho ia ki te mekameka, kawea ana ki Papurona.

<span id="an_39:8">39:8</span> Na tahuna ana e nga Karari te whare o te
kingi, me nga whare o te iwi, ki te ahi, wawahia iho e ratou nga taiepa
o Hiruharama.

<span id="an_39:9">39:9</span> Katahi ka whakaraua e Neputaraarana,
rangatira o nga kaitiaki, ka mauria ki Papurona te toenga o te iwi i
mahue ki te pa, me te hunga i papahoro atu, i taka atu ki a ia, me era
atu o te iwi i mahue ki te pa.

<span id="an_39:10">39:10</span> Otiia i mahue iho i a Neputaraarana,
rangatira o nga kaitiaki, nga ware o te iwi, kahore nei o ratou rawa, ki
te whenua o Hura, a hoatu ana e ia he mara waina me etahi atu mara ki a
ratou i taua ra.

<span id="an_39:11">39:11</span> ¶ Na i tohutohu a Nepukareha kingi o
Papurona ki a Neputaraarana, rangatira o nga kaitiaki, mo Heremaia i mea
ia,

<span id="an_39:12">39:12</span> Tikina ia, kia pai hoki te tiaki i a
ia, a kaua ia e tukinotia; engari ko tana e ki mai ai, ko tau tena e mea
ai ki a ia.

<span id="an_39:13">39:13</span> Heoi ka unga tangata a Neputaraarana
rangatira o nga kaitiaki, ratou ko Nepuhahapana, ko Rapahari, ko
Nerekara Haretere, ko Rapamaka, ratou ko nga rangatira katoa a te kingi
o Papurona;

<span id="an_39:14">39:14</span> Unga tangata ana ratou, a tikina atu
ana a Heremaia i te marae o te whare herehere, a tukua atu ana ia e
ratou ki a Keraria tama a Ahikama, tama a Hapana kia kawea ki te kainga:
na noho ana ia i waenganui i te iwi.

<span id="an_39:15">39:15</span> Na i puta mai te kupu a Ihowa ki a
Heremaia, i a ia e here ana i te marae o te whare herehere; i mea ia,

<span id="an_39:16">39:16</span> Haere, korero ki a Eperemereke
Etiopiana, mea atu, Ko te kupu tenei a Ihowa o nga mano, a te Atua o
Iharaira: Nana, ka takina mai e ahau aku kupu ki runga ki tenei pa, hei
kino, ehara ano hoki i te pai; a ka tutuki ki tou aroaro i taua ra.

<span id="an_39:17">39:17</span> Otiia ka whakaorangia koe e ahau i taua
ra, e ai ta Ihowa: e kore hoki koe e tukua ki te ringa o te hunga e wehi
na koe.

<span id="an_39:18">39:18</span> Ka tino whakaorangia hoki koe e ahau, a
e kore koe e hinga i te hoari, engari ka waiho tou wairua hei taonga
parakete ki a koe: mou i whakawhirinaki ki ahau, e ai ta Ihowa.

<span id="an_40:1">40:1</span> ¶ Ko te kupu i puta mai ki a Heremaia, he
mea na Ihowa, i muri i te tukunga a Neputaraarana rangatira o nga
kaitiaki i a ia kia haere atu i Rama, i tana tikinga i a ia, i te mea
kei te here ia, he mea mekameka, i roto i nga whakarau katoa o Hiruhar
ama, o Hura, e whakaraua ana ki Papurona.

<span id="an_40:2">40:2</span> Na ka mau te rangatira o nga kaitiaki ki
a Heremaia, a ka mea ki a ia, Na Ihowa, na tou Atua tenei kino i korero
mo tenei wahi.

<span id="an_40:3">40:3</span> Na kua takina nei e Ihowa, kua oti i a ia
tana i korero ai; no te mea kua hara koutou ki a Ihowa, a kihai i
whakarongo ki tona reo, koia tenei mea i pa ai ki a koutou.

<span id="an_40:4">40:4</span> Na, inaianei, ka wetekina koe e ahau i
tenei ra i nga mekameka i runga i ou ringa na. Ki te pai koe ki te haere
tahi i ahau ki Papurona, haere mai, a maku koe e ata tirotiro: ki te
kino ki a koe te haere tahi mai i ahau ki Papurona, kauaka: nana, kei
tou aroaro te whenua katoa; na ko tau wahi e kite ai koe he pai, he ata
tau hei haerenga atu mou, haere ki reira.

<span id="an_40:5">40:5</span> Kiano ia i hoki noa, ka mea tera, Kati,
hoki atu ki a Keraria tama a Ahikama, tama a Hapana, kua meinga hoki ia
e te kingi o Papurona hei kawana mo nga pa o Hura, a ka noho ki a ia i
roto i te iwi; mau ranei e haere ki te wahi e tau ana ki tau ti tiro,
kia haere ki reira. Na ka homai e te rangatira o nga kaitiaki he o mona,
me tetahi hakari, a tukua ana ia kia haere.

<span id="an_40:6">40:6</span> Katahi a Heremaia ka haere ki a Keraria
tama a Ahikama ki Mihipa; a noho ana ki a ia i roto i te iwi i mahue iho
ki te whenua.

<span id="an_40:7">40:7</span> ¶ Na, i te rongonga o nga rangatira katoa
o nga ope i nga parae, ratou ko a ratou tangata, kua oti a Keraria tama
a Ahikama te mea hei kawana mo te whenua e te kingi o Papurona, a kua
tukua ki a ia nga tikanga mo nga tane, mo nga wahine, mo nga tam ariki,
mo nga rawakore o te whenua, mo te hunga hoki kihai i whakaraua ki
Papurona;

<span id="an_40:8">40:8</span> Katahi ratou ka haere mai ki a Keraria,
ki Mihipa, ara a Ihimaera tama a Netania, a Hohanana raua ko Honatana,
nga tama a Karea, a Heraia tama a Tanahumete, nga tama a Epai Netopati,
a Hetania tama a tetahi Maakati, enei, me a ratou tangata.

<span id="an_40:9">40:9</span> A ka oati a Keraria tama a Ahikama, tama
a Hapana, ki a ratou ko a ratou tangata, ka mea, Kaua e wehi ki te mahi
ki nga Karari: e noho ki te whenua, e mahi ki te kingi o Papurona, a ka
whai pai koutou.

<span id="an_40:10">40:10</span> Ko ahau nei ia, nana, ka noho ahau i
Mihipa, hei tu atu i mua i nga Karari e haere mai ana ki a tatou: tena
ko koutou, kohikohia e koutou nga waina me nga hua raumati, me te hinu,
whaowhina ki a koutou oko, a ka noho i roto i o koutou pa i riro ra i a
koutou.

<span id="an_40:11">40:11</span> Waihoki, i te rongonga o nga Hurai
katoa i Moapa, i roto i nga tama a Amona, i Eroma, i roto hoki i nga
whenua katoa, kua waiho e te kingi o Papurona he morehu o Hura, a kua
meinga e ia a Keraria tama a Ahikama, tama a Hapana, hei kawana mo rato
u;

<span id="an_40:12">40:12</span> Katahi nga Hurai katoa i nga wahi katoa
i peia atu ai ratou ka hokihoki mai, a haere mai ana ki te whenua o
Hura, ki a Keraria, ki Mihipa, a kohikohia ana e ratou he waina, he hua
raumati, tona nui.

<span id="an_40:13">40:13</span> I haere mai ano a Hohanana tama a
Karea, ratou ko nga rangatira katoa o nga ope i nga parae ki a Keraria,
ki Mihipa,

<span id="an_40:14">40:14</span> I mea ki a ia, E mohio ana ranei koe,
kua unga mai e Paarihi kingi o nga tama a Amona, a Ihimaera tama a
Netania ki te whakamate i a koe? Otiia kihai a Keraria tama a Ahikama i
whakapono ki a ratou.

<span id="an_40:15">40:15</span> Katahi a Hohanana tama a Karea ka
korero puku ki a Keraria, i Mihipa, ka mea, Tena, tukua ahau kia haere,
a maku e patu a Ihimaera tama a Netania, a e kore a mohiotia e tetahi
tangata. Kia patua koe e ia hei aha? pena ka marara noa iho nga Hurai
katoa kua huihui mai nei ki a koe, moti iho nga morehu o Hura.

<span id="an_40:16">40:16</span> Otiia i mea a Keraria tama a Ahikama ki
a Hohanana tama a Karea, Kaua tenei e meatia e koe; he teka hoki tau
korero mo Ihimaera.

<span id="an_41:1">41:1</span> ¶ Na i te whitu o nga marama ka haere mai
a Ihimaera tama a Netania, tama a Erihama, he uri kingi, ko ia tetahi o
nga tino rangatira a te kingi, me ona hoa kotahi tekau, ki a Keraria
tama a Ahikama, ki Mihipa; na kei te kai taro ratou tahi ki reira, ki
Mihipa.

<span id="an_41:2">41:2</span> Katahi ka whakatika ake a Ihimaera tama a
Netania, ratou ko ona hoa kotahi tekau, a patua ana a Keraria tama a
Ahikama, tama a Hapana ki te hoari, mate rawa, a ia i meinga nei e te
kingi o Papurona hei kawana mo te whenua.

<span id="an_41:3">41:3</span> Na i patua ano e Ihimaera nga Hurai katoa
i a ia, i a Keraria, i Mihipa, ratou ko nga Karari i kitea ki reira, ara
nga tangata whawhai.

<span id="an_41:4">41:4</span> Na i te rua o nga ra i muri i tana
whakamatenga i a Keraria, a kihai i mohiotia e tetahi tangata,

<span id="an_41:5">41:5</span> Ka haere mai etahi tangata i Hekeme, i
Hiro, i Hamaria, e waru tekau nga tangata, heu rawa o ratou pahau,
haehae rawa nga kakahu, he mea haehae ano hoki ratou, me nga whakahere,
me te whakakakara ano i o ratou ringa hei tapaenga ki te whare o Iho wa.

<span id="an_41:6">41:6</span> Na ka haere atu a Ihimaera tama a Netania
i roto i Mihipa ki te whakatau i a ratou, me te tangi haere ano i a ia e
haere ana: a, i tona tutakitanga ki a ratou, ka mea ia ki a ratou, Haere
mai ki a Keraria tama a Ahikama.

<span id="an_41:7">41:7</span> Heoi, i to ratou taenga ki roto ki te pa,
ka patua ratou e Ihimaera tama a Netania, a maka ana e ratou ko ona hoa
ki roto ki te poka.

<span id="an_41:8">41:8</span> Otiia tera ano etahi kotahi tekau i kitea
i roto i a ratou, i ki atu ki a Ihimaera, Kaua matou e whakamatea; he
taonga hoki a matou kei te parae, he witi, he parei, he hinu, he honi,
kei te huna. Na ka mutu tana, a kihai ratou i whakamatea e ia i roto i o
ratou teina.

<span id="an_41:9">41:9</span> Na, ko te poka i maka ai e Ihimaera nga
tinana katoa o nga tangata i patua nei e ia ki te taha o Keraria, ko
tera i hanga e Kingi Aha i te wehi ki a Paaha, kingi o Iharaira,
whakakiia ana taua poka e Ihimaera tama a Netania ki te hunga i patua.

<span id="an_41:10">41:10</span> Katahi ka whakaraua e Ihimaera nga
morehu katoa o te iwi i Mihipa, nga tamahine a te kingi, me nga morehu
katoa i Mihipa, ko te hunga i meinga nei e Neputaarana rangatira o nga
kaitiaki, a Keraria tama a Ahikama hei kawana mo ratou; whakaraua an a
ratou e Ihimaera tama a Netania, a haere ana ia, whiti ana ki nga tama a
Amona.

<span id="an_41:11">41:11</span> ¶ I te rongonga ia o Hohanana tama a
Karea, ratou ko nga rangatira katoa o nga ope i a ia, ki te kino katoa i
mahia e Ihimaera tama a Netania,

<span id="an_41:12">41:12</span> Katahi ka tango ratou i nga tangata
katoa, a haere ana ki te whawhai ki a Ihimaera tama a Netania, a
rokohanga atu ia i te taha o nga wai nunui i Kipeono.

<span id="an_41:13">41:13</span> A, no te kitenga o te hunga katoa i a
Ihimaera i a Hohanana tama a Karea, i ona hoa hoki, i nga rangatira
katoa o nga ope, na ka koa ratou.

<span id="an_41:14">41:14</span> Ko te tino tahuritanga o te hunga katoa
i whakaraua e Ihimaera i Mihipa, hoki ana, haere ana ki a Hohanana tama
a Karea.

<span id="an_41:15">41:15</span> Engari ko Ihimaera tama a Netania i
mawhiti atu i a Hohanana, ratou ko nga tangata tokowaru, a haere ana ki
nga tama a Amona.

<span id="an_41:16">41:16</span> Katahi ka mau a Hohanana tama a Karea,
ratou ko ona hoa, ko nga rangatira katoa o nga ope, i nga morehu katoa o
te iwi, i era o Mihipa i whakahokia mai e ia i a Ihimaera tama a
Netania, i muri i tana patunga i a Keraria tama a Ahikama, ara nga t
angata whawhai, nga wahine, nga tamariki, nga unaka hoki i whakahokia
mai e ia i Kipeono;

<span id="an_41:17">41:17</span> A haere ana, noho ana i Kerutu
Kimihama, i te taha o Peterehema, he mea kia haere ai ratou ki Ihipa,

<span id="an_41:18">41:18</span> I te wehi ki nga Karari; i wehi hoki
ratou i a ratou, mo te patunga a Ihimaera tama a Netania i a Keraria
tama a Ahikama, i meinga nei e te kingi o Papurona hei kawana mo te
whenua.

<span id="an_42:1">42:1</span> ¶ Katahi nga rangatira katoa o nga ope,
ratou ko Hohanana tama a Karea, ko Tetania tama a Hohaia, ko te iwi
katoa hoki, i te iti ki te rahi, ka haere mai,

<span id="an_42:2">42:2</span> A ka mea ki a Heremaia poropiti, Tena,
tukua atu ta matou inoi kia manaakitia ki tou aroaro; mau hoki e inoi mo
matou ki a Ihowa, ki tou Atua, ara mo enei morehu katoa; he torutoru noa
hoki matou o te tokomaha i toe iho, e kite na ou kanohi i a m atou:

<span id="an_42:3">42:3</span> Kia whakaaturia mai e Ihowa, e tou Atua,
ki a matou te ara e haere ai matou, te mea e mahi ai matou.

<span id="an_42:4">42:4</span> Ano ra ko Heremaia poropiti ki a ratou,
Kua rongo ahau ki a koutou; nana, ka inoi ahau ki a Ihowa, ki to koutou
Atua, ka rite ki a koutou kupu na: a, ko nga kupu katoa e whakahokia mai
e Ihowa ki a koutou, ka whakaaturia e ahau ki a koutou; e kor e tetahi
kupu e kaiponuhia e ahau ki a koutou.

<span id="an_42:5">42:5</span> Ano ra ko ratou ki a Heremaia, He pono,
he tika hoki a Ihowa hei kaiwhakaatu mo ta tatou, ki te kahore e rite ta
matou e mea ai ki nga kupu katoa e unga mai ai koe e Ihowa, e tou Atua,
ki a matou.

<span id="an_42:6">42:6</span> Ahakoa pai, ahakoa kino, ka rongo matou
ki te reo o Ihowa, o to tatou Atua, ka unga nei koe e matou ki a ia; kia
whai pai ai matou, ki te rongo matou ki te reo o Ihowa, o to tatou Atua.

<span id="an_42:7">42:7</span> ¶ Na i te mutunga o nga ra kotahi tekau
ka puta mai te kupu a Ihowa ki a Heremaia.

<span id="an_42:8">42:8</span> Katahi ia ka karanga ki a Hohanana tama a
Karea, ratou ko ona hoa, ko nga rangatira katoa o nga ope, ki te iwi
katoa hoki, ki te iti, ki te rahi,

<span id="an_42:9">42:9</span> A ka mea ki a ratou, Ko te kupu tenei a
Ihowa, a te Atua o Iharaira, i unga nei ahau e koutou ki te whakatakoto
i ta koutou inoi ki tona aroaro;

<span id="an_42:10">42:10</span> Ki te noho tonu koutou ki tenei whenua,
katahi ahau ka hanga i a koutou, a kahore e wahi iho i a koutou, ka
whakatokia hoki koutou e ahau, a kahore e hutia ake: no te mea e
ripeneta ana ahau ki te kino kua oti nei i ahau te mea ki a koutou.

<span id="an_42:11">42:11</span> Kaua e wehi i te kingi o Papurona, e
wehingia na e koutou: kaua e wehi i a ia, e ai ta Ihowa; no te mea kei a
koutou ahau hei whakaora i a koutou, hei tango i a koutou i roto i tona
ringa.

<span id="an_42:12">42:12</span> A ka tukua atu aku mahi atawhai ki a
koutou, kia atawhai ai ia i a koutou, a ka whakahoki i a koutou ki to
koutou oneone.

<span id="an_42:13">42:13</span> Tena ki te mea koutou, E kore matou e
noho ki tenei whenua; a ka kore koutou e rongo ki te reo o Ihowa, o to
koutou Atua;

<span id="an_42:14">42:14</span> Ka mea, Kahore; engari ka haere matou
ki te whenua o Ihipa, ki te wahi e kore ai matou e kite i te whawhai, e
kore ai hoki e rongo i te tangi o te tetere, a e kore ai e hiakai ki te
taro; a hei reira tatou noho ai:

<span id="an_42:15">42:15</span> Na kia rongo koutou aianei, e nga
morehu o Hura, ki te kupu a Ihowa, Ko te kupu tenei a Ihowa o nga mano,
a te Atua o Iharaira, Ki te maro tonu o koutou kanohi ki te haere ki
Ihipa, a ka haere koutou ki reira noho ai;

<span id="an_42:16">42:16</span> Na ka mau koutou i te hoari, e wehingia
nei e koutou, ki reira, ki te whenua o Ihipa, a ka whaia tatatia koutou
e te hemokai, e wehi na koutou, ki reira, ki Ihipa; a ka mate koutou ki
reira.

<span id="an_42:17">42:17</span> Na ka pena nga tangata katoa e naro ana
o ratou kanohi ki te haere ki Ihipa ki reira noho ai; ka mate ratou i te
hoari, i te hemokai, i te mate uruta: a e kore tetahi o ratou e toe, e
mawhiti i te kino e takina mai e ahau ki runga ki a ratou.

<span id="an_42:18">42:18</span> Ko te kupu hoki tenei a Ihowa o nga
mano, a te Atua o Iharaira; Ka rite ki taku ringihanga i toku riri, i
toku weriweri, ki runga ki nga tangata o Hiruharama, ka pena ano taku
ringihanga i toku weriweri ki runga ki a koutou, ina tae koutou ki Ih
ipa: a hei kohukohutanga, hei hahanitanga; a e kore koutou e kite i
tenei wahi a muri atu.

<span id="an_42:19">42:19</span> Kua puaki ta Ihowa kupu mo koutou, E
nga morehu o Hura, Kaua e haere ki Ihipa: kia tino mohio koutou kua oti
te whakaatu e ahau ki a koutou i tenei ra.

<span id="an_42:20">42:20</span> Kua tinihanga hoki koutou ki o koutou
na wairua ano; i unga hoki koutou i ahau ki a Ihowa, ki to koutou Atua,
i ki mai, Inoi mo matou ki a Ihowa, ki to tatou Atua; a, ko nga mea
katoa e korerotia e Ihowa, e to tatou Atua, mau e whakaatu ki a mat ou,
a ka mahia e matou.

<span id="an_42:21">42:21</span> Na kua whakaaturia nei e ahau ki a
koutou i tenei ra; otira kihai koutou i rongo ki te reo o Ihowa, o to
koutou Atua, i nga mea katoa i unga ai ahau e ai ki a koutou.

<span id="an_42:22">42:22</span> Ko tenei, kia tino mohio koutou, tera
koutou e mate i te hoari, i te hemokai, i te mate uruta, ki te wahi i
hiahia ai koutou kia haere ki reira noho ai.

<span id="an_43:1">43:1</span> ¶ A ka mutu te korero a Heremaia ki te
iwi katoa i nga kupu katoa a Ihowa, a to ratou Atua, i unga ai ia ki a
ratou e Ihowa, e to ratou Atua, ara enei kupu katoa,

<span id="an_43:2">43:2</span> Katahi ka korero a Ataria tama a Hohaia,
ratou ko Hohanana tama a Karea, ko nga tangata whakapehapeha katoa ano
hoki, ka mea ki a Heremaia, E korero teka ana koe: kihai a Ihowa, to
tatou Atua, i unga mai i a koe hei mea, Kaua koutou e haere ki Ih ipa,
ki reira noho ai:

<span id="an_43:3">43:3</span> Engari na Paruku, na te tama a Neria koe
i whakakiki ki te he mo matou, kia tukua ai matou ki te ringa o nga
Karari, kia whakamatea ai matou e ratou, kia whakaraua ai hoki ki
Papurona.

<span id="an_43:4">43:4</span> Na kihai a Hohanana tama a Karea, ratou
ko nga rangatira katoa o nga ope, ko te iwi katoa hoki, i rongo ki te
reo o Ihowa, kia noho ki te whenua o Hura.

<span id="an_43:5">43:5</span> Engari i mau a Hohanana tama a Karea,
ratou ko nga rangatira katoa o nga ope, ki nga morehu katoa o Hura i
peai nei ratou ki nga iwi katoa, a i hoki mai ki te whenua o Hura noho
ai;

<span id="an_43:6">43:6</span> Ki nga tana, ki nga wahine, ki nga
tamariki, ki nga tamahine hoki a te kingi, ki nga tangata katoa i waiho
e Neputaraarana rangatira o nga kaitiaki ki a Keraria tama a Ahikama,
tama a Hapana, ki a Heremaia poropiti, ki a Paruku hoki tama a Neria;

<span id="an_43:7">43:7</span> A haere ana ratou ki te whenua o Ihipa;
kihai hoki ratou i rongo ki te reo o Ihowa: na ka tae ratou ki
Tahapanehe.

<span id="an_43:8">43:8</span> ¶ Katahi ka puta mai te kupu a Ihowa ki a
Heremaia ki Tahapanehe; i mea ia,

<span id="an_43:9">43:9</span> Maua atu etahi kohatu nunui i tou ringa,
a ka huna ki roto ki te paru ki te papa pereki, ki tera i te kuwaha o te
whare o Parao i Tahapanehe, a kia kite hoki nga tangata o Hura;

<span id="an_43:10">43:10</span> A ka mea ki a ratou, Ko te kupu tenei a
Ihowa o nga mano, a te Atua o Iharaira: Nana, ka unga tangata ahau ki te
tiki i taku pononga, i a Nepukareha kingi o Papurona, a ka whakaturia e
ahau tona torona ki runga ki enei kohatu kua huna nei e ahau; a ka
horahia e ia tona teneti kingi ki runga.

<span id="an_43:11">43:11</span> Na ka tae mai ia, a ka patu i te whenua
o Ihipa; ko te hunga mo te mate ka tukua ki te mate, ko te hunga mo te
whakarau ki te whakarau, a ko te hunga mo te hoari ki te hoari.

<span id="an_43:12">43:12</span> Ka ngiha ano i ahau he ahi i roto i nga
whare o nga atua o Ihipa; ka tahuna ratou e ia, a ka whakaraua atu: a ka
kakahuria e ia te whenua o Ihipa, ano he hepara e kakahu ana i tona
kakahu; a ka haere atu ia i reira i runga i te rangimarie.

<span id="an_43:13">43:13</span> Ka wawahia hoki e ia nga whakapakoko o
Petehemehe, o tera i te whenua o Ihipa, ka tahuna ki te ahi nga whare o
nga atua o Ihipa.

<span id="an_44:1">44:1</span> ¶ Ko te kupu i puta mai ki a Heremaia mo
nga Hurai katoa e noho ana i te whenua o Ihipa, e noho ana i Mikitoro, i
Tahapanehe, i Nopo, i te whenua hoki o Patoro; i mea ia,

<span id="an_44:2">44:2</span> Ko te kupu tenei a Ihowa o nga mano, a te
Atua o Iharaira: Kua kite koutou i te kino katoa i takina mai nei e ahau
ki runga ki Hiruharama, ki nga pa katoa hoki o Hura; na, i tenei ra he
ururua ratou, kahore hoki he tangata e noho ana i reira;

<span id="an_44:3">44:3</span> Mo ta ratou kino i mahia e ratou hei
whakapataritari i ahau, i to ratou haerenga ki te tahu whakakakara, a ki
te mahi ki nga atua ke, kihai nei ratou i mohio, ratou, koutou ranei, o
koutou matua ranei.

<span id="an_44:4">44:4</span> He ahakoa ra, i unga atu e ahau aku
pononga katoa, nga poropiti, ki a koutou, maranga wawe ana ahau ki te
unga i a ratou; i mea ahau, Kaua ra e mahia tenei mea whakarihariha e
kino nei ahau.

<span id="an_44:5">44:5</span> Otiia kihai ratou i rongo, kihai hoki i
tahuri mai o ratou taringa, kihai i hoki mai i to ratou kino, ara i te
tahu whakakakara ki nga atua ke.

<span id="an_44:6">44:6</span> Koia i ringihia atu ai toku weriweri,
toku riri, ngiha tonu ki nga pa o Hura, ki nga ara hoki o Hiruharama; na
he ururua ratou, he tuhea, koia ano tenei inaianei.

<span id="an_44:7">44:7</span> Mo reira ko te kupu tenei inaianei a
Ihowa, a te Atua o nga mano, a te Atua o Iharaira; He aha koutou i mahi
ai i tenei kino nui mo o koutou wairua, ka hatepe atu i a koutou, i nga
tane, i nga wahine, i te kohungahunga, i te mea ngote u, i roto i a
Hura, a kore iho he toenga o koutou e mahue?

<span id="an_44:8">44:8</span> I a koutou i whakapataritari na i ahau ki
nga mahi a o koutou ringa, i a koutou ka tahu whakakakara nei ki nga
atua ke i te whenua o Ihipa, kua haere atu na koutou ki reira noho ai, e
hatepea atu ai koutou, e waiho ai koutou hei kanga, hei ingoa kino i
roto i nga iwi katoa o te whenua.

<span id="an_44:9">44:9</span> Kua wareware ranei koutou ki te kino o o
koutou matua, ki te kino o nga kingi o Hura, ki te kino hoki o a ratou
wahine, ki o koutou na kino, ki te kino hoki o a koutou wahine i mahia
nei e ratou ki te whenua o Hura, ki nga ara hoki o Hiruharama?

<span id="an_44:10">44:10</span> Taea noatia tenei ra kahore ano ratou i
whakaiti i a ratou, kahore ano i wehi, kahore i haere i runga i taku
ture, i runga i aku tikanga i hoatu e ahau ki to koutou aroaro, ki te
aroaro hoki o o koutou matua.

<span id="an_44:11">44:11</span> Mo reira ko te kupu tenei a Ihowa o nga
mano, a te Atua o Iharaira: Nana, ka anga ke atu toku mata i a koutou mo
te kino, he hatepe i a Hura katoa.

<span id="an_44:12">44:12</span> Na ka mau ahau ki nga morehu o Hura,
kua maro nei o ratou mata ki te haere ki te whenua o Ihipa, ki reira
noho ai, a ka poto ratou katoa; ka hinga ratou ki te whenua o Ihipa; ka
pau ratou i te hoari, i te hemokai; ka mate ratou, mai i te iti ki te
rahi, i te hoari, i te hemokai: a ka waiho ratou hei kanga, hei
miharotanga, hei kohukohutanga, hei ingoa kino.

<span id="an_44:13">44:13</span> No te mea ka whiua e ahau te hunga e
noho ana i te whenua o Ihipa, ka rite ki taku whiunga i Hiruharama ki te
hoari, ki te hemokai, ki te mate uruta:

<span id="an_44:14">44:14</span> Na ka kore tetahi o nga morehu o Hura i
haere nei ki te whenua o Ihipa noho ai e mawhiti, e toe, hei hoki ki te
whenua o Hura, ki te wahi e hiahia nei ratou kia hoki ki reira noho ai:
na e kore tetahi e hoki ko te hunga anake e mawhiti atu.

<span id="an_44:15">44:15</span> ¶ Na katahi nga tangata katoa i mohio
kua tahu whakakakara a ratou wahine ki nga atua ke, nga wahine katoa
hoki e tu mai ana, he nui te huihui, me te iwi katoa hoki e noho ana i
te whenua o Ihipa, i Patoro, ka whakahoki ki a Heremaia, ka mea,

<span id="an_44:16">44:16</span> Na, mo te kupu kua korerotia nei e koe
ki a matou i runga i te ingoa o Ihowa, e kore matou e rongo ki a koe.

<span id="an_44:17">44:17</span> Engari ka tino mahi matou i nga mea
katoa i puaki i o matou mangai, ka tahu whakakakara ki te kuini o te
rangi, ka riringi ano i nga ringihanga ki a ia, ka pera me ta matou, me
ta o matou matua, me ta o matou kingi, me ta o matou rangatira i nga pa
o Hura, i nga ara o Hiruharama: i makona hoki matou i reira i te kai, i
pai hoki matou, a kihai i kite i te he.

<span id="an_44:18">44:18</span> Otiia no te mutunga o ta matou tahu
whakakakara ki te kuini o te rangi, o ta matou ringihanga i nga
ringihanga ki a ia, kua kore nga mea katoa, i a matou, a poto iho matou
i te hoari, i te hemokai.

<span id="an_44:19">44:19</span> A, i a matou i tahu whakakakara ai ki
te kuini o te rangi, i riringi ai hoki i nga ringihanga ki a ia, e ngaro
ana ranei a matou tane i a matou e hanga ana i nga keke nana, hei
karakia ki a ia; i a matou hoki i riringi ai i nga ringihanga mana?

<span id="an_44:20">44:20</span> ¶ Katahi a Heremaia ka korero ki te iwi
katoa, ki nga tane, ki nga wahine, ki te iwi katoa ano nana taua kupu
whakautu ki a ia, ka mea,

<span id="an_44:21">44:21</span> Ko te whakakakara i tahuna ra e koutou
ki nga pa o Hura, ki nga ara hoki o Hiruharama, e koutou, e o koutou
matua, e o koutou kingi, e o koutou rangatira, e te iwi hoki o te
whenua, kihai ianei ena mea i maharatia e Ihowa, kihai ianei i puta ake
ki tona ngakau?

<span id="an_44:22">44:22</span> A te ahei a Ihowa te whakamanawanui
tonu i te kino o a koutou hanga, i nga mea whakarihariha i mahia e
koutou; heoi kua ururua to koutou whenua, kua waiho hei miharotanga, hei
kohukohutanga, te ai te tangata hei noho, koia ano tenei inaianei.

<span id="an_44:23">44:23</span> No te mea kua tahu koutou i te
whakakakara, kua hara hoki ki a Ihowa, a kihai i rongo ki te reo o
Ihowa, kihai hoki i haere i runga i tana ture, i runga i ana tikanga, i
runga i ana whakaatu; mo reira i tutaki ai tenei he ki a koutou, koia
ano t enei inaianei.

<span id="an_44:24">44:24</span> I mea atu ano a Heremaia ki te iwi
katoa, ki nga wahine katoa hoki, Whakarongo ki te kupu a Ihowa, e Hura
katoa i te whenua o Ihipa nei:

<span id="an_44:25">44:25</span> Ko te kupu tenei a Ihowa o nga mano, a
te Atua o Iharaira; e ki ana ia: Ko koutou, me a koutou wahine, kua
korero o koutou mangai, kua rite ano i o koutou ringa te kupu, Ka mahia
marietia e matou a matou kupu taurangi i korerotia e matou, kia ta hu
whakakakara ki te kuini o te rangi, kia riringi i nga ringihanga ki a
ia: tena whakaungia a koutou kupu taurangi, mahia hoki a koutou kupu
taurangi.

<span id="an_44:26">44:26</span> Mo reira whakarongo ki te kupu a Ihowa,
e Hura katoa e noho nei i te whenua o Ihipa: Nana, kua oatitia e ahau
toku ingoa nui, e ai ta Ihowa, e kore toku ingoa e whakahuatia a muri
ake nei e te mangai o tetahi tangata o Hura i te whenua katoa o I hipa,
e kore e kiia, E ora ana te Ariki, a Ihowa.

<span id="an_44:27">44:27</span> Nana, kei te tirotiro ahau i a ratou mo
te kino, ehara i te mea hei pai: a, ko nga tangata katoa o Hura i te
whenua o Ihipa, ka poto i te hoari, i te hemokai hoki, a moti noa ratou.

<span id="an_44:28">44:28</span> A, ko nga morehu i te hoari, ka hoki
atu i te whenua o Ihipa ki te whenua o Hura, he hunga torutoru; a ka
mohio nga morehu katoa o Hura i haere nei ki te whenua o Ihipa noho ai,
ko ta wai kupu e tu, ko taku ranei, ko ta ratou ranei.

<span id="an_44:29">44:29</span> A ko te tohu tenei ki a koutou, e ai ta
Ihowa, ka whiua koutou e ahau ki tenei wahi, kia mohio ai koutou ka mau
tonu aku kupu ki te kino mo koutou.

<span id="an_44:30">44:30</span> Ko te kupu tenei a Ihowa, Nana, ka
hoatu e ahau a Parao Hopara kingi o Ihipa ki te ringa o ona hoariri, ki
te ringa hoki o te hunga e whai ana kia whakamatea ia; ka rite ano ki
taku hoatutanga i a Terekia kingi o Hura ki te ringa o Nepukareha ki ngi
o Papurona, o tona hoariri i whai nei kia whakamatea ia.

<span id="an_45:1">45:1</span> ¶ Ko te kupu i korerotia e Heremaia
poropiti ki a Paruku tama a Neria, i tana tuhituhinga i enei kupu ki te
pukapuka, na Heremaia i korero, i te wha o nga tau o Iehoiakimi kingi o
Hura; i ki ia,

<span id="an_45:2">45:2</span> Ko te kupu tenei a Ihowa, a te Atua o
Iharaira mou, e Paruku;

<span id="an_45:3">45:3</span> I mea koe, Aue, toku mate nei hoki! kua
tapiritia hoki e Ihowa toku mamae ki te tangi; mauiui noa ahau i toku
auetanga, te ai he pariratanga.

<span id="an_45:4">45:4</span> Ko tau tenei e ki atu ai ki a ia, Ko te
kupu tenei a Ihowa: Nana, ko taku i hanga ai ka wahia iho ano e ahau, a
ko taku i whakato ai ka hutia atu ano e ahau; a ko tenei ki te whenua
katoa.

<span id="an_45:5">45:5</span> A e rapu ana koe i nga mea nunui mau?
kaua e rapua; no te mea kei te kawea atu e ahau he kino mo nga kikokiko
katoa, e ai ta Ihowa: engari ka hoatu e ahau tou wairua ki a koe hei
taonga parakete i nga wahi katoa e haere atu ai koe.

<span id="an_46:1">46:1</span> ¶ Ko te kupu a Ihowa i puta mai ki a
Heremaia poropiti mo nga iwi:

<span id="an_46:2">46:2</span> Mo Ihipa: mo te ope a Parao Neko kingi o
Ihipa, mo tera i te awa, i Uparati, i Karakemihi, i patua ra e
Nepukareha kingi o Papurona i te wha o nga tau o Iehoiakimi tama a Hohia
kingi o Hura.

<span id="an_46:3">46:3</span> Whakapaia te whakangungu rakau me te
puapua, whakatata ki te whawhai.

<span id="an_46:4">46:4</span> Whakanohoia nga hoiho, e eke, e nga
kaieke hoiho, a tu atu me o koutou potae; whakakanapatia nga tao,
kakahuria nga pukupuku.

<span id="an_46:5">46:5</span> He aha ahau i kite ai i tenei? kei te
powera ratou, kua hoki ki muri; kua whati noa atu, kihai hoki i titiro
whakamuri: kei nga taha katoa te wehi, e ai ta Ihowa.

<span id="an_46:6">46:6</span> Kaua te tangata tere e rere atu, kaua
hoki te marohirohi e mawhiti; kei te raki, kei te awa, kei Uparati, kua
tutuki o ratou waewae, kua hinga.

<span id="an_46:7">46:7</span> Ko wai tenei e puhake ake nei me te mea
ko te Naera, e tutu nei ona wai me te mea ko nga awa?

<span id="an_46:8">46:8</span> I puhake mai a Ihipa ano ko te Naera, i
tutu ona wai ano ko nga awa: a ka mea ia, Ka puhake atu ahau, a ka
taupokina te whenua; ka ngaro i ahau te pa me ona tangata.

<span id="an_46:9">46:9</span> Haere atu, e nga hoiho; e ngana, e nga
hariata; tukua atu nga marohirohi; a Kuhu, a Putu, e rahurahu nei i te
whakangungu rakau; nga Rurimi, e rahurahu nei, e whakapiko nei i te
kopere.

<span id="an_46:10">46:10</span> Ko taua ra hoki he ra na te Ariki, na
Ihowa o nga mano, he ra rapu utu, e whai utu ai ia i ona hoariri; a ka
horomi te hoari, a ka makona, ka inu hoki, ki rawa i o ratou toto; no te
mea he patunga tapu ta te Ariki, ta Ihowa o nga mano i te whenu a ki te
raki, i te taha o te awa o Uparati.

<span id="an_46:11">46:11</span> Haere ki runga, ki Kireara, e te
tamahine wahine a Ihipa, ka tiki he pama; ka maumau tau mahi i nga
rongoa maha; kahore he ora mou.

<span id="an_46:12">46:12</span> ¶ Kua rongo nga iwi ki tou whakama, kua
paku tau karanga ki nga whenua: kua tutuki nei hoki te waewae o te
marohirohi ki te marohirohi, kua hinga ngatahi tautokorua.

<span id="an_46:13">46:13</span> Ko te kupu i korerotia e Ihowa ki a
Heremaia poropiti, tera ka haere mai a Nepukareha kingi o Papurona ki te
patu i Ihipa.

<span id="an_46:14">46:14</span> Kauwhautia e koutou ki Ihipa, panuitia
ki Mikitoro, panuitia ki Nopo, ki Tahapanehe, mea atu, E tu, kia
tumatohi; kua kai hoki te hoari i tetahi taha ou, i tetahi taha.

<span id="an_46:15">46:15</span> He aha ou maia i tahia atu ai? kihai
ratou i tu, na Ihowa hoki ratou i a atu.

<span id="an_46:16">46:16</span> He tini nga mea nana i tukoki ai, ae
ra, i hinga ratou tetahi ki runga ki tetahi: i mea ano, Whakatika, tatou
ka haere ki to tatou nei iwi, ki te whenua i whanau ai tatou, i te hoari
tukino.

<span id="an_46:17">46:17</span> I karanga ratou i reira, He turituri
kau a Parao kingi o Ihipa; kua tukua e ia kia pahemo te wa i whakaritea.

<span id="an_46:18">46:18</span> E ora ana ahau, e ai ta te Kingi, ko
Ihowa o nga mano nei tona ingoa, kei Taporo i roto i nga maunga, kei
Karamere hoki i te moana he rite mo tona haerenga mai.

<span id="an_46:19">46:19</span> E koe, e te tamahine, e noho nei i
Ihipa, mahia nga mea mou mo te whakaraunga: no te mea ka ururuatia a
Nopo, ka wera, te ai te tangata hei noho.

<span id="an_46:20">46:20</span> He kuao kau ataahua rawa a Ihipa; otiia
kua tae mai te whakangaro i te raki, tenei kua tae mai.

<span id="an_46:21">46:21</span> Ko ana tangata hoki i utu ai, rite tonu
i roto i a ia ki te kuao whangai; kua tahuri atu ano hoki ratou, kua oma
ngatahi atu, kihai hoki i tu; no te mea kua tae mai te ra o to ratou
aitua ki a ratou, te wa e whiua ai.

<span id="an_46:22">46:22</span> Ko tona reo ka rite te puaki ki to te
nakahi; no te mea he taua ta ratou ina haere, ka haere mai ratou ki a ia
me nga toki, ka rite ki nga kaitapahi rakau.

<span id="an_46:23">46:23</span> Ka tuaina e ratou tona ngahere, e ai ta
Ihowa, ahakoa e kore tona mutunga e taea te rapu; he tini ke hoki ratou
i te mawhitiwhiti, e kore e taea te tatau.

<span id="an_46:24">46:24</span> Ka whakama te tamahine a Ihipa; ka
tukua ia ki te ringa o te iwi ki te raki.

<span id="an_46:25">46:25</span> E mea ana a Ihowa o nga mano, te Atua o
Iharaira: Nana, ka whiua e ahau a Amono o No, a Parao, a Ihipa hoki, me
o reira atua, me o reira kingi; a Parao rawa, ratou ko te hunga e
whakawhirinaki ana ki a ia:

<span id="an_46:26">46:26</span> Ka tukua hoki ratou e ahau ki te ringa
o te hunga e whai ana kia whakamatea ratou, ki te ringa ano o Nepukareha
kingi o Papurona, ki te ringa o ana tangata: a muri iho ka nohoia, ka
pera me nga ra o mua, e ai ta Ihowa.

<span id="an_46:27">46:27</span> Ko koe ia, kaua e wehi, e taku pononga,
e Hakopa, kaua e pawera, e Iharaira: no te mea, nana, maku koe e
whakaora i tawhiti, ou uri hoki i te whenua i whakaraua ai ratou; a ka
hoki mai a Hakopa, ka ata noho, ka whai tanga manawa, te ai he kaiwha
kawehi mona.

<span id="an_46:28">46:28</span> Kaua koe e wehi, e taku pononga, e
Hakopa, e ai ta Ihowa; kei a koe nei hoki ahau: ka poto rawa hoki i ahau
nga iwi katoa kua peia nei koe e ahau ki reira, otiia e kore koe e poto
rawa i ahau; engari ka pakia koe e ahau, he mea whakarite marie, e kore
ia koe e tukua kia kore e whiua.

<span id="an_47:1">47:1</span> ¶ Ko te kupu a Ihowa i puta mai ki a
Heremaia poropiti mo nga Pirihitini i te mea kahore ano a Parao i patu
noa i Kaha.

<span id="an_47:2">47:2</span> Ko te kupu tenei a Ihowa: Nana, te puta
mai nei nga wai i te raki, ka meinga hei waipuke e ngawha ana, a ka
pokia te whenua me ona mea katoa, te pa me nga tangata e noho ana i
roto: a ka hamama nga tangata, ka aue hoki nga tangata katoa o te when
ua.

<span id="an_47:3">47:3</span> Hei te haruru o te takahi o nga paua o
ona hoiho kaha, hei te rorohu o ona hariata, hei te ngaehe o ona wira,
kore iho nga matua e tahuri ki muri ki a ratou tamariki i te ngoikore
hoki o nga ringa;

<span id="an_47:4">47:4</span> Na, mo te ra e haere mai nei, e pahuatia
ai nga Pirihitini katoa, e hatepea atu ai i Taira, i Hairona nga
kaiawhina katoa e toe nei: ka pahuatia hoki e Ihowa nga Pirihitini, nga
morehu o te motu, o Kapatoro.

<span id="an_47:5">47:5</span> Kua tae te pakira ki runga ki Kaha; kua
whakamotitia a Ahakerono, me te toenga ano o to ratou awaawa: kia pehea
te roa o tau haehae i a koe?

<span id="an_47:6">47:6</span> E te hoari a Ihowa, kia pehea te roa ka
ata takoto ai koe? hoki atu ki roto ki tou kopaki: okioki, kati hoki
tau.

<span id="an_47:7">47:7</span> Me pehea koe e ata takoto ai, kua hoatu
nei hoki e Ihowa he whakahau ki a koe? he he mo Ahakerono, mo te
tahatika hoki o te moana, kua whakaritea e ia ki reira.

<span id="an_48:1">48:1</span> ¶ Mo Moapa. Ko te kupu tenei a Ihowa o
nga mano, a te Atua o Iharaira: Aue, te mate mo Nepo! kua pahuatia hoki;
kua meinga a Kiriataima kia whakama, kua riro: kua meinga a Mihikapa kia
whakama, kua wawahia iho ia.

<span id="an_48:2">48:2</span> Kua kahore te whakamoemiti mo Moapa; i
Hehepona ratou e whakatakoto ana i te kino mona, Haere mai, tatou ka
hatepe atu i a ia, kia kore ai tena iwi. Ko koe ano hoki, e Maramene, ka
whakanohopukutia koe; ka aru te hoari i a koe.

<span id="an_48:3">48:3</span> Ka puta te reo aue i Horonaimi, he pahua,
he whakangaromanga nui!

<span id="an_48:4">48:4</span> Ka oti a Moapa te tukituki; he aue ka
rangona, na ana mea ririki.

<span id="an_48:5">48:5</span> Ka haere hoki ratou ma te pikinga atu ki
Ruhiti me te tangi haere tonu; no te mea i te heketanga ki Horonaimi kua
rongo ratou i te mamae kino o te aue ki te whakangaromanga.

<span id="an_48:6">48:6</span> E rere, kahaki i a koutou kia ora ai, kia
rite ai ki te manoao i te koraha.

<span id="an_48:7">48:7</span> No te mea, nau i whakawhirinaki ki au
mahi, ki au taonga, koia ano koe ka horo ai: a ka riro a Kemoho i te
whakarau, ratou tahi ko ona tohunga, ko ona rangatira.

<span id="an_48:8">48:8</span> Ka tae te kaipahua ki nga pa katoa, e
kore hoki tetahi pa e puta; ka ngaro te raorao, ka huna hoki te mania;
ka pera me ta Ihowa i korero ai.

<span id="an_48:9">48:9</span> Hoatu he parirau mo Moapa, kia rere atu
ai, kia puta ai: a ka ururuatia ona pa, te ai he tangata hei noho ki
reira.

<span id="an_48:10">48:10</span> Ka kanga te tangata e mahi
whakaparahako ana i ta Ihowa mahi, a ka kanga hoki te tangata e kore nei
e tuku i tana hoari ki te toto.

<span id="an_48:11">48:11</span> I runga a Moapa i te rangimarie no tona
tamarikitanga ake, a i ata takoto ia i runga i ona nganga, kihai i
ringihia atu i tetahi oko ki tetahi oko, kihai ano hoki ia i riro i te
whakarau: heoi mau tonu tona reka ki a ia, a kihai tona kakara i re re
ke.

<span id="an_48:12">48:12</span> Mo reira, nana, kei te haere mai nga
ra, e ai ta Ihowa, e unga ai e ahau ki a ia te hunga ringiringi, a ka
ringihia atu ia e ratou; a ka noho tahanga i a ratou ana oko, ka pakaru
rikiriki hoki a ratou pounamu.

<span id="an_48:13">48:13</span> Na ka whakama a Moapa ki a Kemoho, ka
pera me te whare o Iharaira i whakama ra ki Peteere, ki ta ratou i
whakawhirinaki ai.

<span id="an_48:14">48:14</span> ¶ He pehea ta koutou e ki na, He
marohirohi tatou, he uaua ki te whawhai?

<span id="an_48:15">48:15</span> Kua pahuatia a Moapa, a kua piki atu
ratou ki ona pa, kua heke iho hoki ana taitama, he mea whiriwhiri, kei
raro, he parekura, e ai ta te Kingi, ko Ihowa, nei o nga mano tona
ingoa.

<span id="an_48:16">48:16</span> Ka tata te aitua o Moapa te puta, a kei
te tino kaika mei te he mona.

<span id="an_48:17">48:17</span> Tangihia ia, e koutou katoa i tetahi
taha ona, i tetahi taha, e koutou e mohio ana ki tona ingoa; ki ake, Ano
te whatinga o te rakau kaha, o te tokotoko ataahua!

<span id="an_48:18">48:18</span> E te tamahine e noho mai nei i Ripono,
makere mai i tou kororia, e noho ki te matewai; no te mea kua tae te
kaipahua o Moapa ki a koe, kua kore i a ia ou wahi kaha.

<span id="an_48:19">48:19</span> E te wahine e noho ana i Aroere, e tu
ki te ara titiro ai: ui atu ki te tangata e rere ana, ki te wahine e
mawhiti ana; mea atu, he aha kua meatia?

<span id="an_48:20">48:20</span> Kua whakama a Moapa; kua pakaru: aue, e
tangi; korerotia ki Aranono, kua oti a Moapa te pahua.

<span id="an_48:21">48:21</span> Kua tae atu ano te whakawa ki te mania;
ki Horono, ki Iahata, ki Mepaata;

<span id="an_48:22">48:22</span> A ki Ripono, ki Nepo, ki
Peteripirataima;

<span id="an_48:23">48:23</span> A Kiriataima, ki Petekamuru, ki
Petemeono;

<span id="an_48:24">48:24</span> Ki Kerioto, ki Potora, ki nga pa katoa
o te whenua o Moapa, ki nga mea i tawhiti, ki nga mea e tata ana.

<span id="an_48:25">48:25</span> Kua oti te haona o Moapa te pouto atu,
kua whati tona ringa, e ai ta Ihowa.

<span id="an_48:26">48:26</span> Meinga ia e koutou kia haurangi; mona i
whakakakake ki a Ihowa: a ka okeoke a Moapa i roto i tona ruaki, a ka
waiho ano ia hei katanga.

<span id="an_48:27">48:27</span> He teka ianei i waiho a Iharaira hei
katanga mau? i kitea ranei ia i roto i nga tahae? no te mea i au
korerotanga katoa mona, e oraora ana te mahunga.

<span id="an_48:28">48:28</span> E nga tangata o Moapa, whakarerea nga
pa, e noho ki te kamaka; a kia rite ki te kukupa e hanga nei i tona
ohanga ki nga taha o te kuwaha o te rua.

<span id="an_48:29">48:29</span> Kua rongo tatou i te whakahihi o Moapa,
nui atu hoki tona whakahihi; i tona whakakake, i tona whakamanamana, i
tona whakapehapeha, i te whakahirahira hoki o tona ngakau.

<span id="an_48:30">48:30</span> E mohio ana ahau ki tona riri, e ai ta
Ihowa, otiia kahore he tikanga; kahore he rawa o ana whakapehapeha.

<span id="an_48:31">48:31</span> Mo reira ka tangi ahau mo Moapa; ae ra,
ka aue ahau mo Moapa katoa: ka uhunga ratou mo nga tangata o Kiriherehe.

<span id="an_48:32">48:32</span> E te waina o Hipima, ka tangihia koe e
ahau, nui atu i te tangihanga mo Iatere: kua whiti ou peka ki tera taha
o te moana, kua tae rawa ki te moana o Iatere: kua kokiri atu te
kaipahua ki au hua raumati, ki tau kohikohinga waina.

<span id="an_48:33">48:33</span> A kua whakakahoretia atu te koa me te
hari i te mara momona, i te whenua hoki o Moapa; a kua mutu i ahau he
waina mo nga takahanga waina; e kore tetahi e hamama i te takahanga; ko
to ratou hamama ehara i te hamama.

<span id="an_48:34">48:34</span> No te auetanga i Hehepona tae noa ki
Ereare, ki Iahata, te puakanga o to ratou reo, no Toara tae noa ki
Horonaimi, ki Ekerata Herihiia: no te mea ka mokemoke ano hoki nga wai o
Nimirimi.

<span id="an_48:35">48:35</span> Ka meinga ano hoki e ahau kia mutu i
roto i a Moapa, e ai ta Ihowa, te tangata whakaeke whakahere ki te wahi
tiketike, me te tangata tahu whakakakaraki ona atua.

<span id="an_48:36">48:36</span> Na reira kei te tangi toku ngakau ki a
Moapa ano he putorino, kei te tangi hoki toku ngakau ano he putorino ki
nga tangata o Kiriherehe; na reira kua moti nga mea maha i mahia e ia.

<span id="an_48:37">48:37</span> He mea moremore katoa hoki nga mahunga,
ko nga kumikumi katoa tapahi rawa: he haehaenga kei nga ringa katoa, he
kakahu taratara kei nga hope.

<span id="an_48:38">48:38</span> Kei runga i nga tuanui katoa o Moapa a
kei ona ara he uhunga kei nga wahi katoa: no te mea kua pakaru i ahau a
Moapa, ano he oko e kore e manakohia, e ai ta Ihowa.

<span id="an_48:39">48:39</span> Ano tona wawahanga! Ta ratou aue! ina,
te tahuritanga mai o te tuara o Moapa i te whakama! na ka waiho a Moapa
hei katanga, hei whakawehi ki te hunga i tetahi taha ona, i tetahi taha.

<span id="an_48:40">48:40</span> No te mea ko te kupu tenei a Ihowa,
Nana, ka rere ia ano he ekara, ka roha hoki ona parirau ki runga ki
Moapa.

<span id="an_48:41">48:41</span> Kua horo Kerioto, kua riro nga wahi
kaha, a ka rite te ngakau o nga marohirohi o Moapa i taua ra ki te
ngakau o te wahine e whakamamae ana.

<span id="an_48:42">48:42</span> A ka huna a Moapa, ka kore tena iwi,
mona i whakakake ki a Ihowa.

<span id="an_48:43">48:43</span> Ko te wehi, ko te poka, ko te rore, kei
a koe, e te tangata o Moapa, e ai ta Ihowa.

<span id="an_48:44">48:44</span> Ko te tangata e rere ana i te wehi, ka
taka ki te poka; a ko te tangata e puta ake ana i te poka, ka mau i te
rore: ka takina hoki e ahau ki runga ki a ia, ara ki a Moapa, te tau e
tirotirohia ai ratou, e ai ta Ihowa.

<span id="an_48:45">48:45</span> Ko te hunga i rere, tu ana ratou i raro
i te ata o Hehepona, kahore he kaha: kua puta atu hoki he ahi i
Hehepona, he mura i waenganui o Hihono, a kua pau te koki o Moapa, te
tumuaki hoki o nga tama a te ngangau.

<span id="an_48:46">48:46</span> Aue, te mate mou, e Moapa! kua huna te
iwi o Kemoho: kua riro hoki au tama hei whakarau, au tamahine hoki hei
whakarau.

<span id="an_48:47">48:47</span> Otiia ka whakahokia mai ano e ahau a
Moapa i te whakarau i nga ra whakamutunga, e ai ta Ihowa. Heoi ano te
whakawa mo Moapa.

<span id="an_49:1">49:1</span> ¶ Mo nga tamariki a Amona. Ko te kupu
tenei a Ihowa: Kahore ianei a Iharaira tamariki? kahore ana tangata hei
whakarerenga iho mo ana taonga? na he aha a Kara i riro ai i a Marakomo,
i noho ai tona iwi ki roto ki ona pa?

<span id="an_49:2">49:2</span> Mo reira, tenei nga ra te haere mai nei,
e ai ta Ihowa, e meinga ai e ahau te whakaoho o te riri kia rangona ki
Rapa o nga tama a Amona; a ka waiho hei puranga kua ururuatia, ka tahuna
ana tamahine ki te ahi: a ka riro i a Iharaira te hunga i a r atou nei
ia i mua, e ai ta Ihowa.

<span id="an_49:3">49:3</span> Aue, e Hehepona, kua pahuatia hoki a Hai;
e tangi, e nga tamahine a Rapa, whitikiria koutou ki te kakahu taratara:
e tangi, ka omaoma noa i waenga i nga taiepa; no te mea ka riro a
Marakomo i te whakarau, ona tohunga me ona rangatira ngatahi ano.

<span id="an_49:4">49:4</span> He aha koe i whakamanamana ai ki nga
raorao, ki tou raorao taheke, e te tamahine tahurihuri ke? e
whakawhirinaki nei ki ona taonga, e mea nei, Ko wai e haere mai ki ahau?

<span id="an_49:5">49:5</span> Nana, ka takina e ahau he wehi ki runga
ki a koe, e ai ta te Ariki, ta Ihowa o nga mano, he mea na te hunga
katoa i tetahi taha ou, i tetahi taha; a ka aia rawatia atu koutou,
tera, tera, ki waho, a kahore he kaitawhiu mai mo te mea i marara atu.

<span id="an_49:6">49:6</span> Hei muri ia ka whakahokia e ahau nga tama
a Amona i te whakarau, e ai ta Ihowa.

<span id="an_49:7">49:7</span> ¶ Mo Eroma. Ko te kupu tenei a Ihowa o
nga mano: Kua kahore ranei te whakaaro nui i Temana? kua moti ianei te
whakatakoto korero a te hunga mohio? kua memeha ranei to ratou whakaaro
nui?

<span id="an_49:8">49:8</span> E rere koutou, tahuri atu, hei roro riro
noho ai, e nga tangata o Rerana; no te mea ka takina mai e ahau te aitua
o Ehau ki runga ki a ia, i te wa e tirotiro ai ahau i a ia.

<span id="an_49:9">49:9</span> Ki te tae atu he kaikohikohi karepe ki a
koe, e kore ianei e mahue i a ratou etahi karepe hei hamunga? ki te mea
he tahae i te po, e kore ianei ratou e tukituki kia makona rawa ratou?

<span id="an_49:10">49:10</span> Kua takoto kau ia i ahau a Ehau, kua
hurahia e ahau ona wahi ngaro, te ahei ia te huna i a ia: kua oti ona
uri te pahua, ona teina me ona hoa tata, a kua kore hoki ia.

<span id="an_49:11">49:11</span> Waiho au pani, maku e whakaora; ko ou
pouaru, kia whakawhirinaki ratou ki ahau.

<span id="an_49:12">49:12</span> Ko te kupu hoki tenei a Ihowa: Nana, ko
te hunga i takoto nei te tikanga kia kaua e inu i te kapu, he pono ka
inumia e ratou; a ko koe ranei te mea e kore rawa e whiua? e kore e kore
ka whiua koe, engari ka tino inu nei koe.

<span id="an_49:13">49:13</span> No te mea kua waiho ahau e ahau ano hei
oati, e ai ta Ihowa, ka waiho a Potora hei miharotanga, hei ingoa kino,
hei ururua, hei kanga ano hoki; a ka waiho ona pa katoa hei koraha ake
ake.

<span id="an_49:14">49:14</span> Kua rangona e ahau he korero i a Ihowa,
kua oti hoki te karere te tuku ki nga iwi, hei ki atu, Whakahuihui i a
koutou, haere mai hoki ki a ia, a ka whakatika atu ki te whawhai.

<span id="an_49:15">49:15</span> No te mea, na, kua meinga koe e ahau
kia iti i roto i nga tauiwi, he mea whakahawea i roto i nga tangata.

<span id="an_49:16">49:16</span> Tena ko tou whakamataku, he whakakake
no tou ngakau i pohewa ai koe, e koe e noho na i nga kapiti o te kamaka,
e pupuri na i te wahi tiketike o te pukepuke: ahakoa hanga e koe tou
ohanga kia rite ki to te ekara te tiketike, ka whakahokia iho koe e ahau
i reira, e ai ta Ihowa.

<span id="an_49:17">49:17</span> A ka meinga a Eroma hei miharotanga: ko
nga tangata katoa e tika ana na reira, ka miharo, ka hi mai ki ona
whiunga katoa.

<span id="an_49:18">49:18</span> Ka rite ki te hurihanga o Horoma, o
Komora, o nga pa hoki i tata ki reira, e ai ta Ihowa, e kore tetahi
tangata e whai kainga ki reira, e kore hoki tetahi tama a te tangata e
noho ki reira.

<span id="an_49:19">49:19</span> Nana, ka rite ia ki te raiona e haere
ake ana i te whakamanamana o Horano ki te nohoanga kaha: otiia ka meinga
ohoreretia ai e ahau kia rere atu i a ia; a ko wai te mea e whiriwhiria
e ahau ko ia hei rangatira mona? Ko wai hoki e rite ana ki aha u? ko wai
hei whakarite he wa moku? ko wai ano tenei hepara hei tu ki toku aroaro?

<span id="an_49:20">49:20</span> Mo reira whakarongo ki te tikanga a
Ihowa kua whakatakotoria e ia mo Eroma; ki ona whakaaro hoki, kua
whakaaroa e ia mo nga tangata o Temana: He pono ka toia atu ratou, ara
nga mea ririki o te kahui; he pono ka meinga e ia to ratou nohoanga, rat
ou hoki kia ngaro.

<span id="an_49:21">49:21</span> Oho ana te whenua i te haruru o to
ratou hinganga: tera te hamama, rangona ana mai tona ngangau i te Moana
Whero.

<span id="an_49:22">49:22</span> Nana, ka haere mai ia a ka rere ano he
ekara, a ka roha atu ona parirau ki runga ki Potora: a ka rite te ngakau
o nga marohirohi o Eroma i taua ra ki te ngakau o te wahine e whakamamae
ana.

<span id="an_49:23">49:23</span> ¶ Mo Ramahiku. Kua whakama a Hamata,
raua ko Arapara; no te mea kua tae he rongo kino ki a ratou, harotu kau
ratou: tera te tangi kei te moana; kahore e marino.

<span id="an_49:24">49:24</span> Kua ngoikore a Ramahiku, kua anga ki te
rere, mau pu hoki i te wehi: kua rokohanga hoki ia e te raru, e te
mamae, me te mea he wahine e whanau ana.

<span id="an_49:25">49:25</span> Taukiri e! kihai i mahue te pa e
whakamoemititia ana, te pa i koa ai ahau!

<span id="an_49:26">49:26</span> Heoi hinga ana ana taitama i ona
waharoa, moti pu nga tangata whawhai katoa i taua ra, e ai ta Ihowa o
nga mano.

<span id="an_49:27">49:27</span> Na ka tahuna ano e ahau he ahi i roto i
te taiepa o Ramahiku, a ka pau i reira nga whare kingi o Peneharara.

<span id="an_49:28">49:28</span> ¶ Mo Kerara, mo nga kingitanga hoki o
Hatoro i patua nei e Nepukareha kingi o Papurona. Ko te kupu tenei a
Ihowa: Whakatika koutou, whakaekea a Kerara, pahuatia hoki nga tama o te
rawhiti.

<span id="an_49:29">49:29</span> Ka tangohia e ratou o ratou teneti, a
ratou hipi; a ka mauria atu e ratou ma ratou o ratou kakahu arai, a
ratou oko katoa, me a ratou kamera: a tera ratou e karanga ki a ratou,
He wehi kei nga taha katoa.

<span id="an_49:30">49:30</span> E rere koutou, haere atu ki tawhiti,
nohoia a roto riro, e nga tangata o Hatoro, e ai ta Ihowa; kua takoto
hoki te tikanga a Nepukareha kingi o Papurona mo koutou, kua whakaaroa
hoki e ia he whakaaro mo koutou.

<span id="an_49:31">49:31</span> Whakatika, whakaekea te iwi e noho ana
i te rangimarie, e noho kore wehi na, e ai ta Ihowa; kahore na o ratou
keti, kahore he tutaki, e noho takitahi ana.

<span id="an_49:32">49:32</span> A ka pahuatia a ratou kamera, a hei
taonga parau hoki te tini o a ratou kararehe: a ka whakamararatia e ahau
ki nga hau katoa te hunga i tapahia nga tapa o o ratou makawe; a ka
takina mai e ahau te aitua mo ratou i nga taha katoa o ratou, e ai t a
Ihowa.

<span id="an_49:33">49:33</span> A hei nohoanga a Hatoro mo nga kuri
mohoao, hei ururua ake ake: e kore tetahi tangata e whai kainga ki
reira, e kore ano hoki tetahi tama a te tangata e noho ki reira.

<span id="an_49:34">49:34</span> ¶ Ko te kupu a Ihowa i puta mai ki a
Heremaia poropiti mo Erama i te timatanga o te kingitanga o Terekia
kingi o Hura; i mea ia,

<span id="an_49:35">49:35</span> Ko te kupu tenei a Ihowa o nga mano:
Nana, ka whatiia e ahau te kopere a Erama, te mea nui rawa o to ratou
kaha.

<span id="an_49:36">49:36</span> A ka takina atu e ahau nga hau e wha i
nga pito e wha o te rangi ki runga ki Erama, a ka titaritaria atu ratou
e ahau ki aua hau katoa; kahore hoki he iwi e kore te taea atu e te
hunga o Erama ka peia atu nei.

<span id="an_49:37">49:37</span> A ka meinga e ahau a Erama kia wehi i
te aroaro o ona hoariri, i te aroaro hoki o te hunga e whai ana kia
whakamatea ratou: ka takina hoki e ahau he kino ki runga ki a ratou, ko
toku riri e mura ana, e ai ta Ihowa; a ka unga e ahau te hoari ki m uri
i a ratou, a kia poto ra ano ratou i ahau:

<span id="an_49:38">49:38</span> Na ka whakaturia e ahau toku torona ki
Erama, a ka whakakahoretia atu to reira kingi, ratou ko nga rangatira, e
ai ta Ihowa.

<span id="an_49:39">49:39</span> Otiia hei nga ra whakamutunga ka
whakahokia e ahau a Erama i te whakarau, e ai ta Ihowa.

<span id="an_50:1">50:1</span> ¶ Ko te kupu i korerotia e Ihowa mo
Papurona, mo te whenua o nga Karari, i puaki i a Heremaia poropiti.

<span id="an_50:2">50:2</span> Kauwhautia i roto i nga tauiwi, panuitia,
a ka whakaara he kara; panuitia atu, kaua e huna: mea atu, Kua horo a
Papurona, kua whakama a Pere, kua pororaru a Meroraka; kua whakama ana
whakapakoko, kua wehi ana whakaahua.

<span id="an_50:3">50:3</span> No te mea kei te haere mai he iwi ki a ia
i te raki, mana e ururua ai tona whenua, e kore ano tetahi e noho ki
reira: kua rere ratou, kua heke, te tangata, te kararehe.

<span id="an_50:4">50:4</span> I aua ra, i taua wa hoki, e ai ta Ihowa,
ka haere mai nga tama a Iharaira, ratou tahi ko nga tama a Hura; ka
haere ratou me te tangi haere, a ka rapu i a Ihowa, i to ratou Atua.

<span id="an_50:5">50:5</span> Tera ratou e ui mo Hiona, me te anga ano
o ratou kanohi ki reira, me te ki, Haere mai koutou, ka hono i a koutou
ki a Ihowa, i runga i te kawenata mau tonu, e kore e wareware.

<span id="an_50:6">50:6</span> Ko taku iwi he hipi ngaro: na o ratou
hepara ratou i kotiti ke ai, na ratou hoki ratou i tahuri ke ai i runga
i nga maunga: kua haere atu ratou i te maunga ki te pukepuke, kua
wareware ki to ratou takotoranga.

<span id="an_50:7">50:7</span> Kua kainga ratou e he hunga katoa i kite
i a ratou: a kua mea o ratou hoariri, Kahore o tatou he, kua hara nei
hoki ratou ki a Ihowa, ki te nohoanga o te tika, ara ki a Ihowa, ki ta o
ratou matua i tumanako ai.

<span id="an_50:8">50:8</span> Rere atu i roto i Papurona, heke atu i te
whenua o nga Karari, a kia rite ki nga koati toa i mua i nga kahui.

<span id="an_50:9">50:9</span> ¶ No te mea, nana, ka whakaarahia e ahau,
ka whakaekea hoki ki Papurona he huihuinga o nga iwi nunui no te whenua
ki te raki: a ka takoto o ratou matua hei whawhai ki a ia; ka horo ia i
reira: ka rite a ratou pere ki a te marohirohi mohio; e kore t etahi e
hoki kau mai.

<span id="an_50:10">50:10</span> A ka pahuatia a Karari: ka tatu nga
ngakau o te hunga katoa e pahua ana i a ia, e ai ta Ihowa.

<span id="an_50:11">50:11</span> No te mea e koa ana koutou, no te mea e
whakamanamana ana koutou, e te hunga e pahua nei i toku kainga tupu, no
te mea e takarokaro ana koutou, pera i te kau kuao e takahi ana i te
witi, e tangi ana pera i nga hoiho kaha;

<span id="an_50:12">50:12</span> Ka nui rawa te whakama o to koutou
whaea; matangerengere ana te wahine i whanau ai koutou: nana, ko ia hei
muri rawa o nga iwi, hei koraha, hei whenua waikore, hei ururua.

<span id="an_50:13">50:13</span> He riri no Ihowa e kore ai e nohoia,
engari ka waiho hei ururua katoa a reira: ko nga tangata katoa e tika
ana na Papurona ka miharo, ka hi ki ona whiunga katoa.

<span id="an_50:14">50:14</span> Whakatakoto i o koutou matua hei
whawhai ki Papurona, ki tetahi taha, ki tetahi taha, e te hunga
whakapiko kopere katoa; kopere atu ki a ia, kaua e kaiponuhia nga pere:
kua hara hoki ia ki a Ihowa.

<span id="an_50:15">50:15</span> Hamama ki a ia i tetahi taha, i tetahi
taha: kua whakangawari ia i a ia: kua hinga ona parepare, kua oti ona
taiepa te wahi iho: he rapunga utu hoki na Ihowa; rapua he utu i a ia;
kia rite ki tana i mea ai ta koutou e mea ai ki a ia.

<span id="an_50:16">50:16</span> Hatepea atu te kairui i roto i
Papurona, me te kairahurahu o te toronaihi i te wa e kotia ai te witi.
He wehi no ratou i te hoari tukino, ka tahuri ki tona iwi, ki tona iwi,
rere ana ratou ki tona whenua, ki tona whenua.

<span id="an_50:17">50:17</span> He hipi a Iharaira i marara atu; kua
aia atu ia e nga raiona: i te tuatahi na te kingi o Ahiria ia i kai: i
te whakamutunga na tenei Napukareha kingi o Papurona ona whenua i wahi.

<span id="an_50:18">50:18</span> Mo reira ko te kupu tenei a Ihowa o nga
mano, a te Atua o Iharaira: Nana, ka whiua e ahau te kingi o Papurona me
tona whenua, ka pera me taku whiunga i te kingi o Ahiria.

<span id="an_50:19">50:19</span> A ka whakahokia e ahau a Iharaira ki
tona takanga, a ka kai ia ki runga ki Karamere, ki Pahana, ka makona
hoki tona wairua ki runga ki nga pukepuke o Eparaima, ki Kireara.

<span id="an_50:20">50:20</span> I aua ra, a i taua wa, e ai ta Ihowa,
ka rapua te he o Iharaira, a kahore noa iho; nga hara hoki o Hura, a e
kore e kitea: ka murua hoki e ahau te kino o te hunga ka whakatoea nei e
ahau.

<span id="an_50:21">50:21</span> ¶ Haere atu ki te whenua o Merataimi,
ki reira tatau ai, a ki nga tangata hoki o Pekoro: whakamotitia,
whakangaromia rawatia, whaia ratou, e ai ta Ihowa, mahia hoki nga mea
katoa i whakahaua e ahau ki a koe.

<span id="an_50:22">50:22</span> He ngangau no te whawhai kei te whenua,
he whakangaromanga nui.

<span id="an_50:23">50:23</span> Tona poroporonga rawatanga, wawahia ana
te hama o te ao katoa! tona ururutanga o Papurona i roto i nga tauiwi!

<span id="an_50:24">50:24</span> I whakatakotoria e ahau he mahanga mou,
a kua mau koe, e Papurona, kihai hoki koe i mohio: kua kitea koe, kua
hopukia hoki, mou i totohe ki a Ihowa.

<span id="an_50:25">50:25</span> Kua whakapuaretia e Ihowa tona whare
taonga, kua whakaputaina mai e ia ki waho nga patu o tona riri: he mahi
hoki ta te Ariki, ta Ihowa o nga mano, hei mahinga ki te whenua o nga
Karari.

<span id="an_50:26">50:26</span> Haere mai ki a ia i te pito rawa ra
ano, whakapuaretia ona toa: opehia ake hei puranga, whakangaromia
rawatia: kaua rawa he wahi ona e mahue.

<span id="an_50:27">50:27</span> Patua ana puru katoa; tukua ratou kia
haere ki raro ki te patunga: aue, te mate mo ratou! kua tae mai hoki to
ratou ra, te wa e whiua ai ratou.

<span id="an_50:28">50:28</span> Ko te reo o te hunga e rere ana, e
mawhiti ana i te whenua o Papurona, hei korero ki te whenua o Hiona i te
rapu utu a Ihowa, a to tatou Atua, i te rapu utu mo tona temepara.

<span id="an_50:29">50:29</span> Karangarangatia kia hui nga kaikopere
ki te tatau ki Papurona, te hunga katoa e whakapiko ana i te kopere;
whakapaea tena pa, karapoi noa; kaua rawa tetahi ona e mawhiti; utua
tana mahi; kia rite ki nga mea katoa i mea ai ia ta koutou e mea ai k i
a ia: no te mea kua whakapehapeha ia ki a Ihowa, ki te Mea Tapu o
Iharaira.

<span id="an_50:30">50:30</span> Mo reira ka hinga ana taitama ki ona
huarahi, a ka whakamotitia ana tangata whawhai katoa i taua ra, e ai ta
Ihowa.

<span id="an_50:31">50:31</span> Nana, hei hoariri ahau mou, e te mea
whakakake, e ai ta te Ariki, ta Ihowa o nga mano: no te mea kua tae mai
tou ra, te ra e whiua ai koe e ahau.

<span id="an_50:32">50:32</span> A ka tutuki nga waewae o te mea
whakapehapeha, ka hinga, a kahore he kaiwhakaara mona: a ka ngiha i ahau
he ahi ki roto ki ona pa, a ka pau i tera nga mea katoa i tetahi taha
ona, i tetahi taha.

<span id="an_50:33">50:33</span> ¶ Ko te kupu tenei a Ihowa o nga mano:
Kei te tukinotia ngatahitia nga tamariki a Iharaira, ratou ko nga
tamariki a Hura: a kei te puritia ratou, mau rawa, e o ratou
kaiwhakarau; e kore ratou e pai ki te tuku i a ratou.

<span id="an_50:34">50:34</span> He kaha to ratou kaihoko; ko Ihowa o
nga mano tona ingoa: ka whakapaua e ia te tohe i ta ratou tohe, kia
hoatu ai e ia he tanga manawa ki te whenua, a he ohooho ki nga tangata o
Papurona.

<span id="an_50:35">50:35</span> Kei runga i nga Karari te hoari, e ai
ta Ihowa, kei runga ano i nga tangata o Papurona, kei runga i ona
rangatira, kei runga hoki i ona tangata whakaaro nui.

<span id="an_50:36">50:36</span> Kei runga te hoari i te hunga
whakapehapeha, a ka wairangi ratou: he hoari kei runga i ana marohirohi,
a ka pawera ratou.

<span id="an_50:37">50:37</span> Kei runga te hoari i o ratou hoiho, kei
runga i o ratou hariata, kei runga hoki i nga whakauru katoa i roto i a
ia, a ka rite ratou ki te wahine; kei runga te hoari i ona taonga, a ka
pahuatia.

<span id="an_50:38">50:38</span> He mimiti kei runga i ona wai, a ka
maroke: he whenua whakapakoko hoki ia, a e porangi ana ratou ki nga atua
whakawehi.

<span id="an_50:39">50:39</span> Mo reira ka nohoia a reira e nga kirehe
mohoao o te koraha ratou ngatahi ko nga wuruhi, a ka noho ano hoki nga
otereti ki reira; a e kore a reira e nohoia a ake ake; kahore hoki e
whai kainga a reira i tetahi whakatupuranga ki tetahi whakatupura nga.

<span id="an_50:40">50:40</span> Ka rite ki ta te Atua hurihanga i
Horoma, i Komora, i nga pa ano hoki e tata ana ki reira, e ai ta Ihowa;
ka pera te kore o te tangata e noho ki reira, e kore ano hoki tetahi
tama a te tangata e whai kainga ki reira.

<span id="an_50:41">50:41</span> Nana, kei te haere mai he iwi i te
raki; a he iwi nui, he tokomaha hoki nga kingi e maranga mai i nga
topito o te whenua.

<span id="an_50:42">50:42</span> Ka rarau ratou ki te kopere, ki te tao;
he iwi nanakia ratou, e kore e tohu tangata; a parara ana to ratou reo
pera i te haruru o te moana, kei runga hoiho hoki e eke ana; rarangi
rawa katoa, ano he tangata e mea ana ki te whawhai, hei tatau ki a koe,
e te tamahine a Papurona.

<span id="an_50:43">50:43</span> Kua rongo te kingi o Papurona i to
ratou rongo, a kei te ngohe ona ringa: kua mau ia i te pawera, i te
mamae hoki, me te mea he wahine e whanau ana.

<span id="an_50:44">50:44</span> Nana, ka haere ake ia ano he raiona i
te ngawhatanga o Horoano ki te nohoanga kaha: otiia e kore e rokohanga
taku meatanga i a ratou kia rere atu i reira; a ko wai te mea e
whiriwhiria kia whakaritea e ahau hei rangatira mona? Ko wai oti e rite
ana ki ahau? ko wai hoki hei whakarite wa mai ki ahau? ko wai hoki te
hepara hei tu ki toku aroaro?

<span id="an_50:45">50:45</span> Mo reira whakarongo ki te tikanga a
Ihowa, kua whakatakotoria e ia mo Papurona; ki ona whakaaro hoki i
whakaaroa e ia mo te whenua o nga Karari: He pono ka toia atu ratou e
ratou, ara nga mea ririki o te kahui: he pono ka whakangaromia ratou ko
o ratou nohoanga e ia.

<span id="an_50:46">50:46</span> Ngateri ana te whenua i te haruru o te
horonga o Papurona, rangona ana te hamama i roto i nga iwi.

<span id="an_51:1">51:1</span> ¶ Ko te kupu tenei a Ihowa: Nana, ka
whakaarahia e ahau he hau whakamoti mo Papurona, mo te hunga hoki e noho
ana i Repekamai.

<span id="an_51:2">51:2</span> Ka unga ano e ahau he kaititaritari ki
Papurona, a ka titaria e ratou; ka meinga tona whenua kia takoto kau: no
te mea i te ra o te he ka tatau ratou ki a ia i tetahi taha, i tetahi
taha.

<span id="an_51:3">51:3</span> Kaua te kiakopere e whakapiko i tana
kopere, kaua ano hoki ia e whakarewa ake i a ia me te pukupuku ki runga
i a ia: kaua ana taitama e tohunga; whakangaromia rawatia e koutou tana
ope katoa.

<span id="an_51:4">51:4</span> Na ka hinga nga tupapaku ki te whenua o
nga Karari, he mea wero ki ona ara.

<span id="an_51:5">51:5</span> Kahore hoki a Iharaira i whakarerea,
kahore ano hoki a Hura, e tona Atua, e Ihowa o nga mano; ahakoa kei te
kapi to ratou whenua i te hara ki te Mea Tapu o Iharaira.

<span id="an_51:6">51:6</span> Rere atu i roto o Papurona, e kuhu he
tangata i tona wairua i tona; kei hatepea atu koutou i roto i tona he;
no te mea ko te wa tenei o ta Ihowa rapu utu; ka rite tana utu ki a ia.

<span id="an_51:7">51:7</span> He kapu koura a Papurona i roto i te
ringa o Ihowa, nana i haurangi ai te whenua katoa: kua inumia tona waina
e nga iwi; na reira ka haurangi nga iwi.

<span id="an_51:8">51:8</span> Inamata kua taka a Papurona, kua pakaru:
e tangi ki a ia; e mau i te pama mo tona mamae, me kore noa ia e taea te
rongoa.

<span id="an_51:9">51:9</span> Tera e rongoatia e matou a Papurona, heoi
kihai ia i ora: whakarerea ia, ka haere tatou ki tona whenua, ki tona
whenua; no te mea kua tutuki atu tona whakawa ki te rangi, kua rewa ake
ki nga kapua ra ano.

<span id="an_51:10">51:10</span> Kua whakaputaina e Ihowa to tatou tika:
haere mai, kia korerotia e tatou te mahi a Ihowa, a to tatou Atua ki
Hiona.

<span id="an_51:11">51:11</span> Whakakoia nga pere; puritia nga
whakangungu rakau, kia mau: kua whakaohongia e Ihowa te wairua o nga
kingi o nga Meri; he tikanga hoki tana mo Papurona kia whakangaromia; no
te mea he rapunga utu tenei na Ihowa, he rapunga utu mo tona temepara.

<span id="an_51:12">51:12</span> Whakaarahia he kara ki nga taiepa o
Papurona, whakakahangia nga kaitiaki, whakaritea nga kaitiaki,
whakatakotoria nga pehipehi: kua takoto hoki i a Ihowa, kua oti ano i a
ia tana i korero ai mo nga tangata o Papurona.

<span id="an_51:13">51:13</span> E te wahine e noho na i runga i nga wai
maha, he maha nei ou taonga, kua tae mai tou whakamutunga, te ruri mo
tou apo taonga.

<span id="an_51:14">51:14</span> Kua oatitia e Ihowa o nga mano tona
oranga, kua mea, He pono ka whakakiia koe e ahau ki te tangata, kei te
huhu te rite; a ka hamama ratou ki a koe.

<span id="an_51:15">51:15</span> Nana i hanga te whenua, na tona kaha;
ko te ao nana i whakapumau, na ona whakaaro nui; ko nga rangi na tona
matauranga i hora.

<span id="an_51:16">51:16</span> Kia puaki tona reo, ka haruru nga wai i
nga rangi, ka meinga e ia nga kohu kia piki ake i nga pito o te whenua;
e hanga ana e ia nga uira me te ua, e whakaputaina mai ana te hau i roto
i ona whare taonga.

<span id="an_51:17">51:17</span> Ka poauau katoa te tangata, ka kore he
mohio; whakama iho nga kaiwhakarewa koura katoa i tana whakapakoko: he
mea teka hoki tana i whakarewa ai, kahore he manawa i roto i a ratou.

<span id="an_51:18">51:18</span> He horihori kau ratou, he mea pohehe:
ka ngaro ratou i te wa e tirotirohia ai ratou.

<span id="an_51:19">51:19</span> Kahore e rite ki era te wahi i a
Hakopa: ko ia hoki te kaiwhakaahua o nga mea katoa; a ko Iharaira te iwi
o tona kainga tupu: ko Ihowa o nga mano tona ingoa.

<span id="an_51:20">51:20</span> Ko koe taku toki poutangata, ko aku
patu mo te whawhai: hei wawahi koe maku mo nga iwi, hei whakamoti maku
mo nga kingitanga;

<span id="an_51:21">51:21</span> Hei wawahi ano koe maku mo te hoiho
raua ko tona kaieke: hei wawahi koe maku mo te hariata, mo te tangata
ano i runga;

<span id="an_51:22">51:22</span> Hei wawahi koe maku mo te tangata, mo
te wahine; hei wawahi koe maku mo te koroheke, mo te tamariki; hei
wawahi koe maku mo te taitama, mo te taitamahine;

<span id="an_51:23">51:23</span> Hei wawahi koe maku mo te hepara, mo
tana kahui; hei wawahi koe maku mo te kaiparau, mo ana kau hoki kua oti
te ioka; hei wawahi koe maku mo nga rangatira, mo nga ariki.

<span id="an_51:24">51:24</span> Ka utua hoki e ahau a Papurona, me nga
tangata katoa o Karari mo ta ratou kino katoa i mea ai ratou ki Hiona i
ta koutou tirohanga, e ai ta Ihowa.

<span id="an_51:25">51:25</span> Nana, hei hoariri ahau mou, e te maunga
whakamoti, e ai ta Ihowa, e huna na koe i te whenua katoa: a ka totoro
atu toku ringa ki a koe, ka hurihia iho koe i runga i nga toka, a ka
meinga koe hei maunga kua oti te tahu.

<span id="an_51:26">51:26</span> A e kore tetahi kohatu e tangohia mai e
ratou i a koe mo te kokonga, tetahi kohatu ranei mo nga turanga; engari
ka ururua koe a ake ake, e ai ta Ihowa.

<span id="an_51:27">51:27</span> Whakaarahia e koe he kara ki te whenua,
whakatangihia te tetere i roto i nga iwi, kia rite mai nga iwi hei
whawhai ki a ia, karangarangatia hei whawhai ki a ia nga kingitanga o
Ararata, o Mini, o Ahakenaha: whakaritea he rangatira hei mea ki a i a;
meinga nga hoiho kia kokiri ake ano he tatarakihi puhuruhuru.

<span id="an_51:28">51:28</span> Kia rite mai nga iwi, nga kingi o nga
Meri, o ratou rangatira, o ratou ariki, me te whenua katoa ano o tona
kingitanga hei whawhai ki a ia.

<span id="an_51:29">51:29</span> Na kei te wiri te whenua, kei te mamae:
no te mea kei te tu tonu nga whakaaro katoa o Ihowa mo Papurona, kia
meinga te whenua o Papurona hei ururua, te ai he tangata.

<span id="an_51:30">51:30</span> Kua kahore nga marohirohi o Papurona e
whawhai, kei te noho ratou i roto i o ratou wahi kaha; kua kore to ratou
kaha; kua rite ratou ki te wahine: kua wera ona nohoanga; kua whati ona
tutaki.

<span id="an_51:31">51:31</span> Ka rere tetahi kaikorero kia tutaki ki
tetahi, tetahi karere hoki kia tutaki ki tetahi, hei whakaatu ki te
kingi o Papurona kua horo tona pa i nga taha katoa:

<span id="an_51:32">51:32</span> Kua riro ano nga whitinga, kua wera nga
kakaho i te ahi, a kua mataku nga tangata whawhai.

<span id="an_51:33">51:33</span> Ko te kupu hoki tenei a Ihowa o nga
mano, a te Atua o Iharaira: Ko te rite i te tamahine a Papurona kei te
patunga witi i te wa e takahia ai; he wa iti ake, ka tae ki te wa o tona
kotinga.

<span id="an_51:34">51:34</span> Kua pau ahau i a Nepukareha kingi o
Papurona, kua pepe ahau i a ia, kua meinga ahau e ia hei oko tahanga,
kua horomia ahau e ia ano na te tarakona, whakakiia ana hoki e ia tona
kopu ki aku kia reka; kua maka ahau e ia ki waho.

<span id="an_51:35">51:35</span> Hei runga i Papurona te tukinotanga ki
ahau, ki oku kikokiko hoki, e ai ta te wahine o Hiona; a hei runga i nga
tangata o Karari oku toto, e ai ta Hiruharama.

<span id="an_51:36">51:36</span> Mo reira ko te kupu tenei a Ihowa,
Nana, ka tohe ahau i tau tohe, a ka rapu ahau i nga utu mou; a ka mimiti
i ahau tona moana, ka maroke hoki ona puna.

<span id="an_51:37">51:37</span> A ka waiho a Papurona hei puranga, hei
nohoanga mo nga kirehe mohoao, hei miharotanga, hei whakahianga atu, te
ai te tangata.

<span id="an_51:38">51:38</span> Ka hamama ngatahi ratou, ano he raiona;
ka ngangara ratou ano he kuao raiona.

<span id="an_51:39">51:39</span> Kia werawera ratou, ka taka e ahau he
hakari ma ratou, a ka whakahaurangitia ratou e ahau, kia whakamanamana
ai ratou, kia moe ai i te moe roa, te korikori, e ai ta Ihowa.

<span id="an_51:40">51:40</span> Ka riro ratou i ahau ki raro, ano he
reme ki te patunga; ano he hipi toa i huihuia atu ki nga koati toa.

<span id="an_51:41">51:41</span> Taukiri e, kua horo a Hehaka! kua
huakina tatatia te whakamoemiti a te whenua katoa. Taukiri e kua waiho a
Papurona hei ururua i roto i nga iwi!

<span id="an_51:42">51:42</span> Kua tae ake te moana ki Papurona; kua
taupokina ia e ona ngaru maha.

<span id="an_51:43">51:43</span> Kua moti ona pa, he whenua waikore, he
ururua, e kore e nohoia e tetahi tangata, e kore hoki tetahi tama a te
tangata e tika na reira.

<span id="an_51:44">51:44</span> Ka whiua hoki e ahau a Pere i Papurona,
ka whakaputaina mai e ahau i roto i tona mangai te mea i horomia e ia; e
kore ano nga iwi e rere a wai mai ki a ia a mua; ae ra, ka hinga ano te
taiepa o Papurona.

<span id="an_51:45">51:45</span> E taku iwi, puta atu i roto i a ia,
kahaki koutou i a koutou, i tera, i tera, i te mura o to Ihowa riri.

<span id="an_51:46">51:46</span> Kei hopi o koutou ngakau, kei wehi hoki
koutou ki te rongo meake nei rangona ki te whenua; no te mea ka tae mai
he rongo i tetahi tau, a i muri i tena i tetahi atu tau ka tae mai ano
he rongo, he tukino ki te whenua, he rangatira e whakatika ana ki te
rangatira.

<span id="an_51:47">51:47</span> Mo reira, nana, kei te haere mai nga ra
e whiua ai e ahau nga whakapakoko o Papurona, a ka whakama tona whenua
katoa; a ka hinga ona tupapaku i roto i a ia.

<span id="an_51:48">51:48</span> Na katahi ka waiata te rangi me te
whenua, me nga mea katoa i reira ki Papurona, he hari hoki; no te mea ka
haere mai nga kaipahua ki a ia i te raki, e ai ta Ihowa.

<span id="an_51:49">51:49</span> I te mea na Papurona i mea nga tupapaku
o Iharaira kia hinga, waihoki ka hinga ki Papurona nga tupapaku o te
whenua katoa.

<span id="an_51:50">51:50</span> E koutou kua mawhiti atu na i te hoari,
haere koutou, kaua e tu noa; mahara ki a Ihowa i tawhiti, tukua mai hoki
a Hiruharama ki roto ki o koutou ngakau.

<span id="an_51:51">51:51</span> Whakama ana matou, mo matou i rongo i
te tawai; kua taupokina o matou mata e te porohurahu: kua tae mai hoki
nga tautangata ki nga wahi tapu o te whare o Ihowa.

<span id="an_51:52">51:52</span> Mo reira, nana, kei te haere mai nga
ra, e ai ta Ihowa, e whiua ai e ahau ana whakapakoko; a tera e ngunguru
te hunga i werohia a puta noa i tona whenua katoa.

<span id="an_51:53">51:53</span> Ahakoa i kake atu a Papurona ki runga
ki te rangi, ahakoa i hanga e ia tona wahi tiketike kaha kia kaha rawa,
e tae atu ano i ahau nga kaipahua ki a ia, e ai ta Ihowa.

<span id="an_51:54">51:54</span> He reo te hamama mai nei i Papurona, he
wawahanga nui kei te whenua o nga Karari!

<span id="an_51:55">51:55</span> No te mea kei te pahua a Ihowa i
Papurona, a kei te whakakore atu i te reo nui i roto i a ia; a ka haruru
o ratou ngaru ano ko nga wai maha, ka puta te tuki o to ratou reo:

<span id="an_51:56">51:56</span> Kua tae mai hoki te kaipahua ki a ia,
ki Papurona, kua mau hoki ona marohirohi, kua mongamonga a ratou pere:
no te mea he Atua a Ihowa no te whakahoki utu, a he pono ka tino takoto
tana utu.

<span id="an_51:57">51:57</span> Na ka whakahaurangitia e ahau ona
rangatira, ona tangata whakaaro nui, ona kawana, ona ariki, ona
marohirohi hoki; a ka moe ratou i te moe roa, te korikori, e ai ta te
Kingi, ko tona ingoa nei ko Ihowa o nga mano.

<span id="an_51:58">51:58</span> Ko te kupu tenei a Ihowa o nga mano: Ka
pakaru rawa nga taiepa wharahi o Papurona, a ka wera ona kuwaha tiketike
i te ahi; a ka mauiui nga iwi mo te kore noa iho, nga iwi hoki mo te
ahi; a ruha noa ratou.

<span id="an_51:59">51:59</span> ¶ Ko te kupu i whakahaua e Heremaia
poropiti ki a Heraia tama a Neria tama a Maaheia i to raua haerenga
tahitanga atu ko Terekia kingi o Hura ki Papurona i te wha o nga tau o
tona kingitanga. Na ko Heraia te tino rangatira o te whare kingi.

<span id="an_51:60">51:60</span> Na tuhituhia iho e Heremaia ki te
pukapuka te kino katoa meake puta ki Papurona, ara enei kupu katoa kua
tuhituhia nei mo Papurona.

<span id="an_51:61">51:61</span> A i mea a Heremaia ki a Heraia, E tae
koe ki Papurona, me tino korero e koe enei kupu katoa,

<span id="an_51:62">51:62</span> A ka mea, E Ihowa, kua korerotia e koe
tenei wahi kia hatepea atu, kia kaua hoki tetahi e noho ki konei,
tangata ranei, kararehe ranei, engari kia waiho tonu hei ururua ake ake.

<span id="an_51:63">51:63</span> Na, ka mutu tau korero i tenei
pukapuka, herea e koe ki reira tetahi kohatu, ka maka atu ai ki
waenganui o Uparati:

<span id="an_51:64">51:64</span> A ka mea atu koe, Ka penei te
totohutanga o Papurona, e kore hoki e puea ake ano, i te kino e takina
mai e ahau ki runga ki a ia: a ka ruha ratou. I mutu ki konei nga kupu a
Heremaia.

<span id="an_52:1">52:1</span> ¶ E rua tekau ma tahi nga tau o Terekia i
a ia i kingi ai; a kotahi tekau ma tahi nga tau i kingi ai ia ki
Hiruharama: a ko te ingoa o tona whaea ko Hamutara, he tamahine na
Heremaia o Ripina.

<span id="an_52:2">52:2</span> A i kino tana mahi ki te titiro a Ihowa,
i rite ki nga mea katoa i mea ai a Iehoiakimi.

<span id="an_52:3">52:3</span> Na reira i a Ihowa ka riri nei, ka puta
mai te aitua ki Hiruharama, ki a Hura, a maka noatia atu ratou i tona
aroaro; a i whakakeke a Terekia ki te kingi o Papurona.

<span id="an_52:4">52:4</span> Na i te iwa o nga tau o tona kingitanga,
i te tekau o nga marama, i te tekau o nga ra o te marama, ka tae mai a
Nepukareha kingi o Papurona, a ia me tana ope katoa ki Hiruharama, a
whakapaea ana e ia; a hanga ana e ratou etahi taumaihi a taka noa, hei
whawhai atu ki reira.

<span id="an_52:5">52:5</span> Heoi ka whakapaea te pa a tae noa ki te
tekau ma tahi o nga tau o Kingi Terekia.

<span id="an_52:6">52:6</span> I te wha o nga marama, i te iwa o nga ra
o te marama, ka tino nui te matekai o te pa, na kahore he taro ma nga
tangata o te whenua.

<span id="an_52:7">52:7</span> Katahi ka pakaru te pa, rere ana nga
tangata whawhai katoa, puta ana i roto i te pa i te po, na te ara o te
kuwaha i waenganui o nga taiepa e rua, na tera i te kari a te kingi, i
karapotia hoki te pa e nga Karari; a haere ana ratou na te ara o te
Arapa.

<span id="an_52:8">52:8</span> Otiia i whaia te kingi e te ope o nga
Karari, a hopukia ana a Terekia ki nga mania i Heriko; a i marara noa
atu tana ope katoa i tona taha.

<span id="an_52:9">52:9</span> Na ka mau ratou ki te kingi, a kawea ana
ki te kingi o Papurona, ki Ripira i te whenua o Hamata; a whakaputaia
ana e ia te whakawa mona.

<span id="an_52:10">52:10</span> Na tukitukia ana e te kingi o Papurona
nga tama a Terekia i tana tirohanga: i tukitukia ano e ia nga rangatira
katoa o Hura ki Ripira.

<span id="an_52:11">52:11</span> Na tikarohia ana e ia nga kanohi o
Terekia; a herea ana ia e te kingi o Papurona ki te mekameka, kawea ana
ki Papurona, maka ana ki te whare herehere, a taea noatia te ra i mate
ai ia.

<span id="an_52:12">52:12</span> ¶ Na i te rima o nga marama, i te tekau
o nga ra o te marama, ko te tekau ma iwa hoki ia o nga tau o Kingi
Nepukareha kingi o Papurona, ka haere mai a Neputaraarana rangatira o
nga kaitiaki, he tangata tu i te aroaro o te kingi o Papurona, ki Hiru
harama.

<span id="an_52:13">52:13</span> Na tahuna ake e ia te whare o Ihowa, me
te whare o te kingi; a tahuna ana e ia ki te ahi nga whare katoa o
Hiruharama, nga whare katoa hoki o te hunga nunui.

<span id="an_52:14">52:14</span> Na ka wawahia e te ope katoa o nga
Karari, e ta te rangatira o nga kaitiaki, nga taiepa katoa o Hiruharama
a whawhe noa.

<span id="an_52:15">52:15</span> Katahi ka whakahekea atu e
Neputaraarana rangatira o nga kaitiaki etahi o nga tino rawakore o te
iwi, me era atu ano o te iwi i mahue ki te pa, me te iwi i papahoro atu,
i taka atu ki te kingi o Papurona, me nga morehu ano o taua huihui.

<span id="an_52:16">52:16</span> Engari i waiho e Neputaraarana
rangatira o nga kaitiaki etahi o nga tino rawakore o te whenua hei
kaimahi waina, hei paruaruru.

<span id="an_52:17">52:17</span> Na, ko nga pou parahi i te whare o
Ihowa, ko nga turanga me te moana parahi i te whare o Ihowa, wawahia ana
e nga Karari, a maua atu ana e ratou te parahi katoa o aua mea ki
Papurona.

<span id="an_52:18">52:18</span> I maua atu ano e ratou nga pata, nga
koko pungarehu, nga kutikuti rama, nga peihana, nga koko, me nga oko
parahi katoa mo a ratou mahi tapu.

<span id="an_52:19">52:19</span> Ko nga kapu, ko nga paepae ngarahu, ko
nga peihana, ko nga pata, ko nga turanga rama, ko nga koko, ko nga oko;
ko nga mea i hanga ki te koura, he koura, ko nga mea i hanga ki te
hiriwa, he hiriwa, i maua katoatia atu e te rangatira o nga kaitiak i.

<span id="an_52:20">52:20</span> Na ko nga pou e rua, ko te moana
kotahi, ko nga puru parahi kotahi tekau ma rua i raro i nga turanga, i
hanga nei e Kingi Horomona mo te whare o Ihowa: kahore he paunatanga o
te parahi o enei oko katoa.

<span id="an_52:21">52:21</span> Na ko nga pou, kotahi tekau ma waru
whatianga te tiketike o te pou kotahi; tekau ma rua hoki nga whatianga o
te aho hei pae mona; na, ko te matotoru, e wha nga ringa: he tuwhera a
roto.

<span id="an_52:22">52:22</span> A ko te whakapaipai o runga he parahi;
ko te tiketike o te whakapaipai kotahi, e rima nga whatianga, he parahi
katoa te mea i whiria me nga pamekaranete i tetahi taha o te
whakapaipai, i tetahi taha. Rite tonu hoki ki enei o te rua o nga pou,
me nga pamekaranete ano.

<span id="an_52:23">52:23</span> Na e iwa tekau ma ono nga pamekaranete
o nga taha; a ko nga pamekaranete katoa i te mea i whiria, kotahi te
rau, a whawhe noa.

<span id="an_52:24">52:24</span> ¶ Na tangohia ana e te rangatira o nga
kaitiaki a Heraia, te tino tohunga, me te tohunga tuarua, me Tepania, me
nga kaitiaki tokotoru o te kuwaha:

<span id="an_52:25">52:25</span> I tangohia hoki e ia i roto i te pa
tetahi rangatira o nga tangata whawhai, tokowhitu hoki no te aroaro pu
ake o te kingi, he hunga i rokohanga ki roto ki te pa; me te kaituhituhi
a te rangatira ope, ko ia nei te kaihuihui i nga tangata o te whe nua; e
ono tekau hoki nga tangata o te iwi o te whenua, he hunga i rokohanga e
ia ki roto ki te pa.

<span id="an_52:26">52:26</span> Na ka mau a Neputaraarana rangatira o
nga kaitiaki ki a ratou, kawea ana ki te kingi o Papurona ki Ripira.

<span id="an_52:27">52:27</span> Na patua iho ratou e te kingi o
Papurona, whakamatea iho ki Ripira, ki te whenua o Hamata. Heoi
whakahekea atu ana a Hura i tona oneone.

<span id="an_52:28">52:28</span> Ko te hunga tenei i whakaraua atu e
Nepukareha: i te whitu o nga tau e toru mano e rua tekau ma toru nga
Hurai:

<span id="an_52:29">52:29</span> I te tekau ma waru o nga tau o
Nepukareha, e waru rau e toru tekau ma rua nga tangata i whakaraua atu e
ia i Hiruharama:

<span id="an_52:30">52:30</span> I te rua tekau ma toru o nga tau o
Nepukareha, e whitu rau e wha tekau ma rima nga tangata o nga Hurai i
whakaraua atu e Neputaraarana, e te rangatira o nga kaitiaki: ko aua
tangata katoa e wha mano e ono rau.

<span id="an_52:31">52:31</span> ¶ Na i te toru tekau ma whitu o nga tau
o te whakahekenga atu o Iehoiakini kingi o Hura, i te tekau ma rau o nga
marama, i te rua tekau ma rima o nga ra o te marama, ka whakaarahia e
Ewiri Meroraka kingi o Papurona, i te tau tuatahi i kingi ai ia, te
mahunga o Iehoiakini kingi o Hura, whakaputaina ana ia e ia i roto i te
whare herehere;

<span id="an_52:32">52:32</span> A korero pai ana ia ki a ia, nekehia
ake ana e ia tona torona ki runga ake i te torona o nga kingi i tona
taha i Papurona.

<span id="an_52:33">52:33</span> Kakahuria ana e ia he kakahu ke i ona
kakahu o te herehere, a kai taro ana ia i tona aroaro i nga ra katoa i
ora ai ia.

<span id="an_52:34">52:34</span> Na, ko tana kai he kai i homai tonu e
te kingi o Papurona mana, he mea mo tenei ra, mo tenei ra, a taea noatia
te ra o tona matenga, i nga ra katoa i ora ai ia.

------------------------------------------------------------------------

[Next: Lamentations](lam)
