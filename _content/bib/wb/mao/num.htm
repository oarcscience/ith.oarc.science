<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Maori Bible, full text etext at Intangible Textual Heritage">
<TITLE>Maori Bible: Numbers</TITLE>
</HEAD>
<BODY>
<CENTER>
<A HREF="../../../index"><IMG SRC="../../../cdshop/ithlogo.png" BORDER="0"></A><BR>
<A HREF="../../../index">Intangible Textual Heritage</A>&nbsp;
<A HREF="../../index">Bible</A>&nbsp;
<A HREF="../index">World Bible</A>&nbsp;
<A HREF="index">Index</A>&nbsp;
<A HREF="lev">Previous</A>&nbsp;
<A HREF="deu">Next</A>&nbsp;
</CENTER>
<HR>
</p> <h3 align="center" align="center">Maori Bible: Numbers</h3> 
<p><A NAME="an_1:1">1:1</A>&nbsp;&#182; A i korero a Ihowa ki a Mohi i te koraha o Hinai i roto i te tapenakara o te whakaminenga, i te ra tuatahi o te rua o nga marama, i te rua o nga tau o to ratou haerenga mai i te whenua o Ihipa, i mea,</p> 
<p><A NAME="an_1:2">1:2</A>&nbsp;Tirohia te tokomaha o te whakaminenga katoa o nga tama a Iharaira, i o ratou hapu, i nga whare o o ratou matua, tatau rawa i nga ingoa o nga tane katoa, tenei pane, tenei pane o ratou;</p> 
<p><A NAME="an_1:3">1:3</A>&nbsp;Ko nga mea e rua tekau, he maha atu ranei nga tau, ko nga mea hoki e kaha ana i roto i a Iharaira ki te haere ki te whawhai, ma korua ko Arona ratou e tatau, tenei ope, tenei ope.</p> 
<p><A NAME="an_1:4">1:4</A>&nbsp;Kia kotahi hoki te tangata o tenei iwi, o tenei iwi, hei hoa mo korua; ara ko nga upoko o tenei whare, o tenei whare o o ratou matua.</p> 
<p><A NAME="an_1:5">1:5</A>&nbsp;Ko nga ingoa hoki enei o nga tangata e tu tahi me korua: no Reupena; ko Erituru, tama a Hereuru.</p> 
<p><A NAME="an_1:6">1:6</A>&nbsp;No Himiona; ko Herumiere, tama a Turiharai.</p> 
<p><A NAME="an_1:7">1:7</A>&nbsp;No Hura; ko Nahahona, tama a Aminarapa.</p> 
<p><A NAME="an_1:8">1:8</A>&nbsp;No Ihakara; ko Netaneere, tama a Tuara.</p> 
<p><A NAME="an_1:9">1:9</A>&nbsp;No Hepurona; ko Eriapa, tama a Herona.</p> 
<p><A NAME="an_1:10">1:10</A>&nbsp;No nga tama a Hohepa: no Eparaima; ko Erihama, tama a Amihuru: no Manahi; ko Kamariere, tama a Peraturu.</p> 
<p><A NAME="an_1:11">1:11</A>&nbsp;No Pineamine; ko Apirana, tama a Kirioni.</p> 
<p><A NAME="an_1:12">1:12</A>&nbsp;No Rana; ko Ahietere, tama a Amiharai.</p> 
<p><A NAME="an_1:13">1:13</A>&nbsp;No Ahera; ko Pakiere, tama a Okorana.</p> 
<p><A NAME="an_1:14">1:14</A>&nbsp;No Kara; ko Eriahapa, tama a Teuere.</p> 
<p><A NAME="an_1:15">1:15</A>&nbsp;No Napatari; ko Ahira, tama a Enana.</p> 
<p><A NAME="an_1:16">1:16</A>&nbsp;Ko nga mea whai ingoa enei o te whakaminenga, ko nga ariki o nga iwi o o ratou matua; ko ratou nga upoko o nga mano i roto i a Iharaira.</p> 
<p><A NAME="an_1:17">1:17</A>&nbsp;&#182; Na ka tikina e Mohi raua ko Arona enei tangata no ratou nga ingoa kua whakahuatia nei:</p> 
<p><A NAME="an_1:18">1:18</A>&nbsp;A huihuia ana e ratou te whakaminenga katoa i te ra tuatahi o te rua o nga marama: a ka whakaaturia e ratou o ratou whakapapa, tenei hapu, tenei hapu, me nga whare o o ratou matua, tatau rawa nga ingoa, he pane, he pane, nga mea e rua tekau, he maha atu ranei o ratou tau.</p> 
<p><A NAME="an_1:19">1:19</A>&nbsp;Rite tonu ki ta Ihowa i whakahau ai ki a Mohi tana tauanga i a ratou i te koraha o Hinai.</p> 
<p><A NAME="an_1:20">1:20</A>&nbsp;A ko nga tama a Reupena, matamua a Iharaira, i o ratou toronga, i o ratou hapu, i nga whare o o ratou matua, tatau rawa nga ingoa, he pane, he pane, o nga tane katoa e rua tekau, he maha atu ranei nga tau, o nga mea katoa i kaha ki te haere ki t e whawhai;</p> 
<p><A NAME="an_1:21">1:21</A>&nbsp;Ko nga mea o ratou, o te iwi o Reupena, i taua, e wha tekau ma ono mano e rima rau.</p> 
<p><A NAME="an_1:22">1:22</A>&nbsp;No nga tama a Himiona, i o ratou toronga, i o ratou hapu, i nga whare o o ratou matua, ko nga mea o ratou i taua, tatau rawa nga ingoa, he pane, he pane, o nga tane katoa e rua tekau, he maha atu ranei nga tau, o nga mea katoa i kaha ki te haere ki te whawhai;</p> 
<p><A NAME="an_1:23">1:23</A>&nbsp;Ko nga mea i taua o ratou, o te iwi o Himiona, e rima tekau ma iwa mano e toru rau.</p> 
<p><A NAME="an_1:24">1:24</A>&nbsp;No nga tama a Kara, i o ratou toronga, i o ratou hapu, i nga whare o o ratou matua, tatau rawa nga ingoa o nga mea e rua tekau, he maha atu ranei nga tau, o nga mea katoa i kaha ki te haere ki te whawhai;</p> 
<p><A NAME="an_1:25">1:25</A>&nbsp;Ko nga mea i taua o ratou, o te iwi o Kara, e wha tekau ma rima mano e ono rau e rima tekau.</p> 
<p><A NAME="an_1:26">1:26</A>&nbsp;No nga tama a Hura, i o ratou toronga, i o ratou hapu, i nga whare o o ratou matua, tatau rawa nga ingoa o nga mea e rua tekau, he maha atu ranei o ratou tau, o nga mea katoa i kaha ki te haere ki te whawhai;</p> 
<p><A NAME="an_1:27">1:27</A>&nbsp;Ko nga mea i taua o ratou, o te iwi o Hura, e whitu tekau ma wha mano e ono rau.</p> 
<p><A NAME="an_1:28">1:28</A>&nbsp;No nga tama a Ihakara, i o ratou toronga, i o ratou hapu, i nga whare o o ratou matua, tatau rawa nga ingoa o nga mea e rua tekau, he maha atu ranei o ratou tau, o nga mea katoa i kaha ki te haere ki te whawhai;</p> 
<p><A NAME="an_1:29">1:29</A>&nbsp;Ko nga mea i taua o ratou, o te iwi o Ihakara, e rima tekau ma wha mano e wha rau.</p> 
<p><A NAME="an_1:30">1:30</A>&nbsp;No nga tama a Hepurona, i o ratou toronga, i o ratou hapu, i nga whare o o ratou matua, tatau rawa nga ingoa o nga mea e rua tekau, he maha atu ranei o ratou tau, o nga mea katoa i kaha ki te haere ki te whawhai;</p> 
<p><A NAME="an_1:31">1:31</A>&nbsp;Ko nga mea i taua o ratou, o te iwi o Hepurona, e rima tekau ma whitu mano e wha rau.</p> 
<p><A NAME="an_1:32">1:32</A>&nbsp;No nga tama a Hohepa, ara no nga tama a Eparaima, i o ratou toronga, i o ratou hapu, i nga whare o o ratou matua, tatau rawa nga ingoa o nga mea e rua tekau, he maha atu ranei o ratou tau, o nga mea katoa i kaha ki te haere ki te whawhai;</p> 
<p><A NAME="an_1:33">1:33</A>&nbsp;Ko nga mea i taua o ratou, o te iwi o Eparaima, e wha tekau mano e rima rau.</p> 
<p><A NAME="an_1:34">1:34</A>&nbsp;No nga tama a Manahi, i o ratou toronga, i o ratou hapu, i nga whare o o ratou matua, tatau rawa nga ingoa o nga mea e rua tekau, he maha atu ranei o ratou tau, o nga mea katoa i kaha ki te haere ki te whawhai;</p> 
<p><A NAME="an_1:35">1:35</A>&nbsp;Ko nga mea i taua o ratou, o te iwi o Manahi, e toru tekau ma rua mano e rua rau.</p> 
<p><A NAME="an_1:36">1:36</A>&nbsp;No nga tama a Pineamine, i o ratou toronga, i o ratou hapu, i nga whare o o ratou matua, tatau rawa nga ingoa o nga mea e rua tekau, he maha atu ranei o ratou tau, o nga mea katoa i kaha ki te haere ki te whawhai;</p> 
<p><A NAME="an_1:37">1:37</A>&nbsp;Ko nga mea i taua o ratou, o te iwi o Pineamine, e toru tekau ma rima mano e wha rau.</p> 
<p><A NAME="an_1:38">1:38</A>&nbsp;No nga tama a Rana, i o ratou toronga, i o ratou hapu, i nga whare o o ratou matua, tatau rawa nga ingoa o nga mea e rua tekau, he maha atu ranei o ratou tau, o nga mea katoa i kaha ki te haere ki te whawhai;</p> 
<p><A NAME="an_1:39">1:39</A>&nbsp;Ko nga mea i taua o ratou, o te iwi o Rana, e ono tekau ma rua mano e whitu rau.</p> 
<p><A NAME="an_1:40">1:40</A>&nbsp;No nga tama a Ahera, i o ratou toronga, i o ratou hapu, i nga whare o o ratou matua, tatau rawa nga ingoa o nga mea e rua tekau, he maha atu ranei o ratou tau, o nga mea katoa i kaha ki te haere ki te whawhai;</p> 
<p><A NAME="an_1:41">1:41</A>&nbsp;Ko nga mea i taua o ratou, o te iwi o Ahera, e wha tekau ma tahi mano e rima rau.</p> 
<p><A NAME="an_1:42">1:42</A>&nbsp;No nga tama a Napatari, i o ratou toronga, i o ratou hapu, i nga whare o o ratou matua, tatau rawa nga ingoa o nga mea e rua tekau, he maha atu ranei o ratou tau, o nga mea katoa i kaha ki te haere ki te whawhai;</p> 
<p><A NAME="an_1:43">1:43</A>&nbsp;Ko nga mea i taua o ratou, o te iwi o Napatari, e rima tekau ma toru mano e wha rua.</p> 
<p><A NAME="an_1:44">1:44</A>&nbsp;&#182; Ko nga mea enei i taua nei e Mohi, e Arona ratou ko nga ariki kotahi tekau ma rua o Iharaira; takikotahi te tangata o ratou ki te whare o ona matua.</p> 
<p><A NAME="an_1:45">1:45</A>&nbsp;A, ko aua tangata i taua o nga tama a Iharaira, i nga whare o o ratou matua, nga mea e rua tekau, he maha atu ranei o ratou tau i roto i a Iharaira i kaha ki te haere ki te whawhai;</p> 
<p><A NAME="an_1:46">1:46</A>&nbsp;Ko aua tangata katoa i taua e ono rau e toru mano e rima rau e rima tekau.</p> 
<p><A NAME="an_1:47">1:47</A>&nbsp;&#182; Ko nga Riwaiti ia, i te iwi o o ratou matua, kihai i taua i roto i a ratou.</p> 
<p><A NAME="an_1:48">1:48</A>&nbsp;Na Ihowa hoki i korero ki a Mohi, i mea,</p> 
<p><A NAME="an_1:49">1:49</A>&nbsp;Otiia kaua e taua te iwi o Riwai, kaua ano e tirohia to ratou tokomaha i roto i nga tama a Iharaira:</p> 
<p><A NAME="an_1:50">1:50</A>&nbsp;Engari me whakarite nga Riwaiti mo te tapenakara o te whakaaturanga, mo ona oko katoa, mo ona mea katoa hoki: ma ratou te tapenakara e amo, me ona oko katoa; a me mahi ki reira, me noho hoki ki tetahi taha, ki tetahi taha o te tapenakara.</p> 
<p><A NAME="an_1:51">1:51</A>&nbsp;A, ka maunu atu te tapenakara, ma nga Riwaiti e wahi iho; ka whakaturia ano hoki te tapenakara, ma nga Riwaiti e whakatu: a, ko te tangata ke e whakatata atu, ka whakamatea.</p> 
<p><A NAME="an_1:52">1:52</A>&nbsp;Me whakatu ano o ratou teneti e nga tama a Iharaira ki tona puni, ki tona puni, ki tona kara, ki tona kara, puta noa i o ratou ope.</p> 
<p><A NAME="an_1:53">1:53</A>&nbsp;Ko nga Riwaiti ia, me whakatu o ratou ki tetahi taha, ki tetahi taha o te tapenakara o te whakaaturanga, kei puta he riri ki te whakaminenga o nga tama a Iharaira: a ma nga Riwaiti e tiaki te tapenakara o te whakaaturanga.</p> 
<p><A NAME="an_1:54">1:54</A>&nbsp;Na i pera nga tama a Iharaira; rite tonu ki ta Ihowa katoa i whakahau ai ki a Mohi ta ratou mahi.</p> 
<p><A NAME="an_2:1">2:1</A>&nbsp;&#182; I korero ano a Ihowa ki a Mohi raua ko Arona, i mea,</p> 
<p><A NAME="an_2:2">2:2</A>&nbsp;Me whakatu tona teneti e nga tama a Iharaira, ki te taha o tona kara, o tona kara, ki nga tohu o nga whare o o ratou matua: he te takiwa atu ki te tapenakara o te whakaminenga te turanga o o ratou teneti a tawhio noa.</p> 
<p><A NAME="an_2:3">2:3</A>&nbsp;&#182; Ki te taha ki te rawhiti, ara ki te putanga mai o te ra, whakatu ai nga tangata o te kara o te puni o Hura, me o ratou ope: ko Nahahona tama a Aminarapa hei rangatira mo nga tama a Hura.</p> 
<p><A NAME="an_2:4">2:4</A>&nbsp;A, ko tona ope, ko nga mea o ratou i taua, e whitu tekau ma wha mano e ono rau.</p> 
<p><A NAME="an_2:5">2:5</A>&nbsp;Na ko nga mea e whakatu teneti ki tua atu i a ia ko te iwi o Ihakara: a ko Netaneere tama a Tuara hei rangatira mo nga tama a Ihakara:</p> 
<p><A NAME="an_2:6">2:6</A>&nbsp;Ko tona ope, ko nga mea o ratou i taua, e rima tekau ma wha mano e wha rau:</p> 
<p><A NAME="an_2:7">2:7</A>&nbsp;A ko te iwi o Hepurona: a ko Eriapa tama a Herona, hei rangatira mo nga tama a Hepurona:</p> 
<p><A NAME="an_2:8">2:8</A>&nbsp;A, ko tona ope, ko nga mea o ratou i taua, e rima tekau ma whitu mano e wha rau.</p> 
<p><A NAME="an_2:9">2:9</A>&nbsp;Ko nga tangata katoa i taua o te puni o Hura kotahi rau e waru tekau ma ono mano e wha rau, i o ratou ope. Ko enei e haere wawe.</p> 
<p><A NAME="an_2:10">2:10</A>&nbsp;Hei te taha ki te tonga te kara o te puni o Reupena, me o ratou ope: a ko Erituru tama a Hereuru, hei rangatira mo nga tama a Reupena.</p> 
<p><A NAME="an_2:11">2:11</A>&nbsp;A, ko tona ope, ko nga mea o ratou i taua, e wha tekau ma ono mano e rima rau.</p> 
<p><A NAME="an_2:12">2:12</A>&nbsp;A, me whakatu ki tona taha ko te iwi o Himiona: a ko Herumiere tama a Turiharai, hei rangatira mo nga tama a Himiona.</p> 
<p><A NAME="an_2:13">2:13</A>&nbsp;Ko tona ope, ko nga mea o ratou i taua, e rima tekau ma iwa mano e toru rau.</p> 
<p><A NAME="an_2:14">2:14</A>&nbsp;Ko reira te iwi o Kara: a ko Eriahapa tama a Reuere, hei rangatira mo nga tama a Kara.</p> 
<p><A NAME="an_2:15">2:15</A>&nbsp;A, ko tona ope, ko nga mea o ratou i taua, e wha tekau ma rima mano e ono rau e rima tekau.</p> 
<p><A NAME="an_2:16">2:16</A>&nbsp;Ko nga tangata katoa i taua o te puni o Reupena kotahi rau e rima tekau ma tahi mano e wha rau e rima tekau, i o ratou ope. Me haere ratou hei tuarua mo nga matua.</p> 
<p><A NAME="an_2:17">2:17</A>&nbsp;Ko reira manunu atu ai te tapenakara o te whakaminenga, ko te puni o nga Riwaiti ki waenganui o nga puni: kia rite to ratou haerenga ki to ratou nohoanga iho, ia tangata ki tona wahi, i te taha ano o o ratou kara.</p> 
<p><A NAME="an_2:18">2:18</A>&nbsp;Hei te taha ki te hauauru te kara o te puni o Eparaima, me o ratou ope: a ko te rangatira mo nga tama a Eparaima, ko Erihama tama a Amihuru.</p> 
<p><A NAME="an_2:19">2:19</A>&nbsp;A, ko tona ope, ko nga mea o ratou i taua, e wha tekau mano e rima rau.</p> 
<p><A NAME="an_2:20">2:20</A>&nbsp;A ki tona taha ko te iwi o Manahi: a, ko te rangatira mo nga tama a Manahi ko Kamariere, tama a Peraturu.</p> 
<p><A NAME="an_2:21">2:21</A>&nbsp;A, ko tona ope, ko nga mea o ratu i taua, e toru tekau ma rua mano e rua rau.</p> 
<p><A NAME="an_2:22">2:22</A>&nbsp;Ko reira te iwi o Pineamine: a ko te rangatira mo nga tama a Pineamine ko Apirana tama a Kirioni.</p> 
<p><A NAME="an_2:23">2:23</A>&nbsp;A, ko tona ope, ko nga mea o ratou i taua, e toru tekau ma rima mano e wha rau.</p> 
<p><A NAME="an_2:24">2:24</A>&nbsp;Ko nga tangata katoa i taua o te puni o Eparaima kotahi rau e waru mano, kotahi rau, i o ratou ope. A ka hapainga ratou hei tuatoru mo nga matua.</p> 
<p><A NAME="an_2:25">2:25</A>&nbsp;Hei te taha ki te raki te kara o te puni o Rana, me o ratou ope: a ko te rangatira mo nga tama a Rana ko Ahietere tama a Amiharai.</p> 
<p><A NAME="an_2:26">2:26</A>&nbsp;A, ko tona ope, ko nga mea o ratou i taua, e ono tekau ma rua mano e whitu rau.</p> 
<p><A NAME="an_2:27">2:27</A>&nbsp;Na me whakatu ki tona taha ko te iwi o Ahera: a, ko te rangatira mo nga tama a Ahera ko Pakiere tama a Okorana.</p> 
<p><A NAME="an_2:28">2:28</A>&nbsp;A, ko tona ope, ko nga mea o ratou i taua, e wha tekau ma tahi mano e rima rau.</p> 
<p><A NAME="an_2:29">2:29</A>&nbsp;Ko reira te iwi o Napatari: a, ko te rangatira mo nga tama a Napatari ko Ahira tama a Enana.</p> 
<p><A NAME="an_2:30">2:30</A>&nbsp;A, ko tona ope, ko nga mea o ratou i taua, e rima tekau ma toru mano e wha rau.</p> 
<p><A NAME="an_2:31">2:31</A>&nbsp;Ko nga mea katoa i taua o te puni o Rana kotahi rau e rima tekau ma whitu mano e ono rau. Hei muri rawa ratou haere ai, me o ratou kara.</p> 
<p><A NAME="an_2:32">2:32</A>&nbsp;Ko enei o nga tama a Iharaira i taua, i nga whare o o ratou matua: taua ake o nga puni, i o ratou ope, e ono rau e toru mano e rima rau e rima tekau.</p> 
<p><A NAME="an_2:33">2:33</A>&nbsp;Ko nga Riwaiti ia, kihai i taua i roto i nga tama a Iharaira; ko ta Ihowa hoki tena i whakahau ai ki a Mohi.</p> 
<p><A NAME="an_2:34">2:34</A>&nbsp;Na ka peratia e nga tama a Iharaira; ka peratia katoatia i ta Ihowa i whakahau ai ki a Mohi, ta ratou whakanoho ki te taha o a ratou kara, to ratou hapainga atu, tenei, tenei, i roto i tona hapu ano, rite tonu ki nga whare o o ratou matua.</p> 
<p><A NAME="an_3:1">3:1</A>&nbsp;&#182; Na ko nga whakatupuranga ano hoki enei a Arona raua ko Mohi i te ra i korero ai a Ihowa ki a Mohi i Maunga Hinai.</p> 
<p><A NAME="an_3:2">3:2</A>&nbsp;Ko nga ingoa hoki enei o nga tama a Arona: ko Natapa, ko te matamua, ratou ko Apihu, ko Ereatara, ko Itamara.</p> 
<p><A NAME="an_3:3">3:3</A>&nbsp;Ko nga ingoa enei o nga tama a Arona, o nga tohunga i whakawahia, i whakatohungatia nei e ia hei tohunga,</p> 
<p><A NAME="an_3:4">3:4</A>&nbsp;I mate hoki a Natapa raua ko Apihu ki te aroaro o Ihowa, i ta raua whakaherenga i te ahi ke ki te aroaro o Ihowa, ki te koraha o Hinai, kahore ano hoki a raua tamariki: a i mahi a Ereatara raua ko Itamara i nga mahi a te tohunga i te tirohanga ma i a to raua papa, a Arona.</p> 
<p><A NAME="an_3:5">3:5</A>&nbsp;A i korero a Ihowa ki a Mohi, i mea,</p> 
<p><A NAME="an_3:6">3:6</A>&nbsp;Whakatataia mai te iwi o Riwai, whakaturia hoki ki te aroaro o Arona tohunga, kia mahi aia ratou ki a ia.</p> 
<p><A NAME="an_3:7">3:7</A>&nbsp;A ma ratou e tiaki nga mea hei tiakanga mana, hei tiakanga hoki ma te whakaminenga katoa, ki mua i te tapenakara o te whakaminenga, e mahi hoki nga mahi o te tapenakara.</p> 
<p><A NAME="an_3:8">3:8</A>&nbsp;Ma ratou ano e tiaki nga mea katoa o te tapenakara o te whakaminenga, me nga mea hei tiakanga ma nga tama a Iharaira, kia mahi ai hoki nga mahi o te tapenakara.</p> 
<p><A NAME="an_3:9">3:9</A>&nbsp;A me hoatu e koe nga Riwaiti ki a Arona ratou ko ana tama: e hoatutia katoatia ana ratou ki a ia mo nga tama a Iharaira.</p> 
<p><A NAME="an_3:10">3:10</A>&nbsp;Me whakarite ano e koe a Arona ratou ko ana tama, a ka u ratou ki ta ratou mahi tohunga: ko te tangata ke e whakatata mai ka whakamatea.</p> 
<p><A NAME="an_3:11">3:11</A>&nbsp;I korero ano a Ihowa ki a Mohi, i mea,</p> 
<p><A NAME="an_3:12">3:12</A>&nbsp;Ko ahau nei, nana, kua tango ahau i nga Riwaiti i roto i nga tama a Iharaira hei utu mo nga matamua katoa e oroko puta mai ana i te kopu i roto i nga tama a Iharaira: maku hoki nga Riwaiti;</p> 
<p><A NAME="an_3:13">3:13</A>&nbsp;No te mea, naku nga matamua katoa; no te ra ano i patu ai ahau i nga matamua katoa o te whenua o Ihipa taku whakatapunga i nga matamua katoa a Iharaira maku, i a te tangata, i a te kararehe: maku era: ko Ihowa ahau.</p> 
<p><A NAME="an_3:14">3:14</A>&nbsp;&#182; I korero ano a Ihowa ki a Mohi, i te koraha o Hinai, i mea,</p> 
<p><A NAME="an_3:15">3:15</A>&nbsp;Taua nga tama a Riwai, tenei whare, tenei whare o o ratou matua, tenei hapu, tenei hapu o ratou: me tatau ratou e koe, nga tane katoa kotahi nei te marama, ahu atu.</p> 
<p><A NAME="an_3:16">3:16</A>&nbsp;Na ka taua ratou e Mohi ka peratia me ta Ihowa i ki ai, i whakahau ai.</p> 
<p><A NAME="an_3:17">3:17</A>&nbsp;A ko nga tama enei a Riwai me o ratou ingoa; ko Kerehona, ko Kohata, ko Merari.</p> 
<p><A NAME="an_3:18">3:18</A>&nbsp;A ko nga ingoa enei o nga tama a Kerehona, o tenei hapu, o tenei hapu o ratou; ko Ripini raua ko Himei.</p> 
<p><A NAME="an_3:19">3:19</A>&nbsp;Me nga tama a Kohata, o tenei hapu, o tenei hapu o ratou; ko Amarama, ko Itihara, ko Heperona, ko Utiere.</p> 
<p><A NAME="an_3:20">3:20</A>&nbsp;Me nga tama a Merari, o tenei hapu, o tenei hapu o ratou: ko Mahari, ko Muhi. Ko nga hapu enei o nga Riwaiti, o tenei whare, o tenei whare o o ratou matua.</p> 
<p><A NAME="an_3:21">3:21</A>&nbsp;Na Kerehona te hapu o nga Ripini, me te hapu o nga Himei: ko nga hapu enei o nga Kerehoni.</p> 
<p><A NAME="an_3:22">3:22</A>&nbsp;Ko nga mea o ratou i taua, ko te tokomaha o nga tane katoa, kotahi nei te marama ahu atu, ko nga mea o ratou i taua e whitu mano e rima rau.</p> 
<p><A NAME="an_3:23">3:23</A>&nbsp;Hei muri i te tapenakara, hei te taha ki te hauauru, te puni o nga Kerehoni.</p> 
<p><A NAME="an_3:24">3:24</A>&nbsp;Ko Eriahapa hoki, ko te tama a Raere, hei ariki mo te whare o te matua o nga Kerehoni.</p> 
<p><A NAME="an_3:25">3:25</A>&nbsp;A, ko ta nga tama a Kerehona e tiaki ai i roto i te tapenakara o te whakaminenga, ko te tapenakara, ko te teneti, me tona hipoki, ko te pa o te whatitoka o te tapenakara o te whakaminenga,</p> 
<p><A NAME="an_3:26">3:26</A>&nbsp;Me nga pa o te marae, me te pa o te whatitoka o te marae, o tera i te tapenakara, i te aata hoki a tawhio noa, me ona aho hoki mo ona meatanga katoa.</p> 
<p><A NAME="an_3:27">3:27</A>&nbsp;Na Kohata hoki te hapu o nga Amarami, me te hapu o nga Itihari, me te hapu o nga Heperoni, me te hapu o nga Utieri: ko ng hapu enei o nga Kohati.</p> 
<p><A NAME="an_3:28">3:28</A>&nbsp;Ko te tokomaha o nga tana katoa, kotahi nei te marama, ahu atu, e waru mano e ono rau, ko ratou nga kaitiaki o te wahi tapu.</p> 
<p><A NAME="an_3:29">3:29</A>&nbsp;Hei te taha whaka te tonga o te tapenakara he puni mo nga hapu o nga tama a Kohata.</p> 
<p><A NAME="an_3:30">3:30</A>&nbsp;A ko Eritapana, tama a Utiere, hei ariki mo te whare o te matua o nga hapu o nga Kohati.</p> 
<p><A NAME="an_3:31">3:31</A>&nbsp;A, ko ta ratou e tiaki ai ko te aaka, ko te tepu, ko te turanga rama, ko nga aata, ko nga oko o te whai tapu, ara ko nga mea e minita ai ratou, me te pa arai, me nga mea katoa o ena mahinga.</p> 
<p><A NAME="an_3:32">3:32</A>&nbsp;A ko Ereatara tama a Arona tohunga hei ariki mo nga ariki o nga Riwaiti, mana hoki e tirotiro nga kaitiaki e tiaki ana i te wahi tapu.</p> 
<p><A NAME="an_3:33">3:33</A>&nbsp;Na Merari te hapu o nga Mahari, me te hapu o nga Muhi: ko nga hapu enei o Merari.</p> 
<p><A NAME="an_3:34">3:34</A>&nbsp;A, ko nga mea o ratou i taua, ko te tokomaha o nga tane katoa, kotahi nei te marama ahu atu, e ono mano e rua rau.</p> 
<p><A NAME="an_3:35">3:35</A>&nbsp;A ko Turiere, ko te tama a Apihaira hei ariki mo te whare o te matua o nga hapu o Merari: hei te taha ki te raki o te tapenakara he puni mo enei.</p> 
<p><A NAME="an_3:36">3:36</A>&nbsp;Ko ta nga tama hoki a Merari e tupato ai, e tiaki ai, ko nga papa o te tapenakara, me ona kaho, me ona pou, me nga turanga pou, me nga mea katoa o aua mea, me nga mea katoa o ena mahinga;</p> 
<p><A NAME="an_3:37">3:37</A>&nbsp;Me nga pou o te marae a tawhio noa, me nga turanga, me nga titi, me nga aho.</p> 
<p><A NAME="an_3:38">3:38</A>&nbsp;A ko enei e noho ki mua i te tapenakara, ki te rawhiti, ki mua i te tapenakara o te whakaminenga, ki te putanga mai o te ra, ko Mohi ratou ko Arona, ko ana tama, hei tiaki i te wahi tapu, i nga mea hei tiakanga ma nga tama a Iharaira; a, ko te t angata ke e whakatata mai, ka whakamatea.</p> 
<p><A NAME="an_3:39">3:39</A>&nbsp;Ko nga Riwaiti katoa i taua, ko era i taua ra e Mohi raua ko Arona, i ta Ihowa whakahau, i o ratou hapu, ko nga tane katoa kotahi nei te marama ahu atu, e rua tekau ma rua mano.</p> 
<p><A NAME="an_3:40">3:40</A>&nbsp;&#182; A i mea a Ihowa ki a Mohi, Taua nga tane matamua katoa o nga tama a Iharaira, nga mea kotahi nei te marama, me nga mea i maha atu, tuhituhia hoki te maha o o ratou ingoa.</p> 
<p><A NAME="an_3:41">3:41</A>&nbsp;A me tango nga Riwaiti maku; ko Ihowa ahau; hei utu mo nga matamua katoa o nga tama a Iharaira; me nga kararehe a nga Riwaiti hei utu mo nga matamua katoa i roto i nga kararehe o nga tama a Iharaira.</p> 
<p><A NAME="an_3:42">3:42</A>&nbsp;Na ka taua e Mohi, ka peratia me ta Ihowa i whakahau ai ki a ia, nga matamua katoa i roto i nga tama a Iharaira.</p> 
<p><A NAME="an_3:43">3:43</A>&nbsp;A, ko nga tane matamua katoa, ko te maha o nga ingoa, kotahi nei te marama a ahu atu, ko nga mea o ratou i taua, e rua tekau ma rua mano e rua rau e whitu tekau ma toru.</p> 
<p><A NAME="an_3:44">3:44</A>&nbsp;A i korero a Ihowa ki a Mohi, i mea,</p> 
<p><A NAME="an_3:45">3:45</A>&nbsp;Tangohia nga Riwaiti hei utu mo nga tane matamua katoa i roto i nga tama a Iharaira, me nga kararehe a nga Riwaiti hei utu mo a ratou kararehe; a maku nga Riwaiti: ko Ihowa ahau.</p> 
<p><A NAME="an_3:46">3:46</A>&nbsp;Na, hei whakahoki atu, hei utu mo te rua rau e whitu tekau ma toru, mo nga matamua o nga tama a Iharaira i hira ake i te tokomaha o nga Riwaiti;</p> 
<p><A NAME="an_3:47">3:47</A>&nbsp;Me tango e koe kia rima hekere mo tenei pane, mo tenei pane; kia rite ki te hekere o te wahi tapu au e tango ai: e rua tekau nga kera o te hekere kotahi:</p> 
<p><A NAME="an_3:48">3:48</A>&nbsp;Me hoatu te moni e utua ai nga tuhene o ratou ki a Arona ratou ko ana tama.</p> 
<p><A NAME="an_3:49">3:49</A>&nbsp;Na ka tango a Mohi i te moni whakahoki i nga tangata i hira ake i era i utua ki nga Riwaiti:</p> 
<p><A NAME="an_3:50">3:50</A>&nbsp;I tangohia e ia te moni i nga matamua a nga tama a Iharaira; kotahi mano e toru rau e ono tekau ma rima hekere; he pera me te hekere o te wahi tapu:</p> 
<p><A NAME="an_3:51">3:51</A>&nbsp;A i hoatu e Mohi te moni a te hunga i utua ki a Arona ratou ko ana tama, i pera me ta Ihowa i ki ai, me ta Ihowa i whakahau ai ki a Mohi.</p> 
<p><A NAME="an_4:1">4:1</A>&nbsp;&#182; I korero ano a Ihowa ki a Mohi raua ko Arona, i mea,</p> 
<p><A NAME="an_4:2">4:2</A>&nbsp;Taua nga tama a Kohata, i roto i nga tama a Riwai, tenei hapu, tenei hapu o ratou, i nga whare o o ratou matua,</p> 
<p><A NAME="an_4:3">4:3</A>&nbsp;Nga mea e toru tekau, he maha atu ranei o ratou tau, a tae noa ki nga mea e rima tekau o ratou tau, nga mea katoa e uru ana ki te mahi, ki te mea i nga mea o te tapenakara o te whakaminenga.</p> 
<p><A NAME="an_4:4">4:4</A>&nbsp;Ko te mahi tenei ma nga tama a Kohata i roto i te tapenakara o te whakaminenga, ko nga mea tino tapu:</p> 
<p><A NAME="an_4:5">4:5</A>&nbsp;A ka maunu te puni, me haere a Arona ki roto, ratou ko ana tama, ka tuku i te arai hipoki ki raro, a ka hipoki iho ki te aaka o te whakaaturanga:</p> 
<p><A NAME="an_4:6">4:6</A>&nbsp;Na ka maka iho te hipoki ki runga, ara nga hiako pateri, a ka uhi iho i tetahi kakahu ki runga, he mea puru katoa, ka kuhu i nga amo.</p> 
<p><A NAME="an_4:7">4:7</A>&nbsp;Me uhi ano ki te kakahu puru te tepu taro aroaro, ka whakatakoto ai i nga rihi ki runga, me nga koko, me nga peihana, me nga kapu hei ringihanga: hei runga ano hoki te taro pumau takoto ai:</p> 
<p><A NAME="an_4:8">4:8</A>&nbsp;Ka uhi ki te kakahu ngangana, ka hipoki ai ki te hiako pateri hei hipoki mo runga, ka kuhu i ona amo.</p> 
<p><A NAME="an_4:9">4:9</A>&nbsp;Na ka mau ratou ki tetahi kakahu puru, ka hipoki ai i te turanga whakamarama, i ona rama hoki, i ona kuku, i ona oko ngarahu, i ona oko hinu katoa, i nga mea e minita ai ratou ki reira:</p> 
<p><A NAME="an_4:10">4:10</A>&nbsp;Ka hoatu ai me ona mea katoa ki roto ki te takai, hei te mea hiako pateri, ka whakaeke ai ki runga ki te amo.</p> 
<p><A NAME="an_4:11">4:11</A>&nbsp;A me uhi iho e ratou he kakahu puru ki runga ki te aata koura, ka hipoki ai ki tetahi hipoki hiako pateri, ka kuhu ai i ona amo:</p> 
<p><A NAME="an_4:12">4:12</A>&nbsp;Na ka mau ki nga mea e minita ai ratou i te wahi tapu, ka hoatu ki roto ki te kakahu puru, ka hipoki ki tetahi hipoki hiako pateri, ka whakaeke ki te amo:</p> 
<p><A NAME="an_4:13">4:13</A>&nbsp;Na ka tahi atu ratou i nga pungarehu o te aata, ka hipoki ai ki te kakahu papaura:</p> 
<p><A NAME="an_4:14">4:14</A>&nbsp;Me whakatakoto ano ki runga ona oko katoa e minita ai ratou ki reira, nga tahu kakara, nga marau kikokiko, nga koko pungarehu, nga peihana, nga mea katoa o te aata; ka hipoki ai ki te hipoki hiako pateri, ka kuhu ai i ona amo.</p> 
<p><A NAME="an_4:15">4:15</A>&nbsp;A ka oti i a Arona ratou ko ana tama te hipoki te wahi tapu, me nga mea katoa o te wahi tapu, ina tata te puni te maunu; ka mutu, na ka haere mai nga tama a Kohata ki te kauhoa: otiia kaua ratou e pa ki tetahi mea tapu kei mate ratou. Ko enei ng a mea a nga tama a Kohata e mau ai o te tapenakara o te whakaminenga.</p> 
<p><A NAME="an_4:16">4:16</A>&nbsp;A, ko ta Ereatara, ko ta te tama a te tohunga, a Arona, e whakaaro ai, ko te hinu mo te whakamarama, ko te whakakakara reka, ko te whakahere totokore o tenei ra, o tenei ra, ko te hinu whakawahi, me te tirotiro i te tapenakara katoa, i nga mea k atoa hoki o reira, i te wahi tapu, i ona mea hoki.</p> 
<p><A NAME="an_4:17">4:17</A>&nbsp;I korero ano a Ihowa ki a Mohi raua ko Arona, i mea,</p> 
<p><A NAME="an_4:18">4:18</A>&nbsp;Kei hatepea atu e koutou te iwi o nga hapu o nga Kohati i roto i nga Riwaiti:</p> 
<p><A NAME="an_4:19">4:19</A>&nbsp;Engari ko tenei ta koutou e mea ai ki a ratou, kia ora ai ratou, kei mate, ina whakatata ki nga mea tino tapu: me haere a Arona ratou ko ana tama ki roto, ka whakarite ai i a ratou ki tana mahi, ki tana mahi, ki tana amohanga, ki tana amohanga:</p> 
<p><A NAME="an_4:20">4:20</A>&nbsp;Otiia kaua ratou e haere ki roto ki te matakitaki i te wahi tapu ahakoa he wa poto, kei mate ratou.</p> 
<p><A NAME="an_4:21">4:21</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_4:22">4:22</A>&nbsp;Taua hoki nga tama a Kerehona, i nga whare o o ratou matua, i o ratou hapu:</p> 
<p><A NAME="an_4:23">4:23</A>&nbsp;Ko nga mea e toru tekau, he maha atu ranei nga tau, a tae noa ki nga mea e rima tekau o ratou tau, au e tatau ai; ko nga mea katoa hoki e uru ana ki te mahi i nga mahi o te tapenakara o te whakaminenga.</p> 
<p><A NAME="an_4:24">4:24</A>&nbsp;Ko te mahi tenei ma nga hapu o nga Kerehoni, ko te mahi, ko te amo:</p> 
<p><A NAME="an_4:25">4:25</A>&nbsp;Ma ratou hoki e amo nga pa o te tapenakara, te tapenakara hoki o te whakaminenga, tona hipoki, me te hipoki hiako pateri i waho ake, me te pa o te whatitoka o te tapenakara o te whakaminenga;</p> 
<p><A NAME="an_4:26">4:26</A>&nbsp;Me nga pa o te marae, me te pa mo te whatitoka o te kuwaha o te marae, o tera i te tapenakara, i te aata a tawhio noa, me nga aho, me nga mea katoa mo te mahinga o aua mea, me nga mea katoa i hanga mo aua mea: ko ta ratou mahi tena.</p> 
<p><A NAME="an_4:27">4:27</A>&nbsp;Kei a Arona ratou ko ana tama te tikanga mo nga mahi katoa a nga tama a nga Kerehoni, mo a ratou amohanga katoa, mo a ratou mahi katoa: ma koutou hoki e whakarite ki a ratou te tikanga mo nga mea katoa e amo ai ratou.</p> 
<p><A NAME="an_4:28">4:28</A>&nbsp;Ko te mahi tenei ma nga hapu o nga tama a Kerehona i te tapenakara o te whakaminenga: a, ko nga tikanga ma ratou kei a Itamara tama a te tohunga, a Arona.</p> 
<p><A NAME="an_4:29">4:29</A>&nbsp;Ko nga tama a Merari, me tatau ratou e koe i o ratou hapu, i nga whare o o ratou matua;</p> 
<p><A NAME="an_4:30">4:30</A>&nbsp;Ko nga mea e toru tekau, he maha atu ranei o ratou tau, a tae noa ki nga mea e rima tekau o ratou tau, au e tatau ai, ko nga tangata katoa e uru ana ki te mahi, ki te mahi i te mahi o te tapenakara o te whakaminenga.</p> 
<p><A NAME="an_4:31">4:31</A>&nbsp;A ko te tikanga ano tenei mo ta ratou e amo ai, i a ratou mahinga katoa i te tapenakara o te whakaminenga; ko nga papa o te tapenakara, me ona kaho, me ona pou, me ona turanga pou;</p> 
<p><A NAME="an_4:32">4:32</A>&nbsp;Me nga pou o te marae a tawhio noa, me nga turanga pou, me nga titi, me nga aho, me nga mea katoa o aua mea, me nga mea katoa o ena mahinga: me tatau a ingoa nga mea kei a ratou nei te tikanga mo te amo.</p> 
<p><A NAME="an_4:33">4:33</A>&nbsp;Ko te mahi tenei a nga hapu o nga tama a Merari, i a ratou mahinga katoa i te tapenakara o te whakaminenga, i raro i te ringa o Itamara tama a te tohunga, a Arona.</p> 
<p><A NAME="an_4:34">4:34</A>&nbsp;&#182; Na ka taua e Mohi ratou ko Arona, ko nga ariki o te whakaminenga, nga tama a nga Kohati, i o ratou hapu, i nga whare ano o o ratou matua,</p> 
<p><A NAME="an_4:35">4:35</A>&nbsp;Nga mea e toru tekau, he maha atu ranei o ratou tau, a tae noa ki nga mea e rima tekau o ratou tau, nga tangata katoa i uruki te mahi, ki te mahi i te tapenakara o te whakaminenga:</p> 
<p><A NAME="an_4:36">4:36</A>&nbsp;A taua ake o ratou, i o ratou hapu, e rua mano e whitu rau e rima tekau.</p> 
<p><A NAME="an_4:37">4:37</A>&nbsp;Ko enei i taua o nga hapu o nga Kohati, ko nga tangata hei mahi i te tapenakara o te whakaminenga, i taua nei e Mohi raua ko Arona, pera me ta Ihowai whakahau ai, na te ringa o Mohi.</p> 
<p><A NAME="an_4:38">4:38</A>&nbsp;Ataua ake o nga tama a Kerehona i o ratou hapu, i nga whare o o ratou matua,</p> 
<p><A NAME="an_4:39">4:39</A>&nbsp;Nga mea e toru tekau, he maha atu ranei o ratou tau, a tae noa ki nga mea e rima tekau o ratou tau, nga mea katoa i uru ki te mahi, ki te mahi i te tapenakara o te whakaminenga,</p> 
<p><A NAME="an_4:40">4:40</A>&nbsp;Taua ake o ratou i o ratou hapu, i nga whare o o ratou matua, e rua mano e ono rau e toru tekau.</p> 
<p><A NAME="an_4:41">4:41</A>&nbsp;Ko enei i taua o nga hapu o nga tama a Kerehona, o nga tangata katoa hei mahi i te tapenakara o te whakaminenga, i taua nei e Mohi raua ko Arona, pera me ta Ihowa i whakahau ai.</p> 
<p><A NAME="an_4:42">4:42</A>&nbsp;A taua ake o nga hapu o nga tama a Merari, i o ratou hapu, i nga whare o o ratou matua,</p> 
<p><A NAME="an_4:43">4:43</A>&nbsp;Nga mea hoki e toru tekau, he maha atu ranei o ratou tau, a tae noa ki nga mea e rima tekau o ratou tau, nga tangata katoa i uru ki te mahi, hei mahi i te tapenakara o te whakaminenga,</p> 
<p><A NAME="an_4:44">4:44</A>&nbsp;Taua ake o ratou i o ratou hapu, e toru mano e rua rau.</p> 
<p><A NAME="an_4:45">4:45</A>&nbsp;Ko enei i taua o nga hapu o nga tama a Merari, i taua nei e Mohi raua ko Arona, pera me ta Ihowa i whakahau ai, na te ringa o Mohi.</p> 
<p><A NAME="an_4:46">4:46</A>&nbsp;Ko nga tangata katoa o nga Riwaiti i taua, a Mohi ratou ko Arona, ko nga ariki o Iharaira i tatau ai, i o ratou hapu, i nga whare o o ratou matua,</p> 
<p><A NAME="an_4:47">4:47</A>&nbsp;Ko nga mea hoki e toru tekau, he maha atu ranei o ratou tau, a tae noa ki nga mea e rima tekau o ratou tau, ko nga tangata katoa i uru ki te mahi i nga mahi e mahia ana, ki te mahi hoki, ki te amoamo i roto i te tapenakara o te whakaminenga;</p> 
<p><A NAME="an_4:48">4:48</A>&nbsp;Taua ake o ratou e waru mano e rima rau e waru tekau.</p> 
<p><A NAME="an_4:49">4:49</A>&nbsp;Rite tonu ki ta Ihowa i whakahau ai te tauanga o ratou e te ringa o Mohi, tenei, tenei, me tana mahi, me tana amo: na poto ake ratou te tatau e ia, te pera me ta Ihowa i whakahau ai ki a Mohi.</p> 
<p><A NAME="an_5:1">5:1</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_5:2">5:2</A>&nbsp;Whakahaua nga tama a Iharaira kia motuhia ketia atu nga repera katoa i roto i te puni, nga tangata katoa e rere ana te pirau, me nga tangata katoa e poke ana i te tupapaku.</p> 
<p><A NAME="an_5:3">5:3</A>&nbsp;Ko te tane, ko te wahine, me ngare atu, me ngare e koutou ki waho o te puni: kei poke i a ratou o ratou puni e nohoia nei e ahau.</p> 
<p><A NAME="an_5:4">5:4</A>&nbsp;Na peratia ana e nga tama a Iharaira, a motuhia ketia ana ratou i roto i te puni: rite tonu ki ta Ihowa i korero ai ki a Mohi ta nga tama a Iharaira i mea ai.</p> 
<p><A NAME="an_5:5">5:5</A>&nbsp;I korero ano a Ihowa ki a Mohi, i mea,</p> 
<p><A NAME="an_5:6">5:6</A>&nbsp;Mea atu ki nga tama a Iharaira, Ki te mahia e te tangata, e te wahine ranei, tetahi mea e hara ai te tangata, hei mahi i te kino ki a Ihowa, a ka he taua wairua;</p> 
<p><A NAME="an_5:7">5:7</A>&nbsp;Na me whaki to ratou hara i hara ai: me whakahoki e ia te mea i he ai ia, te tino mea, me tapiri ano ki tona whakarima, ka hoatu ai ki te tangata i hara nei ia ki a ia.</p> 
<p><A NAME="an_5:8">5:8</A>&nbsp;Otiia ki te kahore he whanaunga o taua tangata hei hoatutanga mo te utu, me hoatu te utu mo te hara ki a Ihowa, ara ki te tohunga; hei tapiri mo te hipi whakamarie hei whakamarie mona.</p> 
<p><A NAME="an_5:9">5:9</A>&nbsp;Na, ko nga whakahere hapahapai katoa o nga mea tapu katoa a nga tama a Iharaira, e kawea ana ki te tohunga, mana era.</p> 
<p><A NAME="an_5:10">5:10</A>&nbsp;Mana ake nga mea tapu a te tangata: ko ta te tangata e hoatu ai ki te tohunga, mana tena.</p> 
<p><A NAME="an_5:11">5:11</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_5:12">5:12</A>&nbsp;Korero ki nga tama a Iharaira, mea atu ki a ratou, Ki te peka ke te wahine a tetahi tangata, a ka hara ki a ia,</p> 
<p><A NAME="an_5:13">5:13</A>&nbsp;A ka takoto, ka puremu tetahi ki a ia, a ka ngaro i nga kanohi o tana tahu, ka huna, a ka poke te wahine, kahore ano hoki he kaiwhakaatu mo tona he, kahore ano ia i mau rawa;</p> 
<p><A NAME="an_5:14">5:14</A>&nbsp;A ka tau ki a ia te wairua hae, a ka hae ia ki tana wahine, a ka poke te wahine: ki te tau ranei ki a ia te wairua hae, a ka hae ia ki tana wahine kihai nei i poke;</p> 
<p><A NAME="an_5:15">5:15</A>&nbsp;Katahi ka kawe taua tangata i tana wahine ki te tohunga, me kawe ano e ia ta te wahine whakahere hei mea mona, te whakatekau epa paraoa parei; kaua he hinu e ringihia ki runga, kaua ano he parakihe e hoatu ki runga; he whakahere totokore hoki mo te hae, he whakahere whakamahara, hei whakamahara ki te kino.</p> 
<p><A NAME="an_5:16">5:16</A>&nbsp;Na ka nekehia mai ia e te tohunga, a ka whakaturia ki te aroaro o Ihowa:</p> 
<p><A NAME="an_5:17">5:17</A>&nbsp;A ka mau te tohunga ki te wai tapu i te oko oneone; ka mau ano te tohunga ki tetahi wahi o te puehu o te papa o te tapenakara, ka maka ai ki te wai:</p> 
<p><A NAME="an_5:18">5:18</A>&nbsp;Na ka whakaturia e te tohunga te wahine ki te aroaro o Ihowa, a ka tuku i nga makawe o te wahine kia mahora noa, ka hoatu ai i te whakahere whakamahara ki ona ringa, ara i te whakahere totokore mo te hae: hei te ringa ia o te tohunga te wai kawa e tau ai te kanga:</p> 
<p><A NAME="an_5:19">5:19</A>&nbsp;Na ka whakaoati te tohunga i a ia, a ka mea ki te wahine, Ki te mea kahore ano tetahi tangata i takoto ki a koe, ki te kahore ano hoki koe i peka atu, i poke, i te mea i raro koe i tau tane, kia ora koe i tenei wai kawa e tau ai te kanga:</p> 
<p><A NAME="an_5:20">5:20</A>&nbsp;Ki te mea ia kua peka ke koe, i te mea i raro koe i tau tane, a kua poke koe, a kua takoto ki a koe tetahi tangata ehara nei i te tane nau:</p> 
<p><A NAME="an_5:21">5:21</A>&nbsp;Katahi ka whakaoati te tohunga i te wahine ki te oati kanga, a ka mea te tohunga ki te wahine, Ma Ihowa koe e mea hei kanga, hei oati i roto i tou iwi, ina mea a Ihowa kia pirau tou huha, kia pupuhi hoki tou puku;</p> 
<p><A NAME="an_5:22">5:22</A>&nbsp;A ka tae ki roto ki ou whekau tenei wai e tau ai te kanga, e pupuhi ai tou puku, e pirau ai tou huha: me ki te wahine, Amine, Amine.</p> 
<p><A NAME="an_5:23">5:23</A>&nbsp;A me tuhituhi enei kanga e te tohunga ki te pukapuka, ka horoi atu ano e ia ki roto ki te wai kawa:</p> 
<p><A NAME="an_5:24">5:24</A>&nbsp;Na ka whakainumia e ia te wahine ki te wai kawa e tau ai te kanga, a ka tae te wai e tau ai te kanga ki roto ki a ia, ka kawa.</p> 
<p><A NAME="an_5:25">5:25</A>&nbsp;Me tango hoki e te tohunga te whakahere mo te hae i te ringa o te wahine, a ka poipoia te whakahere ki te aroaro o Ihowa, ka whakaherea ki runga ki te aata:</p> 
<p><A NAME="an_5:26">5:26</A>&nbsp;Na ka aohia e te tohunga tetahi wahi o te whakahere, kia ki te ringa, ko tona whakamaharatanga hoki, a ka tahuna ki runga ki te aata, a muri iho ka whakainumia te wahine ki te wai.</p> 
<p><A NAME="an_5:27">5:27</A>&nbsp;A ka oti ia te whakainu ki te wai, na ki te mea kua poke ia, kua hara ki tana tahu, na ka tae ki roto ki a ia te wai e tau ai te kanga, ka kawa, a ka pupuhi tona puku, ka pirau hoki tona huha: a hei mea kanga tena wahine i roto i tona iwi.</p> 
<p><A NAME="an_5:28">5:28</A>&nbsp;A ki te mea kihai i poke te wahine, a e ma ana; na ka ora, a ka whai tamariki.</p> 
<p><A NAME="an_5:29">5:29</A>&nbsp;Ko te ture tenei mo nga hae, mehemea te wahine, kei raro nei ia i tana tane, ka peka ke, a ka poke;</p> 
<p><A NAME="an_5:30">5:30</A>&nbsp;Ina tau iho ranei te wairua hae ki tetahi, a ka hae ia ki tana wahine; na me whakatu taua wahine e ia ki te aroaro o Ihowa; na ka mahia e te tohunga tenei ture katoa ki a ia.</p> 
<p><A NAME="an_5:31">5:31</A>&nbsp;Na ka kore he he mo te tangata, a ka waha e taua wahine tona kino.</p> 
<p><A NAME="an_6:1">6:1</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_6:2">6:2</A>&nbsp;Korero ki nga tama a Iharaira, mea atu ki a ratou, E momotu te tangata, te wahine ranei i a ia, he ki taurangi na te Natari, mona kia wehea ma Ihowa:</p> 
<p><A NAME="an_6:3">6:3</A>&nbsp;Me wehe ia i a ia kei tata ki te waina, i te wai whakahaurangi ranei, kaua hoki ia e inu i te winika waina, i te winika whakahaurangi, kaua hoki e inu i te wai karepe, a kaua e kai i te karepe hou, maroke ranei.</p> 
<p><A NAME="an_6:4">6:4</A>&nbsp;I nga ra katoa e wehea ai ia kaua ia e kai i tetahi mea no te waina te mea i hanga ai, ahakoa nganga, ahakoa peha.</p> 
<p><A NAME="an_6:5">6:5</A>&nbsp;I nga ra katoa o tanga ki taurangi wehe i a ia, kaua te heu e pa ki tona matenga: kia tutuki ra ano nga ra e wehea ai ia ki a Ihowa, ka tapu ia, a me tuku e ia nga makawe o tona matenga kia tupu, kia roroa.</p> 
<p><A NAME="an_6:6">6:6</A>&nbsp;I nga ra katoa i wehe ai ia i a ia ki a Ihowa kaua ia e whakatata ki te tupapaku.</p> 
<p><A NAME="an_6:7">6:7</A>&nbsp;Kaua ia e whakapoke i a ia mo tona papa, mo tona whaea, mo tona tuakana, teina ranei, mo tona tuahine, ina mate ratou; no te mea kei runga i tona matenga te wehenga a tona Atua.</p> 
<p><A NAME="an_6:8">6:8</A>&nbsp;Ka tapu ia ki a Ihowa i nga ra katoa e wehe ai ia.</p> 
<p><A NAME="an_6:9">6:9</A>&nbsp;A ki te mate tetahi tangata ki tona taha, he mea pa whakarere, a kua poke i a ia tona matenga i wehea nei; na me heu e ia tona matenga i te ra e purea ai ia, me heu e ia i te whitu o nga ra.</p> 
<p><A NAME="an_6:10">6:10</A>&nbsp;A i te waru o nga ra me kawe mai e ia he kukupa kia rua, he pi kikupa ranei kia rua, ki te tohunga, ki te whatitoka o te tapenakara o te whakaminenga:</p> 
<p><A NAME="an_6:11">6:11</A>&nbsp;A me whakahere tetahi e te tohunga hei whakahere hara, me tetahi hei tahunga tinana, a ka whakamarie mona, nona hoki i whai hara i te tupapaku, ka whakatapua ano tona matenga i taua ra ano.</p> 
<p><A NAME="an_6:12">6:12</A>&nbsp;A me whakatapu e ia ki a Ihowa nga ra o tona wehenga, me kawe mai ano he reme toa, he tau tahi, hei whakahere mo te he: ko nga ra ia o mua ka whakataka, no te mea kua poke tona wehenga.</p> 
<p><A NAME="an_6:13">6:13</A>&nbsp;A ko te ture tenei mo te Natari, ina rite nga ra e wehea ai ia: me kawe ia ki te whatitoka o te tapenakara o te whakaminenga:</p> 
<p><A NAME="an_6:14">6:14</A>&nbsp;A me whakahere e ia tana whakahere ki a Ihowa, kia kotahi te reme toa tau tahi, hei te mea kohakore, hei tahunga tinana, me tetahi reme uha tau tahi, hei te mea kohakore, hei whakahere hara, me teahi hipi toa kohakore, hei whakahere mo te pai,</p> 
<p><A NAME="an_6:15">6:15</A>&nbsp;Me tetahi kete taro rewenakore, me nga keke paraoa pai i konatunatua ki te hinu, me etahi me angiangi ano hoki, hei nga mea rewenakore i pania ki te hinu, me te whakahere totokore, me nga ringihanga o aua mea.</p> 
<p><A NAME="an_6:16">6:16</A>&nbsp;A me kawe aua mea e te tohunga ki te aroaro o Ihowa, a ka whakaherea tana whakahere hara, me tana tahunga tinana:</p> 
<p><A NAME="an_6:17">6:17</A>&nbsp;Me whakahere ano e ia te hipi toa, hei patunga mo te pai ki a Ihowa, me te kete taro rewenakore: me whakahere ano e te tohunga tana whakahere totokore, me tana ringihanga.</p> 
<p><A NAME="an_6:18">6:18</A>&nbsp;A me heu e te Natari tona matenga, i wehea nei, ki te whatitoka o te tapenakara o te whakaminenga, ka tango ai i nga makawe o tona matenga i wehea nei, a ka maka ki te ahi, ki tera i raro i te patunga mo te pai.</p> 
<p><A NAME="an_6:19">6:19</A>&nbsp;A me tango e te tohunga te peke o te hipi toa, ina oti te kohua, me tetahi o nga keke rewenakore i te kete, me tetahi o nga keke angiangi, o nga mea rewenakore, a ka hoatu e ia ki nga ringa o te Natari, i muri i te heunga o ona makawe i wehea ne i.</p> 
<p><A NAME="an_6:20">6:20</A>&nbsp;Na ka poipoia e te tohunga hei whakahere poipoi ki te aroaro o Ihowa: ka tapu tenei ma te tohunga, me te uma poipoi, me te huha hapahapai: a, muri iho ka inu waina te Natari.</p> 
<p><A NAME="an_6:21">6:21</A>&nbsp;Ko te ture tenei mo te Natari, nana te ki wehe, mo tana whakahere hoki ki a Ihowa ina wehea, hei tapiri mo ta tona ringa i whiwhi ai: kia rite ki tana ki i ki ai; kei te ture o tona wehenga te tikanga mo tana e mea ai.</p> 
<p><A NAME="an_6:22">6:22</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_6:23">6:23</A>&nbsp;Korero ki a Arona ratou ko ana tama, mea atu, Kia penei ta koutou manaaki i nga tama a iharaira; mea atu ki a ratou,</p> 
<p><A NAME="an_6:24">6:24</A>&nbsp;Ma Ihowa koe e manaaki, mana koe e tiaki:</p> 
<p><A NAME="an_6:25">6:25</A>&nbsp;Ma Ihowa e mea kia tiaho tona mata ki a koe, mana ano hoki koe e atawhai:</p> 
<p><A NAME="an_6:26">6:26</A>&nbsp;Ma Ihowa tona kanohi e whakaara ki a koe, mana ano e tuku te rangimarie ki a koe.</p> 
<p><A NAME="an_6:27">6:27</A>&nbsp;A ka karangatia e ratou toku ingoa ki runga ki nga tama a Iharaira; a maku ratou e manaaki.</p> 
<p><A NAME="an_7:1">7:1</A>&nbsp;&#182; A, i te ra i oti ai a Mohi te tapenakara te whakaara, i whakawahia ai, i whakatapua ai hoki te tapenakara me ona mea katoa, te aata, me ona mea katoa, a ka oti te whakawahi, te whakatapu:</p> 
<p><A NAME="an_7:2">7:2</A>&nbsp;Na ka whakahere nga ariki o Iharaira, nga upoko o nga whare o o ratou matua; ko ratou nga ariki o nga iwi, i a ratou hoki nga tikanga mo te hunga i taua:</p> 
<p><A NAME="an_7:3">7:3</A>&nbsp;A ka kawea mai e ratou ta ratou whakahere ki te aroaro o Ihowa, e ono nga kaata whai taupoki, kotahi tekau ma rua nga kau; tokorua nga ariki kotahi ano te kaata, kotahi ano hoki te puru a tetahi, a tetahi: a whakatuturia ana e ratou ki te aronga o te tapenakara.</p> 
<p><A NAME="an_7:4">7:4</A>&nbsp;A i korero a Ihowa ki a Mohi, i mea,</p> 
<p><A NAME="an_7:5">7:5</A>&nbsp;Tangohia ta ratou, hei mea mo te mahi o te tapenakara o te whakaminenga; a me hoatu e koe ki nga Riwaiti, kia rite ki te mahi a tenei, a tenei.</p> 
<p><A NAME="an_7:6">7:6</A>&nbsp;Na tangohia ana e Mohi nga kaata me nga kau, a hoatu ana e ia ki nga Riwaiti.</p> 
<p><A NAME="an_7:7">7:7</A>&nbsp;E rua nga kaata, e wha nga kau i hoatu e ia ki nga tama a Kerehona, he mea whakarite ki ta ratou mahi:</p> 
<p><A NAME="an_7:8">7:8</A>&nbsp;E wha nga kaata, e waru nga kau i hoatu e ia ki nga tama a Merari, he mea whakarite ki ta ratou mahi, i te ringa o Itamara tama a te tohunga, a Arona.</p> 
<p><A NAME="an_7:9">7:9</A>&nbsp;Ki nga tama ia a Kohata, kihai i hoatu e ia: no te mea ko te mahi o te wahi tapu ma ratou ko te kauhoa i runga i o ratou pokohiwi.</p> 
<p><A NAME="an_7:10">7:10</A>&nbsp;&#182; A i whakahere ano nga ariki hei tainga kawa mo te aata i te ra i whakawahia ai, i whakahere nga ariki i a ratou whakahere ki mua i te aata.</p> 
<p><A NAME="an_7:11">7:11</A>&nbsp;Na ka mea a Ihowa ki a Mohi, Me hoatu e ratou a ratou whakahere, tena ariki i tona ra, tena ariki i tona ra, hei tainga kawa mo te aata.</p> 
<p><A NAME="an_7:12">7:12</A>&nbsp;Na, ko te tangata nana te whakahere i te ra tuatahi, ko Nahahona tama a Aminarapa, no te iwi o Hura:</p> 
<p><A NAME="an_7:13">7:13</A>&nbsp;A, ko tana whakahere, he rihi hiriwa, kotahi rau e toru tekau hekere te taimaha, he peihana hiriwa, e whitu tekau ona hekere, he hekere wahi tapu; ki tonu raua i te paraoa pai i konatunatua ki te hinu hei whakahere totokore:</p> 
<p><A NAME="an_7:14">7:14</A>&nbsp;Kotahi koko koura, tekau ona hekere, ki tonu i te whakakakara:</p> 
<p><A NAME="an_7:15">7:15</A>&nbsp;Kotahi puru, he kuao, kotahi hipi toa, kotahi reme toa, he tau tahi, hei tahunga tinana:</p> 
<p><A NAME="an_7:16">7:16</A>&nbsp;Kotahi koati toa hei whakahere hara:</p> 
<p><A NAME="an_7:17">7:17</A>&nbsp;E rua hoki nga puru hei patunga mo te pai, e rima hipi toa, e rima koati toa, e rima reme toa, he tau tahi: ko te whakahere tenei a Nahahona tama a Aminarapa.</p> 
<p><A NAME="an_7:18">7:18</A>&nbsp;I te ra tuarua na Netaneere te whakahere; he tama ia na Tuara, he ariki no Ihakara:</p> 
<p><A NAME="an_7:19">7:19</A>&nbsp;Ko tana whakahere i whakahere ai, he rihi hiriwa, kotahi rau e toru tekau hekere te taimaha, he peihana hiriwa, e whitu tekau ona hekere, he hekere wahi tapu; ki tonu aua mea e rua i te paraoa pai i konatunatua ki te hinu hei whakahere totokore:</p> 
<p><A NAME="an_7:20">7:20</A>&nbsp;He koko koura, tekau ona hekere, ki tonu i te whakakakara:</p> 
<p><A NAME="an_7:21">7:21</A>&nbsp;Kotahi puru, he kuao, kotahi hipi toa, kotahi reme toa, he tau tahi, hei tahunga tinana:</p> 
<p><A NAME="an_7:22">7:22</A>&nbsp;Kotahi koati toa hei whakahere hara:</p> 
<p><A NAME="an_7:23">7:23</A>&nbsp;E rua hoki nga puru hei patunga mo te pai, e rima hipi toa, e rima koati toa, e rima reme toa, he tau tahi: ko te whakahere tenei a Netaneere tama a Tuara.</p> 
<p><A NAME="an_7:24">7:24</A>&nbsp;I te ra tuatoru na Eriapa, na te tama a Herona, he ariki no nga tama a Hepurona:</p> 
<p><A NAME="an_7:25">7:25</A>&nbsp;Ko tana whakahere he rihi hiriwa, kotahi rau e toru tekau hekere te taimaha, he peihana hiriwa, e whitu tekau ona hekere, he hekere wahi tapu; ki tonu raua i te paraoa pai i konatunatua ki te hinu hei whakahere totokore:</p> 
<p><A NAME="an_7:26">7:26</A>&nbsp;Kotahi koko koura, tekau ona hekere, ki tonu i te whakakakara;</p> 
<p><A NAME="an_7:27">7:27</A>&nbsp;Kotahi puru, he kuao, kotahi hipi toa, kotahi reme toa, he tau tahi, hei tahunga tinana:</p> 
<p><A NAME="an_7:28">7:28</A>&nbsp;Kotahi koati toa hei whakahere hara:</p> 
<p><A NAME="an_7:29">7:29</A>&nbsp;E rua hoki nga puru hei patunga mo te pai, e rima nga hipi toa, e rima koati toa, e rima reme toa, he tau tahi: ko te whakahere tenei a Eriapa tama a Herona.</p> 
<p><A NAME="an_7:30">7:30</A>&nbsp;I te ra tuawha na Erituru, na te tama a Hereuru, he ariki no nga tama a Reupena:</p> 
<p><A NAME="an_7:31">7:31</A>&nbsp;Ko tana whakahere he rihi hiriwa, kotahi rau e toru tekau hekere te taimaha, he peihana hiriwa, e whitu tekau ona hekere, he hekere wahi tapu; ki tonu raua i te paraoa pai i konatunatua ki te hinu, hei whakahere totokore.</p> 
<p><A NAME="an_7:32">7:32</A>&nbsp;He koko koura, tekau ona hekere, ki tonu i te whakakakara.</p> 
<p><A NAME="an_7:33">7:33</A>&nbsp;Kotahi puru, he kuao, kotahi hipi toa, kotahi reme toa, he tau tahi, hei tahunga tinana:</p> 
<p><A NAME="an_7:34">7:34</A>&nbsp;Kotahi koati toa hei whakahere hara:</p> 
<p><A NAME="an_7:35">7:35</A>&nbsp;E rua nga puru hei patunga mo te pai, e rima nga hipi toa, e rima koati toa, e rima reme toa, he tau tahi: ko te whakahere tenei a Erituru tama a Hereuru.</p> 
<p><A NAME="an_7:36">7:36</A>&nbsp;I te ra tuarima, na Herumiere, na te tama a Turihararai, he ariki no nga tama a Himiona:</p> 
<p><A NAME="an_7:37">7:37</A>&nbsp;He rihi hiriwa tana whakahere, kotahi rau e toru tekau hekere tona taimaha, he peihana hiriwa, e whitu tekau ona hekere, he hekere wahi tapu; ki tonu raua i te paraoa pai i konatunatua ki te hinu hei whakahere totokore:</p> 
<p><A NAME="an_7:38">7:38</A>&nbsp;Kotahi koko koura, tekau ona hekere, ki tonu i te whakakakara:</p> 
<p><A NAME="an_7:39">7:39</A>&nbsp;Kotahi puru, he kuao, kotahi hipi toa, kotahi reme toa, he tau tahi, hei tahunga tinana:</p> 
<p><A NAME="an_7:40">7:40</A>&nbsp;Kotahi koati toa hei whakahere hara:</p> 
<p><A NAME="an_7:41">7:41</A>&nbsp;E rua hoki nga puru hei patunga mo te pai, e rima hipi toa, e rima koati toa, e rima reme toa, he tau tahi: ko te whakahere tenei a Herumiere tama a Turiharai.</p> 
<p><A NAME="an_7:42">7:42</A>&nbsp;I te ra tuaono na Eriahapa, tama a Teuere, he ariki no nga tama a Kara:</p> 
<p><A NAME="an_7:43">7:43</A>&nbsp;He rihi hiriwa tana whakahere, kotahi rau e toru tekau hekere te taimaha, he peihana hiriwa, e whitu tekau ona hekere, he hekere wahi tapu; ki tonu raua i te paraoa pai i konatunatua ki te hinu hei whakahere totokore:</p> 
<p><A NAME="an_7:44">7:44</A>&nbsp;He koko koura, tekau ona hekere, ki tonu i te whakakakara:</p> 
<p><A NAME="an_7:45">7:45</A>&nbsp;Kotahi puru, he kuao, kotahi hipi toa, kotahi reme toa, he tau tahi, hei tahunga tinana:</p> 
<p><A NAME="an_7:46">7:46</A>&nbsp;Kotahi koati toa hei whakahere hara:</p> 
<p><A NAME="an_7:47">7:47</A>&nbsp;E rua hoki nga puru hei patunga mo te pai, e rima nga hipi toa, e rima koati toa, e rima reme toa, he tau tahi: ko te whakahere tenei a Eriahapa tama a Teuere.</p> 
<p><A NAME="an_7:48">7:48</A>&nbsp;I te ra tuawhitu na Erihama; tama a Amihuru, he ariki no nga tama a Eparaima:</p> 
<p><A NAME="an_7:49">7:49</A>&nbsp;He rihi hiriwa tana whakahere, kotahi rau e toru tekau hekere te taimaha, he peihana hiriwa, e whitu tekau ona hekere, he hekere wahi tapu; ki tonu raua i te paraoa pai i konatunatua ki te hinu hei whakahere totokore:</p> 
<p><A NAME="an_7:50">7:50</A>&nbsp;Kotahi koko koura, tekau ona hekere, ki tonu i te whakakakara:</p> 
<p><A NAME="an_7:51">7:51</A>&nbsp;Kotahi puru, he kuao, kotahi hipi toa, kotahi reme toa, he tau tahi, hei tahunga tinana:</p> 
<p><A NAME="an_7:52">7:52</A>&nbsp;Kotahi koati toa hei whakahere hara:</p> 
<p><A NAME="an_7:53">7:53</A>&nbsp;E rua hoki nga puru hei patunga mo te pai, e rima nga hipi toa, e rima koati toa, e rima reme toa, he tau tahi: ko te whakahere tenei a Erihama tama a Amihuru.</p> 
<p><A NAME="an_7:54">7:54</A>&nbsp;I te ra tuawaru na Kamariere, tama a Perahuru, he ariki no nga tama a Manahi:</p> 
<p><A NAME="an_7:55">7:55</A>&nbsp;He rihi hiriwa tana whakahere, kotahi rau e toru tekau hekere te taimaha, he peihana hiriwa e whitu tekau ona hekere, he hekere wahi tapu; ki tonu raua i te paraoa pai i konatunatua ki te hinu hei whakahere totokore:</p> 
<p><A NAME="an_7:56">7:56</A>&nbsp;Kotahi koko koura, tekau ona hekere, ki tonu i te whakakakara:</p> 
<p><A NAME="an_7:57">7:57</A>&nbsp;Kotahi puru, he kuao, kotahi hipi toa, kotahi reme toa, he tau tahi, hei tahunga tinana:</p> 
<p><A NAME="an_7:58">7:58</A>&nbsp;Kotahi koati toa hei whakahere hara:</p> 
<p><A NAME="an_7:59">7:59</A>&nbsp;E rua hoki nga puru hei patunga mo te pai, e rima nga hipi toa, e rima koati toa, e rima reme toa, he tau tahi: ko te whakahere tenei a Kamariere tama a Perahuru.</p> 
<p><A NAME="an_7:60">7:60</A>&nbsp;I te ra tuaiwa na Apirana, tama a Kirioni, he ariki no nga tama a Pineamine:</p> 
<p><A NAME="an_7:61">7:61</A>&nbsp;He rihi hiriwa tana whakahere, kotahi rau e toru tekau hekere te taimaha, he peihana hiriwa, e whitu tekau ona hekere, he hekere wahi tapu; ki tonu raua i te paraoa pai i konatunatua ki te hinu hei whakahere totokore:</p> 
<p><A NAME="an_7:62">7:62</A>&nbsp;He koko koura, tekau ona hekere, ki tonu i te whakakakara:</p> 
<p><A NAME="an_7:63">7:63</A>&nbsp;Kotahi puru, he kuao, kotahi hipi toa, kotahi reme toa, he tau tahi, hei tahunga tinana:</p> 
<p><A NAME="an_7:64">7:64</A>&nbsp;Kotahi koati toa hei whakahere hara:</p> 
<p><A NAME="an_7:65">7:65</A>&nbsp;E rua hoki nga puru hei patunga mo te pai, e rima nga hipi toa, e rima koati toa, e rima reme toa, he tau tahi: ko te whakahere tenei a Apirana tama a Kirioni.</p> 
<p><A NAME="an_7:66">7:66</A>&nbsp;I te tekau o nga ra na Ahietere, tama a Amiharai, he ariki no nga tama a Rana:</p> 
<p><A NAME="an_7:67">7:67</A>&nbsp;He rihi hiriwa tana whakahere, kotahi rau e toru tekau hekere te taimaha, he peihana hiriwa, e whitu tekau ona hekere, he hekere wahi tapu: ki tonu raua i te paraoa pai i konatunatua ki te hinu hei whakahere totokore:</p> 
<p><A NAME="an_7:68">7:68</A>&nbsp;Kotahi koko koura, tekau ona hekere, ki tonu i te whakakakara:</p> 
<p><A NAME="an_7:69">7:69</A>&nbsp;Kotahi puru, he kuao, kotahi hipi toa, kotahi reme toa, he tau tahi, hei tahunga tinana:</p> 
<p><A NAME="an_7:70">7:70</A>&nbsp;Kotahi koati toa hei whakahere hara:</p> 
<p><A NAME="an_7:71">7:71</A>&nbsp;E rua hoki nga puru hei patunga mo te pai, e rima nga hipi toa, e rima koati toa, e rima reme toa, he tau tahi: ko te whakahere tenei a Ahietere tama a Amiharai.</p> 
<p><A NAME="an_7:72">7:72</A>&nbsp;I te tekau ma tahi o nga ra na Pakiere, tama a Okorana, he ariki no nga tama a Ahera:</p> 
<p><A NAME="an_7:73">7:73</A>&nbsp;He rihi hiriwa tana whakahere, kotahi rau e toru tekau hekere te taimaha, he peihana hiriwa, e whitu tekau ona hekere, he hekere wahi tapu; ki tonu raua i te paraoa pai i konatunatua ki te hinu hei whakahere totokore:</p> 
<p><A NAME="an_7:74">7:74</A>&nbsp;Kotahi koko koura, tekau ona hekere, ki tonu i te whakakakara:</p> 
<p><A NAME="an_7:75">7:75</A>&nbsp;Kotahi puru, he kuao, kotahi hipi toa, kotahi reme toa, he tau tahi, hei tahunga tinana:</p> 
<p><A NAME="an_7:76">7:76</A>&nbsp;Kotahi koati toa hei whakahere hara:</p> 
<p><A NAME="an_7:77">7:77</A>&nbsp;E rua hoki nga puru hei patunga mo te pai, e rima nga hipi toa, e rima koati toa, e rima reme toa, he tau tahi: ko te whakahere tenei a Pakiere tama a Okorana.</p> 
<p><A NAME="an_7:78">7:78</A>&nbsp;I te tekau ma rua o nga ra na Ahira, tama a Enana, he ariki no nga tama a Napatari:</p> 
<p><A NAME="an_7:79">7:79</A>&nbsp;He rihi hiriwa tana whakahere, kotahi rau e toru tekau hekere te taimaha, he peihana hiriwa, e whitu tekau ona hekere, he hekere wahi tapu; ki tonu raua i te paraoa pai i konatunatua ki te hinu hei whakahere totokore:</p> 
<p><A NAME="an_7:80">7:80</A>&nbsp;Kotahi koko koura, tekau ona hekere, ki tonu i te whakakakara:</p> 
<p><A NAME="an_7:81">7:81</A>&nbsp;Kotahi puru, he kuao, kotahi hipi toa, kotahi reme toa, he tau tahi, hei tahunga tinana:</p> 
<p><A NAME="an_7:82">7:82</A>&nbsp;Kotahi koati toa he whakahere hara;</p> 
<p><A NAME="an_7:83">7:83</A>&nbsp;E rua hoki nga puru hei patunga mo te pai, e rima nga hipi toa, e rima koati toa, e rima reme toa, he tau tahi: ko te whakahere tenei a Ahira tama a Enana.</p> 
<p><A NAME="an_7:84">7:84</A>&nbsp;Ko ta nga ariki a Iharaira tainga kawa tenei mo te aata, i te ra i whakawahia ai: tekau ma rua nga rihi hiriwa, tekau ma rua nga peihana hiriwa, tekau ma rua nga koko koura:</p> 
<p><A NAME="an_7:85">7:85</A>&nbsp;Kotahi rau e toru tekau nga hekere o te rihi hiriwa kotahi, e whitu tekau hoki o te peihana kotahi: e rua mano e wha rau nga hekere o nga oko hiriwa katoa, he hekere wahi tapu:</p> 
<p><A NAME="an_7:86">7:86</A>&nbsp;Tekau ma rua nga koko koura, ki tonu i te whakakakara, tekau nga hekere o tetahi, o tetahi, he hekere wahi rapu: kotahi rau e rua tekau hekere te koura katoa o nga koko.</p> 
<p><A NAME="an_7:87">7:87</A>&nbsp;Ko nga kau katoa mo te tahunga tinana tekau ma rua nga puru, kotahi tekau ma rua nga hipi toa, tekau ma rua nga reme toa tau tahi, me o ratou whakahere totokore: tekau ma rua ano nga kuao koati hei whakahere hara.</p> 
<p><A NAME="an_7:88">7:88</A>&nbsp;Ko nga kau katoa hoki mo te patunga mo te pai, e rua tekau ma wha nga puru, e ono tekau nga hipi toa, e ono tekau hoki nga koati toa, e ono tekau nga reme toa tau tahi. Ko te tainga kawa tenei o te aata i muri i tona whakawahine.</p> 
<p><A NAME="an_7:89">7:89</A>&nbsp;A, i te haerenga o Mohi ki roto ki te tapenakara o te whakaminenga ki te korero ki a ia, na ka rongo ia ki te reo o tetahi e korero ana ki a ia i runga i te taupoki, i tera i runga i te aaka o te whakaaturanga, i waenganui i nga kerupima e rua: a ka korero ki a ia.</p> 
<p><A NAME="an_8:1">8:1</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_8:2">8:2</A>&nbsp;Korero ki a Arona, mea atu ki a ia, Ka tahuna e koe nga rama, kia marama i nga rama e whitu te wahi i mua o taua turanga rama.</p> 
<p><A NAME="an_8:3">8:3</A>&nbsp;I pera ano a Arona; i meinga e ia kia ka nga rama ki te wahi i mua o te turanga rama; i pera ia me ta Ihowa i whakahau ai ki a Mohi.</p> 
<p><A NAME="an_8:4">8:4</A>&nbsp;A ko te mahinga tenei o te turanga rama, he mea patu te koura; ko tona take, ko ona puawai, he mea patu; ko tana hanga i te turanga rama rite tonu ki te tauira i whakakitea e Ihowa ki a Mohi.</p> 
<p><A NAME="an_8:5">8:5</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_8:6">8:6</A>&nbsp;Tangohia nga Riwaiti i roto i nga tama a Iharaira, ka pure i a ratou.</p> 
<p><A NAME="an_8:7">8:7</A>&nbsp;Ko tenei tau e mea ai ki a ratou, hei pure i a ratou: tauhiuhia ki a ratou he wai hei pure, kia heua o ratou tinana katoa, a me horoi e ratou o ratou kakahu, kia ma ai.</p> 
<p><A NAME="an_8:8">8:8</A>&nbsp;Katahi ratou ka mau ki tetahi puru kuao, me tona whakahere totokore, ara te paraoa pai i konatunatua ki te hinu; me tango ano e koe tetahi atu puru kuao hei whakahere hara.</p> 
<p><A NAME="an_8:9">8:9</A>&nbsp;Na ka kawe koe i nga Riwaiti ki mua i te tapenakara o te whakaminenga, ka tawhiu mai ai i te huihui katoa o nga tama a Iharaira:</p> 
<p><A NAME="an_8:10">8:10</A>&nbsp;Na ka kawe koe i nga Riwaiti ki te aroaro o Ihowa: a ka popoki nga ringa o nga tama a Iharaira ki nga Riwaiti:</p> 
<p><A NAME="an_8:11">8:11</A>&nbsp;A me whakahere e Arona nga Riwaiti ki te aroaro o Ihowa, hei whakahere poipoi ma nga tama a Iharaira, a ka waiho ratou hei mahi i te mahi a Ihowa.</p> 
<p><A NAME="an_8:12">8:12</A>&nbsp;Na ka popoki nga ringa o nga Riwaiti ki runga ki nga matenga o nga puru: a me tuku tetahi e koe hei whakahere hara, tetahi hoki hei tahunga tinana ki a Ihowa, hei whakamarie mo nga Riwaiti.</p> 
<p><A NAME="an_8:13">8:13</A>&nbsp;Na ka whakatu koe i nga Riwaiti ki te aroaro o Arona, ki te aroaro ano o ana tama, ka whakahere ai hei whakahere poipoi ki a Ihowa.</p> 
<p><A NAME="an_8:14">8:14</A>&nbsp;Na me momotu e koe nga Riwaiti i roto i nga tama a Iharaira, a maku nga Riwaiti.</p> 
<p><A NAME="an_8:15">8:15</A>&nbsp;A, muri iho, ka haere nga Riwaiti ki roto, ki te mahi i te mahi o te tapenakara o te whakaminenga: a me pure ratou e koe, me whakahere hoki hei whakahere poipoi.</p> 
<p><A NAME="an_8:16">8:16</A>&nbsp;Ka tukua rawatia mai hoki ratou ki ahau i roto i nga tama a Iharaira: hei utu mo nga mea katoa e oroko puta mai ana i te kopu, ara mo nga matamua o nga tama katoa a Iharaira i tangohia ai ratou e ahau maku.</p> 
<p><A NAME="an_8:17">8:17</A>&nbsp;Naku hoki nga matamua katoa o nga tama a Iharaira, nga tangata me nga kararehe: no te ra i patua ai e ahau nga matamua katoa o te whenua o Ihipa taku whakatapunga i a ratou maku.</p> 
<p><A NAME="an_8:18">8:18</A>&nbsp;Na ka tangohia nei e ahau nga Riwaiti hei utu mo nga matamua katoa o nga tama a Iharaira.</p> 
<p><A NAME="an_8:19">8:19</A>&nbsp;He mea hoatu naku nga Riwaiti i roto i nga tama a Iharaira ki a Arona ratou ko ana tama, hei mahi i nga mahi a nga tama a Iharaira, i te tapenakara o te whakaminenga, hei whakamarie mo nga tama a Iharaira: kei pa te whiu ki nga tama a Iharaira, ina whakatata nga tama a Iharaira ki te wahi tapu.</p> 
<p><A NAME="an_8:20">8:20</A>&nbsp;Na, ko ta Mohi ratou ko Arona, ko te whakaminenga katoa o nga tama a Iharaira i mea ai ki nga Riwaiti, pera tonu me nga mea katoa i whakahau ai a Ihowa ki a Mohi mo nga Riwaiti; i pera tonu nga tama a Iharaira ki a ratou.</p> 
<p><A NAME="an_8:21">8:21</A>&nbsp;Na ka horohoroa nga Riwaiti, a ka horoia o ratou kakahu; a whakaherea ana ratou e Arona hei whakahere poipoi ki te aroaro o Ihowa; a ka whakamarie a Arona mo ratou hei pure mo ratou.</p> 
<p><A NAME="an_8:22">8:22</A>&nbsp;A ka mutu tera, ka tomo nga Riwaiti ki te mahi i a ratou mahi i te tapenakara o te whakaminenga, i te aroaro o Arona, i te aroaro ano hoki o ana tama: pera tonu me ta Ihowa i whakahau ai ki a Mohi mo nga Riwaiti ra ratou i mea ai ki a ratou.</p> 
<p><A NAME="an_8:23">8:23</A>&nbsp;I korero ana a Ihowa ki a Mohi, i mea,</p> 
<p><A NAME="an_8:24">8:24</A>&nbsp;Ko te mea tenei ma nga Riwaiti; ka rua tekau ma rima o ratou tau, ka maha ake ranei, me tomo ratou ki te mahi i nga mahi o te tapenakara o te whakaminenga:</p> 
<p><A NAME="an_8:25">8:25</A>&nbsp;Ka maha ake o ratou tau i te rima tekau, me whakamutu ta ratou mahi i nga mahi o reira, kaua ano hoki he mahi ma ratou i muri iho:</p> 
<p><A NAME="an_8:26">8:26</A>&nbsp;Engari me minita tahi me o ratou tuakana i te tapenakara o te whakaminenga, me tiaki i nga mea e tiakina ana, kaua hoki e mahi i tetahi mahi. Ko tenei tau e mea ai ki nga Riwaiti, ina tiaki ratou.</p> 
<p><A NAME="an_9:1">9:1</A>&nbsp;&#182; I korero ano a Ihowa ki a Mohi i te koraha o Hinai, i te rua o nga tau o to ratou haerenga mai i te whenua o Ihipa, i te tahi o nga marama, i mea,</p> 
<p><A NAME="an_9:2">9:2</A>&nbsp;Me mahi ano te kapenga e nga tama a Iharaira i tona wa ano.</p> 
<p><A NAME="an_9:3">9:3</A>&nbsp;Me mahi i te tekau ma wha o nga ra o tenei marama, i te ahiahi, i tona wa ano: kia rite ki ona tikanga katoa, ki ona ritenga katoa, ta koutou meatanga.</p> 
<p><A NAME="an_9:4">9:4</A>&nbsp;Na ka korero a Mohi ki nga tama a Iharaira kia mahia te kapenga.</p> 
<p><A NAME="an_9:5">9:5</A>&nbsp;A ka mahia e ratou te kapenga i te tekau ma wha o nga ra o te marama tuatahi, i te ahiahi, i te koraha o Hinai: rite tonu ki nga mea katoa i whakahau ai a Ihowa ki a Mohi ta nga tama a Iharaira i mea ai.</p> 
<p><A NAME="an_9:6">9:6</A>&nbsp;Na tera etahi tangata i poke i te tupapaku, i kore ai e ahei te mahi i te kapenga i taua ra: na ka haere ratou ki te aroaro o Mohi raua ko Arona i taua ra;</p> 
<p><A NAME="an_9:7">9:7</A>&nbsp;A ka mea aua tangata ki a ia, Kua poke matou i te tupapaku: he aha matou te tukua ai ki te whakahere i te whakahere ma Ihowa i tona wa i rite ai, i roto i nga tama a Iharaira?</p> 
<p><A NAME="an_9:8">9:8</A>&nbsp;Na ka mea a Mohi ki a ratou, E tu koutou, a me whakarongo atu ahau ki to Ihowa e whakahau ai mo koutou.</p> 
<p><A NAME="an_9:9">9:9</A>&nbsp;A i korero a Ihowa ki a Mohi, i mea,</p> 
<p><A NAME="an_9:10">9:10</A>&nbsp;Korero ki nga tama a Iharaira, mea atu, Ki te poke i te tupapaku tetahi o koutou, o o koutou uri ranei, ki te mea ranei kei tawhiti e haere ana, me mahi ano e ia te kapenga ki a Ihowa.</p> 
<p><A NAME="an_9:11">9:11</A>&nbsp;Me mahi e ratou i te rua o nga marama, i te tekau ma wha o nga ra, i te ahiahi, me kinaki ki te taro rewenakore, ki nga puwha kawa:</p> 
<p><A NAME="an_9:12">9:12</A>&nbsp;Kaua tetahi wahi o tena mea e whakatoea e ratou mo te ata, kaua ano hoki e whatiia tetahi o ona wheua; kia rite ki nga tikanga katoa o te kapenga ta ratou mahinga i tena mahi.</p> 
<p><A NAME="an_9:13">9:13</A>&nbsp;Ko te tangata ia kahore ona poke, a kahore ano i te haere, a e mangere ana ki te mahi i te kapenga, ina, ka hatepea atu taua wairua i roto i tona iwi: kahore nei hoki i kawea e ia te whakahere ma Ihowa i tona wa i rite ai, ka waha e taua tangata tona hara.</p> 
<p><A NAME="an_9:14">9:14</A>&nbsp;A ki te noho he manene i roto i a koutou, a ka mea ki te mahi i te kapenga ki a Ihowa; kia rite ki nga tikanga o te kapenga, ki nga ritenga ano o taua mahi, tana e mea ai: kia kotahi ano ta koutou tikanga mo te manene raua ko te tangata whenua.</p> 
<p><A NAME="an_9:15">9:15</A>&nbsp;&#182; A i te ra i whakaarahia ai te tapenakara, ka taupokina te tapenakara e te kapua, ara te teneti o te whakaaturanga: a i te ahiahi i rite a runga o te tapenakara ki te ahua ahi, taea noatia te ata.</p> 
<p><A NAME="an_9:16">9:16</A>&nbsp;I pera tonu: i taupokina e te kapua i te awatea, e te ahua ahi hoki i te po.</p> 
<p><A NAME="an_9:17">9:17</A>&nbsp;Ka riro ake hoki te kapua i runga i te tapenakara, na, muri iho, ka haere nga tama a Iharaira: a i te wahi i tau ai te kapua ka whakaturia e nga tama a Iharaira o ratou teneti ki reira.</p> 
<p><A NAME="an_9:18">9:18</A>&nbsp;Na ko nga haerenga o nga tama a Iharaira na te whakahau a Ihowa, a ko o ratou nohoanga iho na te whakahau ano a Ihowa: i noho ano ratou i nga ra katoa i tau ai te kapua ki runga ki te tapenakara.</p> 
<p><A NAME="an_9:19">9:19</A>&nbsp;A ka maha nga ra i roa ai te kapua ki runga ki te tapenakara, na ka rite i nga tama a Iharaira ta Ihowa i whakarite ai, a kihai i haere.</p> 
<p><A NAME="an_9:20">9:20</A>&nbsp;A he wa ano i torutoru nga ra o te kapua ki runga ki te tapenakara; heoi na te whakahau a Ihowa ka noho ratou i o ratou teneti, a na te whakahau ano a Ihowa ka haere ratou.</p> 
<p><A NAME="an_9:21">9:21</A>&nbsp;A i etahi wa i tuturu te kapua i te ahiahi taea noatia te ata; a ka riro ake te kapua i te ata, na ka haere ratou: ahakoa he ao, he po ranei, i riro ake ai te kapua, i haere ano ratou.</p> 
<p><A NAME="an_9:22">9:22</A>&nbsp;Ahakoa e rua nga ra, kotahi marama ranei, kotahi tau ranei, i roa ai te kapua ki runga ki te tapenakara, i mau ai ki reira, na noho a puni tonu iho nga tama a Iharaira, kahore hoki i haere: tona rironga ake ki runga, na ka haere ratou.</p> 
<p><A NAME="an_9:23">9:23</A>&nbsp;Na te whakahau a Ihowa ta ratou noho, na te whakahau hoki a Ihowa ta ratou haere: i rite i a ratou ta Ihowa i whakarite ai, ta Ihowa i whakahau ai, i korerotia ai e Mohi.</p> 
<p><A NAME="an_10:1">10:1</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_10:2">10:2</A>&nbsp;Hanga etahi tetere hiriwa mau, kia rua; me patupatu to raua hanganga, ina hanga e koe; hei tawhiunga mau i te hiu, mo nga maunutanga ano hoki o nga puni.</p> 
<p><A NAME="an_10:3">10:3</A>&nbsp;A ka whakatangihia aua mea, me huihui te whakaminenga katoa ki a koe, ki te whatitoka o te tapenakara o te whakaminenga.</p> 
<p><A NAME="an_10:4">10:4</A>&nbsp;A ki te mea kotahi ano e whakatangihia, na me huihui ki a koe nga ariki, nga upoko o nga mano o Iharaira.</p> 
<p><A NAME="an_10:5">10:5</A>&nbsp;Ka whakatangihia he whakaoho e koutou, na ka hapainga nga puni e noho ana ki te taha ki te rawhiti.</p> 
<p><A NAME="an_10:6">10:6</A>&nbsp;A, i te rua o a koutou whakatangihanga o te whakaoho, na ka hapainga nga puni e noho ana ki te taha ki te tonga: me whakatangi he whakaoho e ratou mo o ratou maunutanga.</p> 
<p><A NAME="an_10:7">10:7</A>&nbsp;Otiia, ka meatia kia huihuia te whakaminenga, me whakatangi e koutou, engari kaua e whakatangihia he whakaoho.</p> 
<p><A NAME="an_10:8">10:8</A>&nbsp;A ma nga tama a Arona, ma nga tohunga, e whakatangi nga tetere a hei tikanga tena ki a koutou ake ake, i o koutou whakatupuranga.</p> 
<p><A NAME="an_10:9">10:9</A>&nbsp;A ki te anga koutou ki te whawhai i to koutou whenua ki te hoariri e whakatupu kino ana i a koutou, na me whakatangi he whakaoho ki nga tetere; a ka maharatia koutou e Ihowa, e to koutou Atua, ka whakaorangia hoki i o koutou hoariri.</p> 
<p><A NAME="an_10:10">10:10</A>&nbsp;I te ra ano e hari ai, i o koutou ra nunui hoki, i nga timatanga o o koutou marama, me whakatangi nga tetere ki a koutou tahunga tinana, ki a koutou patunga mo te pai; a hei whakamahara ena ki a koutou ki te aroaro o to koutou Atua: ko Ihowa aha u, ko to koutou Atua.</p> 
<p><A NAME="an_10:11">10:11</A>&nbsp;&#182; A i te rua tekau o te rua o nga marama, i te rua o nga tau, kua riro ake te kapua i runga i te tapenakara o te whakaaturanga.</p> 
<p><A NAME="an_10:12">10:12</A>&nbsp;Na ka hapainga e nga tama a Iharaira i te koraha o Hinai; a ka tau te kapua ki te koraha o Parana.</p> 
<p><A NAME="an_10:13">10:13</A>&nbsp;A rite tonu ta ratou hapainga mataati ki te kupu a Ihowa i korerotia e Mohi.</p> 
<p><A NAME="an_10:14">10:14</A>&nbsp;Ko te tuatahi i maunu, ko te kara o te puni o nga tama a Hura, me o ratou ropu: a ko te kaiwhakahaere o tana ope ko Nahahona tama a Aminarapa.</p> 
<p><A NAME="an_10:15">10:15</A>&nbsp;A ko te kaiwhakahaere o te ope o te iwi o nga tama a Ihakara ko Netaneere tama a Tuara.</p> 
<p><A NAME="an_10:16">10:16</A>&nbsp;Ko te kaiwhakahaere hoki o te ope o te iwi o nga tama a Hepurona ko Eriapa tama a Herona.</p> 
<p><A NAME="an_10:17">10:17</A>&nbsp;Na ka wahia te tapenakara; a ka turia atu e nga tama a Kerehona, ratou ko nga tama a Merari, ko ratou ki te amo i te tapenakara.</p> 
<p><A NAME="an_10:18">10:18</A>&nbsp;Na ka maunu ko te kara o te puni o Reupena, me o ratou ropu: ko te kaiwhakahaere o tana ope ko Erituru tama a Hereuru.</p> 
<p><A NAME="an_10:19">10:19</A>&nbsp;A ko te kaiwhakahaere o te ope o te iwi o nga tama a Himiona ko Herumiere tama a Turiharai.</p> 
<p><A NAME="an_10:20">10:20</A>&nbsp;A ko te kaiwhakahaere o te ope o te iwi o nga tama a Kara ko Eriahapa tama a Teuere.</p> 
<p><A NAME="an_10:21">10:21</A>&nbsp;Na ka turia atu e nga Kohati me te amo i te nohoanga tapu: a tae rawa atu ratou kua tu te tapenakara i etahi.</p> 
<p><A NAME="an_10:22">10:22</A>&nbsp;Na ka maunu atu ko te kara o te puni o nga tama a Eparaima, me o ratou ropu: a ko te kaiwhakahaere o tana ope ko Erihama tama a Amihuru.</p> 
<p><A NAME="an_10:23">10:23</A>&nbsp;A ko te kaiwhakahaere o te ope o te iwi o nga tama a Manahi ko Kamariere tama a Peraturu.</p> 
<p><A NAME="an_10:24">10:24</A>&nbsp;A ko te kaiwhakahaere o te ope o te iwi o nga tama a Pineamine ko Apirana tama a Kirioni.</p> 
<p><A NAME="an_10:25">10:25</A>&nbsp;Na ka maunu ko te kara o te puni o nga tama a Rana, ko te hiku tena o nga puni katoa, puta noa i o ratou ope: a ko te kaiwhakahaere o tana ope ko Ahietere tama a Amiharai.</p> 
<p><A NAME="an_10:26">10:26</A>&nbsp;A ko te kaiwhakahaere o te ope o te iwi o nga tama a Ahera ko Pakiere tama a Okorana.</p> 
<p><A NAME="an_10:27">10:27</A>&nbsp;A ko te kaiwhakahaere o te ope o te iwi o nga tama a Napatari ko Ahira tama a Enana.</p> 
<p><A NAME="an_10:28">10:28</A>&nbsp;Ko nga maunutanga enei o nga tama a Iharaira, me o ratou ope, i o ratou whakatikanga atu.</p> 
<p><A NAME="an_10:29">10:29</A>&nbsp;&#182; Na ka mea a Mohi ki a Hopapa, tama a Reuere Miriani, a te hungawahi o Mohi, E haere ana matou ki te wahi i mea nei a Ihowa, Ka hoatu a reira e ahau ki a koutou: haere mai tatou, a ka pai ta matou mahi ki a koe: he pai hoki te korero a Ihowa mo I haraira.</p> 
<p><A NAME="an_10:30">10:30</A>&nbsp;A ka mea tera ki a ia, E kore ahau e haere: engari me haere ahau ki toku whenua, ki oku whanaunga.</p> 
<p><A NAME="an_10:31">10:31</A>&nbsp;A ka mea ia, Kaua ra matou e whakarerea; e mohio ana hoki koe ki nga puni mo matou i te koraha, a ka ai koe hei kanohi mo matou.</p> 
<p><A NAME="an_10:32">10:32</A>&nbsp;Na, tenei ake, ki te haere koe i a matou, ina, tenei ake ko te pai e meatia mai e Ihowa ki a matou ka meatia hoki e matou ki a koe.</p> 
<p><A NAME="an_10:33">10:33</A>&nbsp;Na ka turia atu e ratou i te maunga o Ihowa, e toru nga ra i haere ai: a i haere te aaka o te kawenata o Ihowa i mua i a ratou, i nga ra e toru i haere ai, ki te titiro okiokinga mo ratou.</p> 
<p><A NAME="an_10:34">10:34</A>&nbsp;A i runga i a ratou te kapua o Ihowa i te awatea, i to ratou whakatikanga atu i te puni.</p> 
<p><A NAME="an_10:35">10:35</A>&nbsp;A ka maunu te aaka, na, ka mea a Mohi, Whakatika, e Ihowa, a kia marara ou hoariri; kia rere hoki i tou; aroaro te hunga e kino ana ki a koe.</p> 
<p><A NAME="an_10:36">10:36</A>&nbsp;A ka tu te aaka, na ka mea ia, Hoki mai, e Ihowa, ki nga mano tini o Iharaira.</p> 
<p><A NAME="an_11:1">11:1</A>&nbsp;&#182; A ka takiamuamu te iwi, ka korero kino ki nga taringa o Ihowa: a, no te rongonga o Ihowa, ka mura tona riri; a ka ka te ahi a Ihowa i roto i a ratou, a pau ake te hunga i nga pito ki waho o te puni.</p> 
<p><A NAME="an_11:2">11:2</A>&nbsp;Na ka tangi te iwi ki a Mohi; a ka inoi a Mohi ki a Ihowa, na, ka mate te ahi.</p> 
<p><A NAME="an_11:3">11:3</A>&nbsp;A huaina iho te ingoa o tena wahi ko Tapera: no te kaanga hoki o te ahi a Ihowa i roto i a ratou.</p> 
<p><A NAME="an_11:4">11:4</A>&nbsp;&#182; Na ka minamina nga whakauru i roto i a ratou: me nga tama hoki a Iharaira i tangi ano, i mea, Ma wai e homai he kikokiko hei kai ma tatou?</p> 
<p><A NAME="an_11:5">11:5</A>&nbsp;E mahara ana tatou ki nga ika i kainga noatia e tatou ki Ihipa; ki nga kukama, ki nga merengi, ki nga riki, ki nga aniana, me te karika:</p> 
<p><A NAME="an_11:6">11:6</A>&nbsp;Ko tenei ia, kua maroke o tatou wairua; kahore rawa nei tetahi mea: kahore he mea ke hei tirohanga ma tatou ko tenei mana anake.</p> 
<p><A NAME="an_11:7">11:7</A>&nbsp;Na ko te rite o te mana kei te pua korianara; ko tona kara kei te kara teriuma.</p> 
<p><A NAME="an_11:8">11:8</A>&nbsp;I kopikopiko te iwi ki te kohi, a hurihia ana e ratou ki nga mira, i tukia ranei ki te kumete, a tunua ana e ratou ki te kohua, hanga ana hoki hei keke: ko tona reka kei to te hinu hou.</p> 
<p><A NAME="an_11:9">11:9</A>&nbsp;A, i te taunga iho o te haunui ki te puni i te po, i tau ano te mana ki runga.</p> 
<p><A NAME="an_11:10">11:10</A>&nbsp;A i rongo a Mohi i te iwi e tangi ana, puta noa i o ratou hapu, tenei, tenei, i te whatitoka o tona teneti: a he nui te muranga o te riri o Ihowa; a i kino hoki ki ta Mohi.</p> 
<p><A NAME="an_11:11">11:11</A>&nbsp;Na ka mea a Mohi ki a Ihowa, He aha koe i whakatupu kino ai i tau pononga? he aha ahau te manakohia ai e koe, i whakawaha ai e koe tenei iwi katoa ki ahau?</p> 
<p><A NAME="an_11:12">11:12</A>&nbsp;He uri ianei noku tenei iwi katoa? i whanau ranei ratou i ahau, i mea ai koe ki ahau, Hikitia ki tou uma, kia rite ki ta te matu atawhai, ki tana hiki i te potiki, ki te whenua i oatitia e koe ki o ratou matua?</p> 
<p><A NAME="an_11:13">11:13</A>&nbsp;No hea aku kikokiko hei hoatutanga maku ki tenei iwi katoa? e tangi mai ana hoki ratou ki ahau, e mea mai ana, Homai he kikokiko ki matou hei kai ma matou.</p> 
<p><A NAME="an_11:14">11:14</A>&nbsp;E kore tenei iwi katoa e taea e ahau anake te waha, he taimaha rawa maku.</p> 
<p><A NAME="an_11:15">11:15</A>&nbsp;A ki te penei tau mahi ki ahau, tena, whakamatea rawatia ahau, ki te mea kua manakohia mai ahau e koe; kaua hoki ahau e kite i te he moku.</p> 
<p><A NAME="an_11:16">11:16</A>&nbsp;&#182; Na ka mea a Ihowa ki a Mohi, Huihuia mai ki ahau kia whitu tekau o nga kaumatua o Iharaira, au i mohio ai he kaumatua no te iwi, he rangatira no ratou; me kawe mai ratou ki te tapenakara o te whakaminenga, me tu tahi koutou ki reira.</p> 
<p><A NAME="an_11:17">11:17</A>&nbsp;A maku e haere iho, e korero ki a koe ki reira: me tongo ano e ahau tetahi wahi o te wairua i runga i a koe, ka hoatu ki runga ki a ratou; a ko ratou hei hoa mou ki te waha i te pikaunga, ara i te iwi; kei waha e koe anake.</p> 
<p><A NAME="an_11:18">11:18</A>&nbsp;Me ki atu hoki e koe ki te iwi, Whakatapu i a koutou mo apopo a ka kai kikokiko koutou: kua tangi na hoki koutou ki nga taringa o Ihowa, kua mea, Ma wai e homai he kikokiko hei kai ma matou? he pai hoki nga mea i a matou i Ihipa: mo reira ka hom ai e Ihowa he kikokiko ki a koutou, a ka kai koutou.</p> 
<p><A NAME="an_11:19">11:19</A>&nbsp;E kore e kotahi te ra e kai ai koutou, e kore ano hoki e rua nga ra, e kore e rima nga ra, e kore e tekau nga ra, e kore e rua tekau nga ra;</p> 
<p><A NAME="an_11:20">11:20</A>&nbsp;Engari kia pau te marama, a puta noa i o koutou ihu, a ngaruru iho koutou: mo koutou i whakahawea ki a Ihowa e noho nei i waenganui i a koutou, i tangi hoki ki tona aroaro, i mea, He aha tatou i haere mai ai i Ihipa?</p> 
<p><A NAME="an_11:21">11:21</A>&nbsp;Ko te iwi kei roto nei ahau i a ratou e ono rau mano, he hunga haere raro, a kua mea mai nei koe, Ka hoatu e ahau he kikokiko ki a ratou, a kia kotahi tino marama e kai ai ratou.</p> 
<p><A NAME="an_11:22">11:22</A>&nbsp;Me patu ranei nga hipi me nga kau ma ratou, kia rato ai ratou? me kohi mai ranei nga ika katoa o te moana ma ratou, kia rato ai ratou?</p> 
<p><A NAME="an_11:23">11:23</A>&nbsp;Ano ra ko Ihowa ki a Mohi, Kua mutua ranei te ringa o Ihowa? ka kite koe aianei he pono ranei taku kupu ki a koe, kahore ranei.</p> 
<p><A NAME="an_11:24">11:24</A>&nbsp;&#182; Na ka puta a Mohi ki waho, a korerotia ana e ia nga kupu a Ihowa ki te iwi, a huihuia ana e ia e whitu tekau o nga kaumatua o te iwi, a whakaturia ana ki tetahi taha, ki tetahi taha o te tapenakara.</p> 
<p><A NAME="an_11:25">11:25</A>&nbsp;Na ko te hekenga iho o Ihowa i roto i te kapua, ko te korerotanga hoki ki a ia, na ka tangohia e ia tetahi wahi o te wairua i runga i a ia, a hoatu ana ki nga kaumatua e whitu tekau: a i te taunga iho o te wairua ki a ratou, ka poropiti ratou, a kore ake i pera i muri.</p> 
<p><A NAME="an_11:26">11:26</A>&nbsp;A tokorua i mahue ki te puni, ko Ererara te ingoa o tetahi, ko Merara te ingoa o tetahi: na ko te taunga iho o te wairua ki runga ki a raua; no te hunga hoki raua i tuhituhia, otiia kihai i haere ki te tapenakara: na ka poropiti raua i roto i te puni.</p> 
<p><A NAME="an_11:27">11:27</A>&nbsp;Na ka oma tetahi taitama ki te korero ki a Mohi, a ka mea, Kei te poropiti a Ererara raua ko Merara i roto i te puni.</p> 
<p><A NAME="an_11:28">11:28</A>&nbsp;Na ko te ohonga o te tangata a Mohi, o Hohua tama a Nunu, ko tetahi hoki ia o ana taitamariki, ka mea, E toku ariki, e Mohi, riria raua.</p> 
<p><A NAME="an_11:29">11:29</A>&nbsp;Ano ra ko Mohi ki a ia, He whakaaro ki ahau i hae ai koe? he oranga ngakau ra me i poropiti katoa te iwi o Ihowa, me i tukua iho hoki e Ihowa tona wairua ki a ratou.</p> 
<p><A NAME="an_11:30">11:30</A>&nbsp;Na ka haere a Mohi ki roto ki te puni, a ia me nga kaumatua o Iharaira.</p> 
<p><A NAME="an_11:31">11:31</A>&nbsp;&#182; Na ka puta he hau i a Ihowa, a kawea ana mai nga koitareke i te moana, kua maka ki te taha o te puni, kia kotahi pea te ra e haere ai i tetahi taha, kia kotahi pea hoki te ra e haere ai i tera taha, a tawhio noa te puni, me te mea ano e rua what ianga te teitei i runga i te mata o te whenua.</p> 
<p><A NAME="an_11:32">11:32</A>&nbsp;Na ka tu te iwi a pau katoa taua ra, taua po katoa hoki, me te ra katoa hoki i te aonga ake, ki te kohikohi i nga koitareke: kotahi tekau nga homa a te tangata nana te kohinga iti: a horahorangia noatia atu ana e ratou hei kai ma ratou, a tawhio noa te puni.</p> 
<p><A NAME="an_11:33">11:33</A>&nbsp;A, i te mea kei o ratou niho ano te kokokiko, i te mea kahore ano i ngaua noatia, na ka mura te riri o Ihowa ki te iwi, a whiua ana te iwi e Ihowa ki tetahi whiu nui rawa atu.</p> 
<p><A NAME="an_11:34">11:34</A>&nbsp;Na huaina iho e ia te ingoa o taua wahi ko Kipiroto Hataawa; no te mea i tanumia e ratou ki reira te hunga i minamina.</p> 
<p><A NAME="an_11:35">11:35</A>&nbsp;Na ka turia atu e te iwi i Kipiroto Hataawa ki Hateroto; a noho ana i Hateroto.</p> 
<p><A NAME="an_12:1">12:1</A>&nbsp;&#182; Na ka whakahe a Miriama rau ko Arona ki a Mohi mo te wahine Kuhi i marenatia e ia: he wahine Kuhi hoki tana i marena ai.</p> 
<p><A NAME="an_12:2">12:2</A>&nbsp;A ka mea raua, Koia ranei i a Mohi anake nga korero a Ihowa? kahore ranei ana korero hoki i a maua? A ka rongo a Ihowa.</p> 
<p><A NAME="an_12:3">12:3</A>&nbsp;Na, he tangata mahaki rawa a Mohi i nga tangata katoa o te mata o te whenua.</p> 
<p><A NAME="an_12:4">12:4</A>&nbsp;&#182; Na i ohorere tunu te korerotanga a Ihowa ki a Mohi ratou ko Arona, ko Miriama, Puta mai koutou tokotoru ki te tapenakara o te whakaminenga. A ka puta atu ratu tokotoru.</p> 
<p><A NAME="an_12:5">12:5</A>&nbsp;Na ka heke iho a Ihowa i roto i te pou kapua, a ka tu ki te whatitoka o te tapenakara, ka karanga hoki ki a Arona raua ko Miriama: a ka puta raua.</p> 
<p><A NAME="an_12:6">12:6</A>&nbsp;A ka mea ia, Tena, whakarongo ki aku korero: ki te mea he poropiti kei a koutou, ka whakaatu atu ahau, a Ihowa i ahau ki a ia, he mea whakakite, he korero moemoea ki a ia.</p> 
<p><A NAME="an_12:7">12:7</A>&nbsp;Ehara taku pononga, a Mohi i te pera; he pono ia i toku whare katoa:</p> 
<p><A NAME="an_12:8">12:8</A>&nbsp;Ka korero ahau ki a ia, he mangai, he mangai, he korero mata nui, kahore hoki he kupu ngaro; a e kite ano ia i te ahua o Ihowa: he aha ra korua te wehi ai ki te whakahe mo taku pononga, mo Mohi?</p> 
<p><A NAME="an_12:9">12:9</A>&nbsp;Na ka mutu te riri o Ihowa ki a raua, a haere ana ia.</p> 
<p><A NAME="an_12:10">12:10</A>&nbsp;&#182; Na ka riro atu te kapua i runga i te tapenakara: na! he repera a Miriama, kua rite ki te hukarere: a ka titiro a Arona ki a Miriama, e! he repera.</p> 
<p><A NAME="an_12:11">12:11</A>&nbsp;Na ka mea a Arona ki a Mohi, Aue, e toku ariki, kaua e utaina ki a maua tenei hara i poauau nei, i hara nei maua.</p> 
<p><A NAME="an_12:12">12:12</A>&nbsp;Kei rite ia ki te mea kua mate, ki te mea kua pau tetahi wahi o ona kikokiko i te putanga mai i te kopu o tona whaea.</p> 
<p><A NAME="an_12:13">12:13</A>&nbsp;Na ka karanga atu a Mohi ki a Ihowa, ka mea, E te Atua, tena ra, whakaorangia ia.</p> 
<p><A NAME="an_12:14">12:14</A>&nbsp;Na ka mea a Ihowa, ki a Mohi, Me i tuwha kau tona papa ki tona mata e kore ianei ia e whakama, a whitu noa nga ra? kia whitu nga ra e tutakina atu ai ia ki waho o te puni, a muri iho ka mauria mai ano.</p> 
<p><A NAME="an_12:15">12:15</A>&nbsp;Na tutakina atu ana a Miriama ki waho o te puni, e whitu nga ra; kihai ano hoki te iwi i haere, kia whakahokia mai ra ano a Miriama.</p> 
<p><A NAME="an_12:16">12:16</A>&nbsp;A muri iho ka turia e te iwi i Hateroto, a noho ana i te koraha o Parana.</p> 
<p><A NAME="an_13:1">13:1</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_13:2">13:2</A>&nbsp;Me unga e koe etahi tangata hei tutei mo te whenua o Kanaana, mo tera e hoatu nei e ahau ki nga tama a Iharaira: kia kotahi o tenei iwi, o tenei iwi o o ratou matua e tonoa e koutou, hei te rangatira anake.</p> 
<p><A NAME="an_13:3">13:3</A>&nbsp;Na ka unga a Mohi i ratou i te koraha o Parana, ka pera me ta Ihowa i ki ai; he upoko katoa enei tangata no nga tama a Iharaira.</p> 
<p><A NAME="an_13:4">13:4</A>&nbsp;Ko o ratou ingoa enei; no te iwi o Reupena, ko Hamua tama a Takuru.</p> 
<p><A NAME="an_13:5">13:5</A>&nbsp;No te iwi o Himiona, ko Hapata tama a Hori.</p> 
<p><A NAME="an_13:6">13:6</A>&nbsp;No te iwi o Hura, ko Karepe tama a Iepune.</p> 
<p><A NAME="an_13:7">13:7</A>&nbsp;No te iwi o Ikara, ko Ikara tama a Hohepa.</p> 
<p><A NAME="an_13:8">13:8</A>&nbsp;No te iwi o Eparaima, ko Hohea tama a Nunu.</p> 
<p><A NAME="an_13:9">13:9</A>&nbsp;No te iwi o Pineamine, ko Parati tama a Rapu.</p> 
<p><A NAME="an_13:10">13:10</A>&nbsp;No te iwi o Hepurona, ko Kariere tama a Hori.</p> 
<p><A NAME="an_13:11">13:11</A>&nbsp;No te iwi o Hohepa, ara no te iwi o Manahi, ko Kari tama a Huhi.</p> 
<p><A NAME="an_13:12">13:12</A>&nbsp;No te iwi o Rana, ko Amiere tama a Kemari.</p> 
<p><A NAME="an_13:13">13:13</A>&nbsp;No te iwi o Ahera, ko Heturu tama a Mikaere.</p> 
<p><A NAME="an_13:14">13:14</A>&nbsp;No te iwi o Napatari, ko Nahapi tama a Wopohi.</p> 
<p><A NAME="an_13:15">13:15</A>&nbsp;No te iwi o Kara, ko Keuere tama a Maki.</p> 
<p><A NAME="an_13:16">13:16</A>&nbsp;Ko nga ingoa enei o nga tangata i unga nei e Mohi hei tutei mo te whenua. A huaina iho e Mohi a Hohea tama a Nunu ko Hohua.</p> 
<p><A NAME="an_13:17">13:17</A>&nbsp;Na ka unga ratou e Mohi hei tutei mo te whenua o Kanaana, ka mea ia ki a ratou, Haere atu ki runga na konei, na te tonga, ka kake ki te maunga:</p> 
<p><A NAME="an_13:18">13:18</A>&nbsp;Ka titiro ai i te whenua, he aha ranei; i te iwi ano hoki e noho ana i reira, he kaha ranei, he kahakore ranei, he tokoouou ranei, he tokomaha ranei;</p> 
<p><A NAME="an_13:19">13:19</A>&nbsp;He pehea te whenua e nohoia ana e ratou, he pai ranei, he kino ranei; he pehea hoki nga pa e nohoia ana e ratou, he teneti ranei, he mea taiepa ranei;</p> 
<p><A NAME="an_13:20">13:20</A>&nbsp;He pehea hoki te whenua, he momona ranei, he kikokore ranei, he rakau ranei to reira, kahore ranei. Kia maia hoki, maua mai ano etahi o nga hua o te whenua. Na, ko taua wa ko te wa o nga karepe matamua.</p> 
<p><A NAME="an_13:21">13:21</A>&nbsp;&#182; Na ko to ratou haerenga ki runga, tuteia ana e ratou te whenua i te koraha o Hini, a tae noa ki Rehopo, ki te haerenga atu ki Hamata.</p> 
<p><A NAME="an_13:22">13:22</A>&nbsp;A i haere ratou na te tonga, ka tae ki Heperona; a i reira a Ahimana, a Hehai, a Taramai, nga tama a Anaka. Na ko Heperona, ko tona hanganga, e whitu nga tau i mua i to Toana i Ihipa.</p> 
<p><A NAME="an_13:23">13:23</A>&nbsp;A ka tae iho ratou ki te awaawa ki Ehekora, ka tapahia i reira he manga karepe, kotahi te tautau, ka amohia e te tokorua i runga i te tokotoko; i mauria mai ano etahi pamekaranete, me etahi piki.</p> 
<p><A NAME="an_13:24">13:24</A>&nbsp;A huaina iho taua wahi ko te raorao o Ehekora, no te tautau karepe i tapahia e nga tama a Iharaira i reira.</p> 
<p><A NAME="an_13:25">13:25</A>&nbsp;No te paunga o nga ra e wha tekau ka hoki mai ratou i te tutei i te whenua.</p> 
<p><A NAME="an_13:26">13:26</A>&nbsp;&#182; Na haere ana, a ka tae ki a Mohi ratou ko Arona, ko te whakaminenga katoa o nga tama a Iharaira, ki te koraha o Parana, ki Karehe; ki te whakahoki i te korero ki a ratou ko te whakaminenga katoa, a whakakitea ana e ratou nga hua o te whenua ki a ratou.</p> 
<p><A NAME="an_13:27">13:27</A>&nbsp;A ka korero ki a ia, ka mea, I tae matou ki te whenua i unga nei matou e koe, na he pono e rerengia ana e te waiu, e te honi; ko ona hua tenei.</p> 
<p><A NAME="an_13:28">13:28</A>&nbsp;Otiia he kaha te iwi e noho ana i taua whenua, he mea taiepa hoki nga pa, he nunui rawa: i kite ano matou i nga tama a Anaka ki reira.</p> 
<p><A NAME="an_13:29">13:29</A>&nbsp;E noho ana nga Amareki i te whenua ki te tonga: ko nga Hiti, ko nga Iepuhi, ko nga Amori, e noho ana i nga maunga: kei te taha o te moana nga Kanaani e noho ana, kei te taha ano o Horano.</p> 
<p><A NAME="an_13:30">13:30</A>&nbsp;Na ka whakamarietia te iwi e Karepe i te aroaro o Mohi, a ka mea ia, Kia hohoro ta tatou haere ki te tango i reira; e taea hoki e tatou.</p> 
<p><A NAME="an_13:31">13:31</A>&nbsp;Ko nga tangata ia i haere tahi me ia ki runga, i mea, E kore e ahei i a tatou te haere ki runga, ki taua iwi; he kaha ake hoki ratou i a tatou.</p> 
<p><A NAME="an_13:32">13:32</A>&nbsp;Na ka kawea e ratou he korero kino mo te whenua i tuteia e ratou ki nga tama a Iharaira, i mea ratou, Ko taua whenua i haerea ra e matou, i tuteia, he whenua e ngau ana i ona tangata; he tangata nunui rawa hoki te hunga katoa i kitea e matou ki reira.</p> 
<p><A NAME="an_13:33">13:33</A>&nbsp;He nunui rawa hoki nga tangata i kitea e matou ki reira, he tama na Anaka, he uri no nga tangata roroa: a ki ta matou titiro, me he mawhitiwhiti matou: he pera ano matou ki ta ratou titiro.</p> 
<p><A NAME="an_14:1">14:1</A>&nbsp;&#182; Na ka hamama te reo o te whakaminenga katoa; a ka tangi te iwi i taua po.</p> 
<p><A NAME="an_14:2">14:2</A>&nbsp;A amuamu ana nga tama katoa a Iharaira ki a Mohi raua ko Arona: a ka mea te whakaminenga katoa ki a raua, Aue, me i mate tatou ki te whenua o Ihipa! aue, me i mate ranei tatou ki tenei koraha!</p> 
<p><A NAME="an_14:3">14:3</A>&nbsp;He aha tatou i kawea mai ai e Ihowa ki tenei whenua, kia hinga i te hoari: ka waiho a tatou wahine, a tatou tamariki hei taonga parau: ehara ianei te hoki ki Ihipa i te mea pai mo tatou?</p> 
<p><A NAME="an_14:4">14:4</A>&nbsp;A ka mea ratou tetahi ki tetahi, Me whakatu he upoko mo tatou, ka hoki ki Ihipa.</p> 
<p><A NAME="an_14:5">14:5</A>&nbsp;&#182; Na ka tapapa a Mohi raua ko Arona ki te aroaro o te huihui katoa o te whakaminenga o nga tama a Iharaira.</p> 
<p><A NAME="an_14:6">14:6</A>&nbsp;A ka haehae a Hohua, tama a Nunu, raua ko Karepe, tama a Iepune, i o raua kakahu; ko raua hoki etahi o nga kaitutei o te whenua:</p> 
<p><A NAME="an_14:7">14:7</A>&nbsp;A ka korero raua ki te whakaminenga katoa o nga tama a Iharaira, ka mea, He whenua pai rawa te whenua i haerea nei, i tuteia nei e matou.</p> 
<p><A NAME="an_14:8">14:8</A>&nbsp;Ki te aro mai a Ihowa ki a tatou, ka kawea tatou e ia ki taua whenua, ka homai ano e ia ki a tatou; he whenua e rerengia ana e te waiu, e te honi.</p> 
<p><A NAME="an_14:9">14:9</A>&nbsp;Kaua raia koutou e tutu ki a Ihowa, kaua hoki e wehi i nga tangata o taua whenua, he taro hoki ratou ma tatou: kua mahue ratou i to ratou whakamarumaru, a kei a tatou a Ihowa: kaua e wehi i a ratou.</p> 
<p><A NAME="an_14:10">14:10</A>&nbsp;Heoi ko ta te whakaminenga katoa ki, me aki raua ki te kohatu. Na ko te putanga mai o te kororia o Ihowa i runga i te tapenakara o te whakaminenga ki te aroaro o nga tama katoa a Iharaira.</p> 
<p><A NAME="an_14:11">14:11</A>&nbsp;&#182; Na ka mea a Ihowa ki a Mohi, Kia pehea ake te roa o te whakahawea a tenei iwi ki ahau? ahea ranei ratou whakapono ai ki ahau, he maha nei hoki aku tohu i whakakitea i roto i a ratou?</p> 
<p><A NAME="an_14:12">14:12</A>&nbsp;Ka patua ratou e ahau ki te mate uruta, ka peia atu, a ka meinga koe hei iwi nui atu, kaha atu, i a ratou.</p> 
<p><A NAME="an_14:13">14:13</A>&nbsp;Ano ra ko Mohi ki a Ihowa, Akuanei ka rongo nga Ihipiana; nau hoki tenei iwi i whakaputa mai i runga i tou kaha i roto i a ratou;</p> 
<p><A NAME="an_14:14">14:14</A>&nbsp;Na ka korero ratou ki nga tangata o tenei whenua: kua rongo hoki ratou kei roto koe, e Ihowa, i tenei iwi: e kitea ana ano koe e Ihowa, titiro atu, titiro mai, e tu ana hoki tou kapua i runga i a ratou, e haere ana hoki koe i mua i a ratou i rot o i te pou kapua i te awatea, i roto hoki i te pou ahi i te po.</p> 
<p><A NAME="an_14:15">14:15</A>&nbsp;Na ki te whakamatea e koe tenei iwi, ano he tangata kotahi, katahi nga iwi i rongo nei ki tou rongo ka whai kupu, ka mea,</p> 
<p><A NAME="an_14:16">14:16</A>&nbsp;No te mea kihai i kaha a Ihowa ki te kawe i tenei iwi ki te whenua i oati ai ia ki a ratou, koia i whakamatea ai ratou e ia ki te koraha.</p> 
<p><A NAME="an_14:17">14:17</A>&nbsp;Na kia nui ra te kaha o toku Ariki, kia rite ki tau i korero ai, i mea ai,</p> 
<p><A NAME="an_14:18">14:18</A>&nbsp;He puhoi a Ihowa ki te riri, he nui tona atawhai, e muru ana i te kino, i te tutu, e kore rawa ano e tuku noa i te hunga he; e mea ana i te kino o nga matua kia tau ki nga tamariki, a te toru, te wha ra ano, o nga whakatupuranga.</p> 
<p><A NAME="an_14:19">14:19</A>&nbsp;Tena, murua te kino o tenei iwi, kia rite ki te nui o tou atawhai, ki tau muru hoki i nga hara o tenei iwi, o Ihipa mai ano, a taea noatia a konei.</p> 
<p><A NAME="an_14:20">14:20</A>&nbsp;&#182; Na ka mea a Ihowa, Kua murua e ahau, kua peratia me tau i ki mai na:</p> 
<p><A NAME="an_14:21">14:21</A>&nbsp;Otiia, e ora nei ahau, a ka kapi te whenua katoa i te kororia o Ihowa;</p> 
<p><A NAME="an_14:22">14:22</A>&nbsp;Na, i te mea ko enei tangata katoa, i kite nei i toku kororia, i aku merekara hoki i meinga ki Ihipa, ki te koraha, a ka tekau nei a ratou whakamatautauranga i ahau, kahore ano i whakarongo ki toku reo;</p> 
<p><A NAME="an_14:23">14:23</A>&nbsp;Ina, e kore rawa ratou e kite i te whenua i oati ai ahau ki o ratou matua, e kore ano tetahi o te hunga i whakahawea nei ki ahau e kite i reira:</p> 
<p><A NAME="an_14:24">14:24</A>&nbsp;Engari taku pononga a Karepe, he wairua ke hoki tona, a kua tino whai ia i ahau; e kawea ia e ahau ki te whenua i haere atu na ia; a ka riro a reira i ona uri.</p> 
<p><A NAME="an_14:25">14:25</A>&nbsp;Na kei te raorao nga Amareki me nga Kanaani e noho ana. Tahuri atu koutou apopo, haere atu ki te koraha, na te huarahi ki te Moana Whero.</p> 
<p><A NAME="an_14:26">14:26</A>&nbsp;I korero ano a Ihowa ki a Mohi raua ko Arona, i mea,</p> 
<p><A NAME="an_14:27">14:27</A>&nbsp;Kia pehea ake te roa o taku whakamanawanui ki tenei whakaminenga kino, e amuamu nei ki ahau? Kua rongona e ahau nga amuamu a nga tama a Iharaira, e amuamu nei ratou ki ahau.</p> 
<p><A NAME="an_14:28">14:28</A>&nbsp;Mea atu ki a ratou, E ora ana ahau, e ai ta Ihowa, ko ta koutou i korero mai ai ki oku taringa, he pono, ko taku tena e mea ai ki a koutou,</p> 
<p><A NAME="an_14:29">14:29</A>&nbsp;Ka hinga o koutou tinana ki tenei koraha; a ko koutou katoa i taua, puta noa atu i to koutou tokomaha, nga mea e rua tekau, he maha ake hoki, o ratou tau, te hunga hoki i amuamu nei ki ahau,</p> 
<p><A NAME="an_14:30">14:30</A>&nbsp;E kore koutou e tae ki te whenua i oati ai ahau ka whakanohoia koutou ki reira, heoi ano ko Karepe tama o Iepune, raua ko Hohua tama a Nunu.</p> 
<p><A NAME="an_14:31">14:31</A>&nbsp;Otiia ko a koutou potiki, i mea na koutou ka waiho hei taonga parau, ka kawea e ahau ki reira, a ka mohio ratou ki te whenua i whakahaweatia nei e koutou.</p> 
<p><A NAME="an_14:32">14:32</A>&nbsp;Ko koutou ia, ka hinga o koutou tinana ki tenei koraha.</p> 
<p><A NAME="an_14:33">14:33</A>&nbsp;A ka kopikopiko noa a koutou tamariki i te koraha, e wha tekau nga tau, ma ratou hoki e waha a koutou puremutanga, kia poto ra ano o koutou tinana ki te koraha.</p> 
<p><A NAME="an_14:34">14:34</A>&nbsp;Kia rite ra ano ki te maha o nga ra, ki nga ra e wha tekau, i tuteia ai e koutou te whenua, he tau he ra, he tau he ra; e wha tekau nga tau e waha ai e koutou o koutou kino, a ka mohio koutou ki te takanga o taku kupu.</p> 
<p><A NAME="an_14:35">14:35</A>&nbsp;Naku, na Ihowa te kupu, ina, ka meatia tenei e ahau ki tenei whakaminenga kino katoa, kua huihui nei ki te whakahe ki ahau: ka poto ratou ki tenei koraha, ka mate ano hoki ki konei.</p> 
<p><A NAME="an_14:36">14:36</A>&nbsp;&#182; Na, ko nga tangata i unga e Mohi hei tutei mo te whenua, i hoki mai nei, i mea nei kia amuamutia ia e te whakaminenga katoa, i ta ratou kawenga mai i te korero kino mo te whenua,</p> 
<p><A NAME="an_14:37">14:37</A>&nbsp;Ko aua tangata, na ratou nei i kawe mai te korero kino mo te whenua, i mate ratou i te whiu ki te aroaro o Ihowa.</p> 
<p><A NAME="an_14:38">14:38</A>&nbsp;Ko Hohua ia, tama a Nunu, raua ko Karepe, tama a Iepune, ko raua i ora o nga tangata i haere ki te tutei i te whenua.</p> 
<p><A NAME="an_14:39">14:39</A>&nbsp;Na korerotia ana e Mohi enei kupu katoa ki nga tama katoa a Iharaira: a ka pouri rawa te iwi.</p> 
<p><A NAME="an_14:40">14:40</A>&nbsp;Na ka maranga wawe ratou i te ata, a ka haere ki te tihi o te maunga, me te ki ano, Tenei matou, a ka haere matou ki runga, ki te wahi i korerotia mai e Ihowa: kua hara hoki matou.</p> 
<p><A NAME="an_14:41">14:41</A>&nbsp;Na ka mea a Mohi, He aha koutou i takahi ai i te kupu a Ihowa, i te mea kahore e whai wahi?</p> 
<p><A NAME="an_14:42">14:42</A>&nbsp;Kaua e haere, kahore na hoki a Ihowa i a koutou, kei patua koutou ki te aroaro o o koutou hoariri.</p> 
<p><A NAME="an_14:43">14:43</A>&nbsp;Kei reira hoki nga Amareki ratou ko nga Kanaani, kei mua i a koutou, a ka hinga koutou i te hoari: mo koutou kua tahuri atu i te whai i a Ihowa, koia a Ihowa te piri ai ki a koutou.</p> 
<p><A NAME="an_14:44">14:44</A>&nbsp;Heoi ka pokanoa ratou ki te piki ki te tihi o te maunga: otiia kihai te aaka o te kawenata a Ihowa, me Mohi hoki, i hiki atu i te puni.</p> 
<p><A NAME="an_14:45">14:45</A>&nbsp;Na ka heke iho nga Amareki ratou ko nga Kanaani e noho ana i taua maunga, a patua ana ratou, tukituki rawa, a taea noatia a Horema.</p> 
<p><A NAME="an_15:1">15:1</A>&nbsp;&#182; I korero ano a Ihowa, ki a Mohi, i mea,</p> 
<p><A NAME="an_15:2">15:2</A>&nbsp;Korero ki nga tama a Iharaira, mea atu ki a ratou, E tae koutou ki te whenua e noho ai koutou, ki taku e hoatu ai ki a koutou,</p> 
<p><A NAME="an_15:3">15:3</A>&nbsp;A ka mea i te whakahere ahi ki a Ihowa, i te tahunga tinana, i te patunga tapu ranei hei whakamana mo te ki taurangi, i te whakahere tuku noa ranei, i a koutou hakari nunui ranei, hei whakakakara reka ki a Ihowa, he mea no nga kau, no nga hipi ra nei:</p> 
<p><A NAME="an_15:4">15:4</A>&nbsp;Na me kawe mai tana whakahere e te kaiwhakahere ki a Ihowa he whakahere totokore, ko te whakatekau o te epa o te paraoa pai, he mea konatunatu ki te whakawha o te hine hinu:</p> 
<p><A NAME="an_15:5">15:5</A>&nbsp;Kia rite mai ano i a koe te whakawha o te hine waina, hei ringihanga, hei kinaki mo te tahunga tinana, mo te patunga tapu ranei, mo te reme kotahi.</p> 
<p><A NAME="an_15:6">15:6</A>&nbsp;Ki te mea he hipi toa, kia rite i a koe hei whakahere totokore nga whakatekau e rua o te epa o te paraoa pai, he mea konatunatu ki te whakatoru o te hine nihu.</p> 
<p><A NAME="an_15:7">15:7</A>&nbsp;Me whakahere ano e koe te whakatoru o te hine waina hei ringihanga, hei kakara reka ki a Ihowa.</p> 
<p><A NAME="an_15:8">15:8</A>&nbsp;A ka mea koe i te puru hei tahunga tinana, hei patunga tapu ranei, hei whakamana i te kupu taurangi, hei whakahere ranei mo te pai ki a Ihowa:</p> 
<p><A NAME="an_15:9">15:9</A>&nbsp;Na me kawe tahi ano e ia me te puru, hei whakahere totokore, kia toru nga whakatekau o te epa o te paraoa pai, he mea konatunatu ki te hawhe o te hine hinu.</p> 
<p><A NAME="an_15:10">15:10</A>&nbsp;Me kawe ano e koe te hawhe o te hine waina hei ringihanga, hei whakahere ahi, hei kakara reka ki a Ihowa.</p> 
<p><A NAME="an_15:11">15:11</A>&nbsp;Kia penei te meatanga mo te puru kotahi, mo te hipi toa kotahi, mo te reme toa, mo te kuao koati.</p> 
<p><A NAME="an_15:12">15:12</A>&nbsp;Kia rite ki te maha o a koutou e tuku ai ta koutou e mea ai ki te tahi, ki tetahi, kia rite tonu ki te maha o ratou.</p> 
<p><A NAME="an_15:13">15:13</A>&nbsp;Kia penei te meatanga a nga tangata whenua katoa i enei mea, ina whakahere i te whakahere ahi, hei kakara reka ki a Ihowa.</p> 
<p><A NAME="an_15:14">15:14</A>&nbsp;A, ki te noho i a koe tetahi manene, tetahi noa atu ranei, i roto i a koutou i o koutou whakatupuranga, a ka mea kia whakahere i te whakahere ahi, i te kakara reka ki a Ihowa; kia rite tana e mea ai ki ta koutou e mea ai.</p> 
<p><A NAME="an_15:15">15:15</A>&nbsp;Mo te whakaminenga kia kotahi te tikanga mo koutou, mo te manene hoki e noho tahi ana me koutou, hei tikanga pumau i o koutou whakatupuranga: kia pera ano me koutou te manene i te aroaro o Ihowa.</p> 
<p><A NAME="an_15:16">15:16</A>&nbsp;Kia kotahi ano te ture, kia kotahi ano te ritenga mo koutou, mo te manene hoki e noho ana i a koutou.</p> 
<p><A NAME="an_15:17">15:17</A>&nbsp;I korero ano a Ihowa ki a Mohi, i mea,</p> 
<p><A NAME="an_15:18">15:18</A>&nbsp;Korero ki nga tama a Iharaira, mea atu ki a ratou, E tae koutou ki te whenua e kawea nei koutou e ahau ki reira,</p> 
<p><A NAME="an_15:19">15:19</A>&nbsp;Na e kai koutou i te taro o te whenua, me whakahere he whakahere hapahapai ki a Ihowa.</p> 
<p><A NAME="an_15:20">15:20</A>&nbsp;Me whakahere he keke no ta koutou paraoa pokepoke mataati hei whakahere hapahapai: kia rite ki te whakahere hapahapai o te patunga witi ta koutou hapahapai.</p> 
<p><A NAME="an_15:21">15:21</A>&nbsp;Me hoatu tetahi wahi o ta koutou pokepokenga mataati ki a Ihowa, hei whakahere hapahapai, puta noa i o koutou whakatupuranga.</p> 
<p><A NAME="an_15:22">15:22</A>&nbsp;&#182; A ki te mea kua pohehe koutou, a kihai i rite enei whakahau katoa i korerotia nei e Ihowa ki a Mohi,</p> 
<p><A NAME="an_15:23">15:23</A>&nbsp;Ara nga mea katoa i whakahaua ai koutou e Ihowa, i korerotia e Mohi, o te ra ano i whakahau ai a Ihowa a tuku iho ki o koutou whakatupuranga;</p> 
<p><A NAME="an_15:24">15:24</A>&nbsp;Ko reira, ki te meatia tetahi mea, he pohehe hoki, e ngaro ana i nga kanohi o te whakaminenga, na me whakahere e te whakaminenga katoa tetahi puru kuao hei tahunga tinana, hei kakara reka ki a Ihowa, me tona whakahere totokore, me tona ringihang a; kia rite ki te tikanga, kia kotahi hoki koati toa hei whakahere hara.</p> 
<p><A NAME="an_15:25">15:25</A>&nbsp;A ka whakamarie te tohunga mo te whakaminenga katoa o nga tama a Iharaira, a ka murua to ratou he; he pohehe hoki: a me kawe ta ratou whakahere, hei whakahere ahi ki a Ihowa, me ta ratou whakahere hara ki te aroaro o Ihowa, mo to ratou pohehe:</p> 
<p><A NAME="an_15:26">15:26</A>&nbsp;A ka murua taua he o te whakaminenga katoa o nga tama a Iharaira, o te manene ano e noho ana i a ratou: no te mea i pohehe katoa te iwi.</p> 
<p><A NAME="an_15:27">15:27</A>&nbsp;Ki te pohehe ano tetahi wairua, a ka hara, na me kawe mai e ia he koati uha, hei te tau tahi, hei whakahere hara.</p> 
<p><A NAME="an_15:28">15:28</A>&nbsp;A me whakamarie te tohunga mo te wairua i hara pohehe, ina hara pohehe ia, ki te aroaro o Ihowa, hei whakamarie mona; a ka murua tana.</p> 
<p><A NAME="an_15:29">15:29</A>&nbsp;Kia kotahi ano ta koutou ture mo te tangata i hara pohehe, mo te tangata whenua o nga tama a Iharaira raua ko te manene e noho ana i a ratou.</p> 
<p><A NAME="an_15:30">15:30</A>&nbsp;&#182; Ko te wairua ia i whakakake, ahakoa tangata whenua, manene ranei, he kohukohu tana i a Ihowa; a ka hatepea atu taua wairua i roto i tona iwi.</p> 
<p><A NAME="an_15:31">15:31</A>&nbsp;I whakahawea ia ki te kupu a Ihowa, i whakataka hoki i tana whakahau; ka tino hatepea atu taua wairua; ka mau tona kino ki a ia.</p> 
<p><A NAME="an_15:32">15:32</A>&nbsp;A, i nga tama a Iharaira i te koraha, ka kitea tetahi tangata e kohikohi rakau ana i te ra hapati.</p> 
<p><A NAME="an_15:33">15:33</A>&nbsp;Na ka kawea ia e nga tangata, i kite ra i a ia e kohikohi ana i nga rakau, ki a Mohi raua ko Arona, a ki te whakaminenga katoa.</p> 
<p><A NAME="an_15:34">15:34</A>&nbsp;Na hoatu ana ia e ratou kia tiakina, no te mea kahore ano i whakaaturia me aha ia.</p> 
<p><A NAME="an_15:35">15:35</A>&nbsp;A ka mea a Ihowa ki a Mohi, me whakamate rawa tena tangata: ma te whakaminenga katoa ia e aki ki te kohatu ki waho o te puni.</p> 
<p><A NAME="an_15:36">15:36</A>&nbsp;Na kawea ana ia e te whakaminenga katoa ki waho o te puni, a akina ana ki te kohatu, a ka mate: pera me ta Ihowa i whakahau ai ki a Mohi.</p> 
<p><A NAME="an_15:37">15:37</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_15:38">15:38</A>&nbsp;Koreroki nga tama a Iharaira, mea atu ki a ratou kia hanga etahi taniko mo ratou, mo nga taha o o ratou kakahu, puta noa i o ratou whakatupuranga, kia karapitia hoki te taniko o te pito ki te miro puru:</p> 
<p><A NAME="an_15:39">15:39</A>&nbsp;A hei taniko tena mo koutou, hei titiro iho ma koutou, na ka mahara ki nga whakahau katoa a Ihowa, a ka mahi; kei rapu koutou i ta o koutou ngakau, i ta o koutou kanohi, ara i nga mea e whaia atu nei, e puremutia atu nei e koutou:</p> 
<p><A NAME="an_15:40">15:40</A>&nbsp;Kia mahara ai koutou ki te mahi i aku whakahau katoa, kia tapu ai hoki ki to koutou Atua.</p> 
<p><A NAME="an_15:41">15:41</A>&nbsp;Ko Ihowa ahau, ko to koutou Atua i kawe mai nei a koutou i te whenua o Ihipa, kia waiho ai ahau hei Atua mo koutou: ko Ihowa ahau, ko to koutou Atua.</p> 
<p><A NAME="an_16:1">16:1</A>&nbsp;&#182; Na ka tango tangata a Koraha tama a Itihara, tama a Kohata, tama a Riwai, ratou ko Ratana, ko Apirama, tama a Eriapa, ko Ono hoki, tama a Perete, he tama na Reupena;</p> 
<p><A NAME="an_16:2">16:2</A>&nbsp;A ka whakatika ratou kite aroaro o Mohi, me etahi o nga tama a Iharaira, e rua rau e rima tekau, he rangatira no te whakaminenga, e rangona ana i roto i te huihui, he hunga whai ingoa:</p> 
<p><A NAME="an_16:3">16:3</A>&nbsp;Ka whakahuihui ratou i a ratou ki a Mohi raua ko Arona, ka mea ki a raua, He kaha rawa ta korua tango tikanga, he tapu kau nei te whakaminenga katoa, kei waenganui ano hoki a Ihowa i a ratou: he aha ra korua i whakanui aia i a korua ki runga ake i te whakaminenga a Ihowa?</p> 
<p><A NAME="an_16:4">16:4</A>&nbsp;A, no te rongonga o Mohi, ka hinga tapapa iho ia:</p> 
<p><A NAME="an_16:5">16:5</A>&nbsp;A ka korero ki a Koraha ratou ko tana hui katoa, ka mea, A te ata ka whakaaturia mai e Ihowa ko wai tana, ko wai te mea tapu; ka meinga ano e ia kia whakatata ki a ia: ko tana i whiriwhiri ai, ko ia tana e mea ai kia whakatata ki a ia.</p> 
<p><A NAME="an_16:6">16:6</A>&nbsp;Ko tenei ta koutou e mea ai, Tikina etahi tahu kakara ma koutou, e Koraha ratou ko tana hui katoa;</p> 
<p><A NAME="an_16:7">16:7</A>&nbsp;Ka maka hoki he ahi ki roto, ka mea ai i te whakakakara ki runga, ki te aroaro o Ihowa apopo, a, ko te tangata e whiriwhiri ai a Ihowa, ko ia te mea tapu: kati ta koutou, e nga tama a Riwai.</p> 
<p><A NAME="an_16:8">16:8</A>&nbsp;I mea ano a Mohi ki a Koraha, Na, whakarongo mai, e nga tama a Riwai:</p> 
<p><A NAME="an_16:9">16:9</A>&nbsp;He mea iti ianei ki ta koutou kia wehea koutou e te Atua o Iharaira i roto i te huihui o Iharaira, kia meinga kia whakatata ki a ia, kia mahi i te mahi o te tapenakara o Ihowa, kia tu hoki ki te aroaro o te hui, hei minita ma ratou?</p> 
<p><A NAME="an_16:10">16:10</A>&nbsp;Kua meinga ano koe e ia kia tata, koutou tahi ko ou teina katoa, ko nga tama a Riwai: na, me whai ano hoki e koutou te tohungatanga?</p> 
<p><A NAME="an_16:11">16:11</A>&nbsp;Koia koutou ko tau hui katoa ka huihui nei ki a Ihowa: ko Arona hoki, he ha ia, i amauamu ai koutou ki a ia?</p> 
<p><A NAME="an_16:12">16:12</A>&nbsp;&#182; Na ka tono tangata a Mohi hei karanga i a Ratana raua ko Apirama, i nga tama a Eriapa: a ka mea raua, E kore maua e hare atu:</p> 
<p><A NAME="an_16:13">16:13</A>&nbsp;He mea iti ianei tau kawe mai i a matou i te whenua e rerengia ana e te waiu, e te honi kia mate ai matou ki te koraha, a ka mea rawa hoki koe i a koe. hei rangatira ki runga i a matou?</p> 
<p><A NAME="an_16:14">16:14</A>&nbsp;Kahore ano hoki koe i kawe i a matou i te whenua e rerengia ana e te waiu, e tona honi, i homai ranei i nga mara, i nga kari, hei kainga: ka pokaia ranei e koe nga kanohi o nga tangata nei: e kore matou e haere atu.</p> 
<p><A NAME="an_16:15">16:15</A>&nbsp;Na ko te tino riringa o Mohi, ka mea ki a Ihowa, Kaua e tahuri ki ta ratou whakahere: kahore ano kia kotahi te kaihe i tangohia e ahau i a ratou, kahore ano ahau i kino noa ki tetahi o ratou.</p> 
<p><A NAME="an_16:16">16:16</A>&nbsp;Na ka mea a Mohi ki a Koraha, Puta mai koutou ko tau hui katoa ki te aroaro o Ihowa apopo, a koe, me ratou ko Arona, apopo:</p> 
<p><A NAME="an_16:17">16:17</A>&nbsp;A me mau e tenei, e tenei o koutou tana tahu kakara, ka mea he whakakakara ki runga, ka kawe ai tena i tana tahu kakara, i tana ki te aroaro o Ihowa, kia rua rau kia rima tekau nga tahu kakara: a koe me tau tahu kakara, a Arona hoki me tana.</p> 
<p><A NAME="an_16:18">16:18</A>&nbsp;Na ka mau ratou ki tana tahu kakara, ki tana tahu kakara, a hoatu ana he ahi ki roto, meatia ana hoki he whakakakara ki runga, a ka tu tahi me Mohi raua ko Arona ki te whatitoka o te tapenakara o te whakaminenga.</p> 
<p><A NAME="an_16:19">16:19</A>&nbsp;Na ka tawhiua e Koraha te whakaminenga katoa ki a raua ki te whatitoka o te tapenakara o te whakaminenga: a ka puta mai te kororia o Ihowa ki te whakaminenga katoa.</p> 
<p><A NAME="an_16:20">16:20</A>&nbsp;Na ka korero a Ihowa ki a Mohi raua ko Arona, ka mea,</p> 
<p><A NAME="an_16:21">16:21</A>&nbsp;Wehea atu korua i roto i tenei whakaminenga, e kore hoki e aha ka pau ratou i ahau.</p> 
<p><A NAME="an_16:22">16:22</A>&nbsp;Na ka tapapa raua, ka mea, E te Atua, e te Atua o nga wairua o nga kikokiko katoa, kia hara ranei te tangata kotahi, a ka riri koe ki te whakaminenga katoa?</p> 
<p><A NAME="an_16:23">16:23</A>&nbsp;&#182; Na ka korero a Ihowa ki a Mohi, ka mea,</p> 
<p><A NAME="an_16:24">16:24</A>&nbsp;Korero ki te whakaminenga, mea atu, Whakatika i te tapenakara o Koraha, o Ratana, o Apirama.</p> 
<p><A NAME="an_16:25">16:25</A>&nbsp;Na ka whakatika a Mohi, ka haere ki a Ratana raua ko Apirama: me te whai tahi ano nga kaumatua o Iharaira i a ia.</p> 
<p><A NAME="an_16:26">16:26</A>&nbsp;Na ka korero ia ki te whakaminenga, ka mea, Tena, mawehe mai i nga teneti o enei tangata kikino, kaua hoki e pa ki te tahi mea a ratou, kei ngaro koutou i roto i o ratou hara katoa.</p> 
<p><A NAME="an_16:27">16:27</A>&nbsp;Na ka whakatika ratou i nga taha katoa o te tapenakara o Koraha, o Ratana, o Apirama: a ka puta a Ratana raua ko Apirama, ka tu ki nga whatitoka o o raua teneti, ratou ko a ratou wahine, ko a ratou tama, ko a ratou kohungahunga hoki.</p> 
<p><A NAME="an_16:28">16:28</A>&nbsp;Na ka mea a Mohi, Ma tenei e mohio ai koutou na Ihowa ahau i unga mai ki te mahi i enei mahi katoa; a ehara i te mea whakaaro noa ake naku.</p> 
<p><A NAME="an_16:29">16:29</A>&nbsp;Ki te mea ko te mate o nga tangata katoa te mate mo enei, ko te whiu ranei o nga tangata katoa te whiu mo ratou, kahore ahau i unga mai e Ihowa.</p> 
<p><A NAME="an_16:30">16:30</A>&nbsp;Tena ko tenei, ka pokaia houtia e Ihowa he mahi hou, a ka hamama te waha o te oneone, a ka horomia ratou me a ratou me katoa, a ka heke ora ratou ki te rua; katahi koutou ka mohio i whakahawea enei tangata ki a Ihowa.</p> 
<p><A NAME="an_16:31">16:31</A>&nbsp;A mutu kau tana korero i enei korero katoa, ko te tino kowheratanga o te oneone i raro i a ratou:</p> 
<p><A NAME="an_16:32">16:32</A>&nbsp;Na hamama ana te waha o te whenua, horomia ake hoki ratou me o ratou whare, me nga tangata katoa o Koraha, me o ratou rawa katoa.</p> 
<p><A NAME="an_16:33">16:33</A>&nbsp;A heke ora ana ratou me a ratou mea katoa ki te rua, na ka taupokina iho ratou i te whenua: a ngaro iho ratou i roto i te whakaminenga.</p> 
<p><A NAME="an_16:34">16:34</A>&nbsp;Na rere ana a Iharaira katoa i nga taha katoa o ratou i to ratou aue; i mea hoki, Kei horomia hoki tatou e te whenua.</p> 
<p><A NAME="an_16:35">16:35</A>&nbsp;&#182; Na a puta mai he ahi i a Ihowa, a pau ake nga tangata e rua rau e rima tekau i whakahere nei i te whakakakara.</p> 
<p><A NAME="an_16:36">16:36</A>&nbsp;Na ka korero a Ihowa ki a Mohi, ka mea,</p> 
<p><A NAME="an_16:37">16:37</A>&nbsp;Mea atu ki a Eratara tama a te tohunga, a Arona, kia tangohia ake e ia nga tahu kakara i roto i te tahunga, a rukerukea atu hoki e koe te ahi ki ko; he tapu hoki ena;</p> 
<p><A NAME="an_16:38">16:38</A>&nbsp;Ko nga tahu kakara ano a taua hunga i hara ra ki o ratou wairua, me hanga hei papa paraharaha, hei kopaki mo te aata: i tapaea hoki ki te aroaro o Ihowa, koia i tapu ai: a ka waiho hei tohu ki nga tama a Iharaira.</p> 
<p><A NAME="an_16:39">16:39</A>&nbsp;Na tikina atu ana e te tohunga, e Ereatara, nga tahu kakara parahi i tapaea e te hunga i tahuna ra, a ka hanga hei papa paraharaha, hei kopaki mo te aata:</p> 
<p><A NAME="an_16:40">16:40</A>&nbsp;Hei whakamahara mo nga tama a Iharaira, kei whakatata he tangata ke, ehara nei i te uri no Arona, ki te tahu whakakakara ki te aroaro o Ihowa: kei rite ki a Koraha ratou ko tana hui: ko ta Ihowa tenei i korerotia e Mohi ki a ia.</p> 
<p><A NAME="an_16:41">16:41</A>&nbsp;&#182; Otiia i te aonga ake ka amuamu te whakaminenga katoa o nga tama a Iharaira ki a Mohi raua ko Arona, ka mea, Na korua i mate ai te iwi a Ihowa.</p> 
<p><A NAME="an_16:42">16:42</A>&nbsp;A, i te huihuinga o te whakaminenga katoa ki a Mohi raua ko Arona, i to ratou tahuritanga ake ki te tapenakara o te whakaminenga, e! kua taupokina e te kapua, a ka kitea te kororia o Ihowa.</p> 
<p><A NAME="an_16:43">16:43</A>&nbsp;Na ka haere a Mohi raua ko Arona ki mua i te tapenakara o te whakaminenga.</p> 
<p><A NAME="an_16:44">16:44</A>&nbsp;A ka korero a Ihowa ki a Mohi, ka mea,</p> 
<p><A NAME="an_16:45">16:45</A>&nbsp;Whakatika atu korua i roto i tenei whakaminenga, e kore e aha ka pau ratou i ahau. Na ka tapapa iho raua.</p> 
<p><A NAME="an_16:46">16:46</A>&nbsp;Na ka mea a Mohi ki a Arona, E mau ki te tahu kakara, meatia iho hoki he ahi i te aata, ka hoatu ai i te whakakakara ki runga, a kia hohoro te haere ki te whakaminenga, te whakamarie mo ratou: kua puta he riri i te aroaro o Ihowa; kua timata te whiu.</p> 
<p><A NAME="an_16:47">16:47</A>&nbsp;Na tikina ana e Arona, peratia ana me ta Mohi i ki ai, a rere ana ia ki waenganui o te whakaminenga; na kua timata tena te whiu i roto i te iwi: na ka maka iho e ia he whakakakara, a ka whakamarie mo te iwi.</p> 
<p><A NAME="an_16:48">16:48</A>&nbsp;Na tu ana ia i waenganui o te hunga mate, o te hunga ora; a ka mutu te whiu.</p> 
<p><A NAME="an_16:49">16:49</A>&nbsp;Na ko nga tangata i mate i te whiu, kotahi tekau ma wha mano e whitu rau, haunga era i mate i to Koraha ra.</p> 
<p><A NAME="an_16:50">16:50</A>&nbsp;Na hoki ana a Arona ki a Mohi, ki te whatitoka o te tapenakara o te whakaminenga, a mutu iho te whiu.</p> 
<p><A NAME="an_17:1">17:1</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_17:2">17:2</A>&nbsp;Korero ki nga tama a Iharaira, tangohia mai ano he tokotoko i tenei, i tenei, o ratou, i nga whare o o ratou matua, i nga ariki katoa o nga whare o o ratou matua, kia kotahi tekau ma rua nga tokotoko: me tuhituhi te ingoa o tenei, o tenei, ki tan a tokotoko.</p> 
<p><A NAME="an_17:3">17:3</A>&nbsp;Me tuhituhi ano hoki te ingoa o Arona ki te tokotoko a Riwai: a kia kotahi te tokotoko ma ia upoko o te whare o o ratou matua.</p> 
<p><A NAME="an_17:4">17:4</A>&nbsp;A me whakatakoto e koe ki roto ki te tapenakara o te whakaminenga ki mua o te whakaaturanga, ki te wahi e tutaki ai ahau ki a koutou.</p> 
<p><A NAME="an_17:5">17:5</A>&nbsp;Na, ko te tangata e whiriwhiri ai ahau, ka pihi tana tokotoko, a ka pehia atu e ahau te amuamu a nga tama a Iharaira, e amuamu nei ki a korua.</p> 
<p><A NAME="an_17:6">17:6</A>&nbsp;Na ka korero a Mohi ki nga tama a Iharaira, a homai ana e o ratou ariki katoa ki a ia, he tokotoko e tenei ariki, he tokotoko e tenei ariki, e nga whare o o ratou matua, kotahi tekau ma rua nga tokotoko: i roto ano i a ratou tokotoko te tokotoko a Arona.</p> 
<p><A NAME="an_17:7">17:7</A>&nbsp;A whakatakotoria ana nga tokotoko e Mohi ki te aroaro o Ihowa ki te tapenakara o te whakaaturanga.</p> 
<p><A NAME="an_17:8">17:8</A>&nbsp;&#182; A i te aonga ake, na, ka haere a Mohi ki te tapenakara o te whakaaturanga; e! kua pihi te tokotoko a Arona, ta te whare o Riwai, kua wana, kua rapupuku, kua kohera hoki he puawai, kua hua he aramona.</p> 
<p><A NAME="an_17:9">17:9</A>&nbsp;Na kawea ana e Mohi nga tokotoko katoa i te aroaro o Ihowa ki nga tama katoa a Iharaira: a tirohia iho ana e ratou, tangohia ana hoki e ratou tana tokotoko, tana tokotoko.</p> 
<p><A NAME="an_17:10">17:10</A>&nbsp;Na ka mea a Ihowa ki a Mohi, Whakahokia mai te tokotoko a Arona ki mua i te whakaaturanga, kia tiakina, hei tohu ki te hunga tutu; a ka kore i koe a ratou amuamu e rongo nei ahau, kei mate ratou.</p> 
<p><A NAME="an_17:11">17:11</A>&nbsp;A peratia ana e Mohi, rite tonu ki ta Ihowa i whakahau ai ki a ia tana i mea ai.</p> 
<p><A NAME="an_17:12">17:12</A>&nbsp;Na ka mea nga tama a Iharaira ki a Mohi, Nana, ka mate matou, ka ngaro matou, ngaro katoa.</p> 
<p><A NAME="an_17:13">17:13</A>&nbsp;Ko te tangata e whakatata ana ki te tapenakara o Ihowa, ka mate: kia poto ranei matou katoa ki te mate?</p> 
<p><A NAME="an_18:1">18:1</A>&nbsp;&#182; I mea ano a Ihowa ki a Arona, Mau, ma au tama, ma koutou ko te whare o tou papa e waha te kino o te wahi tapu: a ma koutou ko au tama e waha te kino o ta koutou mahi tohunga.</p> 
<p><A NAME="an_18:2">18:2</A>&nbsp;A ko ou teina hoki, o te iwi o Riwai, o te iwi o tou papa, me whakatata tahi me koe, kia tapiritia ai ratou ki a koe, hei minita ki a koe: ko koutou tahi ia ko au tama hei te tapenakara o te whakaaturanga.</p> 
<p><A NAME="an_18:3">18:3</A>&nbsp;A ma ratou tau mahi e tiaki, me te mahi tiaki o te tapenakara katoa: otiia kaua e whakatata ki nga oko o te wahi tapu, ki te aata ranei, kei mate ko ratou, ko koutou ranei.</p> 
<p><A NAME="an_18:4">18:4</A>&nbsp;A ka tapiritia ratou ki a koe, hei tiaki i nga mea o te tapenakara o te whakaminenga, mo nga mahi katoa o te tapenakara: kaua hoki te tangata ke e tata ki a koutou.</p> 
<p><A NAME="an_18:5">18:5</A>&nbsp;Ma koutou hoki e tiaki nga mea o te wahi tapu, me nga mea o te aata; kei puta he riri ki nga tama a Iharaira a muri ake nei.</p> 
<p><A NAME="an_18:6">18:6</A>&nbsp;Me ahau hoki, nana, kua tango ahau i o koutou teina, i nga Riwaiti i roto i nga tama a Iharaira: he mea hoatu ki a koutou ma Ihowa, hei mahi i nga mahi o te tapenakara o te whakaminenga.</p> 
<p><A NAME="an_18:7">18:7</A>&nbsp;Ko koutou ia ko au tama, kia mau ki ta koutou mahi tohunga ki nga mea katoa o te aata, o roto atu ano hoki i te arai, hei mahi ma koutou: he mea hoatu noa atu ta koutou mahi tohunga e hoatu nei e ahau: a ka whakamatea te tangata ke e whakatata ma i ana.</p> 
<p><A NAME="an_18:8">18:8</A>&nbsp;&#182; I korero ano a Ihowa ki a Arona, Na kua tukua atu nei e ahau ki a koe te tiaki o aku whakahere hapahapai, o nga mea tapu katoa a nga tama a Iharaira; he mea hoatu naku ki a koutou ko au tama, he whakaaro hoki ki te whakawahinga, he tikanga pumau.</p> 
<p><A NAME="an_18:9">18:9</A>&nbsp;Ko nga mea tenei mau o nga mea tino tapu e kore nei e tukua ki te ahi: ko a ratou whakahere katoa, ko a ratou whakahere totokore katoa, me a ratou whakahere hara katoa, me a ratou whakahere katoa mo te he, e tapaea ki ahau; ka tino tapu ma koutou ko au tama.</p> 
<p><A NAME="an_18:10">18:10</A>&nbsp;Hei te wahi tino tapu kai ai, ma nga tane katoa e kai: he tapu tena mau.</p> 
<p><A NAME="an_18:11">18:11</A>&nbsp;Mau ano tenei; ko nga whakahere hapahapai e homai ana e ratou me nga whakahere poipoi katoa a nga tama a Iharaira: kua hoatu aua mea e ahau ki a koe, ki a koutou ko au tama, ko au tamahine, he tikanga pumau: e kainga tena e nga mea pokekore kato a o tou whare.</p> 
<p><A NAME="an_18:12">18:12</A>&nbsp;Ko nga wahi papai katoa o te hinu, me nga wahi papai katoa o te waina, o te witi hoki, ko nga tuapora o aua mea e homai ana ki a Ihowa, kua hoatu ena e ahau ki a koe.</p> 
<p><A NAME="an_18:13">18:13</A>&nbsp;Mau nga hua mataati o nga mea katoa o te whenua, e kawea mai ana ki a Ihowa; me kai e nga mea pokekore katoa o tou whare.</p> 
<p><A NAME="an_18:14">18:14</A>&nbsp;Mau nga mea katoa i oti rawa i roto i a Iharaira.</p> 
<p><A NAME="an_18:15">18:15</A>&nbsp;Ko nga mea katoa e oroko puta mai ana i te kopu o nga kikokiko katoa, ko nga mea hoki e whakaherea ana ma Ihowa, o te tangata, o te kararehe, mau ena: otiia me tino whakahoki atu e koe ki te utu nga matamua a te tangata, me tango utu ano mo nga matamua a te kararehe poke.</p> 
<p><A NAME="an_18:16">18:16</A>&nbsp;A, ko nga mea e utua ana e whakahokia ana, ka kotahi marama o tona whanautanga, me tango ona utu; kia rite ki tau e whakarite ai, kia rima hekere nga moni: hei nga hekere wahi tapu, e rua tekau nei nga kera.</p> 
<p><A NAME="an_18:17">18:17</A>&nbsp;Ko te matamua ia a te kau, me te matamua a te hipi, me te matamua a te koati, kaua e whakahokia atu e koe; he tapu ena: me tauhi e koe o ratou toto ki te aata, me tahu ano o ratou ngako hei whakahere ahi, hei kakara reka ki a Ihowa.</p> 
<p><A NAME="an_18:18">18:18</A>&nbsp;A mau o ratou kikokiko, ka pera me te uma poipoi, me te huha matau, nau hoki ena.</p> 
<p><A NAME="an_18:19">18:19</A>&nbsp;Ko nga whakahere hapahapai katoa o roto o nga mea tapu e tapaea ana e nga tama a Iharaira ki a Ihowa, kua hoatu e ahau ki a koutou ko au tama, ko au tamahine; hei tikanga pumau: hei kawenata tote i te aroaro o Ihowa ake ake, ki a koutou tahi ko ou uri.</p> 
<p><A NAME="an_18:20">18:20</A>&nbsp;&#182; A i korero a Ihowa ki a Arona, Kahore he kainga tupu mou i to ratou whenua, kahore ano hoki he wahi mou i roto i a ratou: ko ahau te wahi mou, tou kainga tupu i roto i nga tama a Iharaira.</p> 
<p><A NAME="an_18:21">18:21</A>&nbsp;Kua hoatu nei hoki e ahau ki nga tama a Riwai nga whakatekau katoa i roto i a Iharaira hei taonga tupu, hei utu mo ta ratou mahi e mahi ai ratou, mo te mahinga i te tapenakara o te whakaminenga.</p> 
<p><A NAME="an_18:22">18:22</A>&nbsp;Kaua ano hoki nga tama a Iharaira e whakatata a muri ake nei ki te tapenakara o te whakaminenga, kei whai hara, kei mate.</p> 
<p><A NAME="an_18:23">18:23</A>&nbsp;Ma nga Riwaiti ia e mahi nga mahi o te tapenakara o te whakaminenga, me waha ano hoki e ratou to ratou kino; hei tikanga pumau ia ma o koutou whakatupuranga, kia kahore he kainga tupu mo ratou i roto i nga tama a Iharaira.</p> 
<p><A NAME="an_18:24">18:24</A>&nbsp;Ko nga whakatekau hoki a nga tama a Iharaira, e tapaea nei hei whakahere hapahapai ki a Ihowa, kua hoatu e ahau hei wahi tupu ki nga Riwaiti; koia ahau i mea ai ki a ratou, e kore ratou e whai kainga tupu i roto i nga tama a Iharaira.</p> 
<p><A NAME="an_18:25">18:25</A>&nbsp;I korero ano a Ihowa ki a Mohi, i mea,</p> 
<p><A NAME="an_18:26">18:26</A>&nbsp;Korero ano ki nga Riwaiti, mea atu ki a ratou, Ka tangohia e koutou nga whakatekau a nga tama a Iharaira e hoatu nei e ahau ki a koutou i roto i a ratou mea hei wahi tupu mo koutou, me tapae he whakahere hapahapai ki a Ihowa i roto i taua mea, h e wahi whakatekau o aua whakatekau.</p> 
<p><A NAME="an_18:27">18:27</A>&nbsp;A ka kiia tenei whakahere hapahapai he mea na koutou, he pera me te witi o te patunga witi, me te purenatanga hoki o te poka waina.</p> 
<p><A NAME="an_18:28">18:28</A>&nbsp;Na me tapae ano hoki e koutou he whakahere hapahapai ki a Ihowa i roto i a koutou whakatekau katoa e tangohia ana e koutou i nga tama a Iharaira; me homai te whakahere hapahapai a Ihowa i roto i taua mea ki te tohunga, ki a Arona.</p> 
<p><A NAME="an_18:29">18:29</A>&nbsp;Me tapae nga whakahere hapahapai katoa ma Ihowa i roto i nga mea katoa e homai ana ki a koutou, i roto i nga mea papai katoa o ena, ara te wahi tapu o roto.</p> 
<p><A NAME="an_18:30">18:30</A>&nbsp;Me ki atu ki a ratou, Ka hapahapai koutou i te wahi tino pai o taua mea, me ki tena he mea na nga Riwaiti, he pera me te hua o te patunga witi, me te purenatanga hoki o te poka waina.</p> 
<p><A NAME="an_18:31">18:31</A>&nbsp;A me kai tena e koutou ko o koutou whare ki nga wahi katoa: ko to koutou utu hoki ia mo ta koutou mahi i te tapenakara o te whakaminenga.</p> 
<p><A NAME="an_18:32">18:32</A>&nbsp;A e kore e waha e koutou he hara i reira, ina hapahapainga tona wahi pai: kaua ano e whakapokea nga mea tapu a nga tama a Iharaira, kei mate koutou.</p> 
<p><A NAME="an_19:1">19:1</A>&nbsp;&#182; I korero ano a Ihowa ki a Mohi raua ko Arona, i mea,</p> 
<p><A NAME="an_19:2">19:2</A>&nbsp;Ko te tikanga tenei o te ture i whakahaua e Ihowa; i mea ia, Korero ki nga tama a Iharaira kia tikina he kuao kau uha, he mea whero mau, hei te mea kahore he nawe, kahore he koa, a kahore ano hoki i utaina ki te ioka:</p> 
<p><A NAME="an_19:3">19:3</A>&nbsp;Me hoatu e koutou ki a Ereatara, tohunga, mana ia e kawe ki waho o te puni, me patu hoki e tetahi ki tona aroaro:</p> 
<p><A NAME="an_19:4">19:4</A>&nbsp;Na ka tango a Ereatara, tohunga, i tetahi wahi o ona toto ki tona maihao, kia whitu ana tauhiuhinga i ona toto ki te roro tonu o te tapenakara o te whakaminenga:</p> 
<p><A NAME="an_19:5">19:5</A>&nbsp;Na ma tetahi e tahu te kau i tana tirohanga atu: ko tona hiako, me ona kiko, me ona toto, me tahu tahi me tona paru:</p> 
<p><A NAME="an_19:6">19:6</A>&nbsp;Na ka mau te tohunga ki te rakau hita, ki te hihopa, ki te mea ngangana, a ka maka e ia ki waenganui o te tahunga o te kau.</p> 
<p><A NAME="an_19:7">19:7</A>&nbsp;Katahi ka horoi te tohunga i ona kakahu, ka horoi ano hoki i tona kiri ki te wai, a muri iho ka haere ki te puni, ka poke hoki te tohunga a ahiahi noa.</p> 
<p><A NAME="an_19:8">19:8</A>&nbsp;Me te kaitahu ano, me horoi ona kakahu ki te wai, me horoi ano tona kiri ki te wai, ka poke hoki ia a ahiahi noa.</p> 
<p><A NAME="an_19:9">19:9</A>&nbsp;A me amene nga pungarehu o te kau e tetahi tangata pokekore, a ka waiho i waho o te puni, i te wahi pokekore, ka tiaki ai mo te whakaminenga o nga tama a Iharaira hei wai wehenga; hei horohoro tena mo te hara.</p> 
<p><A NAME="an_19:10">19:10</A>&nbsp;Me horoi ano hoki ona kakahu e te kaiamene i nga pungarehu o te kau, ka poke hoki ia a ahiahi noa: me waiho ano tena hei tikanga tuturu ma nga tama a Iharaira, ma te manene hoki e noho manene ana i roto i a ratou.</p> 
<p><A NAME="an_19:11">19:11</A>&nbsp;&#182; Ki te pa tetahi ki te tinana mate o tetahi tangata, ka poke ia, e whitu nga ra.</p> 
<p><A NAME="an_19:12">19:12</A>&nbsp;Me pure ia e ia ki taua wai i te toru o nga ra, a i te whitu o nga ra ka kore ona poke: otiia ki te kore ia e pure i a ia i te toru o nga ra, e kore ia e pokekore i te whitu o nga ra.</p> 
<p><A NAME="an_19:13">19:13</A>&nbsp;Ki te pa tetahi ki te tinana mate o tetahi tangata kua mate, a kahore e pure i a ia, e whakapokea ana e ia te tapenakara o Ihowa; ka hatepea taua wairua i roto i a Iharaira; no te mea kihai i tauhiuhia ki a ia te wai wehenga, ka poke ano ia; e m au ana ano ki a ia tona poke.</p> 
<p><A NAME="an_19:14">19:14</A>&nbsp;Ko te ture tenei ina mate te tangata i roto i te teneti: ko nga tangata katoa e tomo ana ki te teneti, me nga tangata katoa i roto i te teneti, ka poke kia whitu nga ra.</p> 
<p><A NAME="an_19:15">19:15</A>&nbsp;Ko nga oko katoa ano e puare kau ana, kahore nei i herea te taupoki, ka poke.</p> 
<p><A NAME="an_19:16">19:16</A>&nbsp;Ki te pa hoki tetahi ki te tangata i patua ki te hoari ki waenga parae, ki te tupapaku ranei, ki te whenua tangata ranei, ki te urupa ranei, ka poke ia kia whitu nga ra.</p> 
<p><A NAME="an_19:17">19:17</A>&nbsp;Na, mo te tangata poke, me tiki e ratou etahi o nga pungarehu o te kau i tahunga hei horohoronga mo nga hara, ka riringi ai ki te wai ora, ki roto ano ki te oko:</p> 
<p><A NAME="an_19:18">19:18</A>&nbsp;Na ka mau tetahi tangata pokekore ki te hihopa, ka tuku ki te wai, na ka tauhiuhi i te teneti me nga oko katoa, i nga tangata ano hoki o reira, me te tangata i pa atu nei ki te whenua, ki te tangata ranei i patua, ki te tupapaku ranei, ki te uru pa ranei:</p> 
<p><A NAME="an_19:19">19:19</A>&nbsp;Me tauhuihui ano hoki e te tangata pokekore te tangata poke i te toru o nga ra, i te whitu hoki o nga ra; a me pure ia e ia ano i te whitu o nga ra, ka horoi ai i ona kakahu, ka horoi ano hoki i a ia ki te wai, a i te ahiahi ka kore te poke.</p> 
<p><A NAME="an_19:20">19:20</A>&nbsp;A ki te poke tetahi tangata, a kahore e pure i a ia, ka hatepea atu taua wairua i roto i te huihui, mona i whakapoke i te wahi tapu o Ihowa: kihai te wai o te wehenga i tauhiuhia ki a ia; he poke.</p> 
<p><A NAME="an_19:21">19:21</A>&nbsp;A hei tikanga tuturu tenei ma ratou, me horoi ona kakahu e te kaitauhiuhi o te wai wehenga; ka poke ano a ahiahi noa te tangata e pa ana ki te wai wehenga.</p> 
<p><A NAME="an_19:22">19:22</A>&nbsp;Ko poke ano nga mea katoa e pa ai te tangata poke; ka poke ano a ahiahi noa te wairua e pa ana.</p> 
<p><A NAME="an_20:1">20:1</A>&nbsp;&#182; Na ka tae nga tama a Iharaira, ara te whakaminenga katoa, ki te koraha o Hini i te marama tuatahi: a ka noho te iwi ki Karehe; na ka mate a Miriama ki reira, a tanumia ana ki reira.</p> 
<p><A NAME="an_20:2">20:2</A>&nbsp;A kahore he wai mo te whakaminenga: a ka huihui ki te ngangare ki a Mohi raua ko Arona.</p> 
<p><A NAME="an_20:3">20:3</A>&nbsp;Na ka ngangau te iwi ki a Mohi, ka korero, ka mea, Aue, me i mate matou i te matenga o o matou tuakana i te aroaro o Ihowa!</p> 
<p><A NAME="an_20:4">20:4</A>&nbsp;He aha hoki i kawea mai ai e korua te whakaminenga a Ihowa ki tenei koraha, kia mate tahi matou me a matou kararehe ki konei?</p> 
<p><A NAME="an_20:5">20:5</A>&nbsp;He aha hoki matou i meinga ai e korua kia haere mai i Ihipa, kia kawea mai matou ki tenei wahi kino? ehara nei i te wahi purapura, i te wahi piki, waina, pamekaranete; kahore ano hoki he wai hei inu.</p> 
<p><A NAME="an_20:6">20:6</A>&nbsp;Na ka haere a Mohi raua ko Arona i te aroaro o te whakaminenga ki te whatitoka o te tapenakara o te whakaminenga, a ka kupapa iho o raua mata: na ko te putanga mai o te kororia o Ihowa ki a raua.</p> 
<p><A NAME="an_20:7">20:7</A>&nbsp;A ka korero a Ihowa ki a Mohi, ka mea,</p> 
<p><A NAME="an_20:8">20:8</A>&nbsp;Maua atu te tokotoko, huihuia mai ano te whakaminenga e korua ko tou tuakana, ko Arona, ka korero ai korua ki te kamaka i mua i o ratou kanohi, kia tukua mai tona wai; a ka whakaputaina mai e koe he wai mo ratou i roto i te kamaka: a ka meinga e koe te whakaminenga me a ratou kararehe kia inu.</p> 
<p><A NAME="an_20:9">20:9</A>&nbsp;Na ka maua e Mohi te tokotoko i te aroaro o Ihowa, pera ana ia me tana i whakahau ai.</p> 
<p><A NAME="an_20:10">20:10</A>&nbsp;I huihuia hoki te whakaminenga e Mohi raua ko Arona ki mua o te kamaka, a ka mea ia ki a ratou, Whakarongo mai, e te hunga tutu; me whakaputa mai ranei e maua he wai mo koutou i roto i tenei kamaka?</p> 
<p><A NAME="an_20:11">20:11</A>&nbsp;Na ka ara te ringa o Mohi, a e rua ana patunga i te kamaka ki tana tokotoko; ko te tino putanga mai o te wai, tona nui, a inu ana te iwi me a ratou kararehe.</p> 
<p><A NAME="an_20:12">20:12</A>&nbsp;Na ka mea a Ihowa ki a Mohi raua ko Arona, Kahore nei korua i whakapono ki ahau, kia whakatapu i ahau i te tirohanga a nga tama a Iharaira, mo reira e kore korua e kawe i tenei whakaminenga ki te whenua e hoatu nei e ahau ki a ratou.</p> 
<p><A NAME="an_20:13">20:13</A>&nbsp;Ko te wai tena o Meripa; i ngangau hoki nga tama a Iharaira ki a Ihowa ki reira, a meinga ana ratou hei whakatapu mona.</p> 
<p><A NAME="an_20:14">20:14</A>&nbsp;&#182; Na ka unga tangata a Mohi i Karehe ki te kingi o Eroma, Ko te kupu tenei a tou teina, a Iharaira, E mohio ana koe ki nga he katoa i pono mai ki a matou;</p> 
<p><A NAME="an_20:15">20:15</A>&nbsp;Ki te hekenga o o matou matua ki Ihipa, ki to matou nohoanga hoki i Ihipa, a maha noa nga ra; a ka tukino nga Ihipiana i a matou ko o matou matua:</p> 
<p><A NAME="an_20:16">20:16</A>&nbsp;A, i ta matou karangatanga atu ki a Ihowa, na ka rongo ia ki to matou reo, a unga ana e ia he anahera hei whakaputa mai i a matou i Ihipa: na, kei Karehe tenei matou, kei te pa whakamutunga o tou rohe:</p> 
<p><A NAME="an_20:17">20:17</A>&nbsp;Tena, tukua atu matou ma tou whenua: e kore matou e haere na nga mara, na nga mara waina ranei, e kore ano matou e inu i te wai o nga puna: ka haere matou i te huanui o te kingi, e kore matou e peka ki matau, ki maui, kia pahemo ra ano i a matou ou rohe.</p> 
<p><A NAME="an_20:18">20:18</A>&nbsp;Na ka mea a Eroma ki a ia, E kore koe e tika na toku wahi, kei haere ahau me te hoari ki te tu i a koe.</p> 
<p><A NAME="an_20:19">20:19</A>&nbsp;Na ka mea nga tama a Iharaira ki a ia, Ka haere matou na te huanui: a ki te inu ahau me aku kahui i tou wai, me utu e ahau: heoi rawa taku e mea ai, ko te haere kau o oku waewae na kona.</p> 
<p><A NAME="an_20:20">20:20</A>&nbsp;Na ka mea ia, E kore koe e haere ra konei. A ka puta a Eroma me te ope nui, me te ringa kaha, ki te tu i a ia.</p> 
<p><A NAME="an_20:21">20:21</A>&nbsp;Heoi kihai a Eroma i pai ki te tuku i a Iharaira kia haere na tona rohe: na peka ke ana a Iharaira i a ia.</p> 
<p><A NAME="an_20:22">20:22</A>&nbsp;&#182; Na ka turia atu e ratou i Karehe: a ka tae nga tama a Iharaira, ara te whakaminenga katoa ki Maunga Horo.</p> 
<p><A NAME="an_20:23">20:23</A>&nbsp;Na ka korero a Ihowa ki a Mohi raua ko Arona i Maunga Horo, i te rohe o te whenua o Eroma, ka mea,</p> 
<p><A NAME="an_20:24">20:24</A>&nbsp;Ka kohia atu a Arona ki tona iwi; e kore hoki ia e tae ki te whenua ka hoatu nei e ahau ki nga tama a Iharaira, mo korua i whakatoi ki taku kupu i te wai o Meripa.</p> 
<p><A NAME="an_20:25">20:25</A>&nbsp;Tangohia a Arona raua ko Ereatara, ko tana tama, kawea hoki raua ki runga ki Maunga Horo:</p> 
<p><A NAME="an_20:26">20:26</A>&nbsp;Unuhia hoki nga kakahu o Arona, ka whakakakahu ai ki tana tama, ki a Ereatara: a ka kohia atu a Arona ki tona iwi, ka mate hoki ki reira.</p> 
<p><A NAME="an_20:27">20:27</A>&nbsp;Na ka pera a Mohi me ta Ihowa i whakahau ai, a haere ana ratou ki runga ki Maunga Horo i te tirohanga a te whakaminenga katoa.</p> 
<p><A NAME="an_20:28">20:28</A>&nbsp;Na ka unuhia e Mohi nga kakahu o Arona, a whakakakahuria ana e ia ki tana tama, ki a Ereatara; a ka mate a Arona ki reira, ki te tihi o te maunga: a ka heke iho a Mohi raua ko Ereatara i runga i te maunga.</p> 
<p><A NAME="an_20:29">20:29</A>&nbsp;A, no te kitenga o te whakaminenga katoa kua mate a Arona, e toru tekau nga ra i tangihia ai a Arona e ratou, e te whare katoa o Iharaira.</p> 
<p><A NAME="an_21:1">21:1</A>&nbsp;&#182; A ka rongo a Kingi Arara, te Kanaani, i noho nei ki te taha ki te tonga, e haere ana a Iharaira na te ara o Atarimi; na ka tatau ia ki a Iharaira, a whakaraua ana etahi o ratou e ia.</p> 
<p><A NAME="an_21:2">21:2</A>&nbsp;Na ka puta te ki taurangi a Iharaira ki a Ihowa, ka mea, Ki te tukua mai e koe tenei iwi ki toku ringa ka tino whakangaromia e ahau o ratou pa.</p> 
<p><A NAME="an_21:3">21:3</A>&nbsp;A i whakarongo a Ihowa ki te reo o Iharaira, a homai ana e ia nga Kanaani; a tino whakangaromia ana ratou me o ratou pa e ratou: a huaina iho te ingoa o taua wahi ko Horema.</p> 
<p><A NAME="an_21:4">21:4</A>&nbsp;&#182; Na, ka turia atu e ratou i Maunga Horo na te ara o te Moana Whero ki te taiawhio i te whenua o Eroma: a pouri noa iho te wairua o te iwi i te ara.</p> 
<p><A NAME="an_21:5">21:5</A>&nbsp;A ka whakahe te iwi i te Atua, i a Mohi hoki, He aha i kawea mai ai matou ki runga nei i Ihipa kia mate ki te koraha? kahore nei hoki he taro, kahore he wai; a e whakarihariha ana to matou wairua ki tenei taro mama.</p> 
<p><A NAME="an_21:6">21:6</A>&nbsp;Na ka tukua mai e Ihowa he nakahi tu a ahi ki te iwi, a ka ngaua te iwi; a he tokomaha o Iharaira i mate.</p> 
<p><A NAME="an_21:7">21:7</A>&nbsp;Na ka haere te iwi ki a Mohi, ka mea, Kua hara matou i a matou i whakahe i a Ihowa, i a koe hoki; inoi ki a Ihowa kia tangohia atu e ia nga nakahi i a matou. Na ka inoi a Mohi mo te iwi.</p> 
<p><A NAME="an_21:8">21:8</A>&nbsp;Na ka mea a Ihowa ki a Mohi, Hanga tetahi nakahi tu a ahi mau, ka whakanoho ki te pou: na, mehemea kua ngaua tetahi, a ka titiro atu ia ki reira, ka ora.</p> 
<p><A NAME="an_21:9">21:9</A>&nbsp;Na hanga ana e Mohi te nakahi ki te parahi, a whakanohoia ana ki te pou; na, mehemea kua ngaua tetahi e te nakahi, ka titiro ia ki te nakahi parahi, kua ora.</p> 
<p><A NAME="an_21:10">21:10</A>&nbsp;&#182; Na ka turia atu e nga tama a Iharaira, a noho ana i Opoto.</p> 
<p><A NAME="an_21:11">21:11</A>&nbsp;A ka turia atu i Opoto, a noho ana i Iteaparimi, i te koraha i te ritenga atu o Moapa, whaka te rawhiti.</p> 
<p><A NAME="an_21:12">21:12</A>&nbsp;A ka haere atu ratou i reira, a noho ana i te raorao i Terete.</p> 
<p><A NAME="an_21:13">21:13</A>&nbsp;Na ka turia atu i reira, a noho ana i tera taha o Aronona, o tera i te koraha e puta mai ana i nga wahi o nga Amori: ko Aronona hoki te rohe ki a Moapa, kei waenganui o Moapa, o nga Amori.</p> 
<p><A NAME="an_21:14">21:14</A>&nbsp;Koia i korerotia ai i te pukapuka o nga whawhai a Ihowa, Ko tana i mea ai ki te Moana Whero, ki nga awa hoki o Aronona,</p> 
<p><A NAME="an_21:15">21:15</A>&nbsp;Ki nga hurihanga wai ano hoki, e anga ana ki te nohoanga i Ara, e piri nei ki te rohe o Moapa.</p> 
<p><A NAME="an_21:16">21:16</A>&nbsp;A i haere atu ratou i reira ki Peere: ko te puna ia i korero ai a Ihowa ki a Mohi, Huihuia te iwi, a maku e hoatu he wai ki a ratou.</p> 
<p><A NAME="an_21:17">21:17</A>&nbsp;Na ka waiatatia tenei waiata e Iharaira, Pupuke ake, e te puna; waiatatia:</p> 
<p><A NAME="an_21:18">21:18</A>&nbsp;Te puna i keria e nga rangatira, i keria e nga ariki o te iwi, ki te hepeta, a ki a ratou tokotoko. Na ka turia atu e ratou tokotoko. Na ka turia atu e ratou i te koraha ki Matana:</p> 
<p><A NAME="an_21:19">21:19</A>&nbsp;I Matana hoki ki Nahariere; a ia Nahariere ki Pamoto:</p> 
<p><A NAME="an_21:20">21:20</A>&nbsp;A i Pamoto ki te raorao i te whenua o Moapa, ki te tihi o Pihika, e titiro iho ana ki te koraha.</p> 
<p><A NAME="an_21:21">21:21</A>&nbsp;&#182; Na ka unga tangata a Iharaira ki a Hihona kingi o nga Amori, hei mea,</p> 
<p><A NAME="an_21:22">21:22</A>&nbsp;Tukua atu ahau na tou whenua; e kore matou e peka ki nga mara, ki nga mara waina ranei; e kore matou e inu i te wai o nga puna: ka haere matou na te huanui o te kingi, kia pahemo ra ano ou rohe i a matou.</p> 
<p><A NAME="an_21:23">21:23</A>&nbsp;Otiia kihai a Hihona i tuku i a Iharaira kia tika na tona wahi; na huihuia ana e Hihona tona iwi katoa, a puta mai ana ki te tu i a Iharaira ki te koraha, na ka haere ia ki Iahata: a ka tatau ia i a Iharaira.</p> 
<p><A NAME="an_21:24">21:24</A>&nbsp;A patua iho ia e Iharaira ki te mata o te hoari, tangohia ana e ratou tona whenua, o Aranona atu a tae noa ki Iapoko, ki nga tama ra ano a Amona: he rohe hoki e kore e taea to nga tama a Amona.</p> 
<p><A NAME="an_21:25">21:25</A>&nbsp;A riro ana i a Iharaira enei pa katoa: a nohoia ana e Iharaira nga pa katoa o nga Amori, a Hehepona, me ona pa ririki.</p> 
<p><A NAME="an_21:26">21:26</A>&nbsp;He pa hoki a Hehepona no Hihona kingi o nga Amori; i whawhai hoki ia ki to mua kingi o Moapa, a tangohia ana e ia tona whenua katoa i tona ringa a tae noa ki Aronona.</p> 
<p><A NAME="an_21:27">21:27</A>&nbsp;Koia te hunga korero whakatauki ka mea ai, Haere mai ki Hehepona, kia hanga, kia whakaungia te pa o Hihoma:</p> 
<p><A NAME="an_21:28">21:28</A>&nbsp;Kua puta atu hoki he ahi i Hehepona, he mura i te pa o Hihona: a pau ake a Ara o Moapa, me nga ariki o nga wahi tiketike o Aranona.</p> 
<p><A NAME="an_21:29">21:29</A>&nbsp;Aue te mate mou, e Moapa! ka ngaro koe, e te iwi o Kemoho: kua hoatu e ia ana tama i rere morehu, me ana tamahine, hei pononga ma Hihona, ma te kingi o nga Amori.</p> 
<p><A NAME="an_21:30">21:30</A>&nbsp;I kopere atu matou ki a ratou; kua ngaro a Hehepona, tae noa ki Ripono, kua huna e matou tae noa ki Nopa e totoro atu nei ki Merepa.</p> 
<p><A NAME="an_21:31">21:31</A>&nbsp;Na ka noho a Iharaira ki te whenua o nga Amori.</p> 
<p><A NAME="an_21:32">21:32</A>&nbsp;A ka tono tangata a Mohi ki te tutei i Iatere, a ka riro i a ratou nga pa o reira, i pana hoki nga Amori e noho ana i reira.</p> 
<p><A NAME="an_21:33">21:33</A>&nbsp;Na ka tahuri ratou, a ka haere ki runga na te ara o Pahana: na ko te putanga mai o Oka kingi o Pahana, ki te whakatutaki i a ratou, a ia, me tona iwi katoa ki te whawhai ki Eterei.</p> 
<p><A NAME="an_21:34">21:34</A>&nbsp;A ka mea a Ihowa ki a Mohi, Kei wehi i a ia; kua hoatu hoki ia e ahau ki tou ringa, me tona iwi katoa, me tona whenua; a ka rite tau e mea ai ki a ia ki tau i mea ai ki a Hihona kingi o nga Amori i noho ra i Hehepona.</p> 
<p><A NAME="an_21:35">21:35</A>&nbsp;Na patua iho ia e ratou, me ana tama, me tona iwi katoa, a kore noa e toe tetahi morehu ona: a tangohia ana e ratou tona whenua.</p> 
<p><A NAME="an_22:1">22:1</A>&nbsp;&#182; Na ka turia atu e nga tama a Iharaira, a ka noho ki nga mania o Moapa, ki tenei taha o Horano ki te ritenga atu o Heriko.</p> 
<p><A NAME="an_22:2">22:2</A>&nbsp;A i kite a Paraka tama a Tiporo i nga mea katoa i mea ai a Iharaira ki nga Amori.</p> 
<p><A NAME="an_22:3">22:3</A>&nbsp;Na nui atu te wehi o Moapa ki te iwi, no te mea he tokomaha: a tuatea noa iho a Moapa i nga tama a Iharaira.</p> 
<p><A NAME="an_22:4">22:4</A>&nbsp;Na ka mea a Moapa ki nga kaumatua o Miriana, Akuanei tenei hui horomiti ai i nga tangata katoa i nga taha katoa o tatou, pera ai me te kau e horomiti nei i te tarutaru o te mara. A ko Paraka tama a Tiporo te kingi o Moapa i taua wa.</p> 
<p><A NAME="an_22:5">22:5</A>&nbsp;Na ka tukua e ia he karere ki a Paraama tama a Peoro ki Petoto, i te taha o te awa, ki te whenua o nga tama o tona iwi, ki te tiki i a ia, hei mea, He iwi tenei kua puta mai i Ihipa, na, kapi ana i a ratou te mata o te whenua; e noho nei ano rato u i toku aroaro:</p> 
<p><A NAME="an_22:6">22:6</A>&nbsp;Na, tena, haere mai hei kaikanga maku i te iwi nei; he kaha ke hoki ratou i ahau: tera pea ka toa ahau, ka patua ratou e matou, a ka peia atu ratou i te whenua: e mohio ana hoki ahau, ko tau e manaaki ai ka manaakitia, ko tau hoki e kanga ai ka k anga.</p> 
<p><A NAME="an_22:7">22:7</A>&nbsp;A ka haere nga kaumatua o Moapa ratou ko nga kaumatua o Miriana me nga utu makutu i o ratou ringa; a ka tae ki a Paraama, a korerotia ana e ratou nga kupu a Paraka.</p> 
<p><A NAME="an_22:8">22:8</A>&nbsp;Na ka mea ia ki a ratou, E noho ki konei i tenei po, a maku e whakahoki he korero ki a koutou, ko ta Ihowa hoki e korero ai ki ahau. Na ka noho nga rangatira o Moapa ki a Paraama.</p> 
<p><A NAME="an_22:9">22:9</A>&nbsp;Na ka haere te Atua ki a Paraama, ka mea, Ko wai ena tangata i a koe na?</p> 
<p><A NAME="an_22:10">22:10</A>&nbsp;A ka mea a Paraama ki te Atua, Kua unga tangata mai a Paraka tama a Tiporo, kingi o Moapa, ki ahau, hei ki mai,</p> 
<p><A NAME="an_22:11">22:11</A>&nbsp;He iwi tenei kua puta mai i Ihipa, a kapi ana i a ratou te mata o te whenua: tena, haere mai hei kaikanga maku i a ratou; tera pea e taea e ahau te whawhai ki a ratou, te pei hoki i a ratou.</p> 
<p><A NAME="an_22:12">22:12</A>&nbsp;Na ka mea te Atua ki a Paraama, Kaua e haere i a ratou; kaua e kanga tena iwi: kua oti hoki ratou te manaaki.</p> 
<p><A NAME="an_22:13">22:13</A>&nbsp;Na ka maranga a Paraama i te ata, ka mea ki nga rangatira a Paraka, Haere ki to koutou whenua: e kore hoki a Ihowa e pai ki te tuku i ahau kia haere i a koutou.</p> 
<p><A NAME="an_22:14">22:14</A>&nbsp;Na ka whakatika nga rangatira o Moapa, ka haere ki a Paraka, ka mea, Kihai a Paraama i pai ki te haere tahi mai i a matou.</p> 
<p><A NAME="an_22:15">22:15</A>&nbsp;&#182; Na ka tonoa e Paraka etahi atu rangatira, he tokomaha atu, he nunui atu i era.</p> 
<p><A NAME="an_22:16">22:16</A>&nbsp;A ka tae ratou ki a Paraama, ka mea ki a ia, Ko te kupu tenei a Paraka tama a Tiporo, kei puritia atu koe e tetahi mea, haere mai ki ahau:</p> 
<p><A NAME="an_22:17">22:17</A>&nbsp;Ka whakanuia rawatia hoki koe e ahau, ka meatia ano e ahau nga mea katoa e mea mai ai koe ki ahau: haere mai ra hei kaikanga maku i tenei iwi.</p> 
<p><A NAME="an_22:18">22:18</A>&nbsp;Na ka utu Paraama, ka mea ki nga tangata a Paraka, Ahakoa i ki tona whare i te hiriwa, i te koura, e homai e Paraka ki ahau, e kore e ahei i ahau te whakawhiti ki ko atu i te kupu a Ihowa, a toku Atua, te mea i te mea iti iho, i te mea nui ake r anei.</p> 
<p><A NAME="an_22:19">22:19</A>&nbsp;Na, e noho ki konei i tenei po, kia mohio ahau ki ta Ihowa e mea mai ai ano ki ahau.</p> 
<p><A NAME="an_22:20">22:20</A>&nbsp;A i puta mai te Atua ki a Paraama i te po, a ka mea ki a ia, Ki te haere mai aua tangata ki te karanga i a koe, whakatika, haere i a ratou: ko te kupu ia e korero ai ahau ki a koe, ko tena tau e mea ai.</p> 
<p><A NAME="an_22:21">22:21</A>&nbsp;Na ka maranga a Paraama i te ata, a whakanohoia ana e ia tana kaihe, a haere ana i nga rangatira o Moapa.</p> 
<p><A NAME="an_22:22">22:22</A>&nbsp;&#182; Na ka mura te riri o te Atua mona i haere, a ka tu te anahera a Ihowa ki te ara hei hoariri mona. A i runga ia i tona kaihe e noho ana, ko ana tangata tokorua hoki ona hoa.</p> 
<p><A NAME="an_22:23">22:23</A>&nbsp;A ka kite te kaihe i te anahera a Ihowa e tu ana i te ara, me tana hoari i tona ringa, unu rawa, ka peka atu te kaihe i te ara, a ka haere ki te parae: na ka whiua e Paraama te kaihe kia anga ki te ara.</p> 
<p><A NAME="an_22:24">22:24</A>&nbsp;Katahi ka tu te anahera a Ihowa ki tetahi huarahi whawharua o nga mara waina, he taiepa kei tenei taha, he taiepa hoki kei tera taha.</p> 
<p><A NAME="an_22:25">22:25</A>&nbsp;A, no te kitenga o te kaihe i te anahera a Ihowa, ka whakapiri ki te taiepa, a karapitia ana te waewae o Paraama ki te taiepa: no ka whiua ano e ia.</p> 
<p><A NAME="an_22:26">22:26</A>&nbsp;Na ka neke ano te anahera a Ihowa, a ka tu ki te wahi kuiti, kahore nei he ara hei pekanga ki matau, ki maui.</p> 
<p><A NAME="an_22:27">22:27</A>&nbsp;A, no te kitenga o te kaihe i te anahera a Ihowa, ka takoto ki raro i a Paraama: a ka mura te riri o Paraama, ka patua e ia te kaihe ki tana rakau.</p> 
<p><A NAME="an_22:28">22:28</A>&nbsp;Na ka whakahamumutia e Ihowa te waha o te kaihe, a ka korero ki a Paraama, I aha ahau ki a koe, i toru ai enei patunga au i ahau?</p> 
<p><A NAME="an_22:29">22:29</A>&nbsp;A ka mea a Paraama ki te kaihe, Mo tau maminga ra ki ahau: me he hoari i toku ringa, ina, kua whakamatea koe e ahau inaianei.</p> 
<p><A NAME="an_22:30">22:30</A>&nbsp;Na ka mea ake te kaihe ki a Paraama, Ehara ianei ahau i tau kaihe, i ekengia nei e koe o toku rironga mai ra ano i a koe, a tae noa mai ki tenei ra? he penei ranei taku hanga ki a koe i mua? A ka mea ia, Kahore.</p> 
<p><A NAME="an_22:31">22:31</A>&nbsp;Katahi ka whakatirohia e Ihowa nga kanohi o Paraama, a ka kite ia i te anahera a Ihowa e tu ana i te ara, me tana hoari i tona ringa, unu rawa: na ka tuohu ia, ka piko iho tona mata.</p> 
<p><A NAME="an_22:32">22:32</A>&nbsp;Na a mea te anahera a Ihowa ki a ia, Na te aha enei patunga e toru au i tau kaihe? nana, i puta atu ahau hei hoariri mou, no te mea e peau ke ana tou ara i toku aroaro:</p> 
<p><A NAME="an_22:33">22:33</A>&nbsp;A i kite te kaihe i ahau, e toru ona pekanga ki tahaki i toku aroaro: me i kahore ia te peka atu ki tahaki i toku aroaro, ina, kua patua tenei koe e ahau, a ko ia kua whakaorangia.</p> 
<p><A NAME="an_22:34">22:34</A>&nbsp;Na ka mea a Paraama ki te anahera a Ihowa, Kua hara ahau; noku kihai i mohio ko koe te tu mai ana i te ara ki te whakatutaki i ahau: na ki te he tenei ki tau titiro, me hoki ahau.</p> 
<p><A NAME="an_22:35">22:35</A>&nbsp;Na ka mea te anahera a Ihowa ki a Paraama, Haere i aua tangata: ko te kupu ia e korero ai ahau ki a koe, ko tena anake tau e korero ai. Na ka haere a Paraama i nga rangatira a Paraka.</p> 
<p><A NAME="an_22:36">22:36</A>&nbsp;&#182; A, ko rongo a Paraka e tae mai ana a Paraama, ka haere ia ki te whakatau i a ia ki tetahi pa o Moapa i te rohe o Aranona, i te rohe whakamutunga.</p> 
<p><A NAME="an_22:37">22:37</A>&nbsp;A ka mea a Paraka ki a Paraama, Kahore ianei ahau i ata unga ki a koe, ki te karanga i a koe? he aha koe te haere mai ai ki ahau? he pono ranei e kore e ahei i ahau te whakanui i a koe?</p> 
<p><A NAME="an_22:38">22:38</A>&nbsp;Na ka mea a Paraama ki a Paraka, Na, kua tae mai nei ahau ki a koe: e taea ranei e ahau te korero tetahi mea, ahakoa iti? Ko te kupu e homai e te Atua ki toku mangai, ko tena taku e korero ai.</p> 
<p><A NAME="an_22:39">22:39</A>&nbsp;Na ka haere a Paraama i a Paraka, a ka tae raua ki Kiriata Hutoto.</p> 
<p><A NAME="an_22:40">22:40</A>&nbsp;Na ka patua he kau, he hipi, e Paraka, a ka unga tangata i a Paraama ratou ko ona hoa, ko nga rangatira.</p> 
<p><A NAME="an_22:41">22:41</A>&nbsp;A i te ata ka mau a Paraka ki a Paraama, a kawea ana e ia ki runga ki nga wahi teitei o Paara, a ka kite atu ia i reira i te hiku o te iwi.</p> 
<p><A NAME="an_23:1">23:1</A>&nbsp;&#182; Na ,a mea a Paraama ki a Paraka, Hanga etahi aata maku kia whitu, kia rite mai hoki maku he puru kia whitu, he hipi toa hoki kia whitu.</p> 
<p><A NAME="an_23:2">23:2</A>&nbsp;Na rite tonu t Paraka i mea ai ki nga mea i korerotia e Paraama: a whakaekea ana e Paraka raua ko Paraama he puru, he hipi, ki tetahi aata, ki tetahi aata.</p> 
<p><A NAME="an_23:3">23:3</A>&nbsp;Na ka mea a Paraama ki a Paraka, E tu ki te taha o tau tahunga tinana, a ka haere ahau: tera pea a Ihowa e tupono mai ki ahau: a me korero atu e ahau ki a koe te kupu e whakakitea mai e ia ki ahau. Na ka haere ia ki tetahi puke hamore.</p> 
<p><A NAME="an_23:4">23:4</A>&nbsp;Na ka tupono a Ihowa ki a Paraama: a ka mea ia ki a ia, Kua oti i ahau nga aata e whitu, kua whakaekea ano hoki he puru, he hipi, ki tenei aata, ki tenei aata.</p> 
<p><A NAME="an_23:5">23:5</A>&nbsp;Na ka homai e Ihowa he kupu ki te waha o Paraama, ka mea, Hoki atu ki a Paraka, a kia penei tau ki atu.</p> 
<p><A NAME="an_23:6">23:6</A>&nbsp;A ka hoki atu ia ki a ia, na, i te taha ia o tana tahunga tinana e tu ana, ratou ko nga rangatira katoa o Moapa.</p> 
<p><A NAME="an_23:7">23:7</A>&nbsp;Na ka ara tana ki pepeha, ka mea, Na Paraka kingi o Moapa ahau i arahi mai i Arame, i nga maunga o te rawhiti, i mea, Haere mai hei kaikanga maku mo Hakopa, haere mai hoki hei whakatara ki a Iharaira.</p> 
<p><A NAME="an_23:8">23:8</A>&nbsp;Me aha e kanga ai ahau i ta te Atua i kore ai e kanga? me aha hoki e whakatara ai ahau ki ta Ihowa kihai i whakatara?</p> 
<p><A NAME="an_23:9">23:9</A>&nbsp;Tenei hoki ahau kei te tihi o nga kamaka e titiro atu ana ki a ia, e kite atu ana i a ia i runga i nga pukepuke: nana, he iwi noho ko ia anake, e kore ano hoki e taua i roto i nga tauiwi.</p> 
<p><A NAME="an_23:10">23:10</A>&nbsp;Ma wai e tatau te puehu o Hakopa, e titiro ranei te maha o te whakawha o Iharaira? Hei te mate o te hunga tika he matenga moku, kia rite hoki toku whakamutunga ki tona!</p> 
<p><A NAME="an_23:11">23:11</A>&nbsp;Na ka mea a Paraka, ki a Paraama, He aha tau e mea nei ki ahau? i tikina atu koe e ahau hei kanga i oku hoariri, na, kua manaakitia rawatia ratou e koe.</p> 
<p><A NAME="an_23:12">23:12</A>&nbsp;Na ka whakautua e ia, ka mea, Kaua ranei ahau e mahara ki te whakapuaki i te kupu e homai e Ihowa ki toku waha?</p> 
<p><A NAME="an_23:13">23:13</A>&nbsp;&#182; Na ka mea a Paraka ki a ia, Tena, haere mai taua ki tetahi wahi ke atu, e kite ai koe i a ratou: ko to ratou pito tau e kite ai; e kore hoki koe e kite i a ratou katoa: a hei reira puaki ai i a koe taku kanga mo ratou.</p> 
<p><A NAME="an_23:14">23:14</A>&nbsp;Na ka kawea ia e ia ki te mara o Topimi, ki te tihi o Pihika, a hanga ana e ia e whitu nga aata, whakaekea atu ana hoki e ia he puru, he hipi, ki tenei aata, ki tenei aata.</p> 
<p><A NAME="an_23:15">23:15</A>&nbsp;Na ka mea ia ki a Paraka, E tu ki konei ki te taha o tau tahunga tinana, ka whakatau ahau ki ko, ki a Ihowa.</p> 
<p><A NAME="an_23:16">23:16</A>&nbsp;Na ka tupono a Ihowa ki a Paraama, ka homai e ia he kupu ki tona waha, ka mea, Hoki atu ki a Paraka, kia penei hoki tau ki atu.</p> 
<p><A NAME="an_23:17">23:17</A>&nbsp;A ka haere atu ia ki a ia, na, e tu ana ia e te taha o tanga tahunga tinana, ratou ko nga rangatira o Moapa. A ka mea a Paraka ki a ia, I pehea mai te kupu a Ihowa?</p> 
<p><A NAME="an_23:18">23:18</A>&nbsp;Na ka ara tana ki pepeha, ka mea, Whakatika, e Paraka, whakarongo mai; kia whai taringa mai ki ahau, e te tama a Tiporo:</p> 
<p><A NAME="an_23:19">23:19</A>&nbsp;Ehara te Atua i te tangata e teka ai; i te tama ranei a te tangata e puta ke ai ona whakaaro. Tera ranei ia e korero, a kore ake e mahi? e puaki ranei tana kupu, a kahore e mana?</p> 
<p><A NAME="an_23:20">23:20</A>&nbsp;Nana, kua riro mai i ahau te kupu manaaki; kua oti hoki i a ia te kupu manaaki; a e kore e taea e ahau te whakaputa ke.</p> 
<p><A NAME="an_23:21">23:21</A>&nbsp;Kahore i tirohia e ia he kino i a Hakopa, kahore ano hoki i kitea he tutu i a Iharaira: kei a ia a Ihowa, tona Atua, kei roto hoki i a ratou te hamama a te kingi.</p> 
<p><A NAME="an_23:22">23:22</A>&nbsp;Na Ihowa ratou i whakaputa mai i Ihipa; kei te te unikanga tona kaha.</p> 
<p><A NAME="an_23:23">23:23</A>&nbsp;He pono kahore he makutu mo Hakopa, kahore ano hoki he whaiwhaia mo Iharaira: hei tenei wa ano ka korerotia a Hakopa, ae ra, a Iharaira, ano te mahi a te Atua!</p> 
<p><A NAME="an_23:24">23:24</A>&nbsp;Nana, ka whakatika te iwi ano he raiona katua, ka ara ake ano hoki ano he raiona: e kore e takoto, kia kainga ra ano te tupapaku, kia inumia hoki nga toto o te parekura.</p> 
<p><A NAME="an_23:25">23:25</A>&nbsp;Na ka mea a Paraka ki a Paraama, Kaua rawa e kanga i a ratou, kaua rawa ranei e manaaki i a ratou.</p> 
<p><A NAME="an_23:26">23:26</A>&nbsp;Na ka whakautua e Paraama, ka mea ki a Paraka, Kahore ianei ahau i korero ki a koe, i mea, Ko nga mea katoa e korero mai ai a Ihowa, ko tena taku e mea ai?</p> 
<p><A NAME="an_23:27">23:27</A>&nbsp;Na ka mea a Paraka ki a Paraama, Tena, me kawe koe e ahau ki tetahi atu wahi; tera pea e pai te Atua kia whakapuakina e koe i reira taku kanga mo ratou.</p> 
<p><A NAME="an_23:28">23:28</A>&nbsp;Katahi ka kawea a Paraama e Paraka ki te tihi o Peoro, e titiro iho ana ki te koraha.</p> 
<p><A NAME="an_23:29">23:29</A>&nbsp;A ka mea a Paraama ki a Paraka, hanga he aata maku ki konei kia whitu, kia rite hoki maku ki konei he puru kia whitu, he hipi toa kia whitu.</p> 
<p><A NAME="an_23:30">23:30</A>&nbsp;A rite tonu ta Paraka i mea ai ki nga mea i korerotia e Paraama, a whakaekea ana e ia he puru, he hipi, ki runga ki tenei aata, ki tenei aata.</p> 
<p><A NAME="an_24:1">24:1</A>&nbsp;&#182; A, no te kitenga o Paraama ko ta Ihowa i pai ai he manaaki i a Iharaira, kihai ia i haere me mua ra ki te whai i te mea makutu; engari i anga tona mata ki te koraha.</p> 
<p><A NAME="an_24:2">24:2</A>&nbsp;Na ka maranga nga kanohi o Paraama, a ka kite i a Iharaira e noho ana i o ratou iwi; nga ko te putanga mai o te wairua o te Atua ki a ia.</p> 
<p><A NAME="an_24:3">24:3</A>&nbsp;Na ka ara tana ki pepeha, ka mea, He ki tenei na Paraama, tama a Peoro, he ki hoki na te tangata i kopi ra tona kanohi:</p> 
<p><A NAME="an_24:4">24:4</A>&nbsp;He ki na te tangata e rongo ana i nga kupu a te Atua, e kite ana i te whakakitenga a te Kaha Rawa, e taka iho ana, me te titiro ano ona kanohi:</p> 
<p><A NAME="an_24:5">24:5</A>&nbsp;Ano te pai o ou teneti, e Hakopa, o ou nohoanga, e Iharaira!</p> 
<p><A NAME="an_24:6">24:6</A>&nbsp;Ano ko nga awaawa e takoto atu ana, rite tahi ano ki nga kari i te taha o te awa, ki nga aroe i whakatokia e Ihowa, ki nga hita i te taha o nga wai.</p> 
<p><A NAME="an_24:7">24:7</A>&nbsp;Ka maringi iho he wai i ana peere, a hei roto ana purapura i nga wai maha, ka nui ake hoki tona kingi i a Akaka, a ka kake tona kingitanga.</p> 
<p><A NAME="an_24:8">24:8</A>&nbsp;Na te Atua ia i whakaputa mai i Ihipa; ko tona kaha, rite pu ki to te unikanga: ka pau nga iwi, ona hoariri, i a ia, ka whatiwhatiia e ia o ratou wheua, ka werohia hoki ratou ki ana pere.</p> 
<p><A NAME="an_24:9">24:9</A>&nbsp;I tapapa ia, i takoto, ano he raiona, ano he raiona katua: ma wai ia e whakaoho? ka manaakitia te tangata e manaaki ana i a koe, ka kanga hoki te tangata e kanga ana i a koe.</p> 
<p><A NAME="an_24:10">24:10</A>&nbsp;&#182; Na ka mura te riri o Paraka ki a Paraama, ka papaki ona ringa: na ka mea a paraka ki a Paraama, He kanga i oku hoariri i karanga ai ahau i a koe, na, ka toru nei au manaakitanga i a ratou.</p> 
<p><A NAME="an_24:11">24:11</A>&nbsp;Na, rere atu aianei ki tou wahi: i mea ahau kia whakanuia rawatia koe; heoi, kua puritia nei koe e Ihowa kei whai kororia.</p> 
<p><A NAME="an_24:12">24:12</A>&nbsp;Na ka mea atu a Paraama ki a Paraka, Kahore ianei ahau i korero, i mea ki au karere i unga ake ra e koe ki ahau,</p> 
<p><A NAME="an_24:13">24:13</A>&nbsp;Ahakoa i ki tona whare i te hiriwa, i te koura, e homai e Paraka ki ahau, e kore e ahei i ahau te whakawhiti ke i te kupu a Ihowa, te mea i te pai, i te kino ranei, i t toku ngakau ake; ko ta Ihowa e korero ai, ko tena taku e korero ai?</p> 
<p><A NAME="an_24:14">24:14</A>&nbsp;Na, ka haere tenei ahau ki toku iwi: haere mai, maku e whakaatu ki a koe ta tenei iwi e mea ai ki tou iwi i nga ra whakamutunga.</p> 
<p><A NAME="an_24:15">24:15</A>&nbsp;&#182; Na ka ara tana ki pepeha, ka mea, He ki tenei na Paraama, na te tama a Peoro, he ki hoki nga te tangata i kopi ra tona kanohi:</p> 
<p><A NAME="an_24:16">24:16</A>&nbsp;He ki na te tangata, e rongo ana i nga kupu a te Atua, e mohio ana ki nga mea a te Runga Rawa, e kite nei i te whakakitenga mai a te Kaha Rawa, e taka iho ana, me te titiro ano ona kanohi:</p> 
<p><A NAME="an_24:17">24:17</A>&nbsp;E kite ano ahau i a ia, otiia kahore aianei: e titiro atu ahau ki a ia, otiia e kore e tata: tera e puta he Whetu i roto i a Hakopa, ka ara ake ano hoki he Hepeta i roto i a Iharaira, a ka patua e ia nga pito o Moapa, ka huna ano hoki e ia nga t ama katoa a Hete.</p> 
<p><A NAME="an_24:18">24:18</A>&nbsp;A ka riro a Eroma, ka riro ano a Heira, ko ona hoariri nei era; a ka maia te mahi a Iharaira.</p> 
<p><A NAME="an_24:19">24:19</A>&nbsp;A ka whai rangatiratanga tetahi e puta mai i roto i a Hakopa, a ka huna e ia nga morehu o te pa.</p> 
<p><A NAME="an_24:20">24:20</A>&nbsp;Na, ka titiro ia ki a Amareke, a ka ara tana ki pepeha, ka mea, Ko Amareke te timatanga o nga iwi; ko tona whakamutunga ia he whakangaromanga.</p> 
<p><A NAME="an_24:21">24:21</A>&nbsp;Na, ka titiro ia ki te Keni, a ka ara tana ki pepeha, ka mea, He kaha tou nohoanga, kua hanga ano hoki tou ohanga ki te kamaka.</p> 
<p><A NAME="an_24:22">24:22</A>&nbsp;He ahakoa ra ka pau te Keni: a, whakaraua noatia koe e Ahiria.</p> 
<p><A NAME="an_24:23">24:23</A>&nbsp;Na ka ara ano tana ki pepeha, ka mea, Aue, ko wai e ora, ina meatia tenei e te Atua?</p> 
<p><A NAME="an_24:24">24:24</A>&nbsp;A ka u mai he kaipuke i te taha o Kitimi, a ka tukinotia e ratou a Ahiria, ka tukinotia ano a Epere, ko ia ano hoki ka whakangaromia.</p> 
<p><A NAME="an_24:25">24:25</A>&nbsp;Katahi ka whakatika a paraama, a haere ana, hoki ana ki tona wahi; me Paraka ano hoki i haere i tona ara.</p> 
<p><A NAME="an_25:1">25:1</A>&nbsp;&#182; Na ka noho a Iharaira ki Hitimi, a ka anga te iwi ka moepuku ki nga tamahine a Moapa.</p> 
<p><A NAME="an_25:2">25:2</A>&nbsp;Na ratou hoki i karanga te iwi ki nga patunga tapu ma o ratou atua: na kai ana te iwi, a koropiko ana ki o ratou atua.</p> 
<p><A NAME="an_25:3">25:3</A>&nbsp;Na ka whakaukia a Iharaira ki a Paarapeoro, a ka mura te riri o Ihowa ki a Iharaira.</p> 
<p><A NAME="an_25:4">25:4</A>&nbsp;Na ka mea a Ihowa ki a Mohi, Tangohia nga ariki katoa o te iwi, taronatia hoki ki te aroaro o Ihowa, i te ritenga atu o te ra, kia tahuri atu ai i a Iharaira te riri o Ihowa e mura nei.</p> 
<p><A NAME="an_25:5">25:5</A>&nbsp;Na ka mea a Mohi ki nga kaiwhakawa o Iharaira, Patua e tenei, e tenei o koutou ona tangata i whakaukia ki a Paarapeoro.</p> 
<p><A NAME="an_25:6">25:6</A>&nbsp;&#182; Na, ka puta tetahi o nga tama a Iharaira, e mau ana mai i tetahi wahine Miriani ki ona teina i te tirohanga atu a Mohi, i te tirohanga atu ano hoki a te whakaminenga katoa o nga tama a Iharaira, i a ratou e tangi ana i te whatitoka o te tapenakar a o te whakaminenga.</p> 
<p><A NAME="an_25:7">25:7</A>&nbsp;A, no te kitenga o Pinehaha, tama a Ereatara, tama a Arona tohunga, ka whakatika i te whakaminenga, ka hopu i te tao ki tona ringa;</p> 
<p><A NAME="an_25:8">25:8</A>&nbsp;Na ka haere i muri i te tangata o Iharaira ki te teneti, a weohia ana raua tokorua, te tangata o Iharaira, me te wahine hoki i tona tia. A mutu iho te whiu o nga tama a Iharaira.</p> 
<p><A NAME="an_25:9">25:9</A>&nbsp;A ko te hunga i mate i te whiu e rua tekau ma wha mano.</p> 
<p><A NAME="an_25:10">25:10</A>&nbsp;Na ka korero a Ihowa ki a Mohi, ka mea,</p> 
<p><A NAME="an_25:11">25:11</A>&nbsp;Na Pinehaha, tama a Ereatara, tama a Arona tohunga, toku riri i anga ke atu ai i nga tama a Iharaira, i tona ngakau hae penei i toku i roto i a ratou, i kore ai nga tama a Iharaira e poto i ahau, i ahau e hae ana.</p> 
<p><A NAME="an_25:12">25:12</A>&nbsp;Mo reira me ki atu e koe, Nana, ka hoatu e ahau ki a ia taku kawenata mo te rangimarie:</p> 
<p><A NAME="an_25:13">25:13</A>&nbsp;A ka mau ki a ia, ki ona uri hoki i muri i a ia, hei kawenata kia mau tonu te mahi tohunga; mona i hae, he whakaaro ki tona Atua, i mea whakamarietanga ano hoki mo nga tama a Iharaira.</p> 
<p><A NAME="an_25:14">25:14</A>&nbsp;A ko te ingoa o te tangata o Iharaira i patua, i patua tahitia ra me te wahine Miriani, ko Timiri tama a Haru, he rangatira no tetahi whare kaumatua i roto i nga Himioni.</p> 
<p><A NAME="an_25:15">25:15</A>&nbsp;Ko te ingoa hoki o te wahine Miriani i patua nei ko Kohopi, he tamahine na Turu; he rangatira ia no tetahi iwi, no tetahi whare kaumatua o Miriana.</p> 
<p><A NAME="an_25:16">25:16</A>&nbsp;&#182; Na ka korero a Ihowa ki a Mohi, ka mea,</p> 
<p><A NAME="an_25:17">25:17</A>&nbsp;Whakataria he pakanga ki nga Miriani, patua hoki:</p> 
<p><A NAME="an_25:18">25:18</A>&nbsp;E whakatari ano hoki ratou i a koutou ki a ratou mahi tinihanga, i tinihangatia ra koutou e ratou i te mea mo Peoro, i te mea hoki mo Kohipi, tamahine a te rangatira o Miriana, he tuahine no ratou, i patua ra i te ra o te whiunga mo Peoro.</p> 
<p><A NAME="an_26:1">26:1</A>&nbsp;&#182; A i muri iho i te whiu ka korero a Ihowa ki a Mohi raua ko Ereatara, tama a Arona tohunga, ka mea,</p> 
<p><A NAME="an_26:2">26:2</A>&nbsp;Taua nga tangata o te whakaminenga katoa o nga tama a Iharaira, nga mea e rau tekau, he maha atu ranei o ratou tau, i nga whare o o ratou matua, nga mea katoa e kaha ana i roto i a Iharaira ki te haere ki te whawhai.</p> 
<p><A NAME="an_26:3">26:3</A>&nbsp;Na ka korero a Mohi raua ko Ereatara tohunga ki a ratou i nga mania o Moapa, i te wahi o Horano e tata ano ki Heriko, ka mea,</p> 
<p><A NAME="an_26:4">26:4</A>&nbsp;Taua nga tangata e rua tekau, he maha atu ranei o ratou tau; kia rite ki ta Ihowa i whakahau ai ki a Mohi ratou ko nga tama a Iharaira, i puta mai i te whenua o Ihipa.</p> 
<p><A NAME="an_26:5">26:5</A>&nbsp;&#182; Ko Reupena matamua o Iharaira: ko nga tama a Reupena; ko Hanoka, nana te hapu o nga Hanoki: na Paru, ko te hapu o nga Parui:</p> 
<p><A NAME="an_26:6">26:6</A>&nbsp;Na Heterono, ko te hapu o nga Heteroni: na Karami, ko te hapu o nga Karami.</p> 
<p><A NAME="an_26:7">26:7</A>&nbsp;Ko nga hapu enei o nga Reupeni: taua ake o ratou e wha tekau ma toru mano e whitu rau e toru tekau.</p> 
<p><A NAME="an_26:8">26:8</A>&nbsp;A, ko nga tama a Paru; ko Eriapa.</p> 
<p><A NAME="an_26:9">26:9</A>&nbsp;A, ko nga tama a Eriapa; ko Neumuere, ko Ratana, ko Apirama. Ko taua Ratana raua ko Apirama tnei i whai ingoa nei i roto i whakaminenga, i whawhai nei i roto i te whakaminenga, i whawhai nei ki a Mohi raua ko Arona i roto i te hui a Koraha, i ta ratou whawhaitanga ki a Ihowa:</p> 
<p><A NAME="an_26:10">26:10</A>&nbsp;A koi te mananatanga o te mangai o te whenua, horomia ana ratou ko Koraha, i te matenga o taua hiu; i te wa i kainga ai e te ahi nga tangata e rua rau e rima tekau: na waiho ana ratou hei tohu.</p> 
<p><A NAME="an_26:11">26:11</A>&nbsp;Kihai ia i mate nga tama a Koraha.</p> 
<p><A NAME="an_26:12">26:12</A>&nbsp;Ko nga tama a Himiona, i o ratou hapu: na Nemuere, ko te hapu o nga Nemueri: na Iamini, ko te hapu o nga Iamini: na Iakini, ko te hapu o nga Iakini:</p> 
<p><A NAME="an_26:13">26:13</A>&nbsp;Na Tera, ko te hapu o nga Terahi: na Hauru, ko te hapu o nga Hauri.</p> 
<p><A NAME="an_26:14">26:14</A>&nbsp;Ko nga hapu enei o nga Himioni, e rua tekau ma rua mano e rua rau.</p> 
<p><A NAME="an_26:15">26:15</A>&nbsp;Ko nga tama a Kara, i o ratou hapu: na Tepono, ko te hapu o nga Teponi: na Haki, ko te hapu o nga Haki: na Huni, ko te hapu o nga Huni.</p> 
<p><A NAME="an_26:16">26:16</A>&nbsp;Na Otoni, ko te hapu o nga Otoni: na Eri, ko te hapu o nga Eri:</p> 
<p><A NAME="an_26:17">26:17</A>&nbsp;Na Aroro, ko te hapu o nga Arori: na Areri, ko te hapu o nga Areri.</p> 
<p><A NAME="an_26:18">26:18</A>&nbsp;Ko nga hapu enei o nga tama a Kara, o nga mea o ratou i taua, e wha tekau mano e rima rau.</p> 
<p><A NAME="an_26:19">26:19</A>&nbsp;Ko nga tama a Hura ko Ere raua ko Onana: i mate hoki a Ere raua ko Onana ki te whenua o Kanaana.</p> 
<p><A NAME="an_26:20">26:20</A>&nbsp;A, ko nga tama a Hura, i o ratou hapu; na Heraha, ko te hapu o nga Herani: na Parete, ko te hapu o nga Pareti: na Tera, ko te hapu o nga Terahi.</p> 
<p><A NAME="an_26:21">26:21</A>&nbsp;A ko nga tama enei a Parete: na Heterono, ko te hapu o nga Heteroni: na Hamuru, ko te hapu o nga Hamuri.</p> 
<p><A NAME="an_26:22">26:22</A>&nbsp;Ko nga hapu enei o Hura, ko nga mea o ratou i taua; e whitu tekau ma ono mano e rima rau.</p> 
<p><A NAME="an_26:23">26:23</A>&nbsp;Ko nga tama a Ihakara, i o ratou hapu; na Tora, ko te hapu o nga Torai: na Pua, ko te hapu o nga Puni:</p> 
<p><A NAME="an_26:24">26:24</A>&nbsp;Na Ihaupu, ko te hapu o nga Iahupi: na Himirono, ko te hapu o nga Himironi.</p> 
<p><A NAME="an_26:25">26:25</A>&nbsp;Ko nga hapu enei o Ihakara, ko nga mea o ratou i taua, e ono tekau ma wha mano e toru rau.</p> 
<p><A NAME="an_26:26">26:26</A>&nbsp;Ko nga tama a Hepurona i o ratou hapu: na Herete, ko te hapu o nga Hereti: na Erono, ko te hapu o nga Eroni: na Iahareere, ko te hapu o nga Iahareeri.</p> 
<p><A NAME="an_26:27">26:27</A>&nbsp;Ko nga hapu enei o nga Hepuroni, ko nga mea o ratou i taua; e ono tekau mano e rima rau.</p> 
<p><A NAME="an_26:28">26:28</A>&nbsp;Ko nga tama a Hohepa, i o ratou hapu, ko Manahi raua ko Eparaima.</p> 
<p><A NAME="an_26:29">26:29</A>&nbsp;Ko nga tama a Manahi: na Makiri, ko te hapu o nga Makiri: a whanau ake ta Makiri ko Kireara: na Kireara, ko te hapu o nga Kireari.</p> 
<p><A NAME="an_26:30">26:30</A>&nbsp;Ko nga tama enei a Kireara: na Ieetere, ko te hapu o nga Ieeteri: na Hereke, ko te hapu o nga Hereki:</p> 
<p><A NAME="an_26:31">26:31</A>&nbsp;Na Ahariere, ko te hapu o nga Aharieri: na Hekeme hoki, ko te hapu o nga Hekemi:</p> 
<p><A NAME="an_26:32">26:32</A>&nbsp;Na Hemira, ko te hapu o nga Hemiri: na Hewhere, ko te hapu o nga Hewheri.</p> 
<p><A NAME="an_26:33">26:33</A>&nbsp;A kahore he tama a Teropehara tama a Hewhere, engari he tamahine: a ko nga ingoa enei o nga tamahine a Teropehara, ko Mahara, ko Noa, ko Hokora, ko Mirika, ko Tirita.</p> 
<p><A NAME="an_26:34">26:34</A>&nbsp;Ko nga hapu enei o Manahi, ko nga mea hoki o ratou i taua, e rima tekau ma rua mano e whitu rau.</p> 
<p><A NAME="an_26:35">26:35</A>&nbsp;Ko nga tama enei a Eparaima, i o ratou hapu: na Hutera, ko te hapu o nga Huteri: na Pekere, ko te hapu o nga Pekeri: na Tahana, ko te hapu o nga Tahani.</p> 
<p><A NAME="an_26:36">26:36</A>&nbsp;Ko nga tama ano hoki enei a Hutera: na Erana, ko te hapu o nga Erani.</p> 
<p><A NAME="an_26:37">26:37</A>&nbsp;Ko nga hapu enei o nga tama a Eparaima, ko nga mea o ratou i taua, e toru tekau ma rua mano e rima rau. Ko nga tama enei a Hohepa i o ratou hapu.</p> 
<p><A NAME="an_26:38">26:38</A>&nbsp;Ko nga tama a Pineamine, i o ratou hapu: na Pera, ko te hapu o nga Perai: na Ahapere, ko te hapu o nga Ahaperi: na Ahirama, ko te hapu o nga Ahirami:</p> 
<p><A NAME="an_26:39">26:39</A>&nbsp;Na Hupama, ko te hapu o nga Hupami: na Huwhama, ko te hapu o nga Huwhami.</p> 
<p><A NAME="an_26:40">26:40</A>&nbsp;A, ko nga tama a Pera ko Arare raua ko Naamana: na Arare, ko te hapu o nga Arari: na Naamana, ko te hapu o nga Naami.</p> 
<p><A NAME="an_26:41">26:41</A>&nbsp;Ko nga tama enei a Pineamine, i o ratou hapu: a ko nga mea o ratou i taua e wha tekau ma rima mano e ono rau.</p> 
<p><A NAME="an_26:42">26:42</A>&nbsp;Ko nga tama enei a Rana, i o ratou hapu: na Huhama, ko te hapu o nga Huhami. Ko nga hapu enei o Rana, tenei hapu, tenei hapu, o ratou.</p> 
<p><A NAME="an_26:43">26:43</A>&nbsp;Ko nga hapu katoa o nga Huhami, ko nga mea hoki o ratou i taua, e ono tekau ma wha mano e wha rau.</p> 
<p><A NAME="an_26:44">26:44</A>&nbsp;Ko nga tama a Ahera, i o ratou hapu: na Imina, ko te hapu o nga Imini: na Ihui, ko te hapu o nga Ihui: na Peria, ko te hapu o nga Perii.</p> 
<p><A NAME="an_26:45">26:45</A>&nbsp;Ko nga tama a Peria: na Hepere, ko te hapu o nga Heperi: na Marakierei, ko te hapu o nga Marakieri.</p> 
<p><A NAME="an_26:46">26:46</A>&nbsp;A ko te ingoa o te tamahine a Ahera ko Hara.</p> 
<p><A NAME="an_26:47">26:47</A>&nbsp;Ko nga hapu enei o nga tama a Ahera, ko nga mea o ratou i taua, e rima tekau ma toru mano e wha rau.</p> 
<p><A NAME="an_26:48">26:48</A>&nbsp;Ko nga tama a Napatari, i o ratou hapu: na Iahateere, ko te hapu o nga Iahateeri: na Kuni, ko te hapu o nga Kuni:</p> 
<p><A NAME="an_26:49">26:49</A>&nbsp;Na Ietere, ko te hapu o nga Ieteri: na Hireme, ko te hapu o nga Hiremi.</p> 
<p><A NAME="an_26:50">26:50</A>&nbsp;Ko nga hapu enei o Napatari, i o ratou hapu: a, ko nga mea o ratou i taua e wha tekau ma rima mano e wha rau.</p> 
<p><A NAME="an_26:51">26:51</A>&nbsp;Ko nga mea enei i taua o nga tama a Iharaira, e ono rau kotahi mano, e whitu rau e toru tekau.</p> 
<p><A NAME="an_26:52">26:52</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_26:53">26:53</A>&nbsp;Me tuwha te whenua mo enei, hei kainga tupu; kia rite ki te maha o nga ingoa.</p> 
<p><A NAME="an_26:54">26:54</A>&nbsp;He tokomaha, kia nui te wahi mo ratou, he tokotorutoru, kia iti hoki te wahi mo ratou: kia rite ki tona tokomaha te wahi e hoatu ki tenei, ki tenei.</p> 
<p><A NAME="an_26:55">26:55</A>&nbsp;Otiia me rota te tuwha o te whenua kia rite ki nga ingoa o nga iwi o o ratou matua to ratou nohoanga iho.</p> 
<p><A NAME="an_26:56">26:56</A>&nbsp;Kia rite ki ta te rota te tuwhanga o nga kainga o reira mo te tokomaha, mo te tokotorutoru.</p> 
<p><A NAME="an_26:57">26:57</A>&nbsp;&#182; A, o nga Riwaiti, ko enei i taua, i o ratou hapu: na Kerehona, ko te hapu o nga Kerehoni: na Kohara, ko te hapu o nga Kohati: na Merari, ko te hapu o nga Merari.</p> 
<p><A NAME="an_26:58">26:58</A>&nbsp;Ko nga hapu enei o nga Riwaiti: ko te hapu o nga Ripini, ko te hapu o nga Heperoni, ko te hapu o nga Mahari, ko te hapu o nga Muhi, ko te hapu o nga Korati. A whanau ake ta Kohata ko Amarama.</p> 
<p><A NAME="an_26:59">26:59</A>&nbsp;A ko te ingoa o ta Amarama wahine ko Iokepete, he tamahine na Riwai, i whanau nei ma Riwai ki Ihipa: a whanau ake a raua ko Amarama, ko Arona, ko Mohi, ko to raua tuahine hoki, ko Miriama.</p> 
<p><A NAME="an_26:60">26:60</A>&nbsp;A whanau ake a Arona, ko Natapa, ko Apihu, ko Ereatara, ko Itamara.</p> 
<p><A NAME="an_26:61">26:61</A>&nbsp;A i mate a Natapa raua ko Apihu i ta raua tapaenga i te ahi ke ki te aroaro o Ihowa.</p> 
<p><A NAME="an_26:62">26:62</A>&nbsp;A, taua ake o ratou, e rau tekau ma toru mano, nga tane katoa, kotahi nei te marama, maha ake ranei: kihai hoki ratou i taua i roto i nga tama o Iharaira; no te mea kihai tetahi kainga tupu i homai ki a ratou i roto i nga tama a Iharaira.</p> 
<p><A NAME="an_26:63">26:63</A>&nbsp;&#182; Ko nga mea enei i taua e Mohi raua ko Ereatara tohunga, i ta raua tauanga i nga tama a Iharaira ki nga mania o Moapa, ki te wahi o Horano e tata ana ki Heriko.</p> 
<p><A NAME="an_26:64">26:64</A>&nbsp;Kahore ano i roto i enei tetahi o te hunga i taua e Mohi raua ko Arona tohunga, i ta raua tauanga i nga tama a Iharaira ki te koraha o Hinai.</p> 
<p><A NAME="an_26:65">26:65</A>&nbsp;I kiia hoki ratou e Ihowa, Ka mate rawa ki te koraha. A kahore tetahi o ratou i toe, ko Karepe anake tama a Iepune, raua ko Hohua tama a Nunu.</p> 
<p><A NAME="an_27:1">27:1</A>&nbsp;&#182; Na ka haere mai nga tamahine a Teropehara tama a Hewhere, he tama hoki ia na Kirera, tama a Makiri, tama a Manahi; no nga hapu o Manahi, tama a Hohepa: a ko nga ingoa enei o ana tamahine; ko Mahara, ko Noa, ko Hokora, ko Mirika, ko Tirita.</p> 
<p><A NAME="an_27:2">27:2</A>&nbsp;A ka tu ratou ki te aroaro o Mohi, ki te aroaro hoki o Ereatara tohunga, ki te aroaro ano o nga rangatira, o te whakaminenga katoa hoki, ki te whatitoka o te tapenakara o te whakaminenga, a ka mea,</p> 
<p><A NAME="an_27:3">27:3</A>&nbsp;I mate to matou papa ki te koraha, kahore hoki ia i roto i te hui o te hunga i huihui ki te whawhai ki a Ihowa i roto i te hui a Koraha: engari i mate ia i runga i tona hara ake, kahore ano hoki ana tama.</p> 
<p><A NAME="an_27:4">27:4</A>&nbsp;He aha i whakakorea ai te ingoa o to matou papa i roto i tona hapu, i a ia kahore nei i whai tama? Homai he wahi ki a matou i roto i nga teina o to matu papa.</p> 
<p><A NAME="an_27:5">27:5</A>&nbsp;Na ka kawea ta ratou korero e Mohi ki te aroaro o Ihowa.</p> 
<p><A NAME="an_27:6">27:6</A>&nbsp;A ka korero a Ihowa ki a Mohi, ka mea,</p> 
<p><A NAME="an_27:7">27:7</A>&nbsp;He tika nga korero a nga tamahine a Teropehara: me hoatu tetahi wahi ki a ratou hei kainga tupu i roto i nga teina o to ratou papa: me whakariro ki a ratou te kainga tupu o to ratou papa.</p> 
<p><A NAME="an_27:8">27:8</A>&nbsp;Me korero ano hoki e koe ki nga tama a Iharaira, me ki atu, Ki te mate te tangata, a kahore ana tama, na me whakariro tona kainga tupu ki tana tamahine.</p> 
<p><A NAME="an_27:9">27:9</A>&nbsp;A ki te kahore ana tamahine, na, me hoatu tona kainga tupu ki ona tuakana, teina ranei.</p> 
<p><A NAME="an_27:10">27:10</A>&nbsp;A ki te kahore ona tuakana, teina ranei, na, me hoatu tona kainga tupu ki te tuakana, teina ranei o tona papa.</p> 
<p><A NAME="an_27:11">27:11</A>&nbsp;A ki te kahore he tuakana, teina ranei o tona papa, na, me hoatu tona kainga tupu ki tona whanaunga o tona hapu e tata ana ki a ia, a ka riro a reira i a ia: me waiho hoki tena hei tikanga whakaritenga ma nga tama a Iharaira; ko ta Ihowa hoki i whakahau ai ki a Mohi.</p> 
<p><A NAME="an_27:12">27:12</A>&nbsp;&#182; I mea ano a Ihowa ki a Mohi, E piki koe ki tenei maunga, ki Aparimi, ka titiro atu ki te whenua ka hoatu nei e ahau ki nga tama a Iharaira.</p> 
<p><A NAME="an_27:13">27:13</A>&nbsp;A ka kitea e koe, na ka kohia atu hoki koe ki tou iwi, ka peratia me tou tuakana, me Arona i kohia atu nei:</p> 
<p><A NAME="an_27:14">27:14</A>&nbsp;Mo korua i whakatoi ki taku kupu i te koraha o Hini, i te ngangautanga a te whakaminenga, a kihai i whakatapu i ahau i to ratou aroaro, i te wai. Ko te wai o Meripa tena i Karehe, i te koraha o Hini.</p> 
<p><A NAME="an_27:15">27:15</A>&nbsp;&#182; A i korero a Mohi ki a Ihowa, i mea,</p> 
<p><A NAME="an_27:16">27:16</A>&nbsp;Kia whakaritea e Ihowa, e te Atua o nga wairua o nga kikokiko katoa, tetahi tangata mo te whakaminenga,</p> 
<p><A NAME="an_27:17">27:17</A>&nbsp;Hei haere atu i to ratou aroaro, hei haere mai hoki i to ratou aroaro, hei arahi atu hoki i a ratou, hei arahi mai ano i a ratou; kei rite hoki te whakaminenga a Ihowa ki nga hipi kahore nei o ratou hepara.</p> 
<p><A NAME="an_27:18">27:18</A>&nbsp;Na ka mea a Ihowa ki a Mohi, Tangohia mai ki a koe a Hohua tama a Nunu, he tangata kei a ia nei te wairua, ka popoki ai ou ringa ki runga ki a ia:</p> 
<p><A NAME="an_27:19">27:19</A>&nbsp;Ka whakatu ai hoki i a ia ki te aroaro o Ereatara tohunga, ki te aroaro ano hoki o te whakaminenga katoa, ka whakahau ai i a ia i ta ratou tirohanga.</p> 
<p><A NAME="an_27:20">27:20</A>&nbsp;Me hoatu ano e koe tetahi wahi o tou kororia ki runga ki a ia, kia rongo ai te whakaminenga katoa o nga tama a Iharaira.</p> 
<p><A NAME="an_27:21">27:21</A>&nbsp;A ka tu ia ki te aroaro o Ereatara tohunga, ko tera ano hei kaitono whakaaro mana, i ta te Urimi e whakarite ai i te aroaro o Ihowa: ma tana kupu e haere atu ai, ma tana kupu e haere mai ai ratou, i ia, me nga tama katoa a Iharaira, ara te whaka minenga katoa.</p> 
<p><A NAME="an_27:22">27:22</A>&nbsp;Na pena ana a Mohi me ta Ihowa i whakahau ai ki a ia: a tangohia mai ana e ia a Hohua, whakaturia ana ki te aroaro o Ereatara tohunga, ki te aroaro ano o te whakaminenga katoa:</p> 
<p><A NAME="an_27:23">27:23</A>&nbsp;A pokia iho e ia ona ringa ki runga ki a ia, me te whakahau ano ki a ia i ta Ihowa i korerotia e Mohi.</p> 
<p><A NAME="an_28:1">28:1</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_28:2">28:2</A>&nbsp;Whakahaua nga tama a Iharaira, mea atu ki a ratou, Kia mau ki taku whakahere, ki taku taro mo aku whakahere ahi, hei kakara reka ki ahau, kia tapaea mai ki ahau i tona wa ano.</p> 
<p><A NAME="an_28:3">28:3</A>&nbsp;Me ki atu hoki e koe ki a ratou, Ko te whakahere ahi tenei e tapaea e koutou ki a Ihowa; kia rua nga reme toa tau tahi, he mea kohakore, hei tahunga tinana tuturu mo ia ra.</p> 
<p><A NAME="an_28:4">28:4</A>&nbsp;Ko tetahi reme me tuku i te ata, ko te rua o nga reme me tuku i te ahiahi;</p> 
<p><A NAME="an_28:5">28:5</A>&nbsp;Me te whakatekau o te epa paraoa, hei whakahere totokore, he mea konatunatu ki te whakawha o te hine hinu, o te mea i patua.</p> 
<p><A NAME="an_28:6">28:6</A>&nbsp;Ka tuturu tenei hei tahunga tinana, he mea i whakaritea ki Maunga Hinai hei kakara reka, hei whakahere ahi ki a Ihowa.</p> 
<p><A NAME="an_28:7">28:7</A>&nbsp;A hei te whakawha o te hine he ringihanga mo te reme kotahi: kia ringihia te waina kaha ki te wahi tapu hei ringihanga ki a Ihowa.</p> 
<p><A NAME="an_28:8">28:8</A>&nbsp;Me tuku tetahi o nga reme i te ahiahi: kia rite ki to te whakahere totokore o te ata, ki to tona ringihanga hoki, tau tukunga i tena hei whakahere ahi, hei kakara reka ki a Ihowa.</p> 
<p><A NAME="an_28:9">28:9</A>&nbsp;&#182; A i te ra hapati kia rua nga reme toa tau tahi, he mea kohakore, kia rua hoki nga whakatekau o te epa paraoa pai, hei whakahere totokore, hei te mea i konatunatua ki te hinu, me tona ringihanga ano:</p> 
<p><A NAME="an_28:10">28:10</A>&nbsp;Ko te tahunga tinana tenei mo nga hapati katoa: tera ano hoki te tahunga tinana, te mea tuturu, me tona ringihanga.</p> 
<p><A NAME="an_28:11">28:11</A>&nbsp;A i nga timatanga ano o o koutou marama me tapae e koutou he tahunga tinana ki a Ihowa; kia rua nga puru, hei te kuao, kia kotahi te hipi toa, ki whitu nga reme toa tau tahi, he mea kohakore;</p> 
<p><A NAME="an_28:12">28:12</A>&nbsp;Kia toru whakatekau o te epa paraoa pai hei whakahere totokore, hei te mea i konatunatua ki te hinu, mo te puru kotahi: kia rua whakatekau paraoa pai, hei whakahere totokore, hei te mea i konatunatua ki te hinu, mo te hipi toa kotahi;</p> 
<p><A NAME="an_28:13">28:13</A>&nbsp;Me te whakatekau paraoa pai mo tenei reme, mo tenei reme, he whakahere totokore, hei te mea i konatunatua ki te hinu; hei tahunga tinana he reka nei te kakara, hei whakahere ahi ki a Ihowa.</p> 
<p><A NAME="an_28:14">28:14</A>&nbsp;A ko nga ringihanga o aua mea kia kotahi hawhe hine waina mo te puru kotahi, ko te whakatoru o te hine mo te hipi toa, me te whakawha o te hine mo te reme: ko te tahunga tinana tenei o tenei marama, o tenei marama, o nga marama o te tau.</p> 
<p><A NAME="an_28:15">28:15</A>&nbsp;Kia kotahi kuao koati toa ano hoki e tukua hei whakahere hara ki a Ihowa: tera ano hoki te tahunga tinana, te mea tuturu, me tona ringihanga ano</p> 
<p><A NAME="an_28:16">28:16</A>&nbsp;&#182; Kei te marama tuathi, kei te kotahi tekau ma wha o nga ra o te marama, te kapenga a Ihowa,</p> 
<p><A NAME="an_28:17">28:17</A>&nbsp;Hei te tekau ma rima o nga ra o tenei marama tetahi hakari: e whitu nga ra e kainga i te taro rewenakore.</p> 
<p><A NAME="an_28:18">28:18</A>&nbsp;Hei te ra tuatahi te huihuinga tapu: kaua tetahi mahi a te kaimahi e mahia:</p> 
<p><A NAME="an_28:19">28:19</A>&nbsp;Engari me tapae he whakahere ahi hei tahunga tinana ki a Ihowa; kia rua nga puru, hei te kuao, kia kotahi hipi toa, kia whitu hoki nga reme to tau tahi: hei te mea kohakore nga mea ma koutou.</p> 
<p><A NAME="an_28:20">28:20</A>&nbsp;A hei te paraoa pai i konatunatua ki te hinu he whakahere totokore mo ena: kia toru whakatekau e tukua mo te puru, kia rua nga whakatekau mo te hipi toa:</p> 
<p><A NAME="an_28:21">28:21</A>&nbsp;Me tuku e koe he whakatekau mo te reme, mo nga reme e whitu</p> 
<p><A NAME="an_28:22">28:22</A>&nbsp;Kia kotahi koati toa ano hoki hei whakahere hara, hei whakamarie mo koutou.</p> 
<p><A NAME="an_28:23">28:23</A>&nbsp;Hei tapiri enei e tukua nei e koutou mo te tahunga tinana o te ata; hei tahunga tinana tuturu hoki tena.</p> 
<p><A NAME="an_28:24">28:24</A>&nbsp;Kia penei tonu i te ra, i nga ra e whitu, ta koutou tukunga i te kai o te whakahere ahi, hei kakara reka ki a Ihowa: hei tapiri mo te tahunga tinana tuturu te tukunga o tena mea me tona ringihanga.</p> 
<p><A NAME="an_28:25">28:25</A>&nbsp;A kei te ra whitu he huihuinga tapu mo koutou: kaua tetahi mahi a te kaimahi e mahia.</p> 
<p><A NAME="an_28:26">28:26</A>&nbsp;A, i te ra o te tuapora, ina tapaea he whakahere totokore hou e koutou ki a Ihowa i roto i ta koutou hakari o nga wiki, me mea huihuinga tapu mo koutou; kaua tetahi mahi a te kaimahi e mahia:</p> 
<p><A NAME="an_28:27">28:27</A>&nbsp;Engari me tapae te tahunga tinana hei kakara reka ki a Ihowa: kia rua nga puru, hei te kuao, kia kotahi hipi toa, kia whitu nga reme toa tau tahi;</p> 
<p><A NAME="an_28:28">28:28</A>&nbsp;Me to ratou whakahere totokore he paraoa pai i konatunatua ki te hinu, kia toru whakatekau mo te puru kotahi, kia rua whakatekau mo te hipi toa kotahi,</p> 
<p><A NAME="an_28:29">28:29</A>&nbsp;Hei te whakatekau mo te reme, o nga reme e whitu;</p> 
<p><A NAME="an_28:30">28:30</A>&nbsp;Kia kotahi koati toa hei whakamarie mo koutou.</p> 
<p><A NAME="an_28:31">28:31</A>&nbsp;Ko enei a koutou e mahi me te tahunga tinana tuturu me tona whakahere totokore, hei te mea kohakore nga mea ma koutou, me nga ringihanga ano.</p> 
<p><A NAME="an_29:1">29:1</A>&nbsp;&#182; Hei te whitu o nga marama, hei te ra tuatahi o te marama he huihuinga tapu mo koutou; kaua tetahi mahi a te kaimahi e mahia: hei ra whakatangi tetere tena ma koutou.</p> 
<p><A NAME="an_29:2">29:2</A>&nbsp;Me tuku ano he tahunga tinana hei kakara reka ki a Ihowa; kia kotahi puru, hei te kuao, kia kotahi hipi toa, kia whitu nga reme toa tau tahi, he mea kohakore:</p> 
<p><A NAME="an_29:3">29:3</A>&nbsp;A hei te paraoa pai i konatunatua ki te hinu te whakahere totokore, kia toru nga whakatekau mo te puru, kia rua hoki nga whakatekau mo te hipi toa,</p> 
<p><A NAME="an_29:4">29:4</A>&nbsp;Me te whakatekau mo te reme kotahi, o nga reme e whitu;</p> 
<p><A NAME="an_29:5">29:5</A>&nbsp;Kia kotahi koati toa ano hoki hei whakahere hara, hei whakamarie mo koutou:</p> 
<p><A NAME="an_29:6">29:6</A>&nbsp;Ko te tahunga tinana ano o te marama, me tona whakahere totokore, ko t tahunga tinana tuturu, me tona whakahere totokore, me nga ringihanga o era, kia rite ki nga ritenga o te pera, hei kakara reka, hei whakahere ahi ki a Ihowa.</p> 
<p><A NAME="an_29:7">29:7</A>&nbsp;A i te tekau o nga ra o tenei marama, o te whitu, he huihuinga tapu mo koutou: me whakapouri o koutou wairua: kaua tetahi mahi e mahia:</p> 
<p><A NAME="an_29:8">29:8</A>&nbsp;Engari me tapae he tahunga tinana ki a Ihowa hei kakara reka; kia kotahi puru, hei te kuao, kia kotahi hipi toa, kia whitu nga reme toa tau tahi; hei nga mea kohakore nga mea ma koutou:</p> 
<p><A NAME="an_29:9">29:9</A>&nbsp;Hei te paraoa pai ano hoki i konatunatua ki te hinu te whakahere totokore mo era, kia toru nga whakatekau mo te puru, kia rua hoki nga whakatekau mo te hipi toa kotahi,</p> 
<p><A NAME="an_29:10">29:10</A>&nbsp;Hei te whakatekau mo te reme, puta noa i nga reme e whitu:</p> 
<p><A NAME="an_29:11">29:11</A>&nbsp;Kia kotahi koati toa hei whakahere hara; me te whakahere hara hei whakamarie, te tahunga tinana tuturu, me tona whakahere totokore, me nga ringihanga.</p> 
<p><A NAME="an_29:12">29:12</A>&nbsp;&#182; A hei te tahi tekau ma rima o nga ra o te whitu o nga marama he huihuinga tapu mo koutou; kaua tetahi mahi a te kaimahi e mahia, a kia whitu nga ra e mea hakari ai koutou ki a Ihowa:</p> 
<p><A NAME="an_29:13">29:13</A>&nbsp;Me tapae ano he tahunga tinana, he whakahere ahi, hei kakara reka ki a Ihowa: kia kotahi tekau ma toru nga puru, hei te kuao, kia rua nga hipi toa, kia kotahi tekau ma wha nga reme toa tau tahi, hei nga mea kohakore:</p> 
<p><A NAME="an_29:14">29:14</A>&nbsp;Hei te paraoa pai ano i konatunatua ki te hinu te whakahere totokore; kia toru nga whakatekau ki te puru, o nga puru kotahi tekau ma toru, kia rua nga whakatekau ki te hipi toa, ara o nga hipi toa e rua,</p> 
<p><A NAME="an_29:15">29:15</A>&nbsp;Me te whakatekau ki te reme, o nga reme kotahi tekau ma wha:</p> 
<p><A NAME="an_29:16">29:16</A>&nbsp;Me tetahi koati toa, hei whakahere hara; me te tahunga tinana tuturu ano, me tona whakahere totokore, me tona ringihanga.</p> 
<p><A NAME="an_29:17">29:17</A>&nbsp;Me tuku hoki i te rua o nga ra nga puru kotahi tekau ma rua, hei te kuao, kia rua nga hipi toa, kia tekau ma wha nga reme toa tau tahi, he mea kohakore:</p> 
<p><A NAME="an_29:18">29:18</A>&nbsp;A, ko nga whakahere totokore o aua mea, me nga ringihanga, ara o nga puru, o nga hipi, o nga reme, kia rite ki te maha, kia rite ki te ritenga:</p> 
<p><A NAME="an_29:19">29:19</A>&nbsp;Kia kotahi koati toa ano hei whakahere hara; tera atu ano te tahunga tinana tuturu me tona whakahere totokore, me nga ringihanga.</p> 
<p><A NAME="an_29:20">29:20</A>&nbsp;A, hei te toru o nga ra, kia kotahi tekau ma tahi nga puru, kia rua nga hipi toa, kia tekau ma wha nga reme toa tau tahi, he mea kohakore;</p> 
<p><A NAME="an_29:21">29:21</A>&nbsp;A, ko nga whakahere totokore, me nga ringihanga, ara o nga puru, o nga hipi toa, o nga reme, kia rite ki to ratou maha, kia rite ki te ritenga:</p> 
<p><A NAME="an_29:22">29:22</A>&nbsp;Kia kotahi koati toa hei whakahere hara; me te whakahere hara tuturu ano, me tona whakahere totokore, me tona ringihanga.</p> 
<p><A NAME="an_29:23">29:23</A>&nbsp;A i te wha o nga ra kia kotahi tekau nga puru, kia rua nga hipi toa, kia tekau ma wha nga reme toa tau tahi, he mea kohakore:</p> 
<p><A NAME="an_29:24">29:24</A>&nbsp;Na, ko nga whakahere totokore me nga ringihanga, ara o nga puru, o nga hipi toa, o nga reme, kia rite ki to ratou maha, kia rite ki te ritenga:</p> 
<p><A NAME="an_29:25">29:25</A>&nbsp;Kia kotahi koati toa ano hoki hei whakahere hara; me te tahunga tinana tuturu ano, me tona whakahere totokore, me tona ringihanga.</p> 
<p><A NAME="an_29:26">29:26</A>&nbsp;A i te rima o nga ra kia iwa nga puru, kia rua nga hipi toa, kia tekau ma wha nga reme toa tau tahi, he mea kohakore:</p> 
<p><A NAME="an_29:27">29:27</A>&nbsp;A, ko nga whakahere totokore, me nga ringihanga, ara o nga puru, o nga hipi toa, o nga reme, kia rite ki to ratou maha, kia rite ki te ritenga:</p> 
<p><A NAME="an_29:28">29:28</A>&nbsp;Kia kotahi koati toa ano hoki hei whakahere hara; tera ano te tahunga tinana tuturu, me tona whakahere totokore, me tona ringihanga.</p> 
<p><A NAME="an_29:29">29:29</A>&nbsp;A i te ono o nga ra kia waru nga puru, kia rua nga hipi toa, kia tekau ma wha nga reme toa tau tahi, he mea kohakore:</p> 
<p><A NAME="an_29:30">29:30</A>&nbsp;A, ko nga whakahere totokore, me nga ringihanga, ara o nga puru, o nga hipi toa, o nga reme, kia rite ki to ratou maha, kia rite ki te ritenga:</p> 
<p><A NAME="an_29:31">29:31</A>&nbsp;Kia kotahi koati toa ano hoki hei whakahere hara: tera ano te tahunga tinana tuturu, tona whakahere totokore, me tona ringihanga.</p> 
<p><A NAME="an_29:32">29:32</A>&nbsp;A, i te whitu o nga ra, kia whitu nga puru, kia rua nga hipi toa, kia tekau ma wha nga reme toa tau tahi, he mea kohakore:</p> 
<p><A NAME="an_29:33">29:33</A>&nbsp;A, ko nga whakahere totokore, me o ratou ringihanga, ara o nga puru, o nga hipi toa, o nga reme, kia rite ki to ratou maha, kia rite ki te ritenga:</p> 
<p><A NAME="an_29:34">29:34</A>&nbsp;Kia kotahi koati toa ano hoki hei whakahere hara; tera ano te tahunga tinana tuturu, tona whakahere totokore, me tona ringihanga.</p> 
<p><A NAME="an_29:35">29:35</A>&nbsp;Hei te waru o nga ra he huihuinga nui ma koutou: kaua tetahi mahi a te kaimahi e mahia.</p> 
<p><A NAME="an_29:36">29:36</A>&nbsp;Engari me tapae he tahunga tinana, he whakahere ahi, he kakara reka ki a Ihowa; kia kotahi puru, kia kotahi hipi toa, kia whitu nga reme toa tau tahi, he mea kohakore:</p> 
<p><A NAME="an_29:37">29:37</A>&nbsp;A, ko nga whakahere totokore, me o ratou ringihanga, ara o te puru, o te hipi toa, o nga reme, kia rite ki to ratou maha, kia rite ki te ritenga:</p> 
<p><A NAME="an_29:38">29:38</A>&nbsp;Kia kotahi koati toa ano hoki hei whakahere hara; tena ano te tahunga tinana tuturu, me tona whakahere totokore, me tona ringihanga.</p> 
<p><A NAME="an_29:39">29:39</A>&nbsp;Ko enei a koutou e mea ai ki a Ihowa i a koutou hakari nunui, haunga a koutou ki taurangi, me a koutou tahunga tinana, me a koutou whakahere totokore, a koutou ringihanga, me a koutou whakahere mo te pai.</p> 
<p><A NAME="an_29:40">29:40</A>&nbsp;Na ka korerotia e Mohi ki nga tama a Iharaira nga mea katoa i whakahau ai a Ihowa ki a Mohi.</p> 
<p><A NAME="an_30:1">30:1</A>&nbsp;&#182; Na ka korero a Mohi ki nga ariki o nga iwi o nga tama a Iharaira, ka mea, Ko te mea tenei i whakahaua e Ihowa.</p> 
<p><A NAME="an_30:2">30:2</A>&nbsp;Ki te puaki i tetahi te kupu taurangi ki a Ihowa, ki te oati ranei i te oati e mau ai tona wairua te here; kei whakataka e ia tana kupu, kia rite tana e mea ai ki nga mea katoa i puta mai i tona mangai.</p> 
<p><A NAME="an_30:3">30:3</A>&nbsp;&#182; A, mehemea he ki taurangi ta te wahine ki a Ihowa, a ka mau tana here ki a ia, i a ia ano i te whare o tona papa i tona tamarikitanga;</p> 
<p><A NAME="an_30:4">30:4</A>&nbsp;A ka rongo tona papa ki tana ki taurangi, ki tana here hoki i herea ai tona wairua, a ka whakarongo kau tona papa ki a ia; na, ka mau ana ki taurangi katoa, ka mau ano hoki nga here katoa i herea ai e ia tona wairua.</p> 
<p><A NAME="an_30:5">30:5</A>&nbsp;Tena ia, ki te whakakahoretia e tona papa i te ra i rongo ai ia; e kore tetahi o ana ki taurangi, o ana here hoki e herea ai e ia tona wairua e u: a ka whakarerea noatia e Ihowa ki a ia, no te mea kua whakakahoretia tana e tona papa.</p> 
<p><A NAME="an_30:6">30:6</A>&nbsp;A ki te mea he tahu tana, a ka puaki tana ki taurangi, ka puta hohoro mai ranei i ona ngutu te mea e herea ai e ia tona wairua;</p> 
<p><A NAME="an_30:7">30:7</A>&nbsp;A ka rongo tana tahu, a ka whakarongo puku ki a ia i te ra i rongo ai; na, ka u ana ki taurangi, ka mau ano hoki nga here i herea ai e ia tona wairua.</p> 
<p><A NAME="an_30:8">30:8</A>&nbsp;Tena ia, ki te whakakahoretia tana e tana tahu i te ra i rongo ai ia; na ka taka tana ki taurangi i puaki i a ia, me te mea i puta hohoro mai i ona ngutu, i herea ai e ia tona wairua: a ka whakarerea noatia e Ihowa ki a ia.</p> 
<p><A NAME="an_30:9">30:9</A>&nbsp;Ko te ki taurangi ia a te pouaru, a te wahine ranei i whakarerea, ara ko nga mea katoa i herea ai e ia tona wairua, ka u ki a ia.</p> 
<p><A NAME="an_30:10">30:10</A>&nbsp;Ki te mea ia no te whare mai ano o tana tahu tana ki taurangi, tana herenga ranei i te here, ara i te oati, ki tona wairua,</p> 
<p><A NAME="an_30:11">30:11</A>&nbsp;A i rongo ano tana tahu, i whakarongo puku hoki ki a ia, a kihai i whakakahore i tana: na ka mau ana ki taurangi katoa, ka mau ano hoki nga here katoa i herea ai e ia tona wairua.</p> 
<p><A NAME="an_30:12">30:12</A>&nbsp;Tena ia, mehemea i whakataka rawatia aua mea e tana tahu i te ra i rongo ai ia; e kore e u tetahi mea i puta mai i ona ngutu mo ana ki taurangi, mo te mea e herea ai tona wairua: kua whakataka e tana tahu; a ka whakarerea noatia e Ihowa ki a ia.</p> 
<p><A NAME="an_30:13">30:13</A>&nbsp;Ko nga ki taurangi katoa, ko nga oati here katoa hei pehi i te wairua, ma tana tahu e whakau, ma tana tahu hoki e whakataka.</p> 
<p><A NAME="an_30:14">30:14</A>&nbsp;Ki te whakarongo puku tonu ia tana tahu i tena ra, i tena ra; na e whakau ana ia i ana ki taurangi katoa, ara i ana here katoa i mau ai ia: kua whakaungia e ia, no te mea i whakarongo puku ia ki a ia i te ra i rongona ai.</p> 
<p><A NAME="an_30:15">30:15</A>&nbsp;Ki te whakataka rawatia ia e ia aua mea i muri iho i tona rongonga; na mana e waha te kino o te wahine.</p> 
<p><A NAME="an_30:16">30:16</A>&nbsp;Ko nga tikanga enei i whakahaua e Ihowa ki a Mohi ma te tangata raua ko tana wahine, ma te papa raua ko tana tamahine i te mea he taitamahine ia, i te whare o tona papa.</p> 
<p><A NAME="an_31:1">31:1</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_31:2">31:2</A>&nbsp;Rapua he utu mo nga tama a Iharaira i nga Miriani: hei muri iho ka kohia koe ki tou iwi.</p> 
<p><A NAME="an_31:3">31:3</A>&nbsp;Na ka korero a Mohi ki te iwi, ka mea, Whitiki etahi o koutou mo te whawhai, ka haere ai ki te tu i a Miriana ki te tohe i ta Ihowa utu i a Miriana.</p> 
<p><A NAME="an_31:4">31:4</A>&nbsp;Kia kotahi te mano o tenei iwi, o tenei iwi, o nga iwi katoa o iharaira, e unga ki te whawhai.</p> 
<p><A NAME="an_31:5">31:5</A>&nbsp;Na ka wehea e ratou i roto i nga mano o Iharaira, he mano no ia iwi, tekau ma rua mano, rite tonu i te patu mo te whawhai.</p> 
<p><A NAME="an_31:6">31:6</A>&nbsp;Na, ka unga ratou e Mohi ki te whawhai, he mano no tenei iwi, no tenei iwi, me Pinehaha tama a Eratara tohunga, ki te whawhai, me nga mea tapu ano, me nga tetere i tona ringa hei whakaoho.</p> 
<p><A NAME="an_31:7">31:7</A>&nbsp;&#182; Na ka whawhai ratou ki a Miriana, ka pera me ta Ihowa i whakahau ai ki a Mohi: a patua iho e ratou nga tane katoa.</p> 
<p><A NAME="an_31:8">31:8</A>&nbsp;I patua ano e ratou nga kingi o Miriana, i roto i te parekura; a Ewi ratou ko Rekeme, ko Turu, ko Huru, ko Repa, nga kingi tokorima o Miriana: i patua ano e ratou a Paraama, te tama a Peoro ki te hoari.</p> 
<p><A NAME="an_31:9">31:9</A>&nbsp;A whakaraua ana e nga tama a Iharaira nga wahine o Miriana, me a ratou kohungahunga; i tongohia ano a ratou kararehe katoa, hei taonga parau, me a ratou kahui katoa, me o ratou taonga katoa.</p> 
<p><A NAME="an_31:10">31:10</A>&nbsp;Tahuna ake hoki e ratou ki te ahi o ratou pa katoa i noho ai ratou, me o ratou whare rangatira katoa.</p> 
<p><A NAME="an_31:11">31:11</A>&nbsp;A tangohia ana e ratou nga taonga katoa, me nga mea parau katoa, te tangata me te kararehe.</p> 
<p><A NAME="an_31:12">31:12</A>&nbsp;A kawea ana e ratou ki a Mohi raua ko Ereatara tohunga, ki te whakaminenga ano hoki o nga tama a Iharaira, nga whakarau, me era mea parau, me nga taonga, ki te puni ki nga mania o Moapa, ki te wahi o Horano e tata ana ki Heriko.</p> 
<p><A NAME="an_31:13">31:13</A>&nbsp;&#182; A ka puta a Mohi ratou ko Ereatara tohunga, ko nga ariki katoa o te whakaminenga ki te whakatau i a ratou ki waho o te puni;</p> 
<p><A NAME="an_31:14">31:14</A>&nbsp;Na ka riri a Mohi ki nga rangatira o te ope, ki nga rangatira o nga mano, ki nga rangatira ano hoki o nga rau, i haere mai nei i te whawhai.</p> 
<p><A NAME="an_31:15">31:15</A>&nbsp;Na ka mea a Mohi ki a ratou, Kua whakaorangia e koutou nga wahine katoa?</p> 
<p><A NAME="an_31:16">31:16</A>&nbsp;Nana, ko nga mea enei nana i tutu ai nga tama a Iharaira ki a Ihowa i to Peoro ra, he mea tohutohu na Paraama, i pa ai te whiu ki te whakaminenga a Ihowa.</p> 
<p><A NAME="an_31:17">31:17</A>&nbsp;Na reira patua aianei nga tane katoa i roto i nga kohungahunga, patua hoki nga wahine katoa kua mohio, kua takoto ki te tane.</p> 
<p><A NAME="an_31:18">31:18</A>&nbsp;Ko nga kohungahunga wahine katoa ia, kahore nei i mohio, i takoto ki te tane, whakaorangia ma koutou.</p> 
<p><A NAME="an_31:19">31:19</A>&nbsp;Ko koutou hoki, me noho ki waho o te puni, kia whitu nga ra: ko nga tangata katoa i patu i te tangata, me nga mea katoa hoki i pa ki te tangata i patua, me pure koutou i a koutou, me a koutou whakarau i te toru o nga ra, i te whitu hoki o nga ra.</p> 
<p><A NAME="an_31:20">31:20</A>&nbsp;Me pure ano hoki nga kakahu katoa, me nga oko hiako, me nga mea katoa i hanga ki te huruhuru koati, me nga oko rakau katoa.</p> 
<p><A NAME="an_31:21">31:21</A>&nbsp;I mea ano a Ereatara tohunga ki nga tangata whawhai, i haere ki te riri, Ko te tikanga tenei o te ture i whakahaua e Ihowa ki a Mohi;</p> 
<p><A NAME="an_31:22">31:22</A>&nbsp;Ko te koura anake, me te hiriwa, ko te parahi, ko te rino, ko te tine, me te mata,</p> 
<p><A NAME="an_31:23">31:23</A>&nbsp;Ko nga mea katoa e puta i te ahi, me tuku na roto i te ahi, a ka kore te poke: otiia me pure ano ki te wai o te wehenga: a, ko nga mea katoa e kore e puta i te ahi, me tuku na roto i te wai.</p> 
<p><A NAME="an_31:24">31:24</A>&nbsp;A me horoi o koutou kakahu i te whitu o nga ra, a ka kore o koutou poke, a hei muri iho ka tomo ki te puni.</p> 
<p><A NAME="an_31:25">31:25</A>&nbsp;&#182; A i korero a Ihowa ki a Mohi, i mea,</p> 
<p><A NAME="an_31:26">31:26</A>&nbsp;Tirohia te maha o te taonga parau i riro mai, o te tangata, o te kararehe, e korua ko Ereatara tohunga, e nga matua ariki ano hoki o nga whare o te whakaminenga:</p> 
<p><A NAME="an_31:27">31:27</A>&nbsp;Wehea hoki nga taonga parau kia rua nga wahi; ma te hunga i hapai i te pakanga, i haere atu ki te whawhai, ma te whakaminenga katoa ano.</p> 
<p><A NAME="an_31:28">31:28</A>&nbsp;Tangohia ano hoki he takoha ma Ihowa i nga tangata i whawhai, i haere atu na ki te riri: kia kotahi wairua i roto i nga rau e rima, o te tangata, ratou tahi ko te kau, ko te kaihe, ko nga hipi hoki.</p> 
<p><A NAME="an_31:29">31:29</A>&nbsp;Me tango i roto i ta ratou hawhe, ka hoatu ai ki a Ereatara, ki te tohunga, hei whakahere hapahapai ki a Ihowa.</p> 
<p><A NAME="an_31:30">31:30</A>&nbsp;Me tango ano e koe i roto i te hawhe a nga tama a Iharaira, kia kotahi wahi i roto i te rima tekau, o te tangata, o te kau, o te kaihe, o te hipi, ara o nga kararehe katoa, ka hoatu ai ma nga Riwaiti, ma nga kaitiaki o nga mea o te tapenakara o Ihowa.</p> 
<p><A NAME="an_31:31">31:31</A>&nbsp;Na peratia ana e Mohi raua ko Ereatara tohunga me ta Ihowa i whakahau ai ki a Mohi.</p> 
<p><A NAME="an_31:32">31:32</A>&nbsp;A ko te taonga, ko te toenga iho o nga mea i riro parau i nga tangata i whawhai, e ono rau e whitu tekau ma rima mano hipi,</p> 
<p><A NAME="an_31:33">31:33</A>&nbsp;E whitu tekau ma rua mano hoki nga kau,</p> 
<p><A NAME="an_31:34">31:34</A>&nbsp;E ono tekau ma tahi mano nga kaihe,</p> 
<p><A NAME="an_31:35">31:35</A>&nbsp;E toru tekau ma rua mano nga tangata, ara nga wahine kahore ano i mohio noa, i takoto noa, ki te tane.</p> 
<p><A NAME="an_31:36">31:36</A>&nbsp;A, ko tera hawhe, ko te wahi a te hunga i haere ki te whawhai, e toru rau e toru tekau ma whitu mano e rima rau te maha o nga hipi:</p> 
<p><A NAME="an_31:37">31:37</A>&nbsp;A, ko te takoha ma Ihowa o nga hipi e ono rau e whitu tekau ma rima.</p> 
<p><A NAME="an_31:38">31:38</A>&nbsp;E toru tekau ma ono mano nga kau; a, ko te takoha ma Ihowa e whitu tekau ma rua.</p> 
<p><A NAME="an_31:39">31:39</A>&nbsp;E toru tekau mano e rima rau nga kaihe; a, ko te takoha ma Ihowa e ono tekau ma tahi.</p> 
<p><A NAME="an_31:40">31:40</A>&nbsp;A ko nga tangata tekau ma ono mano; a, ko te takoha ma Ihowa, e toru tekau ma rua tangata.</p> 
<p><A NAME="an_31:41">31:41</A>&nbsp;Na ka hoatu e Mohi te takoha, te whakahere hapahapai ma Ihowa, ki a Ereatara tohunga, ka peratia me ta Ihowa i whakahau ai ki a Mohi.</p> 
<p><A NAME="an_31:42">31:42</A>&nbsp;Na, no roto i te hawhe a nga tama a Iharaira i wehea nei e Mohi i roto i ta te hunga i whawhai,</p> 
<p><A NAME="an_31:43">31:43</A>&nbsp;Ko te hawhe hoki a te whakaminenga, e toru rau e toru tekau ma whitu mano e rima rau hipi,</p> 
<p><A NAME="an_31:44">31:44</A>&nbsp;E toru tekau ma ono mano nga kau,</p> 
<p><A NAME="an_31:45">31:45</A>&nbsp;E toru tekau mano e rima rau nga kaihe,</p> 
<p><A NAME="an_31:46">31:46</A>&nbsp;Kotahi tekau ma ono mano nga tangata;</p> 
<p><A NAME="an_31:47">31:47</A>&nbsp;I tangohia e Mohi i roto i te hawhe a nga tama a Iharaira, kotahi wahi i roto i te rima tekau, o te tangata, o te kararehe; a hoatu ana ki nga Riwaiti i tiaki nei i nga mea o te tapenakara o Ihowa; i peratia ano me ta Ihowa i whakahau ai ki a Mo hi.</p> 
<p><A NAME="an_31:48">31:48</A>&nbsp;&#182; Na ka haere mai ki a Mohi nga rangatira mano o te ope, nga rangatira mano ratou ko nga rangatira rau:</p> 
<p><A NAME="an_31:49">31:49</A>&nbsp;A ka mea ki a Mohi, Kua tirohia e au pononga te tokomaha o nga tangata i whawhai nei i raro i o matou ringa, a kahore i ngaro tetahi o matou.</p> 
<p><A NAME="an_31:50">31:50</A>&nbsp;Koia i kawea mai ai e matou he whakahere ma Ihowa, e ia tangata, e ia tangata, tana i whiwhi ai, etahi mea koura, etahi mekameka, poroporo, mowhiti, whakakai, heitiki hoki, hei whakamarie mo o matou wairua ki te aroaro o Ihowa.</p> 
<p><A NAME="an_31:51">31:51</A>&nbsp;Na ka tangohia e Mohi raua ko Ereatara tohunga te koura i a ratou, he mea mahi katoa.</p> 
<p><A NAME="an_31:52">31:52</A>&nbsp;A kotahi tekau ma ono mano e whitu rau e rima tekau hekere o te koura katoa o te whakahere i tapaea e ratou ki a Ihowa, o ta nga rangatira mano ratou ko nga rangatira rau.</p> 
<p><A NAME="an_31:53">31:53</A>&nbsp;I pahuatia hoki e nga tangata i whakawhai etahi taonga, tena mona ake, tena mona ake.</p> 
<p><A NAME="an_31:54">31:54</A>&nbsp;Na tangohia ana e Mohi raua ko Ereatara tohunga te koura a nga rangatira o nga mano, o nga rau, a kawea ana e raua ki roto ki te tapenakara o te whakaminenga, hei whakamahara mo nga tama a Iharaira ki te aroaro o Ihowa.</p> 
<p><A NAME="an_32:1">32:1</A>&nbsp;&#182; Na he tini rawa nga kahui a nga tama a Reupena, ratou ko nga tama a Kara: a ka kite ratou i te whenua o Iatere, i te whenua hoki o Kireara, na, he wahi pai tena wahi mo nga kahui;</p> 
<p><A NAME="an_32:2">32:2</A>&nbsp;Na ka haere nga tama a Kara ratou ko nga tama a Reupena, ka korero ki a Mohi raua ko Ereatara tohunga, ki nga rangatira ano o te whakaminenga, ka mea,</p> 
<p><A NAME="an_32:3">32:3</A>&nbsp;Ko Ataroto, ko Ripono, ko Iatere, ko Nimira, ko Hehepona, ko Ereare, ko Hepama, ko Nepo, ko Peono,</p> 
<p><A NAME="an_32:4">32:4</A>&nbsp;Ko te whenua katoa i patua na e Ihowa i te aroaro o te whakaminenga o Iharaira, he whenua pai tena mo nga kahui, he kahui ano hoki a au pononga.</p> 
<p><A NAME="an_32:5">32:5</A>&nbsp;I mea ano ratou, Mehemea e manakohia ana matou i tou aroaro, me homai tenei whenua hei kainga mo au pononga; kaua matou e meatia kia whiti i Horano.</p> 
<p><A NAME="an_32:6">32:6</A>&nbsp;Na ka mea a Miho ki nga tama a Kara ratou ko nga tama a Reupena, Ko o koutou teina koia kia haere ki te whawhai, a ko koutou kia noho ki konei?</p> 
<p><A NAME="an_32:7">32:7</A>&nbsp;He aha koutou i pehi ai i te ngakau o nga tama a Iharaira kia kaua e whiti ki te whenua i homai e Ihowa ki a ratou?</p> 
<p><A NAME="an_32:8">32:8</A>&nbsp;I pena ano o koutou matua i taku tononga atu i a ratou i Kareheparenea kia kite i te whenua.</p> 
<p><A NAME="an_32:9">32:9</A>&nbsp;I to ratou haerenga hoki ki runga ki te awaawa o Ehekora, a, ka kite ratou i te whenua, na pehia ana e ratou nga ngakau o nga tama a Iharaira, kia kaua e haere ki te whenua i homai nei e Ihowa ki a ratou.</p> 
<p><A NAME="an_32:10">32:10</A>&nbsp;Na ko te muranga o to Ihowa riri i taua ra, a ka oati ia, ka mea,</p> 
<p><A NAME="an_32:11">32:11</A>&nbsp;E kore rawa nga tangata i haere mai nei i Ihipa, nga mea e rua tekau, he maha atu ranei o ratou tau, e kite i te whenua i oati ai ahau ki a Aperahama, ki a Ihaka, ki a Hakopa; mo ratou kihai i tino whai i ahau:</p> 
<p><A NAME="an_32:12">32:12</A>&nbsp;Heoi ano ko Karepe, ko te tama a Iepune Keniti, raua ko Hohua, te tama a Nunu; mo raua i tino whai i a Ihowa.</p> 
<p><A NAME="an_32:13">32:13</A>&nbsp;Na ko te muranga o te riri o Ihowa ki a Iharaira, a meinga ana ratou kia kopikopiko i te koraha, e wha tekau nga tau, a poto noa taua whakapaparanga i mahi na i te kino i te tirohanga a Ihowa.</p> 
<p><A NAME="an_32:14">32:14</A>&nbsp;Na, kua ara ake na koutou hei whakakapi mo o koutou matua, he huanga tangata hara, hei whakanui atu i te mura o to Ihowa riri ki a Iharaira.</p> 
<p><A NAME="an_32:15">32:15</A>&nbsp;No te mea ki te tahuri ke koutou, a kahore e whai i a ia, ka waiho ano ratou e ia i te koraha; a ma koutou ka ngaro ai tenei iwi katoa.</p> 
<p><A NAME="an_32:16">32:16</A>&nbsp;&#182; Na ka whakatata ratou ki a ia, ka mea, Ka hanga e matou he taiepa hipi ki konei mo a matou kararehe, me etahi pa mo a matou tamariki:</p> 
<p><A NAME="an_32:17">32:17</A>&nbsp;Ko matou ia ka haere me a matou patu i mua i nga tama a Iharaira, kia kawea ra ano ratou e matou ki te wahi mo ratou: a me noho a matou tamariki ki nga pa e whai taiepa ana, he wehi hoki i nga tangata o tenei whenua.</p> 
<p><A NAME="an_32:18">32:18</A>&nbsp;E kore matou e hoki ki o matou whare, kia riro ra ano tona kainga i tenei, i tenei o nga tama a Iharaira.</p> 
<p><A NAME="an_32:19">32:19</A>&nbsp;E kore hoki matou e tu tahi me ratou i te kainga i tawahi o Horano, i tua atu ranei; no te mea ka riro mai he kainga mo matou i tenei taha o Horano, i te taha ki te rawhiti.</p> 
<p><A NAME="an_32:20">32:20</A>&nbsp;Na ka mea a Mohi ki a ratou, Ki te meatia tenei mea e koutou, ki te haere koutou me a koutou patu i te aroaro o Ihowa ki te whawhai,</p> 
<p><A NAME="an_32:21">32:21</A>&nbsp;Ki te whiti katoa hoki koutou i Horano me a koutou patu i te aroaro o Ihowa, kia peia ra ano e ia ona hoariri i mua i a ia,</p> 
<p><A NAME="an_32:22">32:22</A>&nbsp;A ka taea te whenua i te aroaro o Ihowa: katahi koutou ka hoki, a ka harakore ki te aroaro o Ihowa, ki te aroaro ano hoki o Iharaira; a mo koutou tenei whenua hei nohoanga i te aroaro o Ihowa.</p> 
<p><A NAME="an_32:23">32:23</A>&nbsp;Tena ia, ka kore koutou e pena, nana, kua hara koutou ki a Ihowa; a kia mohio koutou, e hopukia ano koutou e to koutou hara.</p> 
<p><A NAME="an_32:24">32:24</A>&nbsp;Hanga nga pa mo a koutou tamariki, me nga taiepa mo a koutou hipi; meatia ano hoki te mea i puta mai i o koutou mangai.</p> 
<p><A NAME="an_32:25">32:25</A>&nbsp;Na ka korero nga tama a Kara ratou ko nga tama a Reupena ki a Mohi, ka mea, Ka pena au pononga me ta toku ariki i whakahau ai.</p> 
<p><A NAME="an_32:26">32:26</A>&nbsp;Ko reira a matou tamariki, a matou wahine, a matou kahui, me a matou kararehe katoa, ko nga pa o Kireara:</p> 
<p><A NAME="an_32:27">32:27</A>&nbsp;Ko au pononga ia me whiti katoa atu, rite rawa i te patu mo te pakanga, whawhai ai i te aroaro o Ihowa; me pera me ta toku ariki i ki ai.</p> 
<p><A NAME="an_32:28">32:28</A>&nbsp;&#182; Na ka whakahaua te tikanga mo ratou e Mohi ki a Ereatara tohunga, ratou ko Hohua tama a Nunu, ko nga ariki hoki o nga whare o nga matua o nga iwi o nga tama a Iharaira:</p> 
<p><A NAME="an_32:29">32:29</A>&nbsp;A ka mea a Mohi ki a ratou, Ki te whiti katoa atu i roto i a koutou nga tama a Kara i Horano, ratou ko nga tama a Reupena me a ratou patu ano, whawhai ai i te aroaro o Ihowa, a ka taea te whenua i to koutou aroaro; na me hoatu e koutou te whenua o Kireara kia puritia e ratou:</p> 
<p><A NAME="an_32:30">32:30</A>&nbsp;Ki te kahore ia ratou e whiti tahi i a koutou, me a ratou patu, na, tena he wahi hei puritanga ma ratou i roto i a koutou i te whenua o Kanaana.</p> 
<p><A NAME="an_32:31">32:31</A>&nbsp;Na ka whakautua e nga tama a Kara ratou ko nga tama a Reupena, ka mea, Ka rite tonu ta matou e mea ai ki ta Ihowa i korero mai ai ki au pononga.</p> 
<p><A NAME="an_32:32">32:32</A>&nbsp;Me whiti matou me a matou patu i te aroaro o Ihowa ki te whenua o Kanaana, a hei puritanga ma matou to matou kainga i tenei taha o Horano.</p> 
<p><A NAME="an_32:33">32:33</A>&nbsp;Na ka homai e Mohi ki a ratou, ki nga tama a Kara, ki nga tama a Reupena ratou ko tetahi taanga o te iwi o Manahi tama a Hohepa te kingitanga o Hihona kingi o nga Amori, me te kingitanga o Oka kingi o Pahana, te whenua me ona pa i roto i o ratou rohe, ara nga pa o te whenua a tawhio noa.</p> 
<p><A NAME="an_32:34">32:34</A>&nbsp;Na ka hanga e nga tama a Kara a Ripono, a Ataroto, a Aroere;</p> 
<p><A NAME="an_32:35">32:35</A>&nbsp;Me Ateroto Hopana, me Iatere, me Iokopeta;</p> 
<p><A NAME="an_32:36">32:36</A>&nbsp;Me Petenimira, me Peteharana: he pa taiepa, me nga taiepa mo nga hipi.</p> 
<p><A NAME="an_32:37">32:37</A>&nbsp;A na nga tama a Reupena i hanga a Hehepona, a Ereare, a Kiriataima;</p> 
<p><A NAME="an_32:38">32:38</A>&nbsp;A Nepo, a Paarameono, i whakaputaia ketia hoki nga ingoa, me Hipima: i huaina ano hoki e ratou he ingoa ke ki nga pa i hanga e ratou.</p> 
<p><A NAME="an_32:39">32:39</A>&nbsp;A i haere atu nga tama a Makiri tama a Manahi ki Kireara, a tangohia ana e ia, peia ana hoki te Amori i reira.</p> 
<p><A NAME="an_32:40">32:40</A>&nbsp;A i hoatu e Mohi a Kireara ki a Makiri tama a Manahi; a noho ana ia i reira.</p> 
<p><A NAME="an_32:41">32:41</A>&nbsp;A i haere a Haira tama a Manahi, a tangohia ana e ia nga pa o reira, a huaina iho e ia, ko Hawotohaira.</p> 
<p><A NAME="an_32:42">32:42</A>&nbsp;A i haere a Nopaha, a tangohia ana e ia a Kenata, me ona pa ririki, a huaina iho ki tona ingoa, ki a Nopaha.</p> 
<p><A NAME="an_33:1">33:1</A>&nbsp;&#182; Ko nga haerenga enei o nga tama a Iharaira i to ratou putanga mai i te whenua o Ihipa i o ratou ropu i raro i te ringa o Mohi raua ko Arona.</p> 
<p><A NAME="an_33:2">33:2</A>&nbsp;I tuhituhia hoki e Mohi o ratou haerenga atu, o ratou whakatikanga atu, he mea ki mai na Ihowa: a ko o ratou whakatikanga atu enei, me o ratou haerenga.</p> 
<p><A NAME="an_33:3">33:3</A>&nbsp;I turia atu i Ramehehe i te marama tuatahi, i te kotahi tekau ma rima o nga ra o te marama tuatahi; no te aonga ake o te kapenga i puta mai ai nga tama a Iharaira, i runga tonu ano te ringa i te tirohanga a nga Ihipiana katoa;</p> 
<p><A NAME="an_33:4">33:4</A>&nbsp;I nga Ihipiana e tanu ana i a ratou matamua katoa, i patua nei e Ihowa i roto i a ratou: a mahi whakawa ana a Ihowa ki o ratou atua.</p> 
<p><A NAME="an_33:5">33:5</A>&nbsp;Na turia ana e nga tama a Iharaira i Ramehehe, a noho ana i Hukota.</p> 
<p><A NAME="an_33:6">33:6</A>&nbsp;I turia i Hukota, a noho ana i Etama, i te pito o te koraha.</p> 
<p><A NAME="an_33:7">33:7</A>&nbsp;I turia i Etama, a tahuri ana whaka Pihahirota ki te ritenga atu o Paarahepona: a noho ana i te ritenga atu o Mikitoro.</p> 
<p><A NAME="an_33:8">33:8</A>&nbsp;I turia i te ritenga atu o Pihahirota, a tika ana na waenganui o te moana ki te koraha; a haere ana, e toru nga ra ki te ara, i te koraha o Etama, a noho ana i Mara.</p> 
<p><A NAME="an_33:9">33:9</A>&nbsp;I turia i Mara, a haere ana ki Erimi: kotahi tekau ma rua hoki nga puna wai i Erimi, e whitu tekau hoki nga nikau; a noho ana ratou i reira.</p> 
<p><A NAME="an_33:10">33:10</A>&nbsp;I turia i Erimi, a noho ana i te taha o te Moana Whero.</p> 
<p><A NAME="an_33:11">33:11</A>&nbsp;I turia i te Moana Whero, a noho ana i te koraha o Hini.</p> 
<p><A NAME="an_33:12">33:12</A>&nbsp;I turia i te koraha o Hini, a noho ana i Ropoka.</p> 
<p><A NAME="an_33:13">33:13</A>&nbsp;I turia i Ropoka, a noho ana i Aruhu.</p> 
<p><A NAME="an_33:14">33:14</A>&nbsp;I turia i Aruhu, a noho ana i Repirimi, i te wahi kahore nei he wai hei inu ma te iwi.</p> 
<p><A NAME="an_33:15">33:15</A>&nbsp;I turia i Repirimi, a noho ana i te koraha o Hinai.</p> 
<p><A NAME="an_33:16">33:16</A>&nbsp;I turia i te koraha o Hinai, a noho ana i Kipiroto Hataawa.</p> 
<p><A NAME="an_33:17">33:17</A>&nbsp;I turia i Kipiroto Hataawa, a noho ana i Hateroto.</p> 
<p><A NAME="an_33:18">33:18</A>&nbsp;I turia i Hateroto, a noho ana i Ritima.</p> 
<p><A NAME="an_33:19">33:19</A>&nbsp;I turia i Ritima, a noho ana i Rimono Parehe.</p> 
<p><A NAME="an_33:20">33:20</A>&nbsp;I turia i Rimono Parehe a noho ana i Ripina.</p> 
<p><A NAME="an_33:21">33:21</A>&nbsp;I turia i Ripina, a noho ana i Ritaha.</p> 
<p><A NAME="an_33:22">33:22</A>&nbsp;I turia i Ritaha, a noho ana i Keherataha.</p> 
<p><A NAME="an_33:23">33:23</A>&nbsp;I turia i Keherataha, a noho ana i Maunga Hapere.</p> 
<p><A NAME="an_33:24">33:24</A>&nbsp;I turia i Maunga Hapere, a noho ana i Harataha.</p> 
<p><A NAME="an_33:25">33:25</A>&nbsp;I turia i Harataha, a noho ana i Makaheroto.</p> 
<p><A NAME="an_33:26">33:26</A>&nbsp;I turia i Makaheroto, a noho ana i Tahata.</p> 
<p><A NAME="an_33:27">33:27</A>&nbsp;I turia i Tahata, a noho ana Taraha.</p> 
<p><A NAME="an_33:28">33:28</A>&nbsp;I turia i Taraha, a noho ana Mitikia</p> 
<p><A NAME="an_33:29">33:29</A>&nbsp;I turia i Mitika, a noho ana i Hahamona.</p> 
<p><A NAME="an_33:30">33:30</A>&nbsp;I turia i Hahamona, a noho ana i Moheroto.</p> 
<p><A NAME="an_33:31">33:31</A>&nbsp;I turia i Moheroto, a noho ana i Peneiaakana.</p> 
<p><A NAME="an_33:32">33:32</A>&nbsp;I turia i Peneiaakana, a noho ana i Horo Hakirikara.</p> 
<p><A NAME="an_33:33">33:33</A>&nbsp;I turia i Horo Hakirikara, a noho ana i Iotopata.</p> 
<p><A NAME="an_33:34">33:34</A>&nbsp;I turia i Iotopata, a noho ana i Eperona.</p> 
<p><A NAME="an_33:35">33:35</A>&nbsp;I turia i Eperona, a noho ana i Ehiono Kepere.</p> 
<p><A NAME="an_33:36">33:36</A>&nbsp;I turia i Ehiono Kepere, a noho ana i te koraha o Hini, ara o Karehe.</p> 
<p><A NAME="an_33:37">33:37</A>&nbsp;I turia i Karehe, a noho ana i Maunga Horo, i te pito o te whenua o Eroma.</p> 
<p><A NAME="an_33:38">33:38</A>&nbsp;A i kake a Arona tohunga ki Maunga Horo, he mea ki mai na Ihowa, a mate iho ki reira, i te wha tekau o nga tau o te putanga mai o nga tama a Iharaira i te whenua o Ihipa, i te ra tuatahi o te rima o nga marama.</p> 
<p><A NAME="an_33:39">33:39</A>&nbsp;A kotahi rau e rua tekau ma toru nga tau o Arona i tona matenga ki Maunga Horo.</p> 
<p><A NAME="an_33:40">33:40</A>&nbsp;A i rongo te kingi o Arara, te Kanaani, i noho nei i te whenua o Kanaana, i te taha ki te tonga, ki te taenga mai o nga tama a Iharaira.</p> 
<p><A NAME="an_33:41">33:41</A>&nbsp;A i turia e ratou i Maunga Horo, a noho ana i Taramona.</p> 
<p><A NAME="an_33:42">33:42</A>&nbsp;I turia i Taramona, a noho ana i Punono.</p> 
<p><A NAME="an_33:43">33:43</A>&nbsp;I turia i Punono, a noho ana i Opoto.</p> 
<p><A NAME="an_33:44">33:44</A>&nbsp;I turia i Opoto, a noho ana i Iteaparimi, i nga rohe o Moapa.</p> 
<p><A NAME="an_33:45">33:45</A>&nbsp;I turia i Iimi, a noho ana i Riponokara.</p> 
<p><A NAME="an_33:46">33:46</A>&nbsp;I turia i Riponokara, a noho ana i Aramono Ripirataima.</p> 
<p><A NAME="an_33:47">33:47</A>&nbsp;I turia i Aramono Ripirataima, a noho ana i nga maunga o Aparimi, i te ritenga atu o Nepo.</p> 
<p><A NAME="an_33:48">33:48</A>&nbsp;I turia i nga maunga o Aparimi, a noho ana i nga mania o Moapa, i te wahi o Horano e tata ana ki Heriko.</p> 
<p><A NAME="an_33:49">33:49</A>&nbsp;Na ka noho ratou ki te taha o Horano ki Peteietimoto, tae noa ki Aperehitimi, ki nga mania o Moapa.</p> 
<p><A NAME="an_33:50">33:50</A>&nbsp;&#182; I korero ano a Ihowa ki a Mohi i nga mania o Moapa, i te wahi o Horano e tata ana ki Heriko, i mea,</p> 
<p><A NAME="an_33:51">33:51</A>&nbsp;Korero ki nga tama a Iharaira, mea atu ki a ratou, E whiti koutou i Horano ki te whenua o Kanaana;</p> 
<p><A NAME="an_33:52">33:52</A>&nbsp;Na me pei nga tangata whenua katoa i to koutou aroaro, me whakamoti a ratou ahua kohatu, me whakamoti katoa ano hoki a ratou whakapakoko whakarewa, ka whakakahore ano hoki i a ratou wahi teitei katoa:</p> 
<p><A NAME="an_33:53">33:53</A>&nbsp;A ka tangohia te whenua e koutou, ka nohoia hoki: kua hoatu nei hoki e ahau te whenua kia nohoia e koutou.</p> 
<p><A NAME="an_33:54">33:54</A>&nbsp;Me rota ta koutou tuwha i te whenua hei kainga mo o koutou hapu: he nui, kia nui tona wahi, he iti, kia iti tona wahi: hei te wahi i tika ai tona rota te wahi mo tenei, mo tenei; kia rite ki nga iwi o o koutou matua te tuwhanga o o koutou wahi.</p> 
<p><A NAME="an_33:55">33:55</A>&nbsp;Ko tenei, ki te kahore e peia e koutou nga tangata whenua i to koutou aroaro; na hei koikoi i roto i o koutou kanohi nga mea o ratou e whakatoea e koutou, hei tumatakuru ano i o koutou kaokao, a ka whakatoi ratou i a koutou ki te whenua e noho a i koutou.</p> 
<p><A NAME="an_33:56">33:56</A>&nbsp;Na, ko nga mea i whakaaro ahau hei meatanga ki a ratou, ka meatia e ahau ki a koutou.</p> 
<p><A NAME="an_34:1">34:1</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_34:2">34:2</A>&nbsp;Whakahaua nga tama a Iharaira, mea atu ki a ratou, E tae koutou ki te whenua o Kanaana; ko te whenua tenei e riro i a koutou hei kainga tupu, ara te whenua o Kanaana, me ona rohe:</p> 
<p><A NAME="an_34:3">34:3</A>&nbsp;Na kei te koraha o Hini te taha ki a koutou whaka te tonga, haere tonu i te rohe o Eroma; a hei rohe ki a koutou ki te tonga te pito rawa o te moana Tote, whaka te rawhiti:</p> 
<p><A NAME="an_34:4">34:4</A>&nbsp;Na ka piko to koutou rohe i te tonga ki te pikitanga o Akarapimi, a whiti tonu ki Hini: na, ka rere i te tonga, a Kareheparenga, haere, a Hataraarara, whiti tonu atu ki Atamono:</p> 
<p><A NAME="an_34:5">34:5</A>&nbsp;Na ka piko te rohe i Atamono, a te awa o Ihipa, a marere atu ki te moana.</p> 
<p><A NAME="an_34:6">34:6</A>&nbsp;Na, ko te rohe ki te hauauru, ko te moana nui me tona rohe; ko to koutou rohe ki te hauauru tenei.</p> 
<p><A NAME="an_34:7">34:7</A>&nbsp;A ko tenei to koutou rohe ki te raki: me whakatakoto e koutou i te moana nui ki Maunga Horo:</p> 
<p><A NAME="an_34:8">34:8</A>&nbsp;Me whakatakoto ano hoki i Maunga Horo ki te haerenga atu ki Hamata; a kei Terara nga putanga atu o te rohe:</p> 
<p><A NAME="an_34:9">34:9</A>&nbsp;A ka tae te rohe ki Tipirono, a kei Hataraenana ona putanga atu; ko te rohe tenei ki a koutou whaka te raki.</p> 
<p><A NAME="an_34:10">34:10</A>&nbsp;Me whakatakoto ano to koutou rohe ki te rawhiti i Hataraenana ki Hepama:</p> 
<p><A NAME="an_34:11">34:11</A>&nbsp;A ka haere te rohe ki raro i Hepama ki Ripira, ki te taha ki te rawhiti o Aina; a ka haere tonu te rohe ki raro, a ka tae ki te taha o te moana o Kinereta whaka te rawhiti:</p> 
<p><A NAME="an_34:12">34:12</A>&nbsp;A ka haere te rohe ki Horano, a kei te moana tote ona putanga: ko te whenua tenei mo koutou, me ona rohe a tawhio noa.</p> 
<p><A NAME="an_34:13">34:13</A>&nbsp;Na ka whakahau a Mohi i nga tama a Iharaira, ka mea, Ko te whenua tenei e rotarotatia hei kainga pumau mo koutou, ko ta Ihowa i whakahau ai kia hoatu ki nga iwi e iwa, ki tetahi taanga hoki o tetahi iwi:</p> 
<p><A NAME="an_34:14">34:14</A>&nbsp;Kua whiwhi hoki te iwi o nga tama a Reupena, nga whare o o ratou matua, me te iwi o nga tama a Kara, nga whare o o ratou matua; kua whiwhi ano tetahi taanga o te iwi o Manahi ki to ratou wahi:</p> 
<p><A NAME="an_34:15">34:15</A>&nbsp;Kua whiwhi nga iwi e rua me tetahi taanga o tetahi iwi ki to ratou wahi i tenei taha o Horano, e anga ana ki Heriko whaka te rawhiti, ki te putanga mai o te ra.</p> 
<p><A NAME="an_34:16">34:16</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_34:17">34:17</A>&nbsp;Ko nga ingoa enei o nga kaituwha i te whenua mo koutou: ko Ereatara tohunga raua ko Hohua tama a Nunu.</p> 
<p><A NAME="an_34:18">34:18</A>&nbsp;Me tango ano tetahi rangatira o tenei iwi, o tenei iwi, hei tuwha mo te whenua.</p> 
<p><A NAME="an_34:19">34:19</A>&nbsp;A ko nga ingoa o aua tangata: ko Karepe tama a Iepune o te iwi o Hura.</p> 
<p><A NAME="an_34:20">34:20</A>&nbsp;A, ko to te iwi o nga tama a Himiona, ko Hemuere tama a Amihuru.</p> 
<p><A NAME="an_34:21">34:21</A>&nbsp;Ko to te iwi o Pineamine, ko Erirara tama a Kihirono.</p> 
<p><A NAME="an_34:22">34:22</A>&nbsp;Ko te rangatira hoki o te iwi o nga tama a Rana, ko Puki tama a Iokiri.</p> 
<p><A NAME="an_34:23">34:23</A>&nbsp;Ko te rangatira o nga tama a Hohepa, ara o te iwi o nga tama a Manahi, ko Haniere tama a Epora.</p> 
<p><A NAME="an_34:24">34:24</A>&nbsp;Ko te rangatira o te iwi o nga tama a Eparaima, ko Kemuere tama a Hipitana.</p> 
<p><A NAME="an_34:25">34:25</A>&nbsp;Ko te rangatira o te iwi o nga tama a Hepurona, ko Eritapana tama a Paranaka.</p> 
<p><A NAME="an_34:26">34:26</A>&nbsp;Ko te rangatira o te iwi o nga tama a Ihakara, ko Paratiere tama a Atana.</p> 
<p><A NAME="an_34:27">34:27</A>&nbsp;Ko te rangatira o te iwi o nga tama a Ahera, ko Ahihuru tama a Heromi.</p> 
<p><A NAME="an_34:28">34:28</A>&nbsp;Ko te rangatira o te iwi o nga tama a Napatari, ko Perahere tama a Amihuru.</p> 
<p><A NAME="an_34:29">34:29</A>&nbsp;Ko enei a Ihowa i whakahau ai hei tuwha i te kainga mo nga tama a Iharaira i te whenua o Kanaana.</p> 
<p><A NAME="an_35:1">35:1</A>&nbsp;&#182; I korero ano a Ihowa ki a Mohi i nga mania o Moapa, i te wahi o Horano, ki Heriko, i mea,</p> 
<p><A NAME="an_35:2">35:2</A>&nbsp;Whakahaua nga tama a Iharaira kia homai ki nga Riwaiti etahi pa o o ratou kainga ka riro nei i a ratou hei nohoanga; me hoatu ano ki nga Riwaiti nga wahi o waho o aua pa a tawhio noa.</p> 
<p><A NAME="an_35:3">35:3</A>&nbsp;A ko nga pa hei nohoanga mo ratou; ko nga wahi hoki o waho ake mo a ratou kararehe, mo o ratou taonga, mo a ratou kirehe katoa.</p> 
<p><A NAME="an_35:4">35:4</A>&nbsp;A, ko nga wahi o waho o nga pa, e hoatu e koutou ki nga Riwaiti, kia kotahi mano nga whatianga i te taiepa atu ano o te pa, a haere whakawaho a tawhio noa.</p> 
<p><A NAME="an_35:5">35:5</A>&nbsp;Me ruri ano e koutou i waho o te pa, i te taha ki te rawhiti kia rua mano whatianga, i te taha ki te tonga kia rua mano whatianga, i te taha ki te hauauru kia rua mano whatianga, i te taha hoki ki te raki kia rua mano whatianga, a hei waenganui t e pa: ko nga wahi tenei mo ratou o waho i nga pa.</p> 
<p><A NAME="an_35:6">35:6</A>&nbsp;A kia ono nga pa whakaora i roto i nga pa e hoatu e koutou ki nga Riwaiti; me hoatu hei rerenga atu mo te kaiwhakamate: kia wha tekau ma rua hoki nga pa e tapiritia e koutou ki ena.</p> 
<p><A NAME="an_35:7">35:7</A>&nbsp;Ko nga pa katoa e hoatu e koutou ki nga Riwaiti, kia wha tekau ma waru: era, me nga wahi o waho ake.</p> 
<p><A NAME="an_35:8">35:8</A>&nbsp;A hei roto i te wahi tuturu o nga tama a Iharaira nga pa e hoatu e koutou; kia maha i roto i nga mea maha, kia ouou hoki i roto i nga mea ouou, kia rite ki tona kainga e riro i a ia ona pa e hoatu e tera, e tera, ki nga Riwaiti.</p> 
<p><A NAME="an_35:9">35:9</A>&nbsp;&#182; I korero ano a Ihowa ki a Mohi, i mea,</p> 
<p><A NAME="an_35:10">35:10</A>&nbsp;Korero ki nga tama a Iharaira, mea atu ki a ratou, E whiti koutou i Horano ki te whenua o Kanaana;</p> 
<p><A NAME="an_35:11">35:11</A>&nbsp;Na ka whakarite i etahi pa mo koutou hei pa whakaora, hei rerenga atu mo te tangata whakamate, i whakamate nei i te tangata, otiia ehara i te mea ata whakaaro.</p> 
<p><A NAME="an_35:12">35:12</A>&nbsp;A ka waiho e koutou hei pa whakaora kei mate i te kaitakitaki; kei mate te tangata whakamate, kia tu ra ano ia ki te aroaro o te whakaminenga, kia whakawakia.</p> 
<p><A NAME="an_35:13">35:13</A>&nbsp;A kia ono nga pa e waiho hei whakaora, o nga pa e hoatu nei e koutou.</p> 
<p><A NAME="an_35:14">35:14</A>&nbsp;Kia toru nga pa e hoatu e koutou i tenei taha o Horano, kia toru hoki nga pa e hoatu e koutou i te whenua o Kanaana; me waiho hei pa whakaora.</p> 
<p><A NAME="an_35:15">35:15</A>&nbsp;Hei whakaora enei pa e ono mo nga tama a Iharaira, mo te manene, mo te nohonoa i roto i a koutou: hei rerenga atu mo nga tangata i mate ai tetahi, otiia ehara i te mea ata whakaaro.</p> 
<p><A NAME="an_35:16">35:16</A>&nbsp;Otiia ki te patu ia i a ia ki te mea rino, a ka mate, he kaikohuru ia: kia mate rawa te kaikohuru.</p> 
<p><A NAME="an_35:17">35:17</A>&nbsp;Ki te patu ano hoki ia i a ia ki te kohatu i whiua e ia kia mate rawa ai, a ka mate, he kaikohuru ia: kia mate rawa te kaikohuru.</p> 
<p><A NAME="an_35:18">35:18</A>&nbsp;Ki te patu ranei ia i a ia ki te mea rakau a te ringa kia mate ai, a ka mate, he kaikohuru ia: kia mate rawa te kaikohuru.</p> 
<p><A NAME="an_35:19">35:19</A>&nbsp;Ma te kaitakitaki toto ake ano e whakamate te kaikohuhu; e whakamate ia i a ia ina tutaki ki a ia.</p> 
<p><A NAME="an_35:20">35:20</A>&nbsp;Ki te mea he ngakau kino tona, a ka wero ia i a ia; ki te whanga atu ranei ia, a ka epaina atu ia kia mate;</p> 
<p><A NAME="an_35:21">35:21</A>&nbsp;Ki te mauahara ranei ia, a ka patu i a ia ki tona ringa e mate ai ia; kia mate rawa te kaipatu, he kaikohuru ia: e whakamatea te kaikohuru e te kaitakitaki toto, ina tutaki ki a ia.</p> 
<p><A NAME="an_35:22">35:22</A>&nbsp;Tena ia, mehemea he oho noa ake tana wero i a ia, ehara i te mea mauahara; ki te epaina ranei ia ki tetahi mea, a kihai i whakanga atu;</p> 
<p><A NAME="an_35:23">35:23</A>&nbsp;Ki te kohatu ranei, ki te mea e mate ai, a kihai i kitea atu, na kua u ki a ia, a ka mate, kahore ano hoki ona mauahara ki a ia, kihai ano hoki i rapu i te he mona;</p> 
<p><A NAME="an_35:24">35:24</A>&nbsp;Katahi ka whakarite te whakaminenga i ta te kaipatu, i ta te kaitakitaki toto; kia rite ki enei ritenga:</p> 
<p><A NAME="an_35:25">35:25</A>&nbsp;A ka whakaorangia e te whakaminenga te kaiwhakamate i roto i te ringa o te kaitakitaki toto, me whakahoki ano ia e te whakaminenga ki tona pa whakaora, i rere atu ai ia: a ka noho ia ki reira a mate noa te tino tohunga i whakawahia ki te hinu ta pu.</p> 
<p><A NAME="an_35:26">35:26</A>&nbsp;Ki te puta kau atu te kawhakamate ki waho o te rohe o tona pa whakaora i rere atu nei ia;</p> 
<p><A NAME="an_35:27">35:27</A>&nbsp;A ka pono ki a ia te kaitakitaki toto ki waho o te rohe o tona pa whakaora, a ka patua te kaiwhakamate e te kaitakitaki toto, e kore e whakairia he toto ki a ia:</p> 
<p><A NAME="an_35:28">35:28</A>&nbsp;Me noho hoki ia i roto i tona pa whakaora, kia mate ra ano te tino tohunga; a, muri iho i te matenga o te tino tohunga ka hoki te kaiwhakamate ki tona whenua tupu.</p> 
<p><A NAME="an_35:29">35:29</A>&nbsp;Na hei tikanga whakawa enei ma koutou, i o koutou whakatupuranga, i o koutou nohoanga katoa.</p> 
<p><A NAME="an_35:30">35:30</A>&nbsp;Ki te patu tetahi i te tangata, ma te mangai o nga kaiwhakaatu e whakamatea ai te kaikohuru: kaua ano te kaiwhakaatu kotahi e whakatau he ki tetahi, e mate ai.</p> 
<p><A NAME="an_35:31">35:31</A>&nbsp;Kaua ano hoki e tangohia he utu mo te kaikohuru kia ora, ki te mea he hara tona e mate ai: engari kia mate rawa ia.</p> 
<p><A NAME="an_35:32">35:32</A>&nbsp;Kaua ano e tango utu mo te tangata i rere ki tona pa whakaora, kia hoki ai ia ki te whenua noho ai; kia mate ra ano te tohunga.</p> 
<p><A NAME="an_35:33">35:33</A>&nbsp;Kia kore ai e whakapokea e koutou te whenua kei reira nei koutou: ma nga toto hoki e poke ai te whenua: heoi ano hoki te mea hei pure i nga toto i whakahekea ki te whenua, ko nga toto o te kaiwhakaheke.</p> 
<p><A NAME="an_35:34">35:34</A>&nbsp;Kaua e whakapokea te whenua e noho ai koutou, e noho ai ahau: no te mea e noho ana ahau, a Ihowa, i waenganui i nga tama a Iharaira.</p> 
<p><A NAME="an_36:1">36:1</A>&nbsp;&#182; Na ka whakatata nga ariki o nga whare o nga matua o nga hapu o nga tama a Kireara tama a Makiri, tama a Manahi, no nga hapu o nga tama a Hohepa, ka korero ki te aroaro o Mohi, ki te aroaro ano o nga rangatira, o nga ariki o nga whare o nga matua o nga tama a Iharaira:</p> 
<p><A NAME="an_36:2">36:2</A>&nbsp;Ka mea, I whakahau a Ihowa i toku ariki kia hoatu te whenua hei kainga tupu mo nga tama a Iharaira, he mea rota: i whakahaua ano toku ariki e Ihowa kia hoatu te wahi o Teropehara, o to matou teina ki ana tamahine.</p> 
<p><A NAME="an_36:3">36:3</A>&nbsp;Na ki te marenatia ratou ki etahi atu o nga tama o era iwi o nga tama a Iharaira, na ka titorehia to ratou wahi i te wahi o o matou matua, a ka tapiritia ki te wahi o te iwi e riro atu ai ratou, a ka titorehia i te wahi i meatia hei kainga tupu m o matou.</p> 
<p><A NAME="an_36:4">36:4</A>&nbsp;A, i te takanga hoki o te tiupiri a nga tama a Iharaira, na ka tapiritia atu to ratou wahi ki te wahi o te iwi e riro atu ai ratou, a ka titorehia to ratou kainga i te kainga o te iwi o o matou matua.</p> 
<p><A NAME="an_36:5">36:5</A>&nbsp;&#182; Na ka whakahau a Mohi ki nga tama a Iharaira, he mea ki mai na Ihowa, a ka mea, He tika nga kupu a te iwi o nga tama a Hohepa.</p> 
<p><A NAME="an_36:6">36:6</A>&nbsp;Ko ta Ihowa tenei i whakahau ai mo nga tamahine a Teropehara; e mea ana, Me marena ratou ki a ratou e pai ai; otiia me marena ki te hapu o te iwi o to ratou papa.</p> 
<p><A NAME="an_36:7">36:7</A>&nbsp;A e kore e riro ke te kainga tupu o tetahi iwi i tetahi iwi atu i roto i nga tama a Iharaira: ka whai hoki nga tama a Iharaira, tera, tera, ki te kainga o te iwi o o ratou matua.</p> 
<p><A NAME="an_36:8">36:8</A>&nbsp;Me marena ano nga tamahine katoa, i a ratou nei tetahi kainga o tetahi o nga iwi o nga tama a Iharaira, ki tetahi o te hapu o te iwi o o ratou papa; kia mau ai te kainga tupu o ona matua i tenei, i tenei, o nga tama a Iharaira.</p> 
<p><A NAME="an_36:9">36:9</A>&nbsp;Kei riro ke hoki te kainga tupu o tetahi iwi i tetahi atu iwi; engari me whai nga iwi o nga tama a Iharaira, ia tangata, ia tangata, ki o ratou kainga ake.</p> 
<p><A NAME="an_36:10">36:10</A>&nbsp;Rite tonu ki ta Ihowa i whakahau ai ki a Mohi, i pera ta nga tamahine a Teropehara:</p> 
<p><A NAME="an_36:11">36:11</A>&nbsp;Ka riro hoki a Mahara, a Tirita, a Hokora, a Mirika, a Noa, nga tamahine a Teropehara, hei wahine ma nga tama a nga teina o to ratou papa.</p> 
<p><A NAME="an_36:12">36:12</A>&nbsp;I marenatia hoki ki nga hapu o nga tama a Manahi, tama a Hohepa, a i mau to ratou kainga tupu ki te iwi o te hapu o to ratou papa.</p> 
<p><A NAME="an_36:13">36:13</A>&nbsp;Ko nga whakahau enei me nga whakaritenga a Ihowa i whakahaua e Mohi ki nga tama a Iharaira i nga mania o Moapa i te wahi o Horano, ki Heriko.</p> 
<p><HR>
<CENTER>
<A HREF="deu">Next: Deuteronomy</A></CENTER>
</BODY>
</HTML>
