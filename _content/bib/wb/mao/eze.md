[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](lam)  [Next](dan) 

------------------------------------------------------------------------

### Maori Bible: Ezekiel

<span id="an_1:1">1:1</span> ¶ Na i te toru tekau o nga tau, i te wha o
nga marama, i te rima o nga ra o te marama, i ahau i roto i nga whakarau
o te awa, o Kepara, na ka puare nga rangi, a ka kite ahau i nga putanga
Atua.

<span id="an_1:2">1:2</span> I te rima o nga ra o te marama, ara i te
rima o nga tau o to Kingi Iehoiakini whakaraunga,

<span id="an_1:3">1:3</span> Ka haere tika tonu mai te kupu a Ihowa ki a
Ehekiera tohunga, tama a Puti, i te whenua o nga Karari, i te taha o te
awa, o Kepara; a i runga te ringa o Ihowa i a ia i reira.

<span id="an_1:4">1:4</span> ¶ A ka titiro atu ahau, na, he tukauati e
puta mai ana i te raki, he kapua nui, he ahi e hoki iho ana ki roto ki a
ia ano, wheriko tonu i tetahi taha, a i waenganui, i rite ki te kara o
te amipere, i waenganui ano i te ahi.

<span id="an_1:5">1:5</span> Na ka puta mai i waenganui o taua ahi ko te
ahua o nga mea ora e wha. Ko to ratou ahua ano tenei; i rite ratou ki te
tangata.

<span id="an_1:6">1:6</span> Na e wha nga mata o tetahi, o tetahi o
ratou, e wha nga parirau o tetahi, o tetahi.

<span id="an_1:7">1:7</span> Ko o ratou waewae, he waewae tika tonu; ko
te kapu ano o o ratou waewae rite tonu ki te kapu o te waewae o te kuao
kua: wheriko tonu, rite tonu ki te kanapatanga o te parahi kua oti te
oro.

<span id="an_1:8">1:8</span> He ringa tangata ano o ratou i raro i o
ratou parirau, i o ratou taha e wha: na, ko ratou tokowha, ko o ratou
mata, ko o ratou parirau, koia tenei;

<span id="an_1:9">1:9</span> He mea hono o ratou parirau tetahi ki
tetahi; kihai ratou i tahuri i a ratou e haere ana; i haere tika tonu
atu tetahi, tetahi.

<span id="an_1:10">1:10</span> Na, ko te ahua o o ratou mata, he mata
tangata o ratou; he mata raiona o ratou tokowha i te taha ki matua; he
mata kau o ratou tokowha i te taha ki maui; he mata ekara ano o ratou
tokowha.

<span id="an_1:11">1:11</span> Na, ko o ratou mata, ko o ratou parirau
he mea wehe a runga: ko o te mea kotahi e rua nga parirau e piri ana
tetahi ki tetahi, e rua hei hipoki mo o ratou tinana.

<span id="an_1:12">1:12</span> I haere tika tonu atu hoki ratou tetahi,
tetahi: ko te wahi hei haerenga atu mo te wairua, haere ana ratou ki
reira: kihai ratou i tahuri i a ratou e haere ana.

<span id="an_1:13">1:13</span> Na, ko te rite o aua mea ora, ko to ratou
ahua, koia ano kei te ngarahu ahi i te mea e ka ana, kei te ahua ano o
te rama: i haereere taua ahi i roto i aua mea ora, mura tonu, i puta mai
ano he uira i roto i te ahi.

<span id="an_1:14">1:14</span> Na ko te oma, ko te hokinga o aua mea
ora, rite tonu te ahua ki to te hikonga uira.

<span id="an_1:15">1:15</span> ¶ Na i taku tirohanga ki nga mea ora,
nana, ko tetahi wira i runga i te whenua, i te taha o nga mea ora,
kotahi mo te mea kotahi o ona mata e wha.

<span id="an_1:16">1:16</span> Ko te ahua o nga wira, me to ratou
mahinga, rite tonu te kara ki to te perira: rite tonu aua wira e wha; ko
to ratou ahua, ko to ratou mahinga, me te mea he wira i roto i te wira.

<span id="an_1:17">1:17</span> I to ratou haerenga i haere i runga i o
ratou taha e wha; kihai i tahuri i a ratou e haere ana.

<span id="an_1:18">1:18</span> Na, ko o ratou awhi, tiketike rawa, he
hanga whakawehi, kapi tonu ano i te kanohi o ratou awhi i tetahi taha, i
tetahi taha, o ratou e wha.

<span id="an_1:19">1:19</span> Na i te haerenga o nga mea ora i haere
ano nga wira i to ratou taha; a ka ara nga mea ora i runga i te whenua,
ka ara ano nga wira.

<span id="an_1:20">1:20</span> Ko te wahi hei haerenga atu mo te wairua,
i haere ratou ki reira; ko reira hei haerenga mo te wairua; i ara ano
nga wira ki runga i to ratou ritenga atu: no te mea i roto i nga wira te
wairua o te mea ora.

<span id="an_1:21">1:21</span> I haere era, ka haere enei; i tu era, ka
tu enei; a ka ara ake era i runga i te whenua, ka ara ano nga wira i to
ratou ritenga atu; no te mea kei roto te wairua o te mea ora i nga wira.

<span id="an_1:22">1:22</span> Na i runga ake i te mahunga o te mea ora
ko te ahua o te kikorangi, rite tonu te kara ki to te karaihe e wehingia
ana, he mea hora atu i runga i o ratou mahunga i te taha ki runga.

<span id="an_1:23">1:23</span> Na, i raro i te kikorangi, ko o ratou
parirau, torotika tonu, anga tonu mai tetahi ki tetahi: o te mea kotahi
e rua hei hipoki i tetahi taha, o te mea kotahi ano e rua hei hipoki i
tera taha o o ratou tinana.

<span id="an_1:24">1:24</span> A i a ratou e haere ana, i rongo ahau i
te haruru o o ratou parirau me te mea ko te haruru o nga wai maha, me te
mea ano ko te reo o te Kaha Rawa, he reo e turituri ana, ano he nge no
tetahi ope: i nga wa i tu ai ratou i tukua iho o ratou parira u.

<span id="an_1:25">1:25</span> I puta iho ano he reo i te kikorangi i
runga i o ratou mahunga; i te mea ka tu ratou, ka tukua iho o ratou
parirau.

<span id="an_1:26">1:26</span> ¶ Na, i runga i te kikorangi i runga ake
i o ratou mahunga ko te ahua o tetahi torona, he mea rite ki te kohatu
hapaira: a i runga i te ahua o te torona ko tetahi ahua e rite ana ki to
te tangata i runga i taua torona, i te taha ki runga.

<span id="an_1:27">1:27</span> I kite atu ano ahau me te mea no te
amipere te kara, he mea rite ki te ahua o te ahi i roto a taka noa, taka
noa, i te ahua o tona hope, a haere whakarunga, i te ahua ano o tona
hope, a haere whakararo, i kite atu ahau me te mea ko te ahua o te ahi,
a wheriko tonu te marama i tetahi taha, i tetahi taha ona.

<span id="an_1:28">1:28</span> Rite tonu ki te ahua o te kopere i te
kapua i te ra ua te ahua o te wherikotanga a taka noa. Ko te ahua tena,
ko te ritenga o te kororia o Ihowa. No toku kitenga, tapapa ana ahau ki
raro; na, ka rongo ahau i te reo o tetahi e korero ana.

<span id="an_2:1">2:1</span> ¶ Na ka mea ia ki ahau, E te tama a te
tangata, e tu ou waewae ki runga, a ka korero ahau ki a koe.

<span id="an_2:2">2:2</span> Na kua tae mai te wairua ki roto ki ahau i
tana korerotanga ki ahau, i tana meatanga kia tu oku waewae ki runga; a
ka rongo ahau i a ia e korero ana ki ahau.

<span id="an_2:3">2:3</span> Na ka mea ia ki ahau, E te tama a te
tangata, ka unga koe e ahau ki nga tama a Iharaira, ki nga iwi
whakakeke, kua whakakeke nei ki ahau; ko ratou ko o ratou matua kua tutu
ki ahau a taea noatia tenei ra nei ano.

<span id="an_2:4">2:4</span> A ko nga tamariki he whakatoi, he kaki
maro; na ka unga koe e ahau ki a ratou, a me ki atu e koe ki a ratou, Ko
te kupu tenei a te Ariki, a Ihowa.

<span id="an_2:5">2:5</span> Na ko ratou, ma ratou e rongo, ma ratou e
kore e rongo, he whare whakakeke hoki ratou, ka mohio, na i roto i a
ratou te poropiti e noho ana.

<span id="an_2:6">2:6</span> ¶ Na ko koe, e te tama a te tangata, kaua e
wehi i a ratou, kaua e wehi i a ratou kupu, ahakoa he tataramoa, he
tumatakuru i tou taha, a e noho ana koe i roto i nga kopiona; kaua e
wehi i a ratou kupu, kaua hoki e pairi ina titiro mai ratou, ahakoa he
whare whakakeke ratou.

<span id="an_2:7">2:7</span> Me korero ano e koe aku kupu ki a ratou, ma
ratou e whakarongo, ma ratou ranei e kore e whakarongo: nui atu hoki to
ratou whakakeke.

<span id="an_2:8">2:8</span> Ko koe ia, e te tama a te tangata,
whakarongo ki taku e mea nei ki a koe; Kaua koe e whakakeke, kei rite ki
taua whare whakakeke: hamama tou mangai, kainga hoki te mea ka hoatu nei
e ahau ki a koe.

<span id="an_2:9">2:9</span> Na, i taku tirohanga atu, nana, ko tetahi
ringa e totoro mai ana ki ahau; nana, ko tetahi pukapuka i roto i te
ringa;

<span id="an_2:10">2:10</span> Na wherahia ana e ia taua pukapuka ki
toku aroaro, he mea tuhituhi a roto, a waho: ko te mea i tuhituhia ki
reira he tangi, he uhunga, he aue.

<span id="an_3:1">3:1</span> ¶ Na ka ki mai ia ki ahau, E te tama a te
tangata, ko tau i kite ai kainga, kainga tenei pukapuka, ka haere, ka
korero ki te whare o Iharaira.

<span id="an_3:2">3:2</span> Na kua hamama toku mangai, a meinga ana
ahau e ia kia kai i taua pukapuka.

<span id="an_3:3">3:3</span> I mea ano ia ki ahau, E te tama a te
tangata, kia kai tou kopu, kia ki ano hoki tou puku i tenei pukapuka ka
hoatu nei e ahau ki a koe. Katahi ka kainga e ahau; na me te honi taua
mea i roto i toku mangai te reka.

<span id="an_3:4">3:4</span> Na ka mea ia ki ahau, E te tama a te
tangata, whakatika, haere ki te whare o Iharaira, korerotia aku kupu ki
a ratou.

<span id="an_3:5">3:5</span> Ehara hoki i te mea e unga ana koe ki te
iwi he tauhou tona reo, he pakeke ranei; engari ki te whare o Iharaira.

<span id="an_3:6">3:6</span> Ehara i te mea ki nga iwi maha he rere ke
nei, he pakeke hoki to ratou reo, e kore nei koe e mohio ki a ratou
kupu. He pono, ki te unga koe e ahau ki a ratou, kua whakarongo ratou ki
a koe.

<span id="an_3:7">3:7</span> E kore ia te whare o Iharaira e pai ki te
whakarongo ki a koe; no te mea e kore ratou e pai ki te whakarongo ki
ahau; he rae pakeke hoki to te whare katoa o Iharaira, he ngakau pakeke.

<span id="an_3:8">3:8</span> Nana, kua oti tou mata te mea e ahau kia
pakeke ki o ratou mata; tou rae kia pakeke ki o ratou rae.

<span id="an_3:9">3:9</span> Kua oti tou rae te mea e ahau kia rite ki
te kohatu tino maro, maro atu i te mata: kaua e wehi i a ratou, kaua
hoki e pairi ina titiro ratou, ahakoa he whare whakakeke ratou.

<span id="an_3:10">3:10</span> I mea ano ia ki ahau, E te tama a te
tangata, Ko aku kupu katoa ka korerotia e ahau ki a koe rongoatia ki tou
ngakau, whakarangona mai ano e ou taringa.

<span id="an_3:11">3:11</span> Na whakatika, haere ki nga whakarau, ki
nga tama a tou iwi, korero ki a ratou, mea atu, Ko te kupu tenei a te
Ariki, a Ihowa; ma ratou e rongo, ma ratou ranei e kore e rongo.

<span id="an_3:12">3:12</span> Katahi ka hapainga ake ahau e te wairua,
a ka rangona e ahau i muri i ahau he reo, he haruru nui e mea ana, Kia
whakapaingia te kororia o Ihowa i tona wahi.

<span id="an_3:13">3:13</span> I rongo ano ahau i te haruru o nga
parirau o nga mea ora e pa ana tetahi ki tetahi, i te haruru ano o nga
wira i to ratou taha, he haruru nui e ngateri haere ana.

<span id="an_3:14">3:14</span> Heoi ka hapainga ahau e te wairua,
kahakina ana ahau e ia: a haere pouri ana ahau, me te pawera o toku
wairua; a i kaha te ringa o Ihowa ki runga ki ahau.

<span id="an_3:15">3:15</span> Katahi ahau ka tae ki nga whakarau i
Terapipi, e noho ra i te awa, i Kepara, ki te wahi hoki i noho ai ratou;
a e whitu nga ra oku e noho ketekete ana i roto i a ratou.

<span id="an_3:16">3:16</span> ¶ Na i te mutunga o nga ra e whitu, ka
puta mai te kupu a Ihowa ki ahau, i mea ia,

<span id="an_3:17">3:17</span> E te tama a te tangata, kua oti koe te
mea e ahau hei kaitutei ma te whare o Iharaira. Na whakarongo ki te kupu
o toku mangai, a ko koe hei kaiwhakatupato maku i a ratou.

<span id="an_3:18">3:18</span> Ki te mea ahau ki te tangata kino, Ko te
mate kau mou; a ka kore koe e whakatupato i a ia, ka kore e korero, e
whakatupato i taua tangata kino ki tona ara kino kia ora ai ia; ka mate
taua tangata kino i runga i tona he; otiia ka rapua e ahau he utu mo ona
toto i tou ringa.

<span id="an_3:19">3:19</span> Engari ki te whakatupato koe i taua
tangata kino, a ka kore ia e tahuri mai i tona kino, i tona ara kino, ka
mate ia i runga i tona he; otiia kua ora i a koe tou wairua.

<span id="an_3:20">3:20</span> Na ki te tahuri atu te tangata tika i
tona tika, a ka mahia e ia te kino, a ka hoatu e ahau he tutukitanga
waewae ki tona aroaro, ka mate ia: i te mea kihai koe i whakatupato i a
ia, ka mate ia i runga i tona hara, e kore ano ana mahi tika i mah ia e
ia e maharatia; otiia ka rapua e ahau he utu mo ona toto i tou ringa.

<span id="an_3:21">3:21</span> Na ki te whakatupato koe i te tangata
tika kia kaua te tangata tika e hara, a ka kore ia e hara, he pono ka
ora ia, nona hoki i rongo ki te whakatupato, a ka ora tou wairua i a
koe.

<span id="an_3:22">3:22</span> ¶ Na kua tae mai te ringa o Ihowa ki
runga ki ahau; a ka mea ia ki ahau, Whakatika, haere ki te mania, a ka
korero ahau ki a koe ki reira.

<span id="an_3:23">3:23</span> Katahi ahau ka whakatika, a haere ana ki
te mania: na, ko te kororia o Ihowa i reira e tu ana, rite tonu ki te
kororia i kitea e ahau ki te awa, ki Kepara, a tapapa ana ahau.

<span id="an_3:24">3:24</span> Katahi ka uru te wairua ki roto ki ahau,
a ka meinga e ia oku waewae kia tu ki runga: na ka korero mai ia ki
ahau, ka mea ki ahau, Haere, tutakina atu koe ki roto ki tou whare.

<span id="an_3:25">3:25</span> Ko koe ia, e te tama a te tangata, nana,
ka meatia iho e ratou he here ki a koe, a ka herea koe ki aua here, e
kore ano koe e puta ki roto ki a ratou.

<span id="an_3:26">3:26</span> Ka meinga ano e ahau tou arero kia piri
ki tou ngao, a ka wahangu koe, e kore ano koe e waiho hei kairiri mo to
ratou he; no te mea he whare whakakeke ratou.

<span id="an_3:27">3:27</span> Otiia i te wa e korero ai ahau ki a koe
ka whakatuwheratia e ahau tou mangai, a ka mea koe ki a ratou, Ko te
kupu tenei a te Ariki, a Ihowa, Ko te tangata e rongo ana, mana e
whakarongo; ko te tangata e kore e rongo, kaua ia e whakarongo: he wha
re whakakeke hoki ratou.

<span id="an_4:1">4:1</span> ¶ Na, ko koe hoki, e te tama a te tangata,
tikina tetahi pereki mau, whakatakotoria ki tou aroaro, ka tuhituhi ai
he pa, ko Hiruharama, ki runga.

<span id="an_4:2">4:2</span> Whakapaea ano taua mea, hanga he taumaihi
hei whakapae mona; haupuria ake he pukepuke hei whakapae mona, hanga he
nohoanga taua, hei whawhai ki reira, hanga hoki nga mea wawahi mona, a
taka noa.

<span id="an_4:3">4:3</span> Tikina ano tetahi rino paraharaha mau,
whakaturia ake hei taiepa rino ki waenganui ou, o te pa; kia anga atu
ano tou mata ki reira, a ka whakapaea a reira, me whakapae hoki e koe.
Hei tohu tenei ki te whare o Iharaira.

<span id="an_4:4">4:4</span> Me takoto ano hoki koe ki tou taha maui, ka
uta ai i te kino o te whare o Iharaira ki runga ki taua taha: ko tau
wahanga i to ratou kino ka rite ki te maha o nga ra i takoto ai koe ki
taua taha.

<span id="an_4:5">4:5</span> Kua oti hoki i ahau nga tau o ta ratou kino
te uta ki runga ki a koe, kei te maha o nga ra te ritenga, ara e toru
rau e iwa tekau nga ra; na ka waha e koe te he o te whare o Iharaira.

<span id="an_4:6">4:6</span> A, ka poto enei i a koe, me takoto hoki koe
ki tou taha matau, a ka waha koe i te he o te whare o Hura: ko taku i
whakarite ai ki a koe, e wha tekau nga ra, he ra mo te tau, he ra mo te
tau.

<span id="an_4:7">4:7</span> Whakaangahia atu hoki tou kanohi ki te
whakapaenga o Hiruharama, tahanga kau tou ringa; a ka poropiti koe i te
he mo reira.

<span id="an_4:8">4:8</span> Nana, ka meatia koe e ahau ki te here, a e
kore koe e huri i tetahi taha ou ki tetahi taha ou, kia poto ra ano i a
koe ou ra whakapae.

<span id="an_4:9">4:9</span> ¶ Tikina hoki he witi mau, he parei, he
pini, he mirete, he rai, ka maka ki roto ki te oko kotahi, ka hanga i
tetahi taro mau; kia rite ki te maha o nga ra e takoto ai koe ki tou
taha, e toru rau e iwa tekau nga ra e kainga ai taua mea e koe.

<span id="an_4:10">4:10</span> Me pauna ano tau kai e kainga ai e koe,
kia rua tekau nga hekere i te ra kotahi; me kai e koe i tenei wa, i
tenei wa.

<span id="an_4:11">4:11</span> Me mehua ano te wai e inumia e koe; ko te
wahi whakaono o te hine, me inu e koe i tenei wa, i tenei wa.

<span id="an_4:12">4:12</span> A me kai e koe te kai ano he keke parei,
a me tunu taua mea i ta ratou tirohanga ki te paru e puta mai ana i te
tangata.

<span id="an_4:13">4:13</span> A i ki mai a Ihowa, Ka pena ano te kai a
nga tama a Iharaira, i ta ratou taro poke i roto i nga tauiwi e peia atu
ai ratou e ahau.

<span id="an_4:14">4:14</span> Na ko taku kainga ake, Aue, e te Ariki, e
Ihowa! nana, kihai toku wairua i poke; kihai ano ahau i kai i te mea
mate maori, i te mea i haea e te kirehe, o toku tamarikitanga ano a
mohoa noa nei; kihai ano tetahi kikokiko whakarihariha i tapoko ki roto
ki toku mangai.

<span id="an_4:15">4:15</span> Katahi ka mea ia ki ahau, Titiro, kua
hoatu e ahau ki a koe te paru kau hei whakarite mo te paru tangata, a ka
tunu koe i tau taro ki aua mea.

<span id="an_4:16">4:16</span> Na ka mea ia ki ahau, E te tama a te
tangata, kua oti te whawhati e ahau te tokotoko, ara te taro i
Hiruharama; a, ko ta ratou taro e kai ai he mea pauna, i runga ano i te
manukanuka; he mea mehua ano te wai, ka inumia e ratou i runga i te
ketek ete:

<span id="an_4:17">4:17</span> He mea kia kore ai he taro, he wai, ma
ratou, ketekete iho tetahi ki tetahi, memeha noa iho i runga i to ratou
he.

<span id="an_5:1">5:1</span> ¶ Na ko koe, e te tama a te tangata, tikina
he hoari koi mau, tikina hei heu mau, ko te heu a te kaiheu, ka
whakahaere ai ki runga ki tou mahunga, ki tou pahau ano: katahi ka tiki
i etahi pauna hei pauna mau, ka wehe ai i nga makawe.

<span id="an_5:2">5:2</span> Ko tetahi whakatoru o nga wahi me tahu e
koe ki te ahi ki waenganui o te pa, ina rite nga ra o te whakapaenga: na
ka mau ki tetahi whakatoru, ka hahau ki te hoari i tetahi taha ona, i
tetahi taha: a ko tetahi whakatoru me titari atu ki te hau: ka maunu
hoki i ahau te hoari hei whai i a ratou.

<span id="an_5:3">5:3</span> Me tango ano e koe etahi o aua makawe, kia
torutoru, ka takai ki roto ki nga pito o tou.

<span id="an_5:4">5:4</span> Me tango etahi o aua makawe, ka maka ki
waenganui o te ahi, ka tahu ai ki te ahi; ka puta mai i reira he ahi ki
te whare katoa o Iharaira.

<span id="an_5:5">5:5</span> ¶ Ko te kupu tenei a te Ariki, a Ihowa, Ko
Hiruharama tenei; he mea whakatu ia naku ki waenga o nga iwi, a ko nga
whenua e karapoi ana i a ia.

<span id="an_5:6">5:6</span> A kua whakakeke ia ki aku whakaritenga, nui
atu hoki tana mahi kino i ta nga iwi, ki aku tikanga hoki, nui atu i ta
nga whenua i tetahi taha ona, i tetahi taha: kua paopao nei hoki ratou
ki aku whakaritenga, a kihai i waiho e ratou aku tikanga he i ara mo
ratou.

<span id="an_5:7">5:7</span> No reira ko te kupu tenei a te Ariki, a
Ihowa, I te mea kua nui ake to koutou tutu i to nga iwi i tetahi taha o
koutou, i tetahi taha, kihai hoki koutou i haere i runga i aku tikanga,
kihai i mahi i aku whakaritenga, kihai ano i rite ta koutou ma hi ki nga
ritenga a nga iwi i tetahi taha o koutou, i tetahi taha;

<span id="an_5:8">5:8</span> Mo reira ko te kupu tenei a te Ariki, a
Ihowa, Nana ko ahau, ko ahau rawa nei, hei hoariri mou; a ka whakaritea
e ahau he whakaritenga i waenganui ou i te tirohanga a nga iwi.

<span id="an_5:9">5:9</span> Ka mahia ano e ahau i roto i a koe he mea
kihai i mahia e ahau i mua, e kore he pena e mahia e ahau a muri; mo au
mea whakarihariha katoa hoki.

<span id="an_5:10">5:10</span> A ka kai nga matua i nga tamariki i roto
i a koe, ka kai ano nga tamariki i o ratou matua; ka mahia ano e ahau he
whakaritenga i roto i a koe, ka titaria atu ano e ahau ou morehu katoa
ki nga hau katoa.

<span id="an_5:11">5:11</span> Mo reira, e ora ana ahau, e ai ta te
Ariki, ta Ihowa, kua whakapokea nei e koe toku wahi tapu ki au mea
whakarihariha katoa, ki au mea anuanu katoa, mo reira ka tino
whakaititia ano koe e ahau; e kore toku kanohi e manawapa, e kore ano
ahau e to hu.

<span id="an_5:12">5:12</span> Ka mate tetahi whakatoru ou i te mate
uruta, ka poto atu hoki i te hemokai i roto i a koe; a ka hinga tetahi
whakatoru ou i te hoari i tetahi taha ou, i tetahi taha: na, ko tetahi
whakatoru, ka titaria e ahau ki nga hau katoa, ka maunu ano i aha u te
hoari hei whai i a ratou.

<span id="an_5:13">5:13</span> Na ka whakapaua atu toku riri, ka meinga
ano e ahau kia tutuki toku weriweri ki runga ki a ratou, ka whai
whakamarietanga ano ahau; a ka mohio ratou ko Ihowa ahau te korero nei i
runga i toku hae, ina whakapaua e ahau toku weriweri ki runga ki a
ratou.

<span id="an_5:14">5:14</span> Ka meinga ano koe e ahau hei ururua, hei
ingoa kino i roto i nga iwi i tetahi taha ou, i tetahi taha, i te
tirohanga a nga tangata katoa e haere atu ana.

<span id="an_5:15">5:15</span> Heoi ka waiho a kona hei ingoa kino, hei
tawainga, hei mea e ako ai, e miharo ai nga iwi i tetahi taha ou, i
tetahi taha, ina mahia e ahau nga whakaritenga ki a koe i runga i te
riri, i te weriweri, i nga whakatupehupehu, aritarita rawa: naku, n a
Ihowa te kupu,

<span id="an_5:16">5:16</span> Ina tukua e ahau ki a ratou nga pere kino
o te hemokai, hei whakamoti, ko aku e tuku atu ai hei whakamoti i a
koutou; ka whakanuia ano e ahau to koutou hemokai, whati iho to koutou
tokotoko, ara te taro.

<span id="an_5:17">5:17</span> Ka tukua atu ano e ahau te hemokai ki a
koutou, me nga kirehe kikino, a ka poto i a ratou au tamariki; ka tika
atu ano te mate uruta me te whakaheke toto i waenganui i a koe; ka kawea
atu ano e ahau te hoari ki a koe. Naku na Ihowa te kupu.

<span id="an_6:1">6:1</span> ¶ I puta ano te kupu a Ihowa ki ahau, i
mea,

<span id="an_6:2">6:2</span> E te tama a te tangata, anga atu tou mata
ki nga maunga o Iharaira, ka poropiti ki a ratou,

<span id="an_6:3">6:3</span> Ka mea atu, E nga maunga o Iharaira,
whakarongo ki te kupu a te Ariki, a Ihowa: Ko te kupu tenei a te Ariki,
a Ihowa ki nga maunga, ki nga pukepuke, ki nga awa, ki nga raorao: Tenei
ahau, ahau nei ano, te kawe nei i te hoari ki runga ki a koutou, a ka
kore i ahau o koutou wahi tiketike.

<span id="an_6:4">6:4</span> Ka whakaururuatia a koutou aata, ka
tukitukia a koutou whakapakoko: a ka maka e ahau ki mua i a koutou
whakapakoko o koutou tangata i whakamatea.

<span id="an_6:5">6:5</span> Ka takoto ano i ahau nga tinana o nga tama
a Iharaira ki mua i a ratou whakapakoko; ka titaria ano e ahau o koutou
wheua ki a koutou aata a taka noa.

<span id="an_6:6">6:6</span> I o koutou nohoanga katoa ka ururuatia nga
pa, ka mokemoke ano nga wahi tiketike, he mea kia ururuatia ai a koutou
aata, kia mokemoke ai; kia tukitukia ai ano a koutou whakapakoko, mutu
ake ta ratou; ka poutoa ano a koutou whakapakoko, kia whakak ahoretia ai
hoki a koutou mahi.

<span id="an_6:7">6:7</span> Ka hinga ano te parekura i roto i a koutou;
a ka mohio koutou ko Ihowa ahau.

<span id="an_6:8">6:8</span> ¶ Ka toe ano ia i ahau etahi, kia mawhiti
ai etahi o koutou i te hoari i roto i nga iwi, ina titaria atu koutou ki
nga whenua.

<span id="an_6:9">6:9</span> Na, ko te hunga o koutou e mawhiti, ka
mahara ratou ki ahau i roto i nga iwi e whakaraua atu ai ratou, ki taku
pakaruhanga i to ratou ngakau puremu, kua mawehe atu nei i ahau, me o
ratou kanohi hoki, e haere nei ki te puremu ki o ratou whakapakok o: a
anuanu iho ratou ki a ratou ano mo nga kino i mahia nei e ratou, mo a
ratou mea whakarihariha katoa.

<span id="an_6:10">6:10</span> Ka mohio hoki ratou ko Ihowa ahau; ehara
ano taku i te mea noa iho i taku kianga ka mahia tenei kino ki a ratou.

<span id="an_6:11">6:11</span> ¶ Ko te kupu tenei a te Ariki, a Ihowa,
papaki tou ringa, takahi iho tou waewae, me te ki ake ano, Aue, te mate
mo nga kino whakarihariha katoa o te whare o Iharaira! ka hinga hoki
ratou i te hoari, i te hemokai, i te mate uruta.

<span id="an_6:12">6:12</span> Ko te tangata i tawhiti ka mate i te mate
uruta; ko te tangata e tata ana ka hinga i te hoari; ko te tangata e toe
ana, e whakapaea ana, ka mate i te hemokai: na ka whakapaua e ahau toku
riri ki a ratou.

<span id="an_6:13">6:13</span> A ka mohio koutou ko Ihowa ahau, ina
takoto o ratou tangata i patua i waenganui o a ratou whakapakoko i
tetahi taha o a ratou aata, i tetahi taha, i runga i nga pukepuke
tiketike katoa, i runga i nga tihi katoa o nga maunga, i raro ano i nga
rak au kouru nui katoa, i raro i nga oki pururu katoa, i te wahi i tukua
atu ai e ratou te kakara reka ki a ratou whakapakoko katoa.

<span id="an_6:14">6:14</span> Ka totoro atu hoki toku ringa ki a ratou,
a ka meinga te whenua kia ururua, kia takoto kau, i te koraha e anga ana
ki Ripirata, puta noa i o ratou nohoanga: a ka mohio ratou ko Ihowa
ahau.

<span id="an_7:1">7:1</span> ¶ I puta mai ano te kupu a Ihowa ki ahau; i
mea,

<span id="an_7:2">7:2</span> Na, e koe, e te tama a te tangata, ko te
kupu tenei a te Ariki, a Ihowa, ki te whenua o Iharaira: He
whakamutunga! kua tae mai te whakamutunga ki nga pito e wha o te whenua.

<span id="an_7:3">7:3</span> Ko aianei te whakamutunga mou, ka tukua atu
e ahau toku riri ki runga ki a koe, ka rite ano ki ou ara taku whakarite
mou; ka hoatu ano e ahau au mea whakarihariha katoa ki runga ki a koe.

<span id="an_7:4">7:4</span> E kore ano toku kanohi e manawapa ki a koe,
e kore ahau e tohu: engari ka hoatu e ahau te utu o ou ara ki a koe; ka
mau hoki au mea whakarihariha ki roto i a koe, a ka mohio koutou ko
Ihowa ahau.

<span id="an_7:5">7:5</span> Ko te kupu tenei a te Ariki, a Ihowa: He
kino! he kino kotahi! nana, te haere mai nei.

<span id="an_7:6">7:6</span> He whakamutunga kua tae mai, kua tae mai te
whakamutunga, kei te oho ki a koe; nana, e haere mai nei.

<span id="an_7:7">7:7</span> Ko te mea kua rite mou, tenei kua tae mai,
e te tangata o te whenua: kua tae mai te wa, kua tata te ra; he ra no te
ngangau, ehara i te ra o te umere harakoa i runga o nga maunga.

<span id="an_7:8">7:8</span> Akuanei ka tata te ringihia e ahau toku
weriweri ki runga ki a koe, ka whakapaua e ahau toku riri ki a koe, ka
rite ano ki ou ara taku whakarite mou; ka hoatu ano e ahau he utu ki a
koe mo au mea whakarihariha katoa.

<span id="an_7:9">7:9</span> E kore ano toku kanohi e manawapa, e kore
ahau e tohu; ka rite ki ou ara taku e hoatu ai ki a koe, ka mau ano au
mea whakarihariha ki waenganui i a koe; a ka mohio koutou e whiu ana ano
ahau, a Ihowa.

<span id="an_7:10">7:10</span> Nana, te ra; nana, kua tae mai: kua puta
te mea ku rite mou; kua puawai te tokotoko, kua kopuku te whakapehapeha.

<span id="an_7:11">7:11</span> Kua ara te tutu hei tokotoko mo te kino:
e kore e toe tetahi o ratou, tetahi ranei o to ratou mano, o o ratou
taonga ranei; kahore ano hoki he arikitanga i roto i a ratou.

<span id="an_7:12">7:12</span> Kua tae mai te wa, kua tata te ra: kaua
te kaihoko mai e koa; kaua ano te kaihoko atu e pouri: no te mea ka pa
te riri ki tona mano katoa.

<span id="an_7:13">7:13</span> No te mea ahakoa i te ora raua, e kore te
tangata i te utu e hoki atu ki te mea i hokona; mo ona mano katoa hoki
te whakakitenga, e kore ratou e hoki; e kore ano tetahi e whakakaha i a
ia i runga i tona he i ana mahi i a ia e ora ana.

<span id="an_7:14">7:14</span> Kua whakatangihia e ratou te tetere, a
kua whakaritea nga mea katoa; heoi kahore he tangata e haere ana ki te
whawhai; no te mea kei runga toku riri i ona mano katoa.

<span id="an_7:15">7:15</span> I waho ko te hoari, i roto ko te mate
uruta, ko te hemokai. Ko te tangata i te parae ka mate i te hoari; ko te
tangata i te pa ka pau i te hemokai, i te mate uruta.

<span id="an_7:16">7:16</span> ¶ Ko nga morehu o ratou e mawhiti, ka
mawhiti, a ka noho ki nga maunga, ka rite ki nga kukupa o nga awaawa,
tumutumu katoa ratou i runga i tona he, i tona he.

<span id="an_7:17">7:17</span> Ka ngoikore katoa nga ringa, a ka ngonge
nga turi ano he wai.

<span id="an_7:18">7:18</span> Ka whitikiria ano he kakahu taratara ki a
ratou, ka taupokina ratou e te wehi; he whakama kei nga mata katoa, a i
runga i o ratou mahunga katoa ko te pakira.

<span id="an_7:19">7:19</span> Ka maka e ratou ta ratou hiriwa ki nga
ara, ka waiho ta ratou koura hei mea poke; e kore ta ratou hiriwa, ta
ratou koura, e tau hei whakaora i a ratou i te ra o to Ihowa riri; e
kore e ngata o ratou wairua, e kore ano e ki o ratou puku i era: ko te
tutukitanga waewae hoki tera i he ai ratou.

<span id="an_7:20">7:20</span> Na, ko te ataahua o tona whakapaipai,
nana i whakawhiwhi ki te kororia: heoi hanga ana e ratou nga ahua o a
ratou mea anuanu, o a ratou mea whakarihariha ki reira: no reira meinga
iho e ahau hei mea poke ki a ratou.

<span id="an_7:21">7:21</span> Ka tukua ano e ahau hei taonga parakete
ki te ringa o nga tangata ke, ki nga tangata kino o te whenua, hei
taonga parau; a ka whakapokea e ratou.

<span id="an_7:22">7:22</span> Ka tahuri atu ano toku mata i a ratou, a
ka whakapokea e ratou toku wahi ngaro; ka tae mai ano nga kaipahua ki
reira whakapoke ai.

<span id="an_7:23">7:23</span> ¶ Hanga he mekameka: kua ki hoki te
whenua i nga he whakaheke toto; ki tonu hoki te pa i te tutu.

<span id="an_7:24">7:24</span> Mo reira ka kawea mai e ahau nga tauiwi
kino rawa, a ka riro o ratou whare i a ratou; ka mutu ano i ahau te
whakapehapeha o te hunga kaha, ka whakapokea o ratou wahi tapu.

<span id="an_7:25">7:25</span> Kei te haere mai te whakangaromanga; ka
rapua e ratou te rangimarie; heoi kahore noa iho.

<span id="an_7:26">7:26</span> Ka tae mai te aitua ki runga ki te aitua,
te rongo ki runga ki te rongo: a ka rapua e ratou ta te poropiti
whakakitenga; heoi ka whakakahoretia te ture i te tohunga, te whakaaro i
nga kaumatua.

<span id="an_7:27">7:27</span> Ka tangi te kingi, ko te ngaromanga hoki
he kakahu mo te rangatira, ka ohooho ano nga ringa o te iwi o te whenua;
ka rite ki o ratou ara taku e mea ai ki a ratou, kei a ratou ritenga ano
hoki he ritenga mo taku whakawa i a ratou; a ka mohio rato u ko Ihowa
ahau.

<span id="an_8:1">8:1</span> ¶ Na i te ono o nga tau, i te ono o nga
marama, i te rima o nga ra o te marama, e noho ana ahau i roto i toku
whare, me te noho ano nga kaumatua o Hura i toku aroaro, na ka tau iho
te ringa o te Ariki, o Ihowa, ki runga ki ahau i reira.

<span id="an_8:2">8:2</span> Na ka titiro atu ahau, nana, ko tetahi ahua
me te mea he ahi ki te titiro atu; i tona hope a whakararo, he ahi ki te
titiro atu; i tona hope ano a whakarunga, he wherikotanga ki te titiro
atu, he mea rite te kara ki to te amipere.

<span id="an_8:3">8:3</span> Na ka totoro mai te ahua o te ringa, a
hopukia ana ahau e ia i tetahi o nga makawe o toku matenga: katahi ahau
ka hapainga atu e te wairua ki waenganui o te whenua, o te rangi, a
kawea ana ahau e ia ki Hiruharama, he whakakitenga hoki na te Atua, ki
te kuwaha o te keti o to roto marae e anga ana ki te raki; kei reira nei
te nohoanga o te whakapakoko o te hae, e puta ai te hae.

<span id="an_8:4">8:4</span> Na i reira ano te kororia o te Atua o
Iharaira, he pera me te kitenga i kitea e ahau ki te mania.

<span id="an_8:5">8:5</span> Katahi ka mea ia ki ahau, E te tama a te
tangata, tena ra, anga atu ou kanohi ra te ara ki te raki. Heoi ka anga
oku kanohi ra te ara ki te raki, nana, i te taha ki te raki, i te kuwaha
o te aata, ko tenei whakapakoko o te hae i te tomokanga atu.

<span id="an_8:6">8:6</span> A ka mea ia ki ahau, E te tama a te
tangata, ka kite ranei koe i ta ratou e mea nei? ara i nga mea
whakarihariha nui e mahia nei e te whare o Iharaira ki konei, e matara
ai ahau i toku wahi tapu? otiia tera koe e kite ano i etahi atu mea
whakarih ariha nunui.

<span id="an_8:7">8:7</span> ¶ Na ka kawea ahau e ia ki te kuwaha o te
marae; a, no taku tirohanga atu, nana, ko tetahi puta i te taiepa.

<span id="an_8:8">8:8</span> Katahi ia ka mea ki ahau, E te tama a te
tangata, tena, keria te taiepa; a, i taku keringa i te taiepa, na ko
tetahi kuwaha.

<span id="an_8:9">8:9</span> A ka mea tera ki ahau, Haere ki roto, kia
kite ai koe i nga mea whakarihariha, i nga mea kino e mahia nei e ratou
ki konei.

<span id="an_8:10">8:10</span> Heoi haere ana ahau ki roto, a ka kite;
na, ko nga ahua katoa o nga mea ngokingoki, o nga kararehe
whakarihariha, me nga whakapakoko katoa o te whare o Iharaira, he mea
tuhituhi ki te taha o te whare a taka noa, taka noa.

<span id="an_8:11">8:11</span> A i o ratou aroaro e tu ana e whitu tekau
nga tangata, no nga kaumatua o te whare o Iharaira, a i waenganui o
ratou e tu ana ko Iaatania tama a Hapana, he tahu whakakakara i te ringa
o tenei, o tenei; a i kake whakarunga te kakara o te kapua o t e
whakakakara.

<span id="an_8:12">8:12</span> Katahi ia ka mea ki ahau, Kua kite ranei
koe, e te tama a te tangata, i ta nga kaumatua o te whare o Iharaira e
mea nei i te pouri, ia tangata, ia tangata, i ona whare whakaahua? e ki
ana hoki ratou, E kore a Ihowa e kite i a tatou; kua mahue te whenua i a
Ihowa.

<span id="an_8:13">8:13</span> ¶ I mea mai ano ia ki ahau, Tera koe e
kite ano i etahi atu mea whakarihariha nunui e mahia ana e ratou.

<span id="an_8:14">8:14</span> Katahi ahau ka kawea e ia ki te kuwaha o
te keti o te whare o Ihowa, e anga ana whaka te raki; na ko nga wahine e
noho ana i reira, e tangi ana ki a Tamutu.

<span id="an_8:15">8:15</span> Katahi ia ka mea ki ahau, Ka kite ranei
koe i tenei, e te tama a te tangata? Tera koe e kite ano i etahi mea
whakarihariha nunui atu i enei.

<span id="an_8:16">8:16</span> Na ka kawea ahau e ia ki to roto marae o
te whare o Ihowa; nana, i te kuwaha o te temepara o Ihowa, i te takiwa o
te whakamahau, o te aata, ko etahi tangata, ki te whakaaro iho e rua
tekau ma rima, ko o ratou tuara e anga ana ki te temepara o Ih owa, ko o
ratou mata ki te rawhiti; e koropiko ana ratou ki te ra whaka te
rawhiti.

<span id="an_8:17">8:17</span> Katahi ka mea ia ki ahau, Ka kite ranei
koe i tenei, e te tama a te tangata? He mea mama noa ake ianei tenei ki
te whare o Hura kia mahia e ratou nga mea whakarihariha e mahia nei e
ratou ki konei? na ratou hoki i kapi ai te whenua i te tutu, a hoki mai
ana ratou ki te whakapataritari i ahau: nana, kei te whakapa ano ratou i
te manga ki to ratou ihu.

<span id="an_8:18">8:18</span> Na ka mahi ano ahau i runga i te
weriweri; e kore toku kanohi e manawapa, e kore ano ahau e tohu; ahakoa
nui to ratou reo e karanga ai ki oku taringa, e kore ahau e rongo ki a
ratou.

<span id="an_9:1">9:1</span> ¶ I karanga ano ia ki oku taringa, he nui
te reo, i mea, Kia whakatata mai nga kaitirotiro o te pa, me tana patu
whakangaro i te ringa o tenei, o tenei.

<span id="an_9:2">9:2</span> Na tokoono nga tangata e haere mai ana i te
ara o to runga kuwaha e anga ana ki te raki, me tana patu whakamate ano
i te ringa o tenei, o tenei: ko tetahi tangata ano i roto i a ratou he
rinena tona kakahu, he pounamu ano na te kaituhituhi i tona taha. Na
tomo ana ratou, tu ana i te taha o te aata parahi.

<span id="an_9:3">9:3</span> Na kua kake atu te kororia o te Atua o
Iharaira i te kerupa, ko tona taunga nei tera, ki te paepae o te whare:
na ka karanga tera ki te tangata, he rinena nei tona kakahu, ki tera kei
tona taha nei te pounamu a te kaituhituhi;

<span id="an_9:4">9:4</span> A ka mea a Ihowa ki a ia, E tika na
waenganui i te pa, na waenga i Hiruharama, ka whakapiri i tetahi tohu ki
nga rae o nga tangata e aue ana, e tangi ana, mo nga mea whakarihariha
katoa e mahia ana i waenganui o konei.

<span id="an_9:5">9:5</span> ¶ I mea ano ia ki era atu, me te whakarongo
ano ahau, E tika koutou na waenganui o te pa i muri i a ia patu ai: kaua
o koutou kanohi e manawapa, kaua e tohu.

<span id="an_9:6">9:6</span> Patua kia ngaro te kaumatua, te taitama, te
kotiro, me nga kohungahunga, me nga wahine; kaua ia e tata ki tetahi
tangata i a ia nei te tohu; me timata ki toku wahi tapu. Na kua timata
ratou ki nga kaumatua i te aronga o te whare.

<span id="an_9:7">9:7</span> I mea ano ia ki a ratou, Whakapokea te
whare, whakakiia nga marae ki te tupapaku: haere koutou. Heoi haere ana
ratou, na kei te patu i roto i te pa.

<span id="an_9:8">9:8</span> Na i a ratou e patu ana, a ka mahue ahau,
ka tapapa ahau, ka karanga, ka mea, Aue, e te Ariki, e Ihowa! ka ngaro
ianei i a koe nga morehu katoa o Iharaira, i te mea ka ringihia nei e
koe tou weriweri ki runga ki Hiruharama?

<span id="an_9:9">9:9</span> Ano ra ko ia ki ahau, He nui rawa te he o
te whare o Iharaira raua ko Hura, kua ki hoki te whenua i te toto, kua
ki ano te pa i te whakariroinga o te whakawa: e mea ana hoki ratou, Kua
mahue te whenua i a Ihowa, e kore a Ihowa e kite.

<span id="an_9:10">9:10</span> Na, ko ahau nei hoki, e kore toku kanohi
e manawapa, e kore ahau e tohu; ka hoatu e ahau te utu o to ratou ara ki
runga ki to ratou mahunga.

<span id="an_9:11">9:11</span> Na, ko te tangata i te kakahu rinena,
tera kei tona taha ra te pounamu mangumangu, korerotia ana e ia taua
mea, i ki ia, Kua oti i ahau tau i whakahau ra ki ahau.

<span id="an_10:1">10:1</span> ¶ Katahi ahau ka titiro atu, nana, i te
kikorangi, i runga ake i te mahunga o nga kerupima, ka kitea i runga i a
ratou me te mea he kohatu hapaira, rite tonu ki te ahua o te torona ki
te titiro.

<span id="an_10:2">10:2</span> Na ka korero ia ki te tangata i te kakahu
rinena, i mea ia, Tomo atu ki waenganui o nga wira e hurihuri na, ara ki
raro i te kerupa, whakakiia ou ringa e rua ki nga waro ahi i waenganui i
nga kerupima, ka rui ki runga ki te pa. Na haere ana ia me te titiro ano
ahau.

<span id="an_10:3">10:3</span> Na i tu nga kerupima ki te taha ki matau
o te whare, i te tomonga o taua tangata; ki tonu hoki to roto marae i te
kapua.

<span id="an_10:4">10:4</span> Katahi ka kake te kororia o Ihowa i te
kerupa, a ka tu i runga ake i te paepae o te whare; ki tonu iho te whare
i te kapua, ki tonu hoki te marae i te kanapatanga o to Ihowa kororia.

<span id="an_10:5">10:5</span> Na, ko te haruru o nga parirau o nga
kerupima, i rangona ki te marae ra ano o waho, me te mea ko te reo o te
Atua Kaha Rawa ina korero.

<span id="an_10:6">10:6</span> Na, i tana whakahaunga i te tangata i te
kakahu rinena, i tana meatanga, Tikina he ahi i waenganui o nga wira
hurihuri, i waenganui o nga kerupima; katahi tera ka haere ki roto, ka
tu ki te taha o tetahi wira.

<span id="an_10:7">10:7</span> Na ka totoro te ringa o te kerupa i
waenganui o nga kerupima ki te ahi i waenganui o nga kerupima, hapainga
ana e ia i reira, hoatu ana ki nga ringa o tera i te kakahu rinena. Na
tangohia ana e tera, a puta atu ana.

<span id="an_10:8">10:8</span> ¶ I kitea ano te ahua o te ringa tangata
i nga kerupima i raro i o ratou parirau.

<span id="an_10:9">10:9</span> A i kite ahau, na e wha nga wira i te
taha o nga kerupima, kotahi te wira i te taha o te kerupa kotahi, ko
tetahi wira i te taha o tetahi atu kerupa. Na, ko te ahua o nga wira
koia ano kei te kara o te kohatu perira.

<span id="an_10:10">10:10</span> Na ki te tirohia atu aua mea, kotahi
ano te ahua o ratou e wha, me te mea kotahi te wira i roto i te wira.

<span id="an_10:11">10:11</span> I to ratou haerenga i haere i o ratou
taha e wha; kihai i tahuri i a ratou i haere ra, engari, ko te wahi i
anga atu ai te matenga, whai tonu atu ratou ki reira; kihai i tahuri i a
ratou i haere ra.

<span id="an_10:12">10:12</span> Na, ko to ratou tinana katoa, ko o
ratou tuara, ko o ratou ringa, ko o ratou parirau, a ko nga wira hoki,
kapi tonu i te kanohi a taka noa, ara nga wira i a ratou tokowha.

<span id="an_10:13">10:13</span> Na ko nga wira ra, i karangatia i ahau
ano e whakarongo ana, ko nga wira hurihuri.

<span id="an_10:14">10:14</span> Na e wha nga mata o tetahi, o tetahi;
ko te mata tuatahi he mata kerupa, ko te mata tuarua he mata tangata, ko
te tuatoru he mata raiona, ko te tuawha he mata ekara.

<span id="an_10:15">10:15</span> Na ka maiangi nga kerupima ki runga. Ko
te mea ora tenei i kitea e ahau ki te awa, ki Kepara.

<span id="an_10:16">10:16</span> Na, i te haerenga o nga kerupima, i
haere ano nga wira i to ratou taha, a ka ara ake nga parirau o nga
kerupima, he mea kia maiangi ake ai i te whenua, kihai aua wira i tahuri
ke i to ratou taha.

<span id="an_10:17">10:17</span> Ka tu era, ka tu enei; ka maiangi era
ki runga, ka maiangi ano enei ki runga; no te mea i roto i a ratou te
wairua o te mea ora.

<span id="an_10:18">10:18</span> Na kua riro atu te kororia o Ihowa i
runga i te paepae o te whare, tau ana ki runga ki nga kerupima.

<span id="an_10:19">10:19</span> Na ka ara nga parirau o nga kerupima,
maiangi ana i te whenua, i ahau e titiro atu ana i to ratou haerenga
atu, me nga wira ano i to ratou taha: a tu ana ratou i te kuwaha o te
keti ki te rawhiti o te whare o Ihowa; a i runga i a ratou te korori a o
te Atua o Iharaira, i te taha ki runga.

<span id="an_10:20">10:20</span> Ko te mea ora tenei i kitea e ahau i
raro i te atua o Iharaira, i te awa, i Kepara; i mohio ano ahau he
kerupima era.

<span id="an_10:21">10:21</span> E wha nga mata o tenei, o tenei, e wha
ano nga parirau o tenei, o tenei; i raro ano i o ratou parirau ko te
ahua o te ringa tangata.

<span id="an_10:22">10:22</span> Na, ko te ahua o o ratou mata ko aua
mata i kitea ra e ahau ki te awa, ki Kepara, o ratou ahua me ratou ano;
i tika tonu atu ratou tetahi, tetahi.

<span id="an_11:1">11:1</span> ¶ I hapainga ake ano ahau e te wairua, a
kawea ana e ia ki te keti ki te rawhiti o te whare o Ihowa, ki tera e
anga ra ki te rawhiti. Na i te kuwaha o te keti e rua tekau ma rima nga
tangata; a i kite ahau i roto i a ratou i a Iaatania tama a Aturu raua
ko Peratia tama a Penaia, he rangatira no te iwi.

<span id="an_11:2">11:2</span> Na ka mea ia ki ahau, E te tama a te
tangata, ko nga tangata enei e whakaaro ana i te kino, e whakatakoto ana
i te tikanga he i roto i tenei pa:

<span id="an_11:3">11:3</span> E ki ana, kahore ano i tata te wa e hanga
whare ai: ko tenei pa te kohua, ko tatou te kikokiko.

<span id="an_11:4">11:4</span> Mo reira poropititia te he mo ratou;
poropititia, e te tama a te tangata.

<span id="an_11:5">11:5</span> Na ka tau te wairua o Ihowa ki ahau, a ka
mea ki ahau, Ki atu, Ko te kupu tenei a Ihowa, Ko ta koutou korero
tenei, e te whare o Iharaira: na, ko na mea e puta ake ana i o koutou
wairua, mohio tonu ahau.

<span id="an_11:6">11:6</span> Kua whakatokomahatia e koutou a koutou
tupapaku ki tenei pa, kua whakakiia ano e koutou ona huarahi ki te
tupapaku.

<span id="an_11:7">11:7</span> Mo reira ko te kupu tenei a te Ariki, a
Ihowa, Ko a koutou tupapaku kua hinga nei i a koutou ki waenganui o
tenei pa, ko ratou te kikokiko, ko tenei pa te kohua: ko koutou ia ka
whakaputaina atu i waenganui o konei.

<span id="an_11:8">11:8</span> I wehi koutou i te hoari; ka kawea mai
ano e ahau te hoari ki a koutou, e ai ta te Ariki, ta Ihowa.

<span id="an_11:9">11:9</span> Ka whakaputaina atu ano koutou e ahau i
waenganui o konei, ka hoatu ki te ringa o te tangata ke, ka mahia ano e
ahau he whakawa i waenganui i a koutou.

<span id="an_11:10">11:10</span> Ka hinga koutou i te hoari; ka
whakawakia koutou e ahau ki te rohe o Iharaira, a ka mohio koutou ko
Ihowa, ahau.

<span id="an_11:11">11:11</span> E kore tenei pa e waiho hei kohua mo
koutou, e kore ano hoki koutou e waiho hei kikokiko mo roto; ka
whakawakia koutou e ahau ki te rohe o Iharaira;

<span id="an_11:12">11:12</span> A ka mohio koutou ko Ihowa ahau; kihai
hoki koutou i haere i runga i aku tikanga, a kihai i mahia e koutou aku
whakaritenga, engari i rite tonu a koutou mahi ki nga ritenga a nga iwi
i tetahi taha, i tetahi taha o koutou.

<span id="an_11:13">11:13</span> Na i ahau e poropiti ana, ka mate a
Peratia tama a Penaia. Katahi ahau ka tapapa ki raro, he nui toku reo ki
te karanga, i mea ahau, Aue, e te Ariki, e Ihowa! ka poto rawa ranei i a
koe nga morehu o Iharaira?

<span id="an_11:14">11:14</span> ¶ I puta mai ano te kupu a Ihowa ki
ahau, i mea ia,

<span id="an_11:15">11:15</span> E te tama a te tangata, ko ou tuakana,
ko ou teina, ko ou whanaunga, ko te whare katoa ano o Iharaira, rupeke,
rupeke, ko ratou enei, kua ki mai nei nga tangata o Hiruharama ki a
ratou, kia matara atu i a Ihowa; kua homai tenei whenua ki a matou hei
kainga tupu:

<span id="an_11:16">11:16</span> Mo reira me ki atu, Ko te kupu tenei a
te Ariki, a Ihowa, Ahakoa i maka atu ratou e ahau ki tawhiti, ki roto ki
nga iwi, ahakoa i whakamararatia ratou e ahau ki nga whenua, ka ai ano
ia ahau hei wahi tapu mo ratou i nga whenua e tae ai ratou mo te wa
nohinohi nei.

<span id="an_11:17">11:17</span> Mo reira me ki atu, Ko te kupu tenei a
te Ariki, a Ihowa, Ka kohikohia koutou e ahau i roto i nga iwi, ka
huihuia ano i nga whenua i whakamararatia ai koutou, ka hoatu ano e ahau
te oneone o Iharaira ki a koutou.

<span id="an_11:18">11:18</span> Ka tae ano ratou ki reira, ka
whakakahoretia ano e ratou nga mea whakarihariha katoa o reira, me nga
mea anuanu o reira.

<span id="an_11:19">11:19</span> Ka hoatu ano e ahau he ngakau kotahi ki
a ratou, ka hoatu ano he wairua hou ki a koutou; ka tangohia ano e ahau
te ngakau kohatu i o ratou kikokiko, a ka hoatu he ngakau kikokiko ki a
ratou:

<span id="an_11:20">11:20</span> Kia haere ai ratou i runga i aku
tikanga, kia puritia ai aku whakaritenga, mahia iho: a waiho tonu iho
ratou hei iwi maku, ko ahau ano hei Atua mo ratou.

<span id="an_11:21">11:21</span> Ko te hunga ia kei te whai nei o ratou
ngakau i te ngakau o a ratou mea whakarihariha, o a ratou mea anuanu, ka
utua e ahau o ratou ara ki runga ki o ratou mahunga, e ai ta te Ariki,
ta Ihowa.

<span id="an_11:22">11:22</span> ¶ Katahi ka ara nga parirau o nga
kerupima, a ko nga wira i to ratou taha; i runga ano hoki te kororia o
te Atua o Iharaira i a ratou, i te taha ki runga.

<span id="an_11:23">11:23</span> Na ka kake te kororia o Ihowa i roto i
te pa, tu rawa ki runga ki te maunga ki te taha ki te rawhiti o te pa.

<span id="an_11:24">11:24</span> Muri iho ka hapainga ahau e te wairua,
he mea i roto i te whakakitenga, na te wairua o te Atua, ki Karari, ki
nga whakarau. Heoi ka kake atu i ahau te kitenga i kitea e ahau.

<span id="an_11:25">11:25</span> Na korerotia ana e ahau ki nga whakarau
nga mea katoa i whakakitea ki ahau e Ihowa.

<span id="an_12:1">12:1</span> ¶ I puta mai ano te kupu a Ihowa ki ahau,
i mea,

<span id="an_12:2">12:2</span> E te tama a te tangata, kei te noho koe i
waenganui i te whare whakakeke, he kanohi nei o ratou hei titiro, heoi
kahore e titiro, he taringa o ratou e rongo ai, heoi kahore e rongo; no
te mea he whare whakakeke ratou.

<span id="an_12:3">12:3</span> Mo reira whakapaingia etahi mea mau, e te
tama a te tangata, mo te heke, ka heke i te awatea i ta ratou tirohanga;
me heke atu i tou wahi ki tetahi atu wahi i ta ratou tirohanga; tera pea
ratou e mahara iho, ahakoa he whare whakakeke ratou.

<span id="an_12:4">12:4</span> Whakaputaina mai ano au mea ki waho i te
awatea i ta ratou tirohanga, kia rite ki nga mea a te heke: me haere atu
koe i te ahiahi i ta ratou tirohanga, kia rite ki te haerenga o te heke.

<span id="an_12:5">12:5</span> Pokaia e koe te taiepa i ta ratou
tirohanga, a maua atu tau kawenga ma reira.

<span id="an_12:6">12:6</span> I a ratou e titiro ana, amohia e koe i
runga i tou pokohiwi, me mau atu i te pouri; ko tou mata hipoki rawa,
kei kite koe i te whenua; no te mea kua whakaturia koe e ahau hei tohu
ki te whare o Iharaira.

<span id="an_12:7">12:7</span> Na mahia ana e ahau nga mea i whakahaua
mai ai ahau; whakaputaina ana e ahau aku mea i te awatea, nga mea a te
heke, a i te ahiahi ka pokaia e ahau te taiepa he mea mea na toku ringa;
i whakaputaina e ahau i te pouri, amohia ana e ahau i runga i toku
pokohiwi i ta ratou tirohanga.

<span id="an_12:8">12:8</span> Na i te ata ka puta mai te kupu a Ihowa
ki ahau; i mea ia,

<span id="an_12:9">12:9</span> E te tama a te tangata, kihai ianei te
whare o Iharaira, te whare whakakeke, i mea ki a koe, E aha ana koe?

<span id="an_12:10">12:10</span> Ki atu ki a ratou, Ko te kupu tenei a
te Ariki, a Ihowa; Mo te rangatira i Hiruharama tenei pikaunga, mo te
whare katoa o Iharaira e noho nei ratou i reira.

<span id="an_12:11">12:11</span> Ki atu, hei tohu ahau ki a koutou; ka
penei i taku i mea nei, ka peratia ano ki a ratou; ka heke atu ratou, ka
riro i te whakarau.

<span id="an_12:12">12:12</span> Ko te rangatira i roto i a ratou ka amo
te pokohiwi i te pouri, ka haere atu; ka pokaia te taiepa hei
whakaputanga atu; ko tona mata hipoki rawa, no te mea e kore ia e kite i
te whenua ki ona kanohi.

<span id="an_12:13">12:13</span> Ka taupokina ano ia e ahau ki taku
kupenga, ka mau i taku rore; ka kawea ano ia e ahau ki Papurona, ki te
whenua o nga Karari; otiia e kore ia e kite i reira, ahakoa ka mate ia
ki reira.

<span id="an_12:14">12:14</span> A ka titaritaria atu e ahau ki nga hau
katoa te hunga katoa i tetahi taha ona, i tetahi taha, hei awhina i a
ia, ratou ko ona ropu katoa; ka maunu ano i ahau te hoari hei whai i a
ratou.

<span id="an_12:15">12:15</span> A ka mohio ratou ko Ihowa ahau, ina
whakamararatia ratou e ahau ki roto ki nga tauiwi, ina titaritaria ki
nga whenua.

<span id="an_12:16">12:16</span> Ka whakatoea ano ia etahi o ratou e
ahau, he hunga torutoru, i te hoari, i te hemokai, i te mate uruta; kia
korero ai ratou i a ratou mea whakarihariha katoa i roto i nga iwi ka
haere atu nei ratou ki reira, a ka mohio ratou ko Ihowa ahau.

<span id="an_12:17">12:17</span> ¶ I puta mai ano te kupu a Ihowa ki
ahau, i mea,

<span id="an_12:18">12:18</span> E te tama a te tangata, e wiri koe ina
kai i tau taro, inumia hoki tou wai i runga i te ohooho, i te
manukanuka;

<span id="an_12:19">12:19</span> Ki atu hoki ki te iwi o te whenua, Ko
te kupu tenei a te Ariki, a Ihowa mo nga tangata o Hiruharama, mo te
oneone o Iharaira: Ka kainga e ratou ta ratou taro i runga i te
manukanuka, ka inumia hoki to ratou wai i runga i te miharo, he mea kia
ta koto kau ai tona whenua i ona mea maha, mo te tutu o nga tangata
katoa e noho ana i reira.

<span id="an_12:20">12:20</span> Na, ko nga pa e nohoia ana, ka waiho
hei koraha, ka ururuatia ano te whenua; a ka mohio koutou ko Ihowa ahau.

<span id="an_12:21">12:21</span> ¶ I puta mai ano te kupu a Ihowa ki
ahau, i mea:

<span id="an_12:22">12:22</span> E te tama a te tangata, he aha tena
whakatauki a koutou i te whenua o Iharaira, e mea na, Ka roa nei nga ra,
kua kore ano he kitenga?

<span id="an_12:23">12:23</span> Mo reira ki atu ki a ratou, Ko te kupu
tenei a te Ariki, a Ihowa, Ka mutu i ahau tenei whakatauki, e kore ano e
whakataukitia e ratou a muri ake nei i roto i a Iharaira; mea atu ia ki
a ratou, Ka tata nga ra, me te meatanga ano o nga kitenga kat oa.

<span id="an_12:24">12:24</span> No te mea i muri nei kahore he kitenga
teka, kahore he poropititanga tinihanga i roto i te whare o Iharaira.

<span id="an_12:25">12:25</span> Ko Ihowa hoki ahau; ka korero ahau, a
ko te kupu e korerotia e ahau, ka oti; e kore e kumea kia roa i muri
nei: no te mea i o koutou ra nei, e te whare whakakeke, ka korerotia e
ahau, ka mahia ano te kupu, e ai ta te Ariki, ta Ihowa.

<span id="an_12:26">12:26</span> I puta mai ano te kupu a Ihowa ki ahau,
i mea,

<span id="an_12:27">12:27</span> E te tama a te tangata, nana, e ki ana
te whare o Iharaira, Mo nga ra maha te kitenga e kitea nei e ia, ko nga
wa i tawhiti rawa tana e poropiti nei.

<span id="an_12:28">12:28</span> Mo reira ki atu ki a ratou, Ko te kupu
tenei a te Ariki, a Ihowa, E kore tetahi o aku kupu e kumea kia roa a
muri nei; engari ko te kupu e korerotia e ahau ka oti, e ai ta te ariki,
ta Ihowa.

<span id="an_13:1">13:1</span> ¶ I puta mai ano te kupu a Ihowa ki ahau,
i mea,

<span id="an_13:2">13:2</span> E te tama a te tangata, poropititia he he
mo nga poropiti o Iharaira e poropiti nei, mea atu hoki ki te hunga no o
ratou ngakau ta ratou e poropiti nei, Whakarongo ki te kupu a Ihowa.

<span id="an_13:3">13:3</span> Ko te kupu tenei a te ariki, a Ihowa;
Aue, te mate mo nga poropiti wairangi, e whai nei i o ratou wairua ake,
a kihai i kite i tetahi mea!

<span id="an_13:4">13:4</span> I rite tonu ou poropiti, e Iharaira, ki
nga pokiha i nga wahi koraha.

<span id="an_13:5">13:5</span> Kihai koutou i haere ki nga wahi pakaru,
kihai ano i hanga i te taiepa mo te whare o Iharaira, hei turanga i te
taturanga i te ra o Ihowa.

<span id="an_13:6">13:6</span> He kitenga teka, he tuaahu horihori ta
ratou e ki ra, E ai ta Ihowa; ehara ratou i a Ihowa i unga: a kua meinga
e ratou te tangata kia tumanako, tera e mana te kupu.

<span id="an_13:7">13:7</span> He teka ianei he kitenga teka ta koutou
kitenga, he horihori te tuaahu i korero ai koutou, i ki ai, E ki ana a
Ihowa; a kihai nei ahau i korero?

<span id="an_13:8">13:8</span> Mo reira ko te kupu tenei a te Ariki, a
Ihowa, Kua korero na koutou i te teka, kua kite i te horihori, mo reira
he hoariri tenei ahau mo koutou, e ai ta te Ariki, ta Ihowa.

<span id="an_13:9">13:9</span> Ka pa ano toku ringa ki nga poropiti he
horihori nei ta ratou kitenga, ki nga tohunga tuaahu teka; e kore ratou
e noho ki te runanga o taku iwi, e kore e tuhituhia ki te tuhituhinga o
te whare o Iharaira, e kore ano e tae ki te whenua o Iharaira; a ka
mohio koutou ko te Ariki ahau, ko Ihowa.

<span id="an_13:10">13:10</span> ¶ Mo ratou, ae ra, mo ratou i
whakapohehe i taku iwi, i mea, Ka mau te rongo; i te mea kahore he
maunga rongo; na ko tetahi kei te hanga i te pakitara, a ko ratou hei
pani ki te paru kihai i konatunatua.

<span id="an_13:11">13:11</span> Mea atu ki nga kaipani o te paru kihai
i konatunatua, tera e hinga; ka puta te ua, he waipuke; ka taka iho ano
koutou, e nga nganga o te whatu; ka wahia ano hoki e te hau, e te
paroro.

<span id="an_13:12">13:12</span> Nana, ka hinga te pakitara, kahore
ranei he ki ki a koutou, kei hea te paninga i pania ra e koutou?

<span id="an_13:13">13:13</span> Mo reira ko te kupu tenei a te Ariki, a
Ihowa; Ina, ka wahia e ahau ki te hau, ki te paroro, i toku weriweri; ka
puta ano te ua, te waipuke, i toku riri, me nga nganga ano o te whatu i
toku weriweri, hei whakapoto rawa.

<span id="an_13:14">13:14</span> Ka paparu pera i ahau te pakitara i
pania ra e koutou ki te paru kihai i konatunatua, pa tonu iho ki te
whenua, ka whakakitea ano ona turanga; a ka hinga, ka poto ano koutou ki
waenganui o taua pakitara; a ka mohio koutou ko Ihowa ahau.

<span id="an_13:15">13:15</span> Ka whakapaua peratia e ahau toku
weriweri ki te pakitara, ki te hunga ano nana i pani ki te paru kihai i
konatunatua; ka mea hoki ahau ki a koutou, kua kore te pakitara, kua
kore ano te hunga nana i pani;

<span id="an_13:16">13:16</span> Ara nga poropiti o Iharaira mo
Hiruharama nei ta ratou e poropiti ai, e kite nei i te kitenga mona, i
te rongo mau, i te mea kahore he rongo mau, e ai ta te Ariki, ta Ihowa.

<span id="an_13:17">13:17</span> ¶ Na ko koe, e te tama a te tangata,
anga atu tou mata ki nga tamahine a tou iwi e poropiti nei, he mea no o
ratou ngakau ake; poropititia ano he he mo ratou,

<span id="an_13:18">13:18</span> Mea atu, Ko te kupu tenei a te Ariki, a
Ihowa; Aue, te mate mo nga wahine e tuitui urunga ana ki nga tuke katoa;
e hanga arai ana mo nga mahunga o te roa, o te poto, hei whai wairua! Ka
whai ranei koutou i nga wairua o taku iwi? ka whakaora rane i i etahi
hei wairua ma koutou?

<span id="an_13:19">13:19</span> Kua whakapokea ahau e koutou i waenga i
taku iwi hei utu mo nga kutanga parei, mo nga kongakonga taro, hei
whakamate i nga wairua e kore e tika kia whakamatea, hei whakaora i nga
wairua e kore e tika kia ora, i a koutou ka korero teka na ki taku iwi e
whakarongo nei ki a koutou korero teka.

<span id="an_13:20">13:20</span> Mo reira ko te kupu tenei a te Ariki, a
Ihowa; Nana, e he ana ahau ki o koutou urunga i whaia ai nga wairua e
koutou i reira, i meinga ai kia rere, ka haea atu ano e ahau i o koutou
ringa; ka tukua ano e ahau nga wairua kia haere, a koutou wairu a e whai
na, e mea na kia rere.

<span id="an_13:21">13:21</span> Ka haea atu ano e ahau o koutou arai,
ka whakaorangia hoki taku iwi i roto i o koutou ringa; e kore ano e
waiho i o koutou ringa hei whainga atu; a ka mohio koutou ko Ihowa ahau.

<span id="an_13:22">13:22</span> No te mea kua whakapouritia e koutou ki
te kupu teka te ngakau o te tangata tika, kihai nei i whakapouritia e
ahau; a whakaungia ana nga ringa o te tangata kino, i kore ai e tahuri
mai i tona ara kino, kia ora ai:

<span id="an_13:23">13:23</span> Mo reira e kore koutou e kite i te
horihori a muri ake nei, i nga tikanga ranei ki nga tuaahu: a ka
whakaorangia hoki e ahau taku iwi i roto i o koutou ringa; a ka mohio
koutou ko Ihowa ahau.

<span id="an_14:1">14:1</span> ¶ Katahi ka haere mai etahi o nga
kaumatua o Iharaira ki ahau, noho ana i toku aroaro.

<span id="an_14:2">14:2</span> Na ka puta mai te kupu a Ihowa ki ahau: i
mea ia,

<span id="an_14:3">14:3</span> E te tama a te tangata, kua oti i enei
tangata a ratou whakapakoko te whakaara ki o ratou ngakau, kua waiho e
ratou te tutukitanga waewae, to ratou he, ki mua i o ratou mata; kia
rapua koia e ratou he tikanga i ahau?

<span id="an_14:4">14:4</span> Mo reira korero ki a ratou, mea atu ki a
ratou, Ko te kupu tenei a te Ariki, a Ihowa: Ko te tangata o te whare o
Iharaira e whakaara ana i ana whakapakoko ki tona ngakau, e whakatakoto
ana i te tutukitanga waewae, i tona he, ki mua i tona mata, a e haere
mai ana ki te poropiti; ko taku, ko ta Ihowa, e whakahoki ai ki taua
tangata i haere mai ra, ka rite ki te maha o ana whakapakoko;

<span id="an_14:5">14:5</span> Kia hopukia ai te whare o Iharaira i roto
i o ratou ngakau; kua tangata ke hoki ratou katoa ki ahau, na a ratou
whakapakoko hoki.

<span id="an_14:6">14:6</span> Mo reira mea atu ki te whare o Iharaira,
Ko te kupu tenei a te Ariki, a Ihowa, Ripeneta, tahuri mai i a koutou
whakapakoko; tahuri mai ano o koutou mata i a koutou mea whakarihariha
katoa.

<span id="an_14:7">14:7</span> Na, ko te tangata o te whare o Iharaira,
ko te tautangata ano e noho ana i roto i a Iharaira, e whakatangata ke
ana ki ahau, e whakaara ana i ana whakapakoko ki tona ngakau, e
whakatakoto ana i te tutukitanga waewae, i tona he, ki mua i tona mata,
a e haere mai ana ki te poropiti ki te rapu i taku tikanga i a ia; maku
ake ano, ma Ihowa, e whakahoki kupu ki a ia.

<span id="an_14:8">14:8</span> Ka u atu hoki toku mata ki taua tangata,
ka meinga ia e ahau he miharotanga hei tohu, hei whakatauki, ka hatepea
atu ano ia e ahau i roto i taku iwi; a ka mohio koutou ko Ihowa ahau.

<span id="an_14:9">14:9</span> Na, ki te he te poropiti i tana
korerotanga i tetahi kupu, naku, na Ihowa, taua poropiti i he ai, ka pa
toku ringa ki a ia, a ka ngaro ia i ahau i roto i taku iwi, i a
Iharaira.

<span id="an_14:10">14:10</span> Ka waha ano e ratou to ratou he; ko te
he o te poropiti ka rite ki te he o te tangata e rapu tikanga ana i a
ia:

<span id="an_14:11">14:11</span> He mea kia kore ai te whare o Iharaira
e kotiti atu i te whai i ahau a muri ake nei, kei poke ano ratou a muri
ake nei i o ratou pokanga ketanga katoa; engari kia waiho ai ratou hei
iwi maku, ko ahau hoki hei Atua mo ratou, e ai ta te Ariki, ta Ihowa.

<span id="an_14:12">14:12</span> ¶ I puta mai ano te kupu a Ihowa ki
ahau, i mea,

<span id="an_14:13">14:13</span> E te tama a te tangata, ki te hara te
whenua ki ahau, ki te nui rawa te he, a ka totoro toku ringa ki reira, a
ka whati i ahau tona tokotoko, te taro; ka unga ano e ahau te hemokai ki
reira, ka hatepea ano e ahau te tangata me te kararehe o reir a:

<span id="an_14:14">14:14</span> Ahakoa ko enei tangata tokotoru, ko
Noa, ko Raniera, ko Hopa, i reira, ko o ratou wairua ake e ora i a ratou
i to ratou tika, e ai ta te Ariki, ta Ihowa.

<span id="an_14:15">14:15</span> Ki te meinga e ahau he kirehe kino kia
tika na waenganui i te whenua, a ka kore i a ratou, ka whakamotitia, a
kahore he tangata e haere ana i reira i te wehi o nga kirehe:

<span id="an_14:16">14:16</span> Ahakoa ko enei tangata tokotoru i
reira, e ora ana ahau, e ai ta te Ariki, ta Ihowa, e kore e ora nga
tama, nga tamahine, i a ratou; ko ratou anake e ora, ka whakamotitia ia
te whenua.

<span id="an_14:17">14:17</span> Ki te kawea atu ranei e ahau te hoari
ki runga ki taua whenua, a ka mea, E tika, e te hoari, na waenganui i te
whenua; a ka hatepea atu e ahau te tangata me te kararehe o reira:

<span id="an_14:18">14:18</span> Ahakoa ko enei tangata tokotoru i
reira, e ora ana ahau, e ai ta te Ariki, ta Ihowa, e kore e ora nga
tama, nga tamahine i a ratou; ko ratou anake e ora.

<span id="an_14:19">14:19</span> Ki te tukua ranei e ahau te mate uruta
ki taua whenua, a ka ringihia e ahau toku weriweri ki runga ki taua
wahi, he mea toto, kia hatepea atu ai te tangata me te kararehe o reira:

<span id="an_14:20">14:20</span> Ahakoa ko Noa, ko Raniera, ko Hopa, i
reira, e ora ana ahau, e ai ta te Ariki, ta Ihowa, e kore te tama, te
tamahine ranei e ora i a ratou; ko ratou anake e ora i to ratou tika.

<span id="an_14:21">14:21</span> No te mea ko te kupu tenei a te Ariki,
a Ihowa, Tera noa ake ina tukua e ahau aku whakawa kino e wha te hoari,
te hemokai, te kirehe kino, te mate uruta ki Hiruharama, hei hatepe atu
i te tangata, i te kararehe o reira.

<span id="an_14:22">14:22</span> Otiia, nana, ka toe etahi morehu ki
reira, a ka whakaputaina he tama, he tamahine: nana, ka puta ratou ki a
koutou, a ka kite koutou i to ratou ara, i a ratou mahi: ka whai
whakamarietanga ano koutou mo te kino i kawea e ahau ki Hiruharama, ara
mo nga mea katoa i kawea e ahau ki taua wahi.

<span id="an_14:23">14:23</span> Ka whai whakamarietanga ano koutou i a
ratou, ina kite koutou i to ratou ara, i a ratou mahi: a ka mohio
koutou, na, ko taku mahinga i nga mea katoa i mahia e ahau ki reira,
ehara i te mea kore take, e ai ta te Ariki, ta Ihowa.

<span id="an_15:1">15:1</span> ¶ I puta mai ano te kupu a Ihowa ki ahau,
i mea,

<span id="an_15:2">15:2</span> E te tama a te tangata, he aha te nuinga
ake o te waina i nga rakau katoa, o te manga waina i roto i nga rakau o
te ngahere?

<span id="an_15:3">15:3</span> E tangohia mai ranei tetahi wahi o reira,
hei mahinga i tetahi mahi? e tangohia ranei tetahi titi i reira hei
whakairi mo tetahi mea?

<span id="an_15:4">15:4</span> Nana, e maka ana ki te ahi hei wahie; pau
ake i te ahi ona pito e rua, wera iho a waenganui; he pai ranei mo
tetahi mahi?

<span id="an_15:5">15:5</span> Nana, i tona toitutanga, kihai i pai mo
tetahi mahi; katahi ka he rawa mo tetahi mahi a muri ake nei, i te mea
ka kaia nei e te ahi, a ka wera?

<span id="an_15:6">15:6</span> Mo reira ko te kupu tenei a te Ariki, a
Ihowa, Ka rite ki taua rakau, ki te waina i roto i nga rakau o te
ngahere, i tukua ra e ahau ki te ahi hei wahie, ka pera taku tukunga atu
i nga tangata o Hiruharama.

<span id="an_15:7">15:7</span> Ka u atu ano toku mata hei he mo ratou.
Ka puta mai ratou i te ahi, otiia ma te ahi ano ratou e kai: a ka mohio
koutou ko Ihowa ahau, ina u atu toku mata ki te he mo ratou.

<span id="an_15:8">15:8</span> Ka meinga ano e ahau te whenua hei ururua
mo te he i he ai ratou, e ai ta te Ariki, ta Ihowa.

<span id="an_16:1">16:1</span> ¶ I puta mai ano te kupu a Ihowa ki ahau,
i mea,

<span id="an_16:2">16:2</span> E te tama a te tangata, meinga a
Hiruharama kia mohio ki ana mea whakarihariha,

<span id="an_16:3">16:3</span> Mea atu, Ko te kupu tenei a te Ariki, a
Ihowa, ki Hiruharama: Ko tou take, ko tou wahi i whanau ai koe, ko te
whenua o te Kanaani: ko te Amori tou papa, a ko tou whaea he Hiti.

<span id="an_16:4">16:4</span> Na, ko tou whanautanga, i te ra i whanau
ai koe, kihai tou uho i tapahia, kihai ano koe i horoia ki te wai kia ma
ai; kihai rawa ano koe i meatia ki te tote, kihai rawa i takaia.

<span id="an_16:5">16:5</span> Kihai tetahi kanohi i aroha ki a koe,
kihai i meatia ki a koe tetahi o enei mea, he mahi tohu ki a koe; heoi
he mea maka atu koe ki te mata o te parae, he mea whakarihariha hoki tou
tinana i te ra i whanau ai koe.

<span id="an_16:6">16:6</span> ¶ Na, i toku haerenga atu ma tou taha, a
ka kite ahau i a koe e oke ana i roto i ou toto, ka mea atu ahau ki a
koe, Ahakoa kei roto koe i ou toto, e ora; ae ra, i mea atu ahau ki a
koe, Ahakoa kei roto koe i ou toto, e ora.

<span id="an_16:7">16:7</span> I meinga ano koe e ahau kia tini, kia
rite ki nga tupu o te mara; heoi kua tokomaha koe, kua nui, kua tae ano
koe ki nga whakapaipai ataahua; kua pupuku ou u kua tupu ou makawe; i
mua hoki e noho tahanga ana koe, kahore he kakahu.

<span id="an_16:8">16:8</span> Na, i toku haerenga atu i tou taha, ka
kite ahau i a koe, na he wa no te aroha te wa i a koe; na hipokina iho e
ahau te remu o toku ki runga ki a koe, uhia ana koe e ahau, i a koe e
noho tahanga ana; ae ra, oati ana ahau ki a koe, uru ana taua ki te
kawenata, e ai ta te Ariki, ta Ihowa, a riro mai ana koe i ahau.

<span id="an_16:9">16:9</span> Katahi ka horoia koe e ahau ki te wai; ae
ra, ata horoia atu ana e ahau ou toto i a koe; a pania ana koe e ahau ki
te hinu.

<span id="an_16:10">16:10</span> Ko taku kakahu mou he mea whakairo; ko
aku hu mou he hiako kekeno; ko taku whitiki mou he rinena pai; hipokina
ana koe e ahau ki te hiraka.

<span id="an_16:11">16:11</span> He mea whakapaipai ano koe naku ki te
whakapaipai, whakanohoia ana e ahau he poroporo ki ou ringa, he hei ki
tou kaki.

<span id="an_16:12">16:12</span> I kuhua ano e ahau he mowhiti ki tou
ihu, he whakakai ki ou taringa, he karauna ataahua ki tou mahunga.

<span id="an_16:13">16:13</span> Heoi kua oti koe te whakapaipai ki te
koura, ki te hiriwa; he rinena pai ano hoki tou kakahu, he hiraka, he
mea whakairo hoki; i kai koe i te paraoa pai, i te honi, i te hinu; nui
atu tou ataahua, kake ana koe hei kingitanga.

<span id="an_16:14">16:14</span> Paku ana tou ingoa ki nga iwi, he
ataahua nou; i tino pai rawa hoki, he honore hoki noku i tukua atu e
ahau ki a koe, e ai ta te Ariki, ta Ihowa.

<span id="an_16:15">16:15</span> ¶ Otiia whakawhirinaki ana koe ki tou
ataahua, kairau ana koe, he whakaaro hoki nou ki tou ingoa, ringihia ana
e koe ou kairautanga ki te tangata e haere atu ana i tou taha; i a ia
tena.

<span id="an_16:16">16:16</span> I tikina atu ano e koe etahi o ou
kakahu, a mahia ana e koe au wahi tiketike, kotingotingo rawa, hei
kairautanga mou: e kore he pena e puta a mua, e kore ano e pena.

<span id="an_16:17">16:17</span> I tikina ano e koe au mea whakapaipai,
he koura naku, he hiriwa naku, ko aku i hoatu ra ki a koe, a hanga ana e
koe etahi whakapakoko tane mau, hei kairautanga mou.

<span id="an_16:18">16:18</span> I tikina ano e koe ou kakahu whakairo,
hei hipoki mo ratou, hoatu ana e koe taku hinu, me taku whakakakara ki
to ratou aroaro.

<span id="an_16:19">16:19</span> Ko taku kai hoki, i hoatu e ahau ki a
koe, ko te paraoa pai, ko te hinu, ko te honi i whangaia ai koe e ahau,
hoatu ana ano tera e koe ki to ratou aroaro hei kakara reka, a koia ano
tera; e ai ta te Ariki, ta Ihowa.

<span id="an_16:20">16:20</span> I tikina ano e koe au tama me au
tamahine, a taua whanau, patua iho e koe hei kai ma ratou. He iti ianei
ou kairautanga,

<span id="an_16:21">16:21</span> I patua ai e koe aku tamariki, i tukua
atu ai ratou, i meatia ratou kia haere na roto i te ahi ki a ratou?

<span id="an_16:22">16:22</span> Na i au mea whakarihariha katoa, i ou
kairautanga, kihai koe i mahara ki nga ra o tou tamahinetanga, i a koe e
noho tahanga ana, kahore he kakahu, i a koe i oke ra i roto i ou toto.

<span id="an_16:23">16:23</span> Na i muri i tou he katoa; aue, te mate
mou, aue, te mate mou! e ai ta te Ariki, ta Ihowa,

<span id="an_16:24">16:24</span> Kei te hanga koe i te whare tairanga
mou, mahia ana e koe he wahi tiketike mou i nga waharoa katoa.

<span id="an_16:25">16:25</span> Kua hanga ano e koe tau wahi tiketike
ki nga ahunga katoa o nga ara, meinga ana e koe tou ataahua kia
whakariharihangia, whewhera tonu ou waewae ki nga tangata e haere ana i
tou taha, whakamaha ana e koe tou kairautanga.

<span id="an_16:26">16:26</span> Kua kairau ano koe ki nga Ihipiana, ki
ou hoa tata, he hunga kikokiko nui; whakamaha ana e koe tou kairautanga,
hei whakapataritari i ahau.

<span id="an_16:27">16:27</span> Na reira, nana, kua totoro atu toku
ringa ki runga ki a koe, kua whakaititia ano e ahau nga kai i rite mau,
a hoatu ana koe e ahau ki ta ou hoariri i pai ai, ki nga tamahine a nga
Pirihitini, e whakama nei ki tou ara puremu.

<span id="an_16:28">16:28</span> I kairau ano koe ki nga Ahiriana, he
kore hoki nou e ngata; ina, kairau ana koe ki a ratou, otiia kihai koe i
ngata.

<span id="an_16:29">16:29</span> Kua whakamaha ano e koe ou kairautanga
ki te whenua o Kanaana a Karari atu ana; heoi kihai ano i ngata i tenei.

<span id="an_16:30">16:30</span> Ano te ngoikore o tou ngakau, e ai ta
te Ariki, ta Ihowa, i tau mahinga i enei mea katoa, he mahi na te wahine
kairau, na te mea taikaha;

<span id="an_16:31">16:31</span> I tau hanganga i tou whare tairanga ki
te ahunga mai o nga ara katoa, i tau mahinga i tau wahi tiketike ki nga
waharoa katoa; kihai tau i rite ki ta te wahine kairau, e whakahawea ana
hoki koe ki te utu;

<span id="an_16:32">16:32</span> He wahine moe hoa, i puremu! e tuku mai
ana i nga tangata ke ehara nei i te hoa nona!

<span id="an_16:33">16:33</span> E hoatu ana e ratou he mea ki nga
wahine kairau katoa: ko koe ia e hoatu ana i ou taonga ki te hunga katoa
e hiahia ana ki a koe, a utua ana ratou e koe, he mea kia haere mai ai
ratou ki a koe i nga taha katoa ki ou kairautanga.

<span id="an_16:34">16:34</span> He rere ke hoki tau i ta etahi wahine i
ou kairautanga, ina kahore tetahi e aru ana i a koe, kairau ai: i te mea
hoki ka hoatu e koe he utu, a kahore he utu e homai ki a koe, na ka rere
ke tau.

<span id="an_16:35">16:35</span> ¶ Mo reira whakarongo, e te wahine
kairau, ki te kupu a Ihowa.

<span id="an_16:36">16:36</span> Ko te kupu tenei a te Ariki, a Ihowa.
Na kua ringihia atu na tou weriweri, kua kitea ano koe e noho tahanga
ana i ou kairautanga ki te hunga i hiahia ki a koe; a he mea ki au
whakapakoko whakarihariha katoa, ki te toto hoki o au tamariki i hoatu
na e koe ki a ratou;

<span id="an_16:37">16:37</span> Mo reira ka huihuia katoatia e ahau te
hunga katoa i hiahia ki a koe, au i ahuareka ai, ratou ko te hunga katoa
i aroha ai koe, ko te hunga katoa hoki i kino ai koe; ina, ka huihuia
ratou e ahau ki a koe i tetahi taha, i tetahi taha ka whakakite a ano
koe e ahau ki a ratou e noho tahanga ana, kia kite ai ratou i ou wahi
katoa e takoto kau ana.

<span id="an_16:38">16:38</span> Na ko taku whakawa i a koe ka rite ki
te whakawa o nga wahine kua takahi i te ture marena, o nga wahine kua
whakaheke toto; a ka hoatu e ahau ki a koe te toto o te weriweri, o te
hae.

<span id="an_16:39">16:39</span> Ka tukua ano koe e ahau ki to ratou
ringa, a ka whakahoroa e ratou tou whare tairanga, ka wahia au wahi
tiketike; ka huia atu ano ou kakahu, ka tangohia au mea whakapaipai, a
ka waiho koe kia noho tahanga ana, kahore he kakahu.

<span id="an_16:40">16:40</span> Ka kawea mai ano e ratou he ropu hei
whawhai ki a koe, a ka akina koe ki te kohatu, ka werohia ki a ratou
hoari, puta rawa.

<span id="an_16:41">16:41</span> Ka tahuna ano e ratou ou whare ki te
ahi, ka mahia ano he whakaritenga ki a koe i te tirohanga a nga wahine
tokomaha; a ka meinga e ahau kia mutu ou kairautanga, e kore ano he utu
e hoatu e koe a muri ake nei.

<span id="an_16:42">16:42</span> Heoi ka ngata i kona toku riri ki a
koe, ka tahuri atu toku hae i a koe, a ka ata noho ahau, e kore ano e
riri ki a koe a muri ake nei.

<span id="an_16:43">16:43</span> No te mea kihai koe i mahara ki nga ra
o tou taitamahinetanga, heoi whakaporeareatia ana ahau e koe ki enei mea
katoa; mo reira tenei ahau te hoatu nei i tou tikanga ki runga ki tou
mahunga, e ai ta te Ariki, ta Ihowa; e kore ano tenei weriweri e honoa
iho e koe ki au mea whakarihariha katoa.

<span id="an_16:44">16:44</span> ¶ Nana, ko te hunga katoa e korero ana
i nga whakatauki, ko ta ratou whakatauki tenei mou, e mea nei, kei te
whaea tonu te rite o tana tamahine.

<span id="an_16:45">16:45</span> Ko koe te tamahine a tou whaea, e
anuanu ra ki tana tahu, ki ana tamariki hoki; a ko koe te teina o ou
tuakana, i whakarihariha nei ki a raua tahu, ki a raua tamariki hoki: he
Hiti to koutou whaea, he Amori to koutou papa.

<span id="an_16:46">16:46</span> Na ko Hamaria tou tuakana, e noho nei i
tou taha maui, ratou ko ana tamahine: a, ko tou teina, e noho na i tou
taha matau, ko Horoma ratou ko ana tamahine.

<span id="an_16:47">16:47</span> Heoi kihai koe i haere i runga i o raua
ara, kihai ano tau mahi i rite ki a raua mea whakarihariha; engari, me
te mea nei he mea iti rawa tera, neke noa atu tou tutua i to ratou i ou
ara katoa.

<span id="an_16:48">16:48</span> E ora ana ahau, e ai ta te Ariki, ta
Ihowa, kihai te mahi a tou teina, a Horoma, ratou ko ana tamahine i rite
ki tau mahi, ki tau, ki ta au tamahine.

<span id="an_16:49">16:49</span> Nana, ko te he tenei o tou teina, o
Horoma; he whakapehapeha i roto i a ia, i a ratou ko ana tamahine, he
takapu ki i te taro, he ngakau warea i te nui taonga; kihai hoki ia i
whakau ake i nga ringa o te ware, o te rawakore.

<span id="an_16:50">16:50</span> A i whakakake ratou, i mahi hoki i te
mea whakarihariha ki toku aroaro: no reira i unuhia atu ai ratou e ahau,
kei taku i kite ai he pai.

<span id="an_16:51">16:51</span> Kihai hoki o Hamaria i rite ki te hawhe
o ou hara; engari i whakanuia atu e koe au mea whakarihariha i a ratou,
ka ai hoki au mea whakarihariha katoa i mahia e koe hei whakatika mo ta
tou tuakana, mo ta tou teina.

<span id="an_16:52">16:52</span> Na ko koe, whakawaha e koe tou na
whakama, nau na i whakatika tou teina, tou tuakana; na ou hara i hara ai
koe, he nui atu nei te whakarihariha i o raua, ka nui atu to raua tika i
tou: ae ra, kia numinumi hoki koe, kia waha i tou whakama, kua wh
akatikaia na hoki e koe ta tou teina, ta tou tuakana.

<span id="an_16:53">16:53</span> Na ka whakahokia raua e ahau i te
whakarau, a Horoma, me ana tamahine i te whakarau, a Hamaria me ana
tamahine i te whakarau, ko ou whakarau i te whakarau, i roto i a ratou:

<span id="an_16:54">16:54</span> Kia mau ai ki a koe tou whakama, kia
numinumi kau ai mo nga mea katoa i mea ai koe, i a koe ka waiho na hei
whakamanawatanga mo ratou.

<span id="an_16:55">16:55</span> Ka hoki tou teina, a Horoma ratou ko
ana tamahine, ki to ratou tu o mua, a ka hoki a Hamaria ratou ko ana
tamahine ki to ratou tu o mua, ka hoki ano koutou ko au tamahine ki to
koutou tu o mua.

<span id="an_16:56">16:56</span> Kihai na hoki tou teina, a Horoma, i
rangona i roto i tou mangai i te ra i tou whakakake,

<span id="an_16:57">16:57</span> I te mea kiano tou he i hurahia, i te
wa iara o te tawainga a nga tamahine a Hiria, a te hunga katoa i tetahi
taha ona, i tetahi taha, a nga tamahine a nga Pirihitini e whakahawea na
ki a koe i tetahi taha, i tetahi taha.

<span id="an_16:58">16:58</span> Kua mau ki a koe tou he, me au mea
whakarihariha, e ai ta Ihowa.

<span id="an_16:59">16:59</span> Ko te kupu hoki tenei a te Ariki, a
Ihowa: Ko taku mahi ki a koe ka rite ki tau mahi; kua whakahawea na hoki
koe ki te oati, whakataka ana e koe te kawenata.

<span id="an_16:60">16:60</span> ¶ Otiia ka mahara ano ahau ki taku
kawenata ki a koe i nga ra o tou taitamahinetanga, ka pumau ano i ahau
he kawenata ki a koe a ake ake.

<span id="an_16:61">16:61</span> Hei reira ka mahara koe ki ou ara, ka
whakama, ina riro i a koe ou tuakana, tou teina; a ka hoatu raua e ahau
ki a koe hei tamahine, otiia ehara i te mea na tau kawenata.

<span id="an_16:62">16:62</span> Ka pumau ano i ahau taku kawenata ki a
koe, a ka mohio koe ko Ihowa ahau;

<span id="an_16:63">16:63</span> Kia mahara ai, kia numinumi kau ai koe,
kia kaua ai hoki e puaki tou mangai i muri iho, mo tou whakama hoki; ina
marie ahau ki a koe, ki nga mea katoa i mea ai koe, e ai ta te Ariki, ta
Ihowa.

<span id="an_17:1">17:1</span> ¶ I puta mai ano te kupu a Ihowa ki ahau;
i mea,

<span id="an_17:2">17:2</span> E te tama a te tangata, whakaaria atu he
paki, korerotia atu he kupu whakarite ki te whare o Iharaira;

<span id="an_17:3">17:3</span> Mea atu, Ko te kupu tenei a te Ariki, a
Ihowa; He ekara nui, he nui nga parirau, he roroa nga hou, kapi tonu i
te huruhuru, he mea kotingotingo, i haere mai ia ki Repanona, tangohia
ana e ia te kauru rawa o te hita.

<span id="an_17:4">17:4</span> Katohia ana e ia te pito o ona manga
ngawari, kawea ana ki te whenua hokohoko, waiho iho e ia i te pa o nga
kaihokohoko.

<span id="an_17:5">17:5</span> I tikina ano e ia etahi o nga purapura o
te whenua, whakatokia iho e ia ki te mara hua, kawea ana e ia ki te taha
o nga wai maha, whakatokia ana ano he wirou.

<span id="an_17:6">17:6</span> A ka tupu taua mea, he waina papaku e
torotoro ana, ko ona manga i anga atu ki a ia, a ko ona pakiaka i raro i
a ia: na ka whakawaina, ka tupu ona manga, a ka totoro ona peka.

<span id="an_17:7">17:7</span> Na tera ano tetahi atu ekara nui, he
nunui nga parirau, a he maha nga huruhuru: na i piko atu nga pakiaka o
te waina nei ki a ia, i toro atu ona manga ki a ia i nga wahi i
whakatokia ai, kia whakamakukutia ai e ia.

<span id="an_17:8">17:8</span> He mea whakato ia ki te mara pai ki te
taha o nga wai maha, kia tupu ai he manga, kia hua ai he hua, kia tino
pai ai taua waina.

<span id="an_17:9">17:9</span> Mea atu koe, Ko te kupu tenei a te Ariki,
a Ihowa, E tupu ranei? e kore ianei e hutia atu e ia ona pakiaka? e kore
ianei e tapahia ona hua, e maroke ai, e maroke ano ai ona rau katoa e
pihi ana; ahakoa kahore e nui te ringa, e nui ranei te iwi he i
huaranga?

<span id="an_17:10">17:10</span> Ae ra, na, i te mea kua whakatokia, e
tupu ranei? e kore ianei e maroke rawa ina pa te hau marangai ki a ia?
ka maroke ano i te tupuranga i pihi ai.

<span id="an_17:11">17:11</span> I puta mai ano te kupu a Ihowa ki ahau,
i mea,

<span id="an_17:12">17:12</span> Tena, mea atu ki te whare whakakeke,
Kahore ranei koutou e mohio ki te tikanga o enei mea? mea atu, Nana, i
tae mai te kingi o Papurona ki Hiruharama, a tangohia ana e ia to reira
kingi, o reira rangatira, kawea ana ki Papurona;

<span id="an_17:13">17:13</span> Na i mau ia ki te uri kingi, whakaritea
ana he kawenata ki a ia; i whakaoatitia ano ia e ia, a mauria atu ana
ano e ia te hunga nunui o te whenua;

<span id="an_17:14">17:14</span> Kia tutua ai tona kingitanga, kia kaua
ai e ara ake ki runga, engari he turanga mona ko te pupuri i tana
kawenata.

<span id="an_17:15">17:15</span> Heoi whakakeke ana ia ki a ia, unga ana
e ia ana karere ki Ihipa kia homai etahi hoiho ki a ia, me etahi
tangata, he tini. E tika ranei tana? e mawhiti ranei te kaimahi o enei
mea? e whakataka ranei e ia te kawenata, a mawhiti ake?

<span id="an_17:16">17:16</span> E ora ana ahau, e ai ta te Ariki, ta
Ihowa, ina, i te wahi ano o te kingi nana nei ia i whakakingi, nana nei
te oati i whakahaweatia e ia, nana nei te kawenata i whakataka e ia, i
tona taha ano i waenganui o Papurona ka mate ia.

<span id="an_17:17">17:17</span> Na e kore a Parao me tana ope nui, me
tona huihui nui, e whai wahi ki a ia i te whawhai, ina whakahauputia ake
e ratou he pukepuke, hanga ranei he taumaihi, e hatepea atu ai nga
tangata tokomaha.

<span id="an_17:18">17:18</span> Kua whakahaweatia hoki e ia te oati, i
tana whakatakanga i te kawenata; nana, kua hoatu e ia tona ringa, otiia
kua mahia e ia enei mea katoa; e kore ia e mawhiti.

<span id="an_17:19">17:19</span> Mo reira ko te kupu tenei a te Ariki, a
Ihowa; E ora ana ahau, ina ka utua e ahau ki runga ki tona matenga taku
oati i whakahaweatia e ia, me taku kawenata i whakataka e ia.

<span id="an_17:20">17:20</span> Ka horahia ano e ahau taku kupenga ki
runga ki a ia, a ka mau ia i taku rore, ka kawea ano ia e ahau ki
Papurona, ka whakawakia e ahau ki reira mo tona he i he ai ia ki ahau.

<span id="an_17:21">17:21</span> Na, ko ona whati katoa, i roto i ona
ropu katoa, ka hinga i te hoari, ka whakamararatia atu hoki nga morehu
ki nga hau katoa; a ka mohio koutou naku, na Ihowa, te kupu.

<span id="an_17:22">17:22</span> ¶ Ko te kupu tenei a te Ariki, a Ihowa,
Ka tangohia ano e ahau tetahi wahi o te kauru o te hita tiketike, a ka
whakatupuria; ka katohia mai e ahau tetahi mea ngawari i te matamata o
ona rara hou, a ka whakatokia ki runga ki te maunga tiketike e pu rero
ana ki runga.

<span id="an_17:23">17:23</span> Ka whakatokia e ahau ki te maunga
tiketike o Iharaira: a ka wana ona manga, ka hua nga hua, a ko te
putanga, he hita pai; ka noho hoki nga manu katoa, ia parirau, ia
parirau, ki raro i a ia; ka noho ratou ki te taumarumarunga iho o ona
manga.

<span id="an_17:24">17:24</span> A ka mohio nga rakau katoa o te parae,
naku, na Ihowa, i whakaiti te rakau tiketike, naku i tiketike ai te
rakau papaku; naku i whakamareke te rakau kaiota, naku hoki i tupu ai te
rakau maroke: naku, na Ihowa, te kupu, naku ano i mahi.

<span id="an_18:1">18:1</span> ¶ I puta mai ano te kupu a Ihowa ki ahau,
i mea,

<span id="an_18:2">18:2</span> He aha ra tenei whakatauki i
whakataukitia ai e koutou mo te oneone o Iharaira? e ki na hoki koutou,
I kai nga matua i nga karepe kaiota, a maniania ana nga niho o nga
tamariki.

<span id="an_18:3">18:3</span> E ora ana ahau, e ai ta te Ariki, ta
Ihowa, e kore koutou e whai take a muri ake nei ki te whakahua i tenei
whakatauki i roto i a Iharaira.

<span id="an_18:4">18:4</span> Nana, ko nga wairua katoa, naku; he pera
i te wairua o te papa, naku ano hoki te wairua o te tama: ko te wairua e
hara ana, ka mate tera.

<span id="an_18:5">18:5</span> Ki te mea ia he tika tetahi tangata, a ka
mahia e ia te mea e rite ana, e tika ana,

<span id="an_18:6">18:6</span> Ki te mea kihai ia i kai ki runga ki nga
maunga, kihai ona kanohi i anga ake ki nga whakapakoko o te whare o
Iharaira, ki te mea kihai i poke i a ia te wahine a tona hoa, a kihai ia
i whakatata ki te wahine e paheke ana;

<span id="an_18:7">18:7</span> Ki te mea kihai tetahi tangata i
tukinotia e ia, engari i whakahokia e ia tana taunaha ki te tangata i a
ia nei ana moni, ki te mea kihai ia i tukino i tetahi, i pahua, ki te
mea i homai e ia tana taro ma te tangata e hemokai ana, i hipokina e ia
ki te kakahu te tangata e noho tahanga ana;

<span id="an_18:8">18:8</span> Ko te tangata kahore ana mea i hoatu hei
moni whakatupu, kahore hoki he hua i riro i a ia, ko te tangata i
whakahokia e ia tona ringa i te kino, he pono ano tana whakawa mo
tetahi, mo tetahi,

<span id="an_18:9">18:9</span> I haere i runga i aku tikanga, i pupuri
tonu i aku whakaritenga, i pono tonu te mahi; he tika tera, ka ora ia, e
ai ta te Ariki, ta Ihowa.

<span id="an_18:10">18:10</span> ¶ Ki te whanau tetahi tama mana, he
tahae, he kaiwhakaheke toto, a ka mahia e ia tetahi o enei mea,

<span id="an_18:11">18:11</span> Ka kore ano e mahi i tetahi o enei mea
pai, engari kua kai ki runga ki nga maunga, kua whakapoke i te wahine a
tona hoa,

<span id="an_18:12">18:12</span> Kua tukino i te ware raua ko te
rawakore, kua pahua kino, a kihai i whakahokia e ia te taunaha, kua anga
ona kanohi ki nga whakapakoko, kua mahi hoki i te mea whakarihariha,

<span id="an_18:13">18:13</span> Kua hoatu i te moni whakatupu, kua
tango i te hua: e ora ranei ia? E kore ia e ora: kua mahia e ia enei mea
whakarihariha katoa; ko te mate kau mona; ki runga ano i a ia ona toto.

<span id="an_18:14">18:14</span> Na, ki te whanau tetahi tama a tenei, a
ka kite ia i nga hara katoa i mahia e tona papa, a ka mahara, ka kore e
mahi i te pena,

<span id="an_18:15">18:15</span> Kahore ia e kai ki runga ki nga maunga,
kahore hoki ona kanohi e anga ki nga whakapakoko o te whare o Iharaira,
kahore e whakapokea e ia te wahine a tona hoa,

<span id="an_18:16">18:16</span> Kahore ana tukino i te tangata, kahore
e pupuri i te taunaha, kahore hoki ana pahua; engari e hoatu ana e ia
tana taro ma te hemokai, e hipokina ana e ia ki te kakahu te tangata e
noho tahanga ana,

<span id="an_18:17">18:17</span> E whakahokia ana e ia tona ringa i te
ware, kahore hoki e tango i te moni whakatupu, i nga hua ranei, e mahi
ana i aku whakaritenga, e haere ana i runga i aku tikanga; e kore tera e
mate mo te he o tona papa; he pono ka ora ia.

<span id="an_18:18">18:18</span> Ko tona papa, i te mea i nui tana
tukino, pahua rawa i tona teina, kihai hoki i pai nga mea i mahia e ia i
roto i tona iwi, na, ka mate ia i runga i tona kino.

<span id="an_18:19">18:19</span> Otira kei te mea koutou, He aha ra te
tama te waha ai i te kino o te papa? Ki te mahia e te tama te mea e rite
ana, e tika ana, a ka puritia e ia aku tikanga, ka mahia ano e ia, ina,
ka ora ia.

<span id="an_18:20">18:20</span> Ko te wairua e hara ana, ko tera e
mate. E kore te tama e waha i te kino o te papa, e kore ano te papa e
waha i te kino o te tama: ko runga ano i a ia te tika o te tangata tika,
a ko te kino o te tangata kino hei runga ano i a ia.

<span id="an_18:21">18:21</span> ¶ Ki te tahuri ia te tangata kino i ona
hara katoa i mahia e ia, a ka puritia e ia aku tikanga katoa, ka mahia
ano e ia te mea e rite ana, e tika ana, ina, ka ora ia, e kore ia e
mate.

<span id="an_18:22">18:22</span> E kore tetahi o ona he i mahia e ia e
maharatia ki a ia; ka ora ia i tona tika i mahia e ia.

<span id="an_18:23">18:23</span> He koanga ngakau ranei ki ahau te
matenga o te tangata kino? e ai ta te Ariki, ta Ihowa; he teka ranei ko
ia kia tahuri mai i ona ara, kia ora?

<span id="an_18:24">18:24</span> Ki te tahuri atu ia te tangata tika i
tona tika, ki te mahia e ia te he, a ka rite tana mahi ki nga mea
whakarihariha katoa i mahia e te tangata kino, e ora ranei ia? e kore
ana mahi tika katoa e maharatia; ka mate ia i runga i tona kino i kino
ai ia, i runga ano i tona hara i hara ai ia.

<span id="an_18:25">18:25</span> Heoi kei te mea na koutou, Kahore e
taurite tonu te ara o te Ariki. Tena ra, whakarongo mai, e te whare o
Iharaira, Kahore ranei toku ara e taurite? he teka ianei no koutou nga
ara kahore e taurite?

<span id="an_18:26">18:26</span> Ki te tahuri atu te tangata tika i tona
tika, a ka mahi i te kino, mate iho ki reira; e mate ia mo tana kino i
mahia e ia.

<span id="an_18:27">18:27</span> Tenei ano, ki te tahuri mai te tangata
kino i tana kino i mahia e ia, a ka mahia e ia te mea e rite ana, e tika
ana, ka ora ano i a ia tona wairua.

<span id="an_18:28">18:28</span> Nana hoki i whakaaro, a tahuri mai ana
i ona he katoa i mahia e ia; ina, ka ora ia, e kore e mate.

<span id="an_18:29">18:29</span> Heoi kei te mea te whare o Iharaira,
Kahore e taurite te ara o te Ariki. Kahore ranei oku ara e taurite, e te
whare o Iharaira? he teka ianei no koutou nga ara kahore e taurite?

<span id="an_18:30">18:30</span> ¶ Ae ra, ka rite ki tona ara, ki tona
ara, taku whakawa i a koutou, e te whare o Iharaira, e ai ta te Ariki,
ta Ihowa, Ripeneta, tahuri mai hoki i o koutou he katoa, a e kore te he
e waiho hei whakataka mo koutou.

<span id="an_18:31">18:31</span> Maka atu, kia matara atu i a koutou o
koutou he katoa i he ai koutou; mahia hoki he ngakau hou, he wairua hou
mo koutou; kia mate hoki koutou hei aha, e te whare o Iharaira?

<span id="an_18:32">18:32</span> Kahore hoki ahau e ahuareka ki te
matenga o te tangata e mate ana, e ai ta te Ariki, ta Ihowa; heoi tahuri
mai koutou, kia ora ai.

<span id="an_19:1">19:1</span> ¶ Na whakahuatia he tangi mo nga
rangatira o Iharaira,

<span id="an_19:2">19:2</span> Mea atu hoki, He aha tou whaea? He raiona
uha: i roto ia i nga raiona e takoto ana, ko ana kuao he mea whakatupu
nana i roto i nga raiona,

<span id="an_19:3">19:3</span> Na atawhaitia ake ana e ia tetahi o ana
kuao; kua rahi: kua ako ki te hopu tupapaku mana; kua kai tangata.

<span id="an_19:4">19:4</span> I rongo ano nga iwi ki a ia; i mau ia ki
roto ki ta ratou poka; na kawea ana e ratou, mekameka rawa, ki te whenua
o Ihipa.

<span id="an_19:5">19:5</span> Na, i tona kitenga he tatari kau tana a
kua kore tana i tumanako ai, na, ka mau ki tetahi atu o ana kuao, meinga
ana e ia hei kuao rahi.

<span id="an_19:6">19:6</span> Na kei te haereere tera i roto i nga
raiona, kua rahi, kua ako ki te hopu tupapaku mana: kua kai tangata.

<span id="an_19:7">19:7</span> I mohio ano ia ki o ratou whare kingi,
whakaururuatia ana e ia o ratou pa, moti iho te whenua me ona tini mea i
te haruru o tona hamama.

<span id="an_19:8">19:8</span> Katahi ia ka whakaekea e nga iwi o nga
kawanatanga i tetahi taha, i tetahi taha; horahia ana e ratou he kupenga
ki runga ki a ia; kua mau ia ki roto ki ta ratou poka.

<span id="an_19:9">19:9</span> Na ka tutakina atu ia, mea rawa ki te
mekameka, ka kawea ki te kingi o Papurona: i kawea ia ki nga pa kaha,
kia kore ai tona reo e rangona i muri ki runga ki nga maunga o Iharaira.

<span id="an_19:10">19:10</span> ¶ I rite tou whaea ki te waina, ou toto
na ano, he mea whakato ki te taha o nga wai: he mea whai hua, he mea
whai manga, he maha hoki no nga wai.

<span id="an_19:11">19:11</span> He peka kaha ano ona hei hepeta mo nga
kingi; purero tonu ratou, roa tonu, i roto i nga manga pururu, i kitea
atu ratou e purero ana, me ona manga maha.

<span id="an_19:12">19:12</span> Otiia i hutia ia i runga i te
aritarita, maka iho ki te whenua, maroke ake ona hua i te hau marangai:
i whatiwhatiia ona peka kaha, maroke ake; kainga ake e te ahi.

<span id="an_19:13">19:13</span> Na inaianei kua oti ia te whakato ki te
koraha, ki te whenua maroke, waikore.

<span id="an_19:14">19:14</span> A kua puta atu he ahi i roto i nga peka
o ona manga, pau ake ona hua; kore ake ona peka kaha hei hepeta kingi.
He tangi tenei, ka waiho ano hei tangi.

<span id="an_20:1">20:1</span> ¶ Na, i te whitu o nga tau, i te rima o
nga marama, i te tekau o nga ra o te marama, ka haere mai etahi o nga
kaumatua o Iharaira ki te rapu tikanga i a Ihowa, a noho ana i toku
aroaro.

<span id="an_20:2">20:2</span> Na ka puta mai te kupu a Ihowa ki ahau; i
mea,

<span id="an_20:3">20:3</span> E te tama a te tangata, korero ki nga
kaumatua o Iharaira; mea atu ki a ratou, Ko te kupu tenei a te Ariki, a
Ihowa; i haere mai ranei koutou ki te rapu tikanga i ahau? E ora ana
ahau, e kore ahau e pai kia rapua e koutou he tikanga i ahau, e ai ta te
Ariki, ta Ihowa.

<span id="an_20:4">20:4</span> E whakawa ranei koe i a ratou, e te tama
a te tangata, e whakawa ranei koe? meinga kia mohio ratou ki nga mea
whakarihariha a o ratou matua:

<span id="an_20:5">20:5</span> ¶ Mea atu hoki ki a ratou, Ko te kupu
tenei a te Ariki, a Ihowa: I te ra i whiriwhiria ai e ahau a Iharaira, i
toku ringa i ara ra ki nga uri o te whare o Hakopa, i mohiotia ai ahau e
ratou i te whenua o Ihipa, i toku ringa i ara atu ra ki a ratou, i ahau
i mea ra, Ko Ihowa ahau, ko to koutou Atua;

<span id="an_20:6">20:6</span> I taua ra ano i ara ai toku ringa ki a
ratou ki te tango mai i a ratou i te whenua o Ihipa ki te whenua i
tirohia e ahau mo ratou, e rerengia ana e te waiu, e te honi, ki te wahi
ataahua rawa o nga whenua katoa;

<span id="an_20:7">20:7</span> I mea ahau ki a ratou, Maka e tera, e
tera, nga mea whakarihariha o ona kanohi; kaua hoki koutou e whakapokea
ki nga whakapakoko o Ihipa; ko Ihowa ahau, ko to koutou Atua.

<span id="an_20:8">20:8</span> Otiia kei te whakakeke ratou ki ahau,
kihai hoki i pai ki te whakarongo ki ahau, kihai i maka atu e ratou nga
mea whakarihariha o nga kanohi o tera, o tera, kihai i whakarerea e
ratou nga whakapakoko o Ihipa: katahi ahau ka mea, Ka ringihia e aha u
toku weriweri ki a ratou, ka whakapaua e ahau toku riri ki a ratou i
waenganui o te whenua o Ihipa.

<span id="an_20:9">20:9</span> Otiia mahi ana ahau mo toku ingoa kei
poke i te tirohanga a nga iwi i noho tahi ratou, i meinga nei e ahau kia
mohio ki ahau, i a ratou ra i kite i to ratou whakaputanga mai i te
whenua o Ihipa.

<span id="an_20:10">20:10</span> ¶ Heoi whakaputaina ana ratou e ahau i
te whenua o Ihipa, kawea ana ki te koraha.

<span id="an_20:11">20:11</span> I hoatu ano e ahau aku tikanga ki a
ratou, i whakakitea atu ano ki a ratou aku whakaritenga e ora ai te
tangata ki te mahia e ia.

<span id="an_20:12">20:12</span> I hoatu ano e ahau aku hapati ki a
ratou hei tohu ki ahau, ki a ratou, kia mohio ai ratou ko Ihowa ahau, ko
to ratou kaiwhakatapu.

<span id="an_20:13">20:13</span> Otiia i whakakeke te whare o Iharaira
ki ahau i te koraha; kihai ratou i haere i runga i aku tikanga, paopao
ana ratou ki aku whakaritenga e ora ai te tangata ki te mahia e ia;
whakapokea rawatia ana e ratou aku hapati: katahi ahau ka mea kia ri
ngihia toku weriweri ki a ratou i te koraha, kia moti ra ano ratou.

<span id="an_20:14">20:14</span> Otiia mahi ana ahau mo toku ingoa, kei
poke i te tirohanga a nga iwi i kite nei i taku tangohanga mai i a
ratou.

<span id="an_20:15">20:15</span> I ara ano hoki toku ringa ki a ratou i
te koraha kia kaua ratou e kawea ki te whenua e rerengia ana e te waiu,
e te honi, ki taku i hoatu ai, he wahi ataahua rawa i nga whenua katoa;

<span id="an_20:16">20:16</span> Mo ratou i paopao ki aku whakaritenga,
a kihai i haere i runga i aku tikanga; ko aku hapati hoki whakapokea iho
e ratou; he whai no o ratou ngakau i a ratou whakapakoko.

<span id="an_20:17">20:17</span> Heoi i tohungia ratou e toku kanohi,
kihai i whakangaromia, kihai ano ahau i whakamoti i a ratou i te koraha.

<span id="an_20:18">20:18</span> A i mea ahau ki a ratou tamariki i te
koraha, Kaua e haere i runga i nga tikanga a o koutou matua, kaua ano e
puritia a ratou whakaritenga, kei poke hoki koutou i a ratou
whakapakoko.

<span id="an_20:19">20:19</span> Ko Ihowa ahau, ko to koutou Atua: haere
i runga i aku tikanga, puritia aku whakaritenga, mahia;

<span id="an_20:20">20:20</span> Whakatapua hoki aku hapati; a ka waiho
era hei tohu ki ahau, ki a koutou, kia nohio ai koutou ko Ihowa ahau, ko
to koutou Atua.

<span id="an_20:21">20:21</span> Otiia kei te whakakeke nga tamariki ki
ahau, kihai i haere i runga i aku tikanga, kihai hoki i pupuri i aku
whakaritenga hei mahi ma ratou; ki te mahia hoki ena e te tangata, ka ai
hei oranga mona; ko aku hapati hoki, whakapokea iho e ratou: na ko taku
kianga ake, kia ringihia toku weriweri ki a ratou, kia whakapaua toku
riri ki a ratou i te koraha.

<span id="an_20:22">20:22</span> Engari ia i whakahokia iho e ahau toku
ringa, a mahi ana mo toku ingoa, kei poke i te tirohanga mai a nga iwi i
kite nei i taku whakaputanga i a ratou.

<span id="an_20:23">20:23</span> I ara ano toku ringa ki a ratou i te
koraha, mo ratou kia whakamararatia ki roto ki nga tauiwi, kia titaria
atu ki nga whenua;

<span id="an_20:24">20:24</span> Mo ratou kihai i mahi i aku
whakaritenga; mo ratou ano i paopao ki aku tikanga, na whakapokea iho e
ratou aku hapati, anga tonu ana o ratou kanohi ki nga whakapakoko a o
ratou matua.

<span id="an_20:25">20:25</span> Na hoatu ana e ahau ki a ratou he
tikanga kahore i pai, he whakaritenga e kore ai ratou e ora.

<span id="an_20:26">20:26</span> I whakapokea ano ratou e ahau ki a
ratou mea homai noa, mo ta ratou meatanga i nga tamariki katoa e oroko
puta mai ana i te kopu kia tika i roto i te ahi, he mea e meinga ai
ratou e ahau kia noho kau noa iho, kia mohio ai ratou ko Ihowa ahau.

<span id="an_20:27">20:27</span> ¶ Mo reira korero ki te whare o
Iharaira, e te tama a te tangata, mea atu ki a ratou, Ko te kupu tenei a
te Ariki, a Ihowa, Tenei ano tetahi kohukohu a o koutou matua ki ahau, i
a ratou i mahi nei i te he ki ahau.

<span id="an_20:28">20:28</span> Ka oti ratou te kawe e ahau ki te
whenua i ara ai toku ringa kia hoatu a reira ki a ratou, na, ka kite
ratou i tena pukepuke tiketike, i tena, i tena rakau pururu, i tena, na
patua ana e ratou ki reira a ratou patunga tapu, tapaea ana e ratou ki
reira te mea whakapataritari, ta ratou whakahere: mahia ana e ratou ta
ratou whakakakara reka ki reira, ringihia ana e ratou ki reira a ratou
ringihanga.

<span id="an_20:29">20:29</span> Katahi ahau ka mea ki a ratou, He aha
te pukepuke tiketike e haereere atu na koutou? Heoi huaina ana te ingoa
o reira ko Pama a mohoa noa nei.

<span id="an_20:30">20:30</span> Mo reira mea atu ki te whare o
Iharaira, Ko te kupu tenei a te Ariki, a Ihowa; Ka whakapoke ranei
koutou i a koutou, ka pera me o koutou matua? ka whai ranei koutou i a
ratou mea whakarihariha moepuku ai?

<span id="an_20:31">20:31</span> I te mea hoki ka tapaea e koutou a
koutou mea hoatu noa, a ka meinga a koutou tamariki kia tika na roto i
te ahi, e whakapoke ana ranei koutou i a koutou ano ki a koutou
whakapakoko katoa a mohoa noa nei? a me rapu tikanga mai ranei i ahau ma
ko utou, e te whare o Iharaira? E ora ana ahau, e ai ta te Ariki, ta
Ihowa, e kore ahau e pai kia uia e koutou.

<span id="an_20:32">20:32</span> Na, ko te mea i puta ake ki o koutou
wairua e kore rawa e taea, ta koutou e ki ra, Ka rite tatou ki nga
tauiwi, ki nga hapu o nga whenua, ka mahi ki te rakau, ki te kohatu.

<span id="an_20:33">20:33</span> ¶ E ora ana ahau, e ai ta te Ariki, ta
Ihowa, ina, he ringa kaha toku, he takataka maro, he weriweri kua oti te
riringi atu, i ahau ka kawana nei i a koutou.

<span id="an_20:34">20:34</span> Ka tangohia mai ano koutou e ahau i
roto i nga iwi, ka huihuia i nga whenua i whakamararatia atu ai koutou,
he meatanga na te ringa kaha, na te takakau maro, na te weriweri kua oti
te riringi atu:

<span id="an_20:35">20:35</span> A ka kawea koutou e ahau ki te koraha o
nga iwi, a ki reira ahau whakawa ai i a koutou, he kanohi ki te kanohi.

<span id="an_20:36">20:36</span> Ka rite ki taku whakawa i o koutou
matua i te koraha o te whenua o Ihipa; ka pena ano taku whakawa i a
koutou, e ai ta te Ariki, ta Ihowa.

<span id="an_20:37">20:37</span> Ka meinga ano koutou e ahau kia tika i
raro i te tokotoko, kia uru ki roto ki te here o te kawenata.

<span id="an_20:38">20:38</span> Ka tahia atu hoki e ahau i roto i a
koutou te hunga whakakeke, te hunga hoki e tutu ana ki ahau: ka tangohia
mai ratou e ahau i te whenua e noho nei ratou, engari e kore ratou e tae
ki te oneone o Iharaira: a ka mohio koutou ko Ihowa, ahau.

<span id="an_20:39">20:39</span> Na, ko koutou, e te whare o Iharaira,
ko te kupu tenei a te Ariki, a Ihowa; Haere, e mahi ki tana whakapakoko,
ki tana whakapakoko, i nga wa e takoto ake nei, ki te kore koutou e
rongo ki ahau: kaua ia toku ingoa tapu e whakapokea i muri ki a ko utou
mea homai noa, ki a koutou whakapakoko.

<span id="an_20:40">20:40</span> Hei toku maunga tapu hoki hei te maunga
o te tairangatanga o Iharaira, e ai ta te Ariki, ta Ihowa, hei reira te
whare katoa o Iharaira, ratou katoa i te whenua, mahi ai ki ahau: ko te
wahi tera e manako ai ahau ki a ratou, ko te wahi tera e mea ake ai ahau
ki a koutou whakahere maku, ki nga matamua o a koutou mea e tapae mai
ai, ki a koutou mea tapu katoa.

<span id="an_20:41">20:41</span> Ka manako ahau ki a koutou, ano he
whakakakara reka, ina tangohia mai koutou e ahau i roto i nga iwi, ina
huihuia mai i nga whenua i whakamararatia atu ai koutou; a ka ai koutou
hei whakatapu moku i te tirohanga a nga iwi.

<span id="an_20:42">20:42</span> Na ka mohio koutou ko Ihowa ahau, ina
kawea koutou e ahau ki te oneone o Iharaira, ki te whenua i ara ai toku
ringa kia hoatu a reira ki o koutou matua.

<span id="an_20:43">20:43</span> Ka mahara ano koutou i reira ki o
koutou ara, ki a koutou mahi katoa i poke ai koutou; a ka whakarihariha
koutou ki a koutou, ki ta koutou ake titiro, mo nga mea kikino katoa i
mahia e koutou.

<span id="an_20:44">20:44</span> A ka mohio koutou ko Ihowa ahau, ina
ngana ahau ki a koutou, he mea mo toku ingoa, kahore ano ia e rite ki o
koutou ara kino, ki a koutou mahi he ranei, e te whare o Iharaira, e ai
ta te Ariki, ta Ihowa.

<span id="an_20:45">20:45</span> ¶ I puta mai ano te kupu a Ihowa ki
ahau, i mea,

<span id="an_20:46">20:46</span> E te tama a te tangata, anga atu tou
mata whaka te tonga, kia maturuturu atu ano tau kupu whaka te tonga,
poropititia he he mo te ngahere o te parae ki te tonga.

<span id="an_20:47">20:47</span> Mea atu hoki ki te ngahere i te tonga,
Whakarongo ki te kupu a Ihowa; Ko te kupu tenei a te ariki, a Ihowa, Ka
whakaungia e ahau he ahi i roto i a koe, a ka pau nga rakau matomato
katoa i roto i a koe, me nga rakau maroke katoa; e kore te mura e
tineia, ka mura tonu, ka wera ano nga kanohi katoa i reira, i te tonga
tae noa ki te raki.

<span id="an_20:48">20:48</span> A ka kite nga kikokiko katoa, naku, na
Ihowa i whakau: e kore e tineia.

<span id="an_20:49">20:49</span> Ano ra ko ahau, Aue, e te Ariki, e
Ihowa! e mea ana ratou ki ahau, he teka ianei he korero whakatauki ana e
korero nei?

<span id="an_21:1">21:1</span> ¶ I puta mai ano te kupu a Ihowa ki ahau,
i mea,

<span id="an_21:2">21:2</span> E te tama a te tangata, anga atu tou mata
ki Hiruharama, kia maturuturu iho tau kupu ki nga wahi tapu, poropititia
he he mo te whenua o Iharaira;

<span id="an_21:3">21:3</span> Mea atu hoki ki te whenua o Iharaira, Ko
te kupu tenei a Ihowa, Nana, hei hoariri ahau mou, ka maunu ano i ahau
taku hoari i roto i tona takotoranga, ka hatepea atu e ahau te tangata
tika raua ko te tangata he i roto i a koe.

<span id="an_21:4">21:4</span> Na, ka hatepea atu nei e ahau i roto i a
koe te tangata tika raua ko te tangata he, ka maunu ano taku hoari i
roto i tona takotoranga ki nga kikokiko katoa i te tonga tae noa ki te
raki.

<span id="an_21:5">21:5</span> A ka mohio nga kikokiko katoa, naku, na
Ihowa, i unu taku hoari i roto i tona takotoranga: e kore ano e hoki a
muri iho.

<span id="an_21:6">21:6</span> Na reira, aue, e te tama a te tangata:
aue ki to ratou aroaro, me te whati tou hope, me te tangi tiwerawera.

<span id="an_21:7">21:7</span> A ki te mea ratou ki a koe, He aha koe i
aue ai? katahi koe ka mea, Mo te rongo; kei te haere mai hoki: a ngohe
iho nga ngakau katoa, ngoikore katoa nga ringa, ka he ano nga wairua
katoa, ko nga turi katoa kei te wai te rite: nana, te haere mai n ei, ka
oti ano hoki, e ai ta te Ariki, ta Ihowa.

<span id="an_21:8">21:8</span> ¶ I puta mai ano te kupu a Ihowa ki ahau,
i mea,

<span id="an_21:9">21:9</span> E te tama a te tangata, poropiti atu, ki
atu, Ko te kupu tenei a Ihowa: Ki atu, He hoari, he hoari, whakakoi
rawa, oro rawa.

<span id="an_21:10">21:10</span> I whakakoia ai kia nui, ai te parekura:
i orohia ai kia uira ai. Kia koa koia tatou? ko te tokotoko ia o taku
tama e whakahawea ana ki nga rakau katoa.

<span id="an_21:11">21:11</span> I hoatu ano e ia kia orohia, hei mea e
maua e te ringa: ko te hoari, ae, kua oti te whakakoi, kua oti te oro,
kia hoatu ai ki te ringa o te kaipatu.

<span id="an_21:12">21:12</span> E tangi, aue, e te tama a te tangata:
no te mea kei runga i taku iwi, kei runga i nga rangatira katoa o
Iharaira: kua tukua atu ratou ki te hoari me taku iwi: mo reira papaki
ki tou huha.

<span id="an_21:13">21:13</span> He whakamatautau hoki ia; a ka pehea ra
mehemea ka kore te tokotoko whakahawea, e ai ta te Ariki, ta Ihowa.

<span id="an_21:14">21:14</span> Ko koe na, e te tama a te tangata,
poropiti atu, pakipaki i ou ringa; tukua kia tuatoru whakakoromeketanga
o te hoari, o te hoari nana nga tupapaku; ko te hoari ia nana te tangata
rahi, tera e tupapaku nei i ona patunga, tae tonu atu ki o ratou ruma o
roto rawa.

<span id="an_21:15">21:15</span> Kua oti te mata o te hoari te whakatika
atu e ahau ki o ratou kuwaha katoa, kia ngohengohe ai o ratou ngakau,
kia maha ai o ratou tutukitanga: anana! kua oti te whakakanapa, koi
tonu, hei mea mo te patu.

<span id="an_21:16">21:16</span> Huihui i a koe, ka anga ki matau; tatai
i a koe, ka anga ki maui; ki te wahi e u atu ai tou mata.

<span id="an_21:17">21:17</span> Ka papaki ano ahau i oku ringa, ka
whakarite i toku weriweri: naku, na Ihowa, te kupu.

<span id="an_21:18">21:18</span> ¶ I puta mai ano hoki te kupu a Ihowa
ki ahau, i mea,

<span id="an_21:19">21:19</span> Ko koe hoki, e te tama a te tangata,
whakaritea etahi ara mou kia rua, hei haerenga mai mo te hoari a te
kingi o Papurona: ka puta mai raua e rua i te whenua kotahi; waitohungia
hoki tetahi wahi, waitohungai i te ahunga mai o te ara ki te pa.

<span id="an_21:20">21:20</span> Whakaritea he ara e haere mai ai te
hoari ki Rapa o nga tama a Amona, ki a Hura, ki era i Hiruharama, i te
pa taiepa.

<span id="an_21:21">21:21</span> I tu hoki te kingi o Papurona ki te
pekanga o te ara, ki te ahunga mai o nga ara e rua, ki te ui ki nga
tuaahu: i rurutia hoki e ia ana pere, i uia he tikanga ki nga
whakapakoko, i titiro ki te ate.

<span id="an_21:22">21:22</span> I tona ringa matau ko te tuaahu mo
Hiruharama, hei whakarite i nga mea wawahi, hei mea e hamama ai te
mangai i te parekura, e ara ai te reo i te hamamatanga, hei whakarite i
nga mea wawahi mo nga kuwaha, kia haupuria ake ano he pukepuke, kia han
ga he taumaihi.

<span id="an_21:23">21:23</span> A ki ta ratou, hei tuaahu teka tena ki
ta ratou titiro, ki ta te hunga ra i oati i nga oati: otiia ka maharatia
e ia te kino, kia mau ai ratou.

<span id="an_21:24">21:24</span> Na reira ko te kupu tenei a te Ariki, a
Ihowa, Na, kua meinga na e koutou to koutou kino kia maharatia, i to
koutou he ka hurahia, i o koutou hara ka kitea i roto i a koutou mahi
katoa; na, ka maharatia na koutou, ka mau koutou i te ringa.

<span id="an_21:25">21:25</span> Na, ko koe, e te mea kino kua tupapaku
na, e te rangatira o Iharaira, nou nei te ra kua tae mai, i te wa o te
he i te mutunga;

<span id="an_21:26">21:26</span> Ko te kupu tenei a te Ariki, a Ihowa,
Whakarerea atu te potae, waiho atu te karauna: e kore tenei e penei tonu
a muri ake: ko te iti whakanuia ake, ko te nui whakaititia iho.

<span id="an_21:27">21:27</span> Ka porohurihia e ahau, ka porohurihia,
ka porohurihia; e kore noa iho ano tenei, kia tae mai ra ano te tangata
mana; a maku e hoatu ki a ia.

<span id="an_21:28">21:28</span> ¶ Ko koe hoki, e te tama a te tangata,
poropiti atu, mea atu, Ko te kupu tenei a te Ariki, a Ihowa mo nga tama
a Amona, mo ta ratou tawai; mea atu ano, Ko te hoari, ko te hoari, kua
oti te unu: oro rawa mo te patu, kia kai ai, koia i uira ai:

<span id="an_21:29">21:29</span> Me te teka mai a aua matakite ki a koe,
me te homai teka a te tuaahu ki a koe, kia hoatu ai koe ki runga ki nga
kaki o te hunga i patua, o te hunga kino kua tae mai nei to ratou ra, i
te wa o te he i te mutunga.

<span id="an_21:30">21:30</span> Meinga kia hoki atu ia ki tona
takotoranga. Hei te wahi i hanga ai koe, hei te whenua i whanau ai koe,
hei reira ahau whakawa ai i a koe.

<span id="an_21:31">21:31</span> Ka ringihia ano e ahau toku riri ki
runga ki a koe; ka pupuhi ano ahau ki runga ki a koe ki te ahi o toku
riri; ka hoatu ano koe e ahau ki te ringa o nga tangata poauau, e mohio
ana ki te whakangaro.

<span id="an_21:32">21:32</span> Ka waiho koe hei wahie mo te ahi; ka
heke ou toto ki waenganui o te whenua; heoi ano maharatanga ki a koe;
naku hoki, na Ihowa te kupu.

<span id="an_22:1">22:1</span> ¶ I puta mai ano te kupu a Ihowa ki ahau,
i mea,

<span id="an_22:2">22:2</span> E whakawa ranei koe, e te tama a te
tangata, e whakawa ranei koe i te pa whakaheke toto? na, whakakitea ano
ana mea whakarihariha katoa ki a ia.

<span id="an_22:3">22:3</span> A mea atu koe, Ko te kupu tenei a te
Ariki, a Ihowa: He pa e whakaheke ana i te toto i waenganui ona, he mea
e tae mai ai te wa mona, e hanga whakapakoko ana hei he mona, hei
whakapoke i a ia!

<span id="an_22:4">22:4</span> Kua he koe i ou toto i whakahekea e koe,
kua poke i au whakapakoko i hanga e koe; a kua meinga e koe ou ra kia
tata, kua tae ano koe ki ou tau: na reira koe i meinga ai e ahau hei
tawainga ma nga tauiwi, hei taunutanga ma nga whenua katoa.

<span id="an_22:5">22:5</span> Ko te hunga e tata ana, ko te hunga hoki
e matara atu ana i a koe, ka taunu ki a koe, e te tangata ingoa poke,
kiki tonu i te tutu.

<span id="an_22:6">22:6</span> Nana, nga rangatira o Iharaira, puta ana
nga uaua o tetahi, o tetahi i roto i a koe ki te whakaheke toto.

<span id="an_22:7">22:7</span> E whakahawea ana ratou ki te papa, ki te
whaea, i roto i a koe; he mahi whakatupu kino ta ratou ki te tautangata
i roto i a koe: e tukinotia ana e ratou te pani me te pouaru i roto i a
koe:

<span id="an_22:8">22:8</span> Ko aku mea tapu whakahaweatia iho e koe,
ko aku hapati whakanoatia ana e koe.

<span id="an_22:9">22:9</span> I roto i a koe nga tangata ngautuara, he
mea kia whakahekea ai he toto: i roto i a koe te kai ki runga ki nga
maunga: i roto i a koe te mahi puremu.

<span id="an_22:10">22:10</span> I roto i a koe te hura i to te papa e
takoto tahanga ai: i roto i a koe te whakaiti i te wahine poke i a ia e
noho wehe ana.

<span id="an_22:11">22:11</span> He mahi whakarihariha ano ta tetahi ki
te wahine a tona hoa; ko ta tetahi whakapokea iho, puremutia iho tana
hunaonga; ko ta tetahi i roto i a koe, he whakaiti i tona tuahine, i te
tamahine a tona papa.

<span id="an_22:12">22:12</span> I roto i a koe i tango ratou i te utu
whakapati e whakahekea ai he toto; kua tango koe i te moni whakatupu, i
nga hua ano hoki, kua haoa mai ano e koe nga taonga a ou hoa, he mea
tukino, kua wareware ano koe ki ahau, e ai ta te ariki, ta Ihowa.

<span id="an_22:13">22:13</span> Nana, kua pakia e ahau toku ringa ki
tau hao taonga i hao ai koe, ki ou toto ano kua heke na i waenganui i a
koe.

<span id="an_22:14">22:14</span> E u ranei tou ngakau, e pakari ranei ou
ringa, i nga ra e mahi ai ahau ki a koe? Naku, na Ihowa te kupu, maku
ano e mahi.

<span id="an_22:15">22:15</span> Ka whakamararatia atu ano koe e ahau ki
roto ki nga tauiwi, ka titaria hoki koe ki nga whenua, a ka poto i ahau
tou poke i roto i a koe.

<span id="an_22:16">22:16</span> Ka whakanoatia ano hoki koe e koe ano i
te tirohanga a nga iwi, a ka mohio koe ko Ihowa ahau.

<span id="an_22:17">22:17</span> ¶ I puta mai ano te kupu a Ihowa ki
ahau, i mea,

<span id="an_22:18">22:18</span> E te tama a te tangata, ki ahau, kua
rite te whare o Iharaira ki te para: he parahi ratou katoa, he tine, he
rino, he mata i waenga oumu; he para hiriwa ratou katoa.

<span id="an_22:19">22:19</span> Na reira tenei kupu a te Ariki, a
Ihowa; Na, he para nei koutou katoa, na, tenei ahau te kohikohi nei i a
koutou ki waenganui o Hiruharama.

<span id="an_22:20">22:20</span> Ka rite ki te kohikohinga o te hiriwa,
o te parahi, o te rino, o te mata, o te tine ki waenganui o te oumu,
puhia tonutia atu te ahi ki runga hei whakarewa; ka pena ano taku
kohikohi i a koe i runga i toku riri, i toku weriweri, ka waiho ano kou
tou e ahau ki reira, ka whakarewaina ano koutou.

<span id="an_22:21">22:21</span> Ina, ka whakaminea koutou e ahau, ka
pupuhi atu ano ahau ki a koutou i runga i te ahi, ara i toku riri, a ka
rewa koutou i waenganui.

<span id="an_22:22">22:22</span> Ka rite ki te whakarewanga o te hiriwa
i roto i te oumu; ka pena ano to koutou whakarewanga i waenganui o taua
oumu, a ka mohio koutou kua oti toku weriweri te riringi e ahau, e
Ihowa, ki runga ki a koutou.

<span id="an_22:23">22:23</span> ¶ I puta mai ano te kupu a Ihowa ki
ahau, i mea,

<span id="an_22:24">22:24</span> E te tama a te tangata, mea atu ki a
ia, He whenua koe kihai i purea, kihai ano i whai ua i te ra o te riri.

<span id="an_22:25">22:25</span> E whakatakotoria ana he he e ana
poropiti i waenganui i a ia, koia ano kei te raiona mangai nui e haehae
ana i te tupapaku; kua pau nga wairua i a ratou; kua riro i a ratou nga
taonga me nga mea utu nui; kua tini i a ratou ona pouaru i roto i a ia.

<span id="an_22:26">22:26</span> Kua tukinotia e ana tohunga taku ture,
whakanoatia ana e ratou aku mea tapu: kihai i wehea e ratou te tapu i te
noa, kihai ano i whakakitea e ratou te wehenga o te poke, o te ma; ko o
ratou kanohi huna ake e ratou ki aku hapati, a whakapokea ana ahau i
roto i a ratou.

<span id="an_22:27">22:27</span> Ko ona rangatira i roto i a ia, rite
tonu ki te wuruhi e haehae ana i te tupapaku; he whakaheke toto, he
whakangaro wairua, kia riro mai ai he taonga whanako.

<span id="an_22:28">22:28</span> I pania ano e ana poropiti he mea mo
ratou ki te paru kihai i konatunatua; he moemoea horihori a ratou; he
teka nga korero a aua tohunga tuaahu ki a ratou, i a ratou ka mea nei,
Ko te kupu tenei a te Ariki, a Ihowa, i te mea kihai a Ihowa i kore ro.

<span id="an_22:29">22:29</span> Ko ta te iwi o te whenua, he whakatupu
kino, he pahua; ae ra, e tukinotia ana e ratou te ware me te rawakore; e
whakatupuria kinotia ana e ratou te tautangata i te mea kahore nei he
take.

<span id="an_22:30">22:30</span> I te rapu ano ahau i te tangata i roto
i a ratou hei hanga i te taiepa, hei tu ki te wahi pakaru ki toku aroaro
mo te whenua, hei mea kei whakangaromia e ahau: heoi kihai i kitea.

<span id="an_22:31">22:31</span> Na reira i ringihia ai e ahau toku riri
ki runga ki a ratou; kua whakapotoa ratou e ahau ki te ahi o toku riri:
kua hoatu e ahau te utu o to ratou ara ki runga ki o ratou mahunga, e ai
ta te Ariki, ta Ihowa.

<span id="an_23:1">23:1</span> ¶ I puta mai ano te kupu a Ihowa ki ahau,
i mea,

<span id="an_23:2">23:2</span> E te tama a te tangata, tokorua nga
wahine i mua, he tamahine na te whaea kotahi.

<span id="an_23:3">23:3</span> Heoi moepuku ana ki Ihipa; moepuku ana i
to raua tamarikitanga: i romia o raua u ki reira, i mirimiria ki reira
nga matamata o to raua wahinetanga.

<span id="an_23:4">23:4</span> Na, ko o raua ingoa, ko Ohora to te
tuakana, ko Ohoripa to te teina: a i riro raua i ahau, i whanau hoki he
tama, he tamahine ma raua. Na, mo o raua ingoa, ko Hamaria a Ohora, ko
Hiruharama a Ohoripa.

<span id="an_23:5">23:5</span> Na, kua kairau a Ohora i te mea i ahau
ano ia, minamina atu ana ki ana i aroha ai, ki ona hoa tata, ki nga
Ahiriana,

<span id="an_23:6">23:6</span> He puru nei o ratou kakahu, he ariki, he
kawana, he taitamariki, e minaminatia ratou katoa, he tangata hoiho, e
eke ana ki te hoiho.

<span id="an_23:7">23:7</span> Heoi kei te mahi kairau ia ki a ratou, ki
nga tangata papai rawa o nga tama o Ahiria, ki a ratou katoa; a ahakoa
ko wai i minaminatia e ia, whakapoke ana ia i a ia ano ki a ratou
whakapakoko katoa.

<span id="an_23:8">23:8</span> Kihai ano i mahue i a ia ana moepuku mai
o nga ra o Ihipa; i takoto hoki ratou ki a ia i tona tamarikitanga, a
mirimiria ana e ratou nga matamata o tona wahinetanga, ringihia ana e
ratou a ratou moepuku ki runga ki a ia.

<span id="an_23:9">23:9</span> Na reira ia i tukua ai e ahau ki te ringa
o te hunga i arohaina e ia, ki te ringa o nga tamariki o Ahiria, o ana i
minamina ai.

<span id="an_23:10">23:10</span> A hurahia ana ia e ratou kia noho
tahanga; tangohia ana e ratou ana tama, ana tamahine, patua iho ia e
ratou ki te hoari; a whai ingoa ana ia i roto i nga wahine; i mahia hoki
e ratou he whakawa ki a ia.

<span id="an_23:11">23:11</span> ¶ A ka kite tona teina, a Ohoripa, i
tenei, otiia i nui atu te kino o tona minamina i to tera, ona moepuku
hoki i nui atu i o tona tuakana.

<span id="an_23:12">23:12</span> Minamina ana ia ki nga Ahiriana, ki ona
hoa tata, ki nga ariki, ki nga kawana, he pai rawa nei nga kakahu, he
tangata hoiho e eke ana ki te hoiho, ko ratou katoa he tamariki e
minaminatia.

<span id="an_23:13">23:13</span> Na ka kite ahau kua poke ia, kotahi
tonu te ara o raua tokorua.

<span id="an_23:14">23:14</span> Kua neke ake ano ona moepuku: i kite
hoki ia i nga tangata kua oti te tuhituhi ki te pakitara, i nga
whakaahua o nga Karari, he mea tuhituhi ki te whero pai,

<span id="an_23:15">23:15</span> He mea whitiki o ratou hope ki te
whitiki, o ratou mahunga mea rawa ki te kakahu kua oti te rongoa, he
rangatira katoa ki te titiro; ko te ahua kei to nga tama o Papurona, o
Karari, o te whenua i whanau ai ratou:

<span id="an_23:16">23:16</span> A, no te kitenga o ona kanohi i a
ratou, minamina tonu ki a ratou, tukua ana e ia he karere ki a ratou, ki
Karari.

<span id="an_23:17">23:17</span> Na ka haere mai ki a ia o nga tamariki
o Papurona ki te moenga aroha, whakapokea ana ia e ratou ki a ratou
moepuku: heoi ka whakapokea nei e ratou, na ngakaukore noa iho ia ki a
ratou.

<span id="an_23:18">23:18</span> Heoi ka whakakitea e ia ona moepuku, ka
whakakitea ano ia e noho tahanga ana: na ngakaukore noa iho ahau ki a
ia, pera tonu me ahau i ngakaukore ra ki tona tuakana.

<span id="an_23:19">23:19</span> Heoi whakanuia ana e ia ona moepuku, me
te mahara ano ia ki nga ra o tona tamarikitanga i a ia i kairau ra ki te
whenua o Ihipa.

<span id="an_23:20">23:20</span> I minamina hoki ia ki o ratou hoa
moepuku, he kikokiko kaihe nei o ratou kikokiko; a, ko te mea e tarere
mai ana i roto i a ratou rite tonu ki te mea e tarere mai ana i roto i
te hoiho.

<span id="an_23:21">23:21</span> Na kua hokia nei e koe nga he o tou
tamarikitanga i nga matamata o ou u i mirimiria ra e nga Ihipiana, he
meatanga ki nga u o tou tamarikitanga.

<span id="an_23:22">23:22</span> ¶ Mo reira, e Ohoripa, ko te kupu tenei
a te Ariki, a Ihowa, Nana, ka ara i ahau ou hoa aroha hei hoariri mou,
era kua ngakaukore na koe ki a ratou, ka kawea mai ano ratou e ahau ki a
koe ki nga taha katoa;

<span id="an_23:23">23:23</span> Ko nga tangata o Papurona, ratou ko nga
Karari katoa, a Pekoro, a Hoa, a Koa, ratou ko nga Ahiriana katoa: he
taitamariki ratou katoa e minaminatia, he ariki, he kawana, he
rangatira, he rongo nui, he eke hoiho katoa.

<span id="an_23:24">23:24</span> A ka haere mai ratou ki te whawhai ki a
koe, me nga mea mo te whawhai, he hariata ano o ratou, he kata, he
whakaminenga iwi; rite rawa i a ratou te puapua, te whakangungu rakau,
te potae, hei whawhai ki a koe i tetahi taha, i tetahi taha: ka tuk ua
ano e ahau te whakawa ki to ratou aroaro, a ka rite ki a ratou
whakaritenga ta ratou whakarite mou.

<span id="an_23:25">23:25</span> Ka whakataua ano e ahau toku hae ki a
koe, a ka mahi weriweri ratou ki a koe: ka riro ano tou ihu i a ratou,
me ou taringa; ka hinga ano hoki ou morehu i te hoari: ka tangohia atu e
ratou au tama me au tamahine; ka pau ano ou morehu i te ahi.

<span id="an_23:26">23:26</span> Ka huia atu ano e ratou ou kakahu, ka
tangohia ano ou mea ataahua.

<span id="an_23:27">23:27</span> Heoi ka meinga e ahau tou he kia mutu,
me tou moepuku i timata mai ra i te whenua o Ihipa; kia kore ai ou
kanohi e ara ki aua mea, kia kore ai ano koe e mahara ki Ihipa a muri
ake nei.

<span id="an_23:28">23:28</span> No te mea ko te kupu tenei a te Ariki,
a Ihowa; Tenei ahau ka hoatu nei i a koe ki te ringa o te hunga e
kinongia na e koe, ki roto ki te ringa o te hunga kua ngakaukore na koe
ki a ratou.

<span id="an_23:29">23:29</span> Ka mahi ano ratou i runga i te mauahara
ki a koe, a ka riro ou mauiui katoa i a ratou, mahue iho koe i a ratou
kahore he kakahu, noho tahanga ana: ka kitea hoki e takoto kau ana ou
moepuku, tou he me ou moepuku.

<span id="an_23:30">23:30</span> Ka meatia enei mea e ahau ki a koe mo
tou whainga atu ki nga tauiwi moepuku ai, mou i poke i a ratou
whakapakoko.

<span id="an_23:31">23:31</span> I haere koe i te ara o tou tuakana; na,
ka hoatu e ahau tana kapu ki tou ringa.

<span id="an_23:32">23:32</span> Ko te kupu tenei a te Ariki, a Ihowa,
Ka inumia e koe te kapu a tou tuakana, aua noa iho ki raro, nui noa atu:
ka ai koe hei whakakatanga, hei taunutanga: ranea rawa taua kapu.

<span id="an_23:33">23:33</span> Ka ki koe i te haurangi, i te pouri, i
te kapu o te ketekete, o te whakangaromanga, i te kapu a tou tuakana, a
Hamaria.

<span id="an_23:34">23:34</span> Ka inumia ano ra e koe, tatau rawa,
wawahi rawa i nga maramara, ka hae ano e koe ou u: naku hoki te korero,
e ai ta te Ariki, ta Ihowa.

<span id="an_23:35">23:35</span> Ina, ko te kupu tenei a te Ariki, a
Ihowa; Na, kua wareware na koe ki ahau, kua maka ano ahau e koe ki muri
i tou tuara, na pikaua ano e koe tou he me ou moepuku.

<span id="an_23:36">23:36</span> ¶ I mea ano a Ihowa ki ahau; E te tama
a te tangata, e whakawa ranei koe i a Ohora raua ko Ohoripa? whakakitea
a raua mea whakarihariha ki a raua;

<span id="an_23:37">23:37</span> No te mea kua moepuku raua, he toto kei
o raua ringa, kua moepuku ano raua ki a raua whakapakoko; kua meinga e
raua a raua tamariki, aku i whanau nei i roto i a raua kia tika i roto i
te ahi, ki aua whakapakoko, pau tonu atu.

<span id="an_23:38">23:38</span> Ko tenei ano ta raua i mea ai ki ahau:
i taua ra kotahi, whakapokea iho e raua toku wahi tapu, ko aku hapati
kua noa i a raua.

<span id="an_23:39">23:39</span> I ta raua patunga hoki i a raua
tamariki hei mea ki a raua whakapakoko, haere ana raua i taua ra ano ki
toku wahi tapu whakanoa ai; na, ko ta raua tena i mea ai i roto i toku
whare.

<span id="an_23:40">23:40</span> I unga tangata ano koutou ki te hunga
haere mai i tawhiti, he hunga i unga atu nei he karere ki a ratou; na,
kua tae mai ratou; mo ratou tau horoi i a koe, mea rawa i ou kanohi ki
te pukepoto, whakapaipai rawa i a koe ki nga whakapaipai;

<span id="an_23:41">23:41</span> Na noho ana koe, he mea kororia te
moenga, i tona taha ko te tepu rite rawa; i runga ko taku whakakakara,
ko taku hinu, he mea whakatakoto nau.

<span id="an_23:42">23:42</span> A i taua wahine te nge o te mano tini e
noho nakohakoha ana: a i kawea mai i roto i te mano o te tangata nga
haurangi o te koraha; a na ratou i whakanoho he poroporo ki o raua
ringa, he karauna ataahua ki o raua mahunga.

<span id="an_23:43">23:43</span> Katahi ahau ka mea mo taua wahine kua
ruruhi nei e moepuku ana, E moepuku ano ranei ratou ki a ia, me ia ano
ki a ratou?

<span id="an_23:44">23:44</span> Heoi haere ana ratou ki a ia, he pera i
ta ratou haere ki te wahine moepuku: pera tonu ta ratou haere ki a
Ohora, ki a Ohoripa, ki nga wahine he.

<span id="an_23:45">23:45</span> Na, ko nga tangata tika, ma ratou raua
e whakawa, he whakawa i nga wahine moepuku, he whakawa i nga wahine
whakaheke toto; he wahine moepuku hoki raua, he toto kei o raua ringa.

<span id="an_23:46">23:46</span> Ko te kupu hoki tenei a te Ariki, a
Ihowa; Ka kawea mai e ahau he hui ki a raua, a ka meinga raua e ahau kia
makamaka, kia pahuatia.

<span id="an_23:47">23:47</span> A ka akina raua e te hui ki te kohatu,
ka tapahia ki a ratou hoari; ka whakamatea a raua tama, a raua tamahine,
ka tahuna ano o raua whare ki te ahi.

<span id="an_23:48">23:48</span> Heoi ka meinga e ahau te puremu kia
mutu i te whenua; kia ako ai nga wahine katoa kia kaua a ratou mahi e
rite ki o korua he.

<span id="an_23:49">23:49</span> Ka hoatu ano e ratou nga utu o to korua
he ki a korua, a ka pikaua e korua nga hara o a korua whakapakoko; ka
mohio ko te Ariki ahau, ko Ihowa.

<span id="an_24:1">24:1</span> ¶ I puta mai ano te kupu a Ihowa ki ahau,
i te iwa o nga tau, i te tekau o nga marama, i te tekau o nga ra o te
marama, i mea,

<span id="an_24:2">24:2</span> E te tama a te tangata, tuhituhia te
ingoa o tenei ra, o tenei ra kotahi rawa nei: ko te tino ra tenei i anga
nui ai te kingi o Papurona ki Hiruharama.

<span id="an_24:3">24:3</span> Korerotia hoki tetahi kupu whakarite ki
te whare whakakeke, mea atu ki a ratou, Ko te kupu tenei a te Ariki, a
Ihowa; Whakaekea te kohua, whakaekea, ringihia ano he wai ki roto.

<span id="an_24:4">24:4</span> Kohikohia ano ona wahi ki roto, nga wahi
pai katoa, te huha, te peke; whakakiia ki nga wheua pai rawa.

<span id="an_24:5">24:5</span> Tikina te hipi pai rawa, me haupu nga
wheua ki raro i a ia; kia nui te koropuputanga; ae ra, kohuatia ona
wheua ki roto.

<span id="an_24:6">24:6</span> Mo reira ko te kupu tenei a te Ariki, a
Ihowa, Aue, te mate mo te pa toto, me te kohua he waikura nei tona,
kihai nei tona waikura i tahia! whakaputaina ki waho tenei wahi ona,
tenei wahi ona; kahore tetahi rota i tau ki runga i a ia.

<span id="an_24:7">24:7</span> No te mea kei roto i a ia ona toto, kua
waiho e ia ki runga ki te kamaka; kihai i ringihia e ia ki te whenua,
kia hipokina ai ki te puehu;

<span id="an_24:8">24:8</span> He mea kia puta ake ai te weriweri ki te
rapu utu, kua waiho e ahau ona toto ki runga ki te kamaka, kei hipokina.

<span id="an_24:9">24:9</span> Na reira tenei kupu a te Ariki, a Ihowa,
Aue, te mate mo te pa toto! maku ano e whakanui tona puranga wahie.

<span id="an_24:10">24:10</span> Purangatia te wahie, whakaungia te ahi,
kia pai rawa te kohua i nga kiko; meatia marietia kia pupuru nga kai,
kia wera hoki nga wheua.

<span id="an_24:11">24:11</span> Ka tu kau, whakaturia ki runga ki ona
ngarahu, kia mahana ai, kia wera ai tona parahi, kia rewa ai tona poke i
roto, kia poto ai te waikura.

<span id="an_24:12">24:12</span> Kua hoha ia i te mahi; otiia kihai tona
waikura nui i puta atu i roto i a ia; kahore tona waikura i kore i te
ahi.

<span id="an_24:13">24:13</span> He he kei roto i tou poke: na, mea noa
ahau i a koe kia ma, a kihai koe i ma; mo reira e kore tou poke e
whakamakia a muri ake nei, kia makona ra ano toku riri ki a koe.

<span id="an_24:14">24:14</span> Naku, na Ihowa te kupu: ka rite, ka
mahia ano e ahau, e kore taku e taka, e kore ano ahau, e manawapa, e
kore e ripeneta; ka rite ki ou ara, ka rite ki au mahi ta ratou whakawa
mou, e ai ta te Ariki, ta Ihowa.

<span id="an_24:15">24:15</span> ¶ I puta mai ano te kupu a Ihowa ki
ahau; i mea,

<span id="an_24:16">24:16</span> E te tama a te tangata, ka tangohia mai
e ahau i tou taha ta ou kanohi i hiahia ai, ka whakapangia ki te mate:
kaua ano ia e uhungatia, kaua e tangihia, kaua ou roimata e puta.

<span id="an_24:17">24:17</span> E tangi, engari kia ngawari; kauaka he
uhunga tupapaku, herea tou tupare ki runga ki a koe, kuhua ano ou hu ki
ou waewae, kaua ano ou ngutu e araia, kaua ano e kainga te taro tangata.

<span id="an_24:18">24:18</span> Heoi i korero ahau ki te iwi i te ata;
a i te ahiahi ka mate toku hoa wahine: na i te ata ka meatia e ahau te
mea i whakahaua ki ahau.

<span id="an_24:19">24:19</span> Na ka mea te iwi ki ahau, E kore ianei
e korerotia e koe ki a matou, he aha mo matou ena mea e meatia na e koe?

<span id="an_24:20">24:20</span> Ano ra ko ahau ki a ratou, I puta mai
te kupu a Ihowa ki ahau, i mea,

<span id="an_24:21">24:21</span> Mea atu ki te whare o Iharaira, Ko te
kupu tenei a te Ariki, a Ihowa: Tenei ahau te whakapoke nei i toku wahi
tapu, i ta koutou i whakaii ai, i ta koutou kanohi e hiahia nei, i te
mea e manawapatia ana e to koutou wairua: na, ko a koutou tama, k o a
koutou tamahine, i mahue nei ki a koutou, ka hinga i te hoari.

<span id="an_24:22">24:22</span> A ko ta koutou e mea ai ka rite ki taku
i mea nei: e kore o koutou ngutu e araia, e kore ano koutou e kai i te
taro tangata.

<span id="an_24:23">24:23</span> E mau ano o koutou tupare ki o koutou
mahunga, o koutou hu ki o koutou waewae; e kore koutou e uhunga, e kore
e tangi; engari ka memehia atu i runga i o koutou he, ka koingo ki
tetahi, ki tetahi.

<span id="an_24:24">24:24</span> A hei tohu a Ehekiera ki a koutou: ka
rite ki nga mea katoa i mea ai ia ta koutou e mea ai: ka pa mai tenei,
ka mohio koutou ko te Ariki ahau, ko Ihowa.

<span id="an_24:25">24:25</span> Na, ko koe, e te tama a te tangata, he
teka ianei i te ra e tangohia atu ai e ahau to ratou kaha, to ratou koa
whakakororia, ta o ratou kanohi e hiahia ai, ta o ratou ngakau e okaka
tonu ai, a ratou tama, a ratou tamahine,

<span id="an_24:26">24:26</span> I taua ra ka haere mai te mea i mawhiti
ki a koe kia rongo ai ou taringa?

<span id="an_24:27">24:27</span> I taua ra ka puaki tou mangai ki te
tangata i mawhiti, a ka korero, kore ake ou wahangu; hei tohu hoki koe
ki a ratou; a ka mohio ratou ko Ihowa ahau

<span id="an_25:1">25:1</span> ¶ I puta mai ano te kupu a Ihowa ki ahau,
i mea,

<span id="an_25:2">25:2</span> E te tama a te tangata, anga atu tou mata
ki nga tama a Amona, ka poropiti i te he mo ratou.

<span id="an_25:3">25:3</span> Mea atu hoki ki nga tama a Amona,
Whakarongo ki te kupu a te Ariki a Ihowa; Ko te kupu tenei a te Ariki, a
Ihowa; Na, kua mea mai na koe, Ha! ki toku wahi tapu i te mea e
whakapokea ana; ki te oneone ano o Iharaira i te mea ka ururuatia, ki te
wh are ano o Hura i a ratou ka riro ki te whakarau:

<span id="an_25:4">25:4</span> Mo reira tenei ahau te hoatu nei i a koe
hei kainga ki nga tamariki o te rawhiti, a ka whakaturia e ratou o ratou
puni ki a koe, ka hanga ano o ratou kainga ki a koe: ka pau i a ratou au
hua, ka inumia e ratou tau waiu.

<span id="an_25:5">25:5</span> Ka meinga ano e ahau a Rapa hei kainga
kamera, me nga tama ano a Amona hei tapapatanga hipi: a ka mohio koutou
ko Ihowa ahau.

<span id="an_25:6">25:6</span> Ko te kupu hoki tenei a te Ariki, a
Ihowa, Na, kua papaki na ou ringa, kua takahi ou waewae, pau katoa tou
ngakau ki te koa, he kino nou ki te whenua o Iharaira;

<span id="an_25:7">25:7</span> Mo reira, na, kua totoro atu toku ringa
ki a koe, a kua tukua koe e ahau hei pahuatanga ma nga iwi; ka hatepea
atu koe e ahau i roto i nga iwi, ka huna ano koe e ahau i roto i nga
whenua: ka whakangaromia koe e ahau; a ka mohio koe ko Ihowa ahau.

<span id="an_25:8">25:8</span> ¶ Ko te kupu tenei a te Ariki, a Ihowa,
Kua mea nei a Moapa raua ko Heira, Nana, kua rite te whare o Hura ki nga
iwi katoa;

<span id="an_25:9">25:9</span> Mo reira tenei ahau te mea nei kia takoto
kau te taha o Moapa i nga pa, i ona pa i ona rohe, te kororia o te
whenua, i Peteiehimoto, i Paarameono, i Kiriataima,

<span id="an_25:10">25:10</span> Tae noa ki nga tama o te rawhiti, kia
haere ki te whawhai ki nga tama a Amona, a ka tukua ratou e ahau hei
kainga tupu, e kore ai e maharatia nga tama a Amona i roto i nga iwi.

<span id="an_25:11">25:11</span> Ka mahia ano e ahau he whakawa ki a
Moapa; a ka mohio ratou ko Ihowa ahau.

<span id="an_25:12">25:12</span> Ko te kupu tenei a te Ariki, a Ihowa;
Na, kua mahia na e Eroma he he mo te whare o Hura, kua rapu utu, kua nui
to ratou kino, kua rapu utu i a ratou;

<span id="an_25:13">25:13</span> Mo reira ko te kupu tenei a te Ariki, a
Ihowa: Ka totoro ano toku ringa ki a Eroma, ka hatepea atu nga tangata
me nga kararehe o reira; ka meinga ano e ahau te ritenga atu o Temana
hei ururua, ka hinga ano nga tangata, a tae atu ana ki Rerana, i te
hoari.

<span id="an_25:14">25:14</span> Ka tukua atu ano e ahau taku rapu utu
ki a Eroma, ma taku iwi, ma Iharaira e mahi; ka meatia ano e ratou i
roto i a Eroma nga mea e rite ana ki toku riri, ki toku weriweri; a ka
mohio ratou ki taku rapu utu, e ai ta te Ariki, ta Ihowa.

<span id="an_25:15">25:15</span> Ko te kupu tenei a te Ariki, a Ihowa:
He rapu utu nei te mahi a nga Pirihitini, he kino nei te ngakau i rapu
utu ai ratou, he mea kia ngaro, he mauahara tuturu;

<span id="an_25:16">25:16</span> Mo reira ko te kupu tenei a te Ariki, a
Ihowa; Nana ka totoro toku ringa ki nga Pirihitini, a ka hatepea atu e
ahau nga Keretimi, ka huna ano e ahau nga morehu o te tahatai.

<span id="an_25:17">25:17</span> He nui hoki nga rapunga utu e mahia e
ahau ki a ratou, weriweri rawa nga whakatupehupehunga; a ka mohio ratou
ko Ihowa ahau, ina tukua e ahau taku rapu utu ki a ratou.

<span id="an_26:1">26:1</span> ¶ Na i te tekau ma tahi o nga tau, i te
tahi o nga ra o te marama, i puta mai te kupu a Ihowa ki ahau; i mea,

<span id="an_26:2">26:2</span> E te tama a te tangata, kua mea na a
Taira ki Hiruharama, Ha, kua pakaru ia, te kuwaha o nga iwi; kua anga
mai ia ki ahau; ka whakakiia ahau, i a ia ka ururua nei:

<span id="an_26:3">26:3</span> Mo reira ko te kupu tenei a te Ariki, a
Ihowa; Nana, hei hoariri tenei ahau mou, e Taira, a ka meinga e ahau nga
iwi maha kia eke ake ki a koe, kia pera ano me te moana e mea nei i ona
ngaru kia eke ake.

<span id="an_26:4">26:4</span> A ka kore i a ratou nga taiepa o Taira,
ka pakaru ano ona pourewa i a ratou; ka tahia atu ano e ahau tona puehu
i runga i a ia, ka meinga ia kia rite ki te kamaka moremore.

<span id="an_26:5">26:5</span> Ka waiho ia hei horahanga kupenga i
waenga moana: naku hoki te kupu, e ai ta te Ariki, ta Ihowa: ka waiho
hoki ia hei pahuatanga ma nga iwi.

<span id="an_26:6">26:6</span> Na, ko ana tamahine i te mara, ka
tukitukia e te hoari; a ka mohio ratou ko Ihowa ahau.

<span id="an_26:7">26:7</span> No te mea ko te kupu tenei a te Ariki, a
Ihowa; Tenei te kawea atu nei e ahau i te raki ki Taira a Nepukareha
kingi o Papurona, kingi o nga kingi, me nga hoiho, me nga hariata, me
nga kaieke hoiho, me te huihui, me te iwi nui.

<span id="an_26:8">26:8</span> Ka patua e ia ki te hoari au tamahine i
te mara: ka hanga ano e ia he taumaihi hei tatau ki a koe, ka haupuria
ake ano he pukepuke hei tatau ki a koe, ka ara ano i a ia te puapua ki a
koe.

<span id="an_26:9">26:9</span> Ka whakaturia ano e ia nga mea whawhai ki
ou taiepa, ka wahia ano e ia ou pourewa ki ana titaha.

<span id="an_26:10">26:10</span> I te tini o ana hoiho, ka taupokina koe
e to ratou puehu; ka ngarue ou taiepa i te haruru o nga kaieke hoiho, o
nga kata, o nga hariata, ina tomokia e ia ou kuwaha, ina pera ia me te
hunga e tomo ana ki roto ki te pa kua pakaru.

<span id="an_26:11">26:11</span> Ka takatakahia ou ara katoa e nga paua
o ana hoiho; ka tukitukia e ia tou iwi ki te hoari, ka riro iho ano nga
pou o tou kaha ki te whenua.

<span id="an_26:12">26:12</span> Ka pahuatia e ratou ou taonga, a hei
taonga parakete au mea hokohoko: ka wahia iho ou taiepa, ka pakaru ou
whare e matenuitia ana e koe: ka maka ano e ratou ou kohatu, ou rakau,
me tou puehu, ki te wai.

<span id="an_26:13">26:13</span> Ka mutu ano i ahau te ngahau o au
waiata, e kore ano te tangi o au hapa e rangona a muri ake nei.

<span id="an_26:14">26:14</span> A ka meinga koe e ahau kia rite ki te
kamaka moremore: ka waiho koe hei horahanga kupenga; e kore koe e hanga
a muri ake nei: naku hoki, na Ihowa te kupu, e ai ta te Ariki, ta Ihowa.

<span id="an_26:15">26:15</span> ¶ Ko te kupu tenei a te Ariki, a Ihowa
ki a Taira, E kore ianei nga motu e wiri i te haruru o tou hinganga, ina
aue te tangata i werohia, ina hinga te parekura i roto i a koe?

<span id="an_26:16">26:16</span> Ko reira hoki nga rangatira katoa o te
moana heke iho ai i runga i o ratou torona; ko o ratou koroka whakarere
rawa, ko o ratou kakahu whakairo unu rawa: ko te kakahu mo ratou ko te
wiri; ka noho ki te whenua, hono tonu te wiri, ketekete tonu ki a koe.

<span id="an_26:17">26:17</span> A ka maranga ta ratou tangi mou, ka mea
ratou ki a koe, Taukiri e, kua ngaro koe, e te pa o te hunga rere moana:
e te pa ingoa nui i kaha nei i runga i te moana, a ia me ona tangata
ano, e mea nei i to ratou wehi kia pa ki nga tangata katoa e ta kataka
ana i reira!

<span id="an_26:18">26:18</span> Akuanei nga motu wiri ai i te ra e
hinga ai koe; ina, ka ohorere nga motu o te moana i a koe ka riro.

<span id="an_26:19">26:19</span> No te mea ko te kupu tenei a te Ariki,
a Ihowa; I te wa e meinga ai koe e ahau hei pa kua ururuatia, kia rite
ki nga pa kahore e nohoia; i te wa e kawea atu ai e ahau te rire ki
runga ki a koe, a ka taupokina koe e nga wai nunui;

<span id="an_26:20">26:20</span> Ko reira whakahokia iho ai koe e ahau
ki raro, koutou ko te hunga e heke ana ki te rua, ki nga tangata
onamata, a ka meinga koe kia noho ki nga wahi o raro o te whenua, ki nga
wahi mokemoke onamata, i roto i te hunga e heke ana ki te poka, kore iho
koe e nohoia; a ka hoatu e ahau he kororia ki te whenua o te hunga ora;

<span id="an_26:21">26:21</span> Ka meinga koe e ahau hei wehi, a moti
iho koe: ka rapua ano koe, a kore noa iho e kitea a ake ake, e ai ta te
Ariki, ta Ihowa.

<span id="an_27:1">27:1</span> ¶ I puta mai ano te kupu a Ihowa ki ahau,
i mea,

<span id="an_27:2">27:2</span> Kia anga atu akuanei tau tangi, e te tama
a te tangata, ki a Taira;

<span id="an_27:3">27:3</span> Mea atu hoki ki a Taira, E koe e noho nei
i te tapokoranga mai o te moana, ko koe nei te kaihokohoko o nga iwi ki
nga motu maha, Ko te kupu tenei a te Ariki, a Ihowa; E Taira, kua mea na
koe, Ko ahau te mea ataahua rawa.

<span id="an_27:4">27:4</span> Kei waenga moana ou rohe, oti rawa koe te
whakaataahua e ou kaihanga.

<span id="an_27:5">27:5</span> No nga kauri o Heniri nga papa katoa i
hanga ai ou kaipuke; i tikina ano he hita i Repanona hei hanga rewa mau.

<span id="an_27:6">27:6</span> No nga oki o Pahana nga hoe i hanga mau,
ou taumanu he mea hanga ki te rei, he mea kua oti te whakanoho ki te ake
o nga motu o Kitimi.

<span id="an_27:7">27:7</span> He rinena pai, he mea whakairo no Ihipa
te mea i wherahia e koe hei komaru mou, hei kara mau; ko te hipoki mou,
he puru, he papura no nga motu o Eriha.

<span id="an_27:8">27:8</span> Ko au kaihoe ko nga tangata o Hairona, o
Arawara; ko au kaiurungi ko nga tangata whakaaro nui i roto i a koe, e
Taira.

<span id="an_27:9">27:9</span> I roto nga kaumatua o Kepara i a koe, me
nga tangata whakaaro nui o reira hei kaimono mau: i a koe nga kaipuke
katoa o te moana, me o ratou kaiwhakatere, hei hoko i ou taonga.

<span id="an_27:10">27:10</span> I roto i tou ope ko Pahia, ko Ruru, ko
Putu, he hoia nau: whakairihia ake ana e ratou te puapua me te potae i
roto i a koe; he mea whakahonore koe na ratou.

<span id="an_27:11">27:11</span> I runga i ou taiepa nga tangata o
Arawara me tou ope ano a tawhio noa, i roto i ou pourewa nga Kamarimi:
whakairihia ana e ratou a ratou whakangungu rakau ki ou taiepa a tawhio
noa: oti rawa koe te whakaataahua e ratou.

<span id="an_27:12">27:12</span> He kaihokohoko a Tarahihi ki a koe, he
nui hoki no ou taonga katoa: ko ta ratou i tuku ai i au hokohokonga he
hiriwa, he rino, he tine, he mata.

<span id="an_27:13">27:13</span> Ko Iawana, ko Tupara, ko Meheke, he
kaihokohoko ratou nau; ko ta ratou i tuku ai i ou kainga hoko, he
tangata, he oko parahi.

<span id="an_27:14">27:14</span> Ko nga tangata o te whare o Tokarama,
ko ta ratou i tuku ai i au hokohokonga he hoiho, he hoiho no te whawhai,
he muera.

<span id="an_27:15">27:15</span> He kaihokohoko nau nga tangata o
Rerana; he maha nga motu i hokohokona ai nga taonga e koe: kawea mai ana
e ratou hei whakawhiti ki a koe, he hoana rei, he eponi.

<span id="an_27:16">27:16</span> He kaihokohoko nau a Hiria, i te nui
hoki o nga mahi a ou ringa; ko ta ratou i tuku ai mo au taonga he
emerara, he papura, he mea whakairo, he rinena pai, he kaoa, he rupi.

<span id="an_27:17">27:17</span> Ko Hura, ko te whenua o Iharaira, ko
ratou au kaihokohoko: ko ta ratou i tuku ai i ou kainga hoko he witi no
Miniti, he panaka, he honi, he hinu, he pama.

<span id="an_27:18">27:18</span> He kaihokohoko nau a Ramahiku, he nui
no nga mahi a ou ringa, he nui no nga taonga katoa; ko ta ratou, he
waina no Herepono, he huruhuru hipi ma.

<span id="an_27:19">27:19</span> I tuku taonga a Rana, a Iawana, he miro
huruhuru, i roto i au hokohokonga: i au taonga hokohoko ko te rino kua
oti te mahi, ko te kahia, ko te kakaho kakara.

<span id="an_27:20">27:20</span> Ko Rerana tau kaihokohoko i nga kakahu
utu nui mo nga hariata.

<span id="an_27:21">27:21</span> Ko Arapia, ko nga rangatira katoa o
Kerara, i hokohokona o ratou taonga e koe, nga reme, nga hipi toa, nga
koati: ko nga mea ena i hokohoko ai ratou ki a koe.

<span id="an_27:22">27:22</span> Ko nga kaihokohoko o Hepa, o Raama, he
kaihokohoko ano ratou nau: ko ta ratou i tuku ai i au hokohokonga ko nga
mea pai rawa o nga kinaki reka katoa, ko nga kohatu utu nui katoa, ko te
koura.

<span id="an_27:23">27:23</span> Ko Harana, ko Kane, ko Erene, ko nga
kaihokohoko o Hepa, ko Ahuru, ko Kirimara, he kaihokohoko nau.

<span id="an_27:24">27:24</span> Ko ratou hei hoko i nga mea pai rawa ki
a koe, i nga kakahu puru, i te mea whakairo, i nga pouaka kakahu pai, he
mea paihere ki te aho, he hita, i roto i ou taonga hoko.

<span id="an_27:25">27:25</span> Ko nga kaipuke o Tarahihi nga waka
harihari i ou taonga: a ka whakakiia koe, ka meinga kia nui rawa tou
kororia i waenga moana.

<span id="an_27:26">27:26</span> ¶ I kawea koe e ou kaihoe ki nga wai
maha; i pakarua koe e te hau marangai ki waenga moana.

<span id="an_27:27">27:27</span> Ko ou taonga, ko au hokohokonga, ko au
whakawhitiwhitinga, ko au kaiwhakatere kaipuke, ko au kaiurungi, ko au
kaimono, me nga kaiwhakawhitiwhiti i ou taonga, me au hoia katoa i roto
i a koe, i roto ano i tou hui katoa i waenganui i a koe, ka tak a ratou
ki waenga moana i te ra e hinga ai koe.

<span id="an_27:28">27:28</span> Ka ngateri a waho o te pa i te ngangau,
i te hamama o au kaiurungi.

<span id="an_27:29">27:29</span> Na, ko nga kaihapai hoe katoa, ko nga
kaiwhakatere, ko nga kaiurungi katoa o te moana, ka mahuta mai i runga i
o ratou kaipuke, ka tu ki te tuawhenua,

<span id="an_27:30">27:30</span> A ka meinga e ratou to ratou reo mou
kia rangona, tiwerawera ana ta ratou tangi, ka opehia ano e ratou he
puehu ki o ratou mahunga, ka takaoriori ki te pungarehu.

<span id="an_27:31">27:31</span> Moremore rawa ratou i te whakaaro ki a
koe, he kakahu taratara te whitiki, mamae rawa te ngakau, tiwerawera te
tangi e tangi ai ratou ki a koe.

<span id="an_27:32">27:32</span> I a ratou ano e tangi ana, ka maranga
ta ratou tangi apakura mou, ka uhunga ratou ki a koe, ka mea, Ko tehea
pa i rite ki Taira, ki tenei i whakawahangutia nei i waenga moana?

<span id="an_27:33">27:33</span> I te putanga atu o ou taonga i nga
moana, he maha nga iwi i makona i tau; i whai taonga nga kingi o te
whenua i a koe, i te nui hoki o ou taonga, o ou rawa.

<span id="an_27:34">27:34</span> I te wa i pakaru ai koe i nga moana, ki
nga wahi hohonu o te moana, i taka ou rawa, me tou hui katoa i waenganui
i a koe.

<span id="an_27:35">27:35</span> Ko nga tangata katoa o nga motu,
ketekete ana ki a koe, nui atu te wehi o o ratou kingi, ko o ratou mata
kohukihuki ana.

<span id="an_27:36">27:36</span> Ka whakahi mai ki a koe nga kaihokohoko
i roto i nga iwi; ka ai koe hei whakawehi; a kore tonu ake koe ake ake.

<span id="an_28:1">28:1</span> ¶ I puta mai ano te kupu a Ihowa ki ahau,
i mea,

<span id="an_28:2">28:2</span> E te tama a te tangata, mea atu ki te
rangatira o Taira: Ko te kupu tenei a te Ariki, a Ihowa; Kua whakakake
na tou ngakau, kua mea, He atua ahau, e noho ana i te nohoanga o te
Atua, i waenga moana, ahakoa ki tau ko tou ngakau e rite ana ki to te
Atua ngakau:

<span id="an_28:3">28:3</span> Nana, nui atu ou whakaaro i o Raniera;
kahore he mea ngaro e taea te huna i a koe.

<span id="an_28:4">28:4</span> He nui no ou whakaaro, he matauranga nou
i mahia ai e koe he taonga mou, i mahia ai e koe he koura, he hiriwa ki
roto ki ou whare taonga.

<span id="an_28:5">28:5</span> He nui noa atu no ou whakaaro, he
hokohoko nau, i whakaraneatia ai e koe ou rawa, a whakakake ana tou
ngakau i ou rawa.

<span id="an_28:6">28:6</span> Mo reira ko te kupu tenei a te Ariki, a
Ihowa, Kua whai ake na tou ngakau ki to te Atua ngakau;

<span id="an_28:7">28:7</span> Mo reira tenei ahau te kawe nei i nga
tautangata ki a koe, te hunga nanakia rawa o nga iwi; a ka unuhia e
ratou a ratou hoari hei whawhai ki te ataahua o ou whakaaro nui, ka
whakapokea ano e ratou tou kanapatanga.

<span id="an_28:8">28:8</span> Ka whakahokia iho koe e ratou ki te poka,
a, ko te mate mou, ko nga mate o te hunga e patua ana i waenga moana.

<span id="an_28:9">28:9</span> E mea ake ano ranei koe ki te aroaro o
tou kaipatu, Ko te Atua ahau? otiia he tangata ano koe, ehara koe i te
Atua i roto i te ringa o tou kaipatu.

<span id="an_28:10">28:10</span> Ko tou matenga, ko nga matenga o te
hunga kokotikore i te ringa o nga tautangata: naku hoki te kupu, e ai ta
te Ariki, ta Ihowa.

<span id="an_28:11">28:11</span> ¶ I puta mai ano te kupu a Ihowa ki
ahau; i mea,

<span id="an_28:12">28:12</span> E te tama a te tangata, kia ara tau
tangi mo te kingi o Taira, mea atu hoki ki a ia, Ko te kupu tenei a te
Ariki, a Ihowa; Kei te tino o te pai tau hiri, ki tonu koe i nga
whakaaro nunui, pai rerehua te ataahua.

<span id="an_28:13">28:13</span> I Erene koe, i te kari a te Atua e noho
ana; ko tou hipoki ko nga kohatu utu nui katoa, ko te harariu, ko te
topaha, ko te taimana, ko te perira, ko te onika, ko te hahapa, ko te
hapaira, ko te emerara, ko te kapakara, ko te koura: i whakapaia a no te
mahi o au timipera, o au putorino i roto i a koe i te ra i hanga ai koe.

<span id="an_28:14">28:14</span> Ko koe te kerupa hipoki, te mea i
whakawahia; naku ano koe i mea hei pena, i noho ai koe i runga i te
maunga tapu o te Atua; i haereere ano koe i roto i nga kohatu ahi.

<span id="an_28:15">28:15</span> Tapatahi tonu koe i ou ara, i te ra ra
ano i hanga ai koe, a taea noatia te kitenga o te he i roto i a koe.

<span id="an_28:16">28:16</span> He nui no au hokohokonga i ki ai a roto
i a koe i te tutu, a hara iho koe; mo reira ka maka atu koe, te mea
poke, e ahau i te maunga o te Atua: ka ngaro ano koe, e te kerupa
hipoki, i roto i nga kohatu ahi.

<span id="an_28:17">28:17</span> Kua whakakake tou ngakau ki tou
ataahua, na tou kanapatanga i he ai ou whakaaro nui: kua panga koe e
ahau ki te whenua, kua tukua koe e ahau ki te aroaro o nga kingi, hei
matakitakinga ma ratou.

<span id="an_28:18">28:18</span> Kua whakapokea e koe ou wahi tapu ki te
maha o ou kino, ki te he i a koe i hokohoko ra; mo reira i whakaputaina
mai ai e ahau he ahi i roto i a koe, hei kai i a koe, a kua meinga ano
koe e ahau hei pungarehu ki runga ki te whenua i te tirohanga a te hunga
katoa e kite ana i a koe.

<span id="an_28:19">28:19</span> Ko te hunga katoa e mohio ana ki a koe
i roto i nga iwi ka miharo ki a koe: ka ai koe hei whakawehi, kore tonu
ake koe, ake ake.

<span id="an_28:20">28:20</span> ¶ I puta mai ano te kupu a Ihowa ki
ahau; i mea,

<span id="an_28:21">28:21</span> E te tama a te tangata, anga atu tou
mata ki Hairona, poropititia hoki te he mo reira,

<span id="an_28:22">28:22</span> Mea atu, Ko te kupu tenei a te Ariki, a
Ihowa; Nana, hei hoariri ahau mou, e Hairona; ka whai kororia ano hoki
ahau i roto i a koe: a ka mohio ratou ko Ihowa ahau, ina mahia e ahau he
whakawa i roto i a ia, ina whakatapua ahau i roto i a ia.

<span id="an_28:23">28:23</span> Ka unga atu hoki e ahau te mate uruta
ki a ia, me te toto ki ona ara; ka hinga hoki te hunga i werohia i
waenga ona, mea rawa ki te hoari i runga i a ia a tawhio noa; a ka mohio
ratou ko Ihowa ahau.

<span id="an_28:24">28:24</span> Kahore hoki he tataramoa ngau a muri
ake nei ki te whare o Iharaira, kahore he tumatakuru whakamamae a te
hunga katoa i tetahi taha o ratou, i tetahi taha, a te hunga ra i
whakahawea ki a ratou; a ka mohio ratou ko te Ariki ahau, ko Ihowa.

<span id="an_28:25">28:25</span> Ko te kupu tenei a te Ariki, a Ihowa;
Ka oti te whare o Iharaira te kohikohi e ahau i roto i nga iwi i
whakamararatia atu ai ratou, a ka oti ahau te whakatapu i runga i a
ratou i te tirohanga a nga iwi, ko reira ratou noho ai ki to ratou
oneone i hoatu e ahau ki taku pononga, ki a Hakopa.

<span id="an_28:26">28:26</span> Ka noho ano ratou ki reira, te ai he
wehi; ae ra, ka hanga whare ano ratou, ka whakato mara waina, ka ata
noho ano hoki, ina mahia e ahau he whakawa ki te hunga katoa i
whakahawea ki a ratou i tetahi taha o ratou, i tetahi taha; a ka mohio
ratou ko Ihowa ahau, ko to ratou Atua.

<span id="an_29:1">29:1</span> ¶ I te tekau o nga tau, i te tekau o nga
marama, i te tekau ma rua o nga ra o te marama, ka puta mai te kupu a
Ihowa ki ahau; i mea,

<span id="an_29:2">29:2</span> E te tama a te tangata, anga atu tou mata
ki a Parao kingi o Ihipa; poropititia he he mona, mo Ihipa katoa hoki.

<span id="an_29:3">29:3</span> Korero, mea atu, Ko te kupu tenei a te
Ariki, a Ihowa; Hei hoariri tenei ahau mou, e Parao kingi o Ihipa, e te
tarakona nui e takoto na i waenganui i ona awa; nana nei te kupu, Naku
taku awa, naku ano i hanga hei mea maku.

<span id="an_29:4">29:4</span> A ka maka e ahau he matau ki ou kauae, ka
meinga ano e ahau nga ika o ou awa kia piri ki ou unahi; ka tangohia mai
ano koe e ahau i waenganui o ou awa, me nga ika katoa o ou awa e piri
ana ki ou unahi.

<span id="an_29:5">29:5</span> Ka waiho ano koe e ahau, he mea kua maka
atu ki te koraha, a koe me nga ika katoa o ou awa; ka hinga koe ki runga
ki te mata o te parae; e kore koe e kohikohia, e kore e huihuia: kua
tukua atu koe e ahau hei kai ma te kirehe o te whenua, ma te ma nu o te
rangi.

<span id="an_29:6">29:6</span> A ka mohio nga tangata katoa o Ihipa ko
Ihowa ahau; he kakaho hoki ratou kua waiho nei hei tokotoko mo te whare
o Iharaira.

<span id="an_29:7">29:7</span> No te hopukanga atu a to ratou ringa i a
koe, whati pu koe, haea ana e koe o ratou pokohiwi katoa: i to ratou
okiokinga ki runga ki a koe, whati pu koe, wiri ana i a koe o ratou hope
katoa.

<span id="an_29:8">29:8</span> ¶ Mo reira ko te kupu tenei a te Ariki, a
Ihowa; Tenei ahau te kawe nei i te hoari ki runga ki a koe, ka hatepea
atu ano e ahau te tangata me te kararehe i roto i a koe.

<span id="an_29:9">29:9</span> Ka ururuatia ano te whenua o Ihipa, ka
tuheatia; a ka mohio ratou ko Ihowa ahau: mona hoki i ki, Naku te awa,
naku ano i hanga.

<span id="an_29:10">29:10</span> Mo reira hei hoariri tenei ahau mou, mo
ou awa, ka meinga ano e ahau te whenua o Ihipa kia ururua rawa, hei
tuhea, i te taumaihi o Hewene tae noa atu ki te rohe o Etiopia.

<span id="an_29:11">29:11</span> E kore tetahi waewae tangata e tika na
reira, e kore ano te waewae kararehe e tika na reira, e wha tekau nga
tau e kore ai a reira e nohoia.

<span id="an_29:12">29:12</span> Ka meinga ano e ahau te whenua o Ihipa
kia tuheatia i waenganui o nga whenua tuhea, me ona pa i roto i nga pa
kua urutuatia, e wha tekau nga tau e tuhea ai: ka marara ano i ahau nga
Ihipiana ki roto ki nga iwi, ka titaria ki nga whenua.

<span id="an_29:13">29:13</span> Ko te kupu hoki tenei a te Ariki, a
Ihowa, I te mutunga o nga tau e wha tekau ka huihuia mai e ahau nga
Ihipiana i roto i nga iwi i whakamararatia atu ai ratou.

<span id="an_29:14">29:14</span> Ka whakahokia mai e ahau a Ihipa i te
whakarau, ka whakahokia ratou ki te whenua o Patoro, ki te whenua i tupu
mai ai ratou, a hei kingitanga iti ratou ki reira.

<span id="an_29:15">29:15</span> Ko te iti rawa ia i roto i nga
kingitanga, e kore ano e neke ake i muri nei ki runga ake i nga iwi:
maku hoki ratou e whakaiti, e kore ai ratou e whakahaere tikanga i roto
i nga iwi.

<span id="an_29:16">29:16</span> E kore ano e waiho hei okiokinga mo te
whare o Iharaira, hei whakamahara ki te he, i a ratou ka anga nei, ka
whai i a ratou; a ka mohio ratou ko te Ariki ahau, ko Ihowa.

<span id="an_29:17">29:17</span> ¶ Na, i te rua tekau ma whitu o nga
tau, i te tuatahi o nga marama, i te tuatahi o nga ra o te marama, ka
puta mai te kupu a Ihowa ki ahau; i mea,

<span id="an_29:18">29:18</span> E te tama a te tangata, he nui te mahi
i whakamahia ai tana ope e Nepukareha kingi o Papurona ki Taira: pakira
katoa nga matenga, pahore katoa nga pokohiwi: kahore hoki he utu i a ia,
ratou ko tana ope mo Taira, mo te mahi i mahi ai ia ki reira.

<span id="an_29:19">29:19</span> Mo reira ko te kupu tenei a te Ariki, a
Ihowa; Nana, ka hoatu e ahau te whenua o Ihipa ki a Nepukareha kingi o
Papurona, a ka riro i a ia ona mano, ka pahuatia ona taonga; ka murua
hoki ana mea, a ko tena hei utu ki tana ope.

<span id="an_29:20">29:20</span> Kua hoatu e ahau te whenua o Ihipa ki a
ia hei utu mo tana mahi i mahi ai ia; ko ta ratou hoki i mahi ai, he mea
maku, e ai ta te Ariki, ta Ihowa.

<span id="an_29:21">29:21</span> A taua ra ka meinga e ahau he haona kia
wana mo te whare o Iharaira, ka hoatu ano e ahau ki a koe he kuihitanga
mo te mangai i waenganui i a ratou; a ka mohio ratou ko Ihowa ahau.

<span id="an_30:1">30:1</span> ¶ I puta mai ano te kupu a Ihowa ki ahau,
i mea,

<span id="an_30:2">30:2</span> E te tama a te tangata, poropiti, mea
atu, Ko te kupu tenei a te Ariki, a Ihowa; Aue koutou, Taukiri e, taua
ra nei!

<span id="an_30:3">30:3</span> Kua tata mai hoki te ra, te ra o Ihowa
kua tata mai, he rangi tukupu, ko te wa ia o nga iwi.

<span id="an_30:4">30:4</span> A ka tae mai te hoari ki Ihipa, ka nui
ano te mamae o Etiopia, ina hinga nga tupapaku ki Ihipa; a ka riro atu i
a ratou ona mano, ka wahia hoki ona turanga.

<span id="an_30:5">30:5</span> Ko Etiopia, ko Putu, ko Ruru, ko te iwi
whakauru katoa, ko Kupu, ko nga tangata ano o te whenua o te kawenata,
ka hinga ngatahi ratou i te hoari.

<span id="an_30:6">30:6</span> Ko te kupu tenei a Ihowa; Ka hinga ano
nga kaiawhina o Ihipa; ka riro iho ano te whakapehapeha o tona kaha; ka
hinga ratou i te hoari i reira, i te taumaihi atu o Hewene, e ai ta te
Ariki, ta Ihowa.

<span id="an_30:7">30:7</span> Ka noho kau noa iho ratou i waenganui o
nga whenua tuhea, ka tu ano ona pa i waenganui i nga pa kua ururuatia.

<span id="an_30:8">30:8</span> A ka mohio ratou ko Ihowa ahau, ina tukua
e ahau he ahi ki Ihipa, ina whakamotitia ona kaiawhina katoa.

<span id="an_30:9">30:9</span> I taua ra ka haere atu nga karere i toku
aroaro i runga i nga kaipuke, ki te whakawehi i nga Etiopiana kahore nei
e ohooho; ka nui ano to ratou mamae, ka rite ki to te ra o Ihipa: nana,
te haere mai nei!

<span id="an_30:10">30:10</span> Ko te kupu tenei a te Ariki, a Ihowa;
Ka meinga ano e ahau te ringa o Nepukareha kingi o Papurona hei
whakamutu i nga mano tini o Ihipa.

<span id="an_30:11">30:11</span> Ka kawea mai ia, ratou ano ko tona iwi,
ko te hunga nanakia o nga iwi, ki te huna i te whenua: ka maunu ano a
ratou hoari ki Ihipa, a ka kapi te whenua i te tupapaku.

<span id="an_30:12">30:12</span> Ka maroke ano nga awa i ahau, ka hokona
atu ano te whenua ki te ringa o te hunga kino: ka ururua ano i ahau te
whenua, me ona tini mea, mea rawa ki te ringa o nga tautangata: naku, na
Ihowa te kupu.

<span id="an_30:13">30:13</span> Ko te kupu tenei a te Ariki, a Ihowa;
Ka ngaro i ahau nga whakapakoko, ka mutu ano i ahau nga whakaahua o
Nopo; kore ake e mea mai he rangatira i te whenua o Ihipa: ka tukua ano
e ahau he wehi ki te whenua o Ihipa.

<span id="an_30:14">30:14</span> Ka ururua ano i ahau a Patoro, ka tukua
he ahi ki Toana, ka mahia ano e ahau he whakawa ki No.

<span id="an_30:15">30:15</span> Ka ringihia ano e ahau toku weriweri ki
Hini, ki to Ihipa kaha; ka hatepea atu ano e ahau nga mano tini o No.

<span id="an_30:16">30:16</span> Ka tukua ano e ahau he ahi ki Ihipa; ka
nui noa atu te mamae o Hini, ka haehaea putia a No; ka whai hoariri ano
a Nopo i ia ra, i ia ra.

<span id="an_30:17">30:17</span> Ka hinga nga taitama o Awene, o
Pipehete i te hoari: a ka riro enei pa i te whakarau.

<span id="an_30:18">30:18</span> Ka whakapouritia ano te ra ki
Tehapanehe ina pakaru i ahau nga ioka o Ihipa ki reira: a ka mutu i roto
i a ia te whakapehapeha o tona kaha: ko ia ano ka taupokina e te kapua,
ka riro ana tamahine i te whakarau.

<span id="an_30:19">30:19</span> Heoi ka mahia e ahau he whakawa ki
Ihipa; a ka mohio ratou ko Ihowa ahau.

<span id="an_30:20">30:20</span> ¶ Na, i te tekau ma tahi o nga tau, i
te marama tuatahi, i te whitu o nga ra o te marama, ka puta te kupu a
Ihowa ki ahau; i mea,

<span id="an_30:21">30:21</span> E te tama a te tangata, kua whati i
ahau te ringa o Parao kingi o Ihipa; nana, kahore i takaia hei meatanga
iho mo te rongoa, kahore i meatia iho te takai hei takai, e kaha ai ki
te pupuri hoari.

<span id="an_30:22">30:22</span> Mo reira ko te kupu tenei a te Ariki, a
Ihowa; Nana, hei hoariri ahau mo Parao kingi o Ihipa, ka whati ano i
ahau ona ringa, te mea kaha, te mea ano i whati; ka meinga ano e ahau te
hoari kia marere i tona ringa.

<span id="an_30:23">30:23</span> Ka marara ano i ahau nga Ihipiana ki
roto ki nga tauiwi, ka titaria ki nga whenua.

<span id="an_30:24">30:24</span> Ka kaha ano i ahau nga ringa o te kingi
o Papurona, ka hoatu ano e ahau taku hoari ki tona ringa: ka whati ia i
ahau nga ringa o Parao, a no te tangata i werohia nga aue e aue ai ia ki
tona aroaro.

<span id="an_30:25">30:25</span> A ka kaha i ahau nga ringa o te kingi o
Papurona, a ka tukua iho nga ringa o Parao; a ka mohio ratou ko Ihowa
ahau, ina hoatu e ahau taku hoari ki te ringa o te kingi o Papurona, a
ka whakatorona atu e ia ki runga ki te whenua o Ihipa.

<span id="an_30:26">30:26</span> Ka marara ano i ahau nga Ihipiana ki
roto ki nga iwi, ka titaria ki nga whenua; a ka mohio ratou ko Ihowa
ahau.

<span id="an_31:1">31:1</span> ¶ I te tekau ma tahi o nga tau, i te toru
o nga marama, i te tuatahi o nga ra o te marama, ka puta mai te kupu a
Ihowa ki ahau; i mea,

<span id="an_31:2">31:2</span> E te tama a te tangata, mea atu ki a
Parao kingi o Ihipa, ratou ko ana mano tini; I a koe e nui na ko wai tou
rite?

<span id="an_31:3">31:3</span> Nana, he hita i Repanona te Ahiriana, he
pai nga manga, pururu tonu, marumaru tonu, he roa rawa, purero rawa; i
roto ano tona kouru i nga manga pururu.

<span id="an_31:4">31:4</span> Nui tonu ia, na te wai hoki, roa tonu, he
mea na te wai hohonu; i rere hoki ona awa i tetahi taha o ona mahuri, i
tetahi taha; i tukua atu ano ona awa ririki ki nga rakau katoa o te
parae.

<span id="an_31:5">31:5</span> Na reira roa rawa ia, purero rawa ki
runga ake i nga rakau katoa o te parae; kua maha ano ona peka, kua roroa
ona manga, he maha hoki no nga wai, i a ia e kokiri ake ana.

<span id="an_31:6">31:6</span> I hanga o ratou ohanga e nga manu katoa o
te rangi ki ona peka, i whanau ano nga kirehe katoa o te parae ki raro i
ona manga, i noho ano nga iwi nunui katoa ki raro i tona taumarumarunga
iho.

<span id="an_31:7">31:7</span> Heoi ataahua tonu ia, i a ia i nui ra, i
te roa hoki o ona manga: i te taha hoki o nga wai nui tona pakiaka.

<span id="an_31:8">31:8</span> Kihai ia i ngaro i nga hita o ta te Atua
kari; kihai nga kauri i rite ki ona peka, kihai ano nga rakau pereni i
rite ki ona manga; kahore he rakau o te kari a te Atua hei rite mona; i
a ia i ataahua tonu ra.

<span id="an_31:9">31:9</span> I meinga ia e ahau kia ataahua tonu i te
maha o ona manga: a hae ana nga rakau katoa o Erene, i te kari a te
Atua, ki a ia.

<span id="an_31:10">31:10</span> ¶ Na reira ko te kupu tenei a te Ariki,
a Ihowa; kua tiketike na koe, kua roa, a kokiri atu ana tona kouru ki
roto ki nga manga pururu, a neke ake ana tona ngakau i a ia i tiketike
ra;

<span id="an_31:11">31:11</span> Mo reira ka tukua ia e ahau ki te ringa
o te mea kaha o nga tauiwi; ka nui ta tera mahi ki a ia; he kino nona i
peia ai ia e ahau.

<span id="an_31:12">31:12</span> Na kua hatepea atu ia e nga tautangata,
e nga mea nanakia o nga iwi, a kua whakarerea iho; kua taka ona rara ki
runga ki nga maunga, ki nga awaawa katoa; kua whatiwhatiia ona manga ki
te taha o nga awa katoa o te whenua; kua heke mai ano nga iwi katoa o te
whenua i tona taumarumarutanga iho, whakarerea ake e ratou.

<span id="an_31:13">31:13</span> Kei runga i a ia, ina hinga, he kainga
mo nga manu katoa o te rangi, a ka noho nga kirehe katoa o te parae ki
ona manga;

<span id="an_31:14">31:14</span> He mea kei neke ake, kei purero ki
runga tetahi o nga rakau i te taha o nga wai, kei kokiri ake o ratou
kouru ki roto ki nga manga pururu, kei tu hoki, kei teitei nga rakau
katoa e inu wai ana: kua tukua katoatia hoki ki te mate, ki nga wahi o r
aro rawa o te whenua, ki roto ki nga tama a te tangata, ki te hunga e
heke ana ki te rua.

<span id="an_31:15">31:15</span> Ko te kupu tenei a te Ariki, a Ihowa; I
te ra i heke ai ia ki te rua i meinga ia e ahau kia tangihia, he
whakaaro ki a ia i hipokina ai e ahau te rire, i puritia ai ona awa, a
ko nga wai nunui mau rawa: a meinga ana e ahau a Repanona kia tangi k i
a ia, a ko nga rakau katoa o te parae ngohe kau ki a ia.

<span id="an_31:16">31:16</span> Meinga ana e ahau kia rurea nga iwi e
te haruru o tona hinganga, i taku makanga i a ia ki raro i te reinga,
ratou tahi ko te hunga e heke ana ki te rua: ko nga rakau katoa ano hoki
o Erene, ko nga mea whiriwhiri, ko nga mea papai o Repanona, ko nga mea
katoa e inu ana i te wai, ka whai whakamarietanga i nga wahi o raro rawa
o te whenua.

<span id="an_31:17">31:17</span> I heke tahi ano ratou me ia ki te
reinga, ki te hunga kua patua ki te hoari; ae ra, me te hunga ano i
waiho nei hei ringa mona, i noho nei i raro i tona taumarumarunga iho i
waenganui o nga tauiwi.

<span id="an_31:18">31:18</span> Ko wai hei rite mou, te kororia, te
nui, i roto i nga rakau o Erene? heoi ka tukua ngatahitia iho koutou ko
nga rakau o Erene ki nga wahi o raro rawa o te whenua: ka takoto koe i
roto i te hunga kokotikore, i roto i te hunga i patua ki te hoari. Ko
Parao tenei, ratou ko ana mano tini katoa, e ai ta te Ariki, ta Ihowa.

<span id="an_32:1">32:1</span> ¶ Na, i te tekau ma rua o nga tau, i te
tekau ma rua o nga marama, i te tuatahi o nga ra o te marama, ka puta
mai te kupu a Ihowa ki ahau; i mea,

<span id="an_32:2">32:2</span> E te tama a te tangata, kia ara tou tangi
mo Parao kingi o Ihipa, mea atu hoki ki a ia, Ko tou rite kei te kuao
raiona o nga iwi; otiia e rite ana koe ki te tarakona o nga moana: i
kokiri mai ano koe me ou awa, pokarekare ana nga wai i ou waewae, poke
ana i a koe o ratou awa.

<span id="an_32:3">32:3</span> Ko te kupu tenei a te Ariki, a Ihowa; Ka
horahia e ahau taku kupenga ki runga ki a koe, he huihuinga hoki no nga
iwi maha; a ka riro ake koe i a ratou i taku kupenga.

<span id="an_32:4">32:4</span> Ka waiho ano koe e ahau ki runga ki te
whenua, ka akiritia atu ano koe ki te mata o te parae, maku ano e mea
kia nohoia koe e nga manu katoa o te rangi, kia makona ano nga kirehe o
te whenua katoa i a koe.

<span id="an_32:5">32:5</span> Ka takoto ano i ahau ou kikokiko ki runga
ki nga maunga, ka whakakiia ano nga awaawa ki a koe e tiketike na.

<span id="an_32:6">32:6</span> Ka whakamakukuria ano e ahau ki ou toto
te whenua e kau na koe, a tutuki noa ki nga maunga; ka ki ano hoki nga
awa i a koe.

<span id="an_32:7">32:7</span> A ka oti koe te tinei e ahau, ka hipokina
e ahau te rangi, ka whakapouritia ano hoki nga whetu o reira; ka
hipokina e ahau te ra ki te kapua, e kore ano e titi te atarau.

<span id="an_32:8">32:8</span> Na, ko nga whakamarama katoa e marama nei
te rangi, ka whakapouritia e ahau ki runga ki a koe, ka hoatu ano e ahau
he pouri ki runga ki tou whenua, e ai ta te Ariki, ta Ihowa.

<span id="an_32:9">32:9</span> He maha ano nga iwi e mamae o ratou
ngakau i ahau, ina meinga e ahau kia tae atu tou whakangaromanga ki nga
iwi, ki nga whenua kihai i mohiotia e koe.

<span id="an_32:10">32:10</span> Ina, he maha nga iwi e meinga e ahau
kia ketekete ki a koe, ka nui ano te wehi o o ratou kingi, ina whakaaro
ki a koe, ua wherikoriko taku hoari ki to ratou aroaro; hono tonu ano to
ratou wiri, ia tangata, ia tangata, i te wehi mo tona oranga an o, i te
ra e hinga ai koe.

<span id="an_32:11">32:11</span> No te mea ko te kupu tenei a te Ariki,
a Ihowa; Tera e tae atu te hoari a te kingi o Papurona ki a koe

<span id="an_32:12">32:12</span> Ka meinga e ahau ou mano tini, te hunga
nanakia o nga iwi, ratou katoa kia hinga i nga hoari a nga marohirohi: a
ka pahuatia e ratou nga mea whakai o Ihipa, ka ngaro ano o reira mano
tini katoa.

<span id="an_32:13">32:13</span> Ka ngaro ano i ahau o reira kararehe
katoa i te taha o nga wai maha; e kore ano e pokarekare i te wae tangata
a muri ake nei, e kore ano e ngarungaru i te wae kararehe.

<span id="an_32:14">32:14</span> Ko reira ahau mea ai i o ratou wai kia
purata, ka meinga ano e ahau o ratou awa kia rite ki te hinu te rere, e
ai ta te Ariki, ta Ihowa.

<span id="an_32:15">32:15</span> Kia meinga e ahau te whenua o Ihipa hei
ururua, a kore iho nga tini mea o te whenua, kia patua ano e ahau te
hunga katoa e noho ana i reira, katahi ratou ka mohio ko Ihowa ahau.

<span id="an_32:16">32:16</span> Ko te tangi tenei e tangihia ai ia e
ratou, ka tangihia ia e nga tamahine a nga iwi: ka tangihia ia e ratou,
ara a Ihipa ratou ko ona mano tini, e ai ta te Ariki, ta Ihowa.

<span id="an_32:17">32:17</span> ¶ Na, i te tekau ma rua o nga tau, i te
tekau ma rima o nga ra o te marama, ka puta mai te kupu a Ihowa ki ahau,
i mea,

<span id="an_32:18">32:18</span> E te tama a te tangata, aue ki te mano
tini o Ihipa, maka iho ratou, a ia, me nga tamahine a nga iwi nunui, ki
nga wahi o raro rawa o te whenua, ratou ko te hunga e heke ana ki te
rua.

<span id="an_32:19">32:19</span> He ataahua rawa koe i a wai? heke iho,
takoto tahi koutou ko te hunga kokotikore.

<span id="an_32:20">32:20</span> Ka hinga ratou ki waenga i te hunga i
patua ki te hoari: kua tukua atu ia ki te hoari: toia atu me ona mano
tini katoa.

<span id="an_32:21">32:21</span> Ka korero mai nga tangata kaha o nga
marohirohi ki a ia i roto i te reinga, ratou ko ona kaiawhina: kua heke
ratou ki raro, kei te takoto ratou, te korikori, ara nga kokotikore, he
mea patu ki te hoari.

<span id="an_32:22">32:22</span> Kei reira ano a Ahuru ratou ko tona hui
katoa: ko ona urupa, kei tetahi taha ona, kei tetahi taha; he mea patu
katoa, kua hinga i te hoari.

<span id="an_32:23">32:23</span> Ko ona urupa, he mea mahi ki nga pito
rawa o te rua; ko tona ropu ano kei tetahi taha o tona urupa, kei tetahi
taha; he mea patu katoa ratou, kua hinga i te hoari, te hunga i puta ai
te wehi ki te whenua o te hunga ora.

<span id="an_32:24">32:24</span> Kei reira a Erama, ratou ko ona mano
tini i tetahi taha o tona urupa, i tetahi taha; ko ratou katoa he mea
patu, kua hinga i te hoari, he hunga kua heke kokotikore atu ki nga wahi
o raro rawa o te whenua, he hunga i mea i to ratou wehi kia puta ki te
whenua o te hunga ora; heoi kei te mau te whakama o ratou, o te hunga
ano e heke ana ki te rua.

<span id="an_32:25">32:25</span> Kua hanga te takotoranga mona ki roto
ki te hunga i patua, mo ratou ano ko ona mano tini katoa: ko ona urupa
kei tetahi taha ona, kei tetahi taha; he kokotikore ratou katoa, he mea
patu ki te hoari: i puta hoki to ratou wehi ki te whenua o te hu nga
ora, heoi kua mau te whakama o ratou, o te hunga ano e heke ana ki te
rua: kua tukua atu ia ki roto ki te hunga i patua.

<span id="an_32:26">32:26</span> Kei reira a Meheke, a Tupara, ratou ko
ona mano tini katoa; ko ona urupa kei tetahi taha ona kei tetahi taha,
he mea kokotikore ratou katoa, he mea patu ki te hoari; i puta ano to
ratou wehi i mua ki te whenua o te hunga ora.

<span id="an_32:27">32:27</span> E kore ano ratou e takoto i roto i nga
marohirohi o nga kokotikore kua hinga, kua heke ki te reinga me a ratou
patu ano o te whawhai: i whakatakotoria ano e ratou a ratou hoari ki
raro i o ratou mahunga, a kei te mau o ratou kino ki o ratou when ua; ko
te hunga hoki tena i wehi ai nga marohirohi o te whenua o te ora.

<span id="an_32:28">32:28</span> Otiia ka whatiia koe i roto i te hunga
kokotikore, ka takoto tahi hoki koutou ko te hunga i patua ki te hoari.

<span id="an_32:29">32:29</span> Kei reira a Eroma, ona kingi, ona
rangatira katoa i tukua nei i runga i to ratou marohirohi ki roto ki te
hunga i werohia e te hoari: ka takoto tahi ratou ko nga kokotikore,
ratou ano ko te hunga e heke ana ki te rua.

<span id="an_32:30">32:30</span> Kei reira nga ariki o te raki, ratou
katoa, me nga Haironi katoa i heke nei i roto i te hunga i patua;
whakama iho ratou i te wehi i tupu mai i to ratou marohirohi, a takoto
kokotikore ana ratou i roto i te hunga i patua ki te hoari, me te mau t
e whakama o ratou, o te hunga ano e heke ana ki te rua.

<span id="an_32:31">32:31</span> E kite a Parao i a ratou, a ka whai
whakamarietanga ki ana mano tini katoa i patua ki te hoari, a Parao
ratou ko tana ope katoa, e ai ta te Ariki, ta Ihowa.

<span id="an_32:32">32:32</span> No te mea kua tukua e ahau tona wehi ki
te whenua o te hunga ora: a ka whakatakotoria ia ki roto ki te hunga
kokotikore, ratou ko te hunga i patua ki te hoari, a Parao ratou ko ana
mano tini, e ai ta te Ariki, ta Ihowa.

<span id="an_33:1">33:1</span> ¶ I puta mai ano te kupu a Ihowa ki ahau,
i mea,

<span id="an_33:2">33:2</span> E te tama a te tangata, korero ki nga
tamariki a tou iwi, mea atu ki a ratou, Ki te kawea e ahau te hoari ki
tetahi whenua, a ka mau nga tangata o te whenua ki tetahi tangata o
ratou, ka whakaritea e ratou hei tutei;

<span id="an_33:3">33:3</span> Mehemea, i tona kitenga i te hoari e puta
ana ki te whenua, ka whakatangihia e ia te tetere, hei whakatupato i te
iwi;

<span id="an_33:4">33:4</span> Na, ko te tangata e rongo i te tangi o te
tetere, a kahore ia e tupato, ki te tae mai te hoari, a ka riro ia, hei
runga ano i tona mahunga ona toto:

<span id="an_33:5">33:5</span> I rongo ia i te tangi o te tetere, a
kihai i tupato; ki runga ano i a ia ona toto. Tena ia, mehemea ia i
tupato, ka mawhiti i a ia tona wairua.

<span id="an_33:6">33:6</span> Engari ki te kite te tutei i te hoari e
puta ana, a kihai i whakatangi i te tetere, kihai i whakatupato i te
iwi, a ka tae mai te hoari, ka riro tetahi o ratou; ka riro ia i runga i
tona kino, otiia ka rapua e ahau ona toto i te ringa o te tutei.

<span id="an_33:7">33:7</span> Ina, ko koe, e te tama a te tangata, kua
waiho koe e ahau hei tutei mo te whare o Iharaira; a me whakarongo koe
ki te kupu a toku mangai, ko koe ano taku hei whakatupato i a ratou.

<span id="an_33:8">33:8</span> Ki te mea ahau ki te tangata kino, E te
tangata kino, ko te mate kau mou; ki te kore koe e korero, e whakatupato
i te tangata kino ki tona ara; ka mate taua tangata kino i runga i tona
he, ka rapua ia e ahau ona toto i tou ringa.

<span id="an_33:9">33:9</span> Tena ko tenei ka whakatupato koe i te
tangata kino ki tona ara, kia tahuri mai ia i reira, a e kore ia e
tahuri mai i tona ara; ka mate ia i runga i tona kino, ka ora ia i a koe
tou wairua.

<span id="an_33:10">33:10</span> ¶ Na ko koe e te tama a te tangata,
korero ki te whare o Iharaira: Ko ta koutou ki tenei, e mea na koutou,
Kei runga i a matou o matou he, o matou hara, a ka memeha atu matou i
runga i aua he; ma te aha ra matou ka ora ai?

<span id="an_33:11">33:11</span> Mea atu ki a ratou, E ora ana ahau, e
ai ta te Ariki, ta Ihowa, kahore oku ngakau koa ki te matenga o te
tangata kino; engari kia tahuri te tangata kino i tona ara, kia ora:
tahuri mai, tahuri mai koutou i o koutou ara kino; kia mate hoki koutou
hei aha, e te whare o Iharaira?

<span id="an_33:12">33:12</span> Na, ko koe, e te tama a te tangata, me
ki atu ki nga tamariki a tou iwi, E kore te tika o te tangata tika e
whakaora i a ia i te ra e poka ke ai ia: me te kino ano o te tangata
kino e kore tera e whakahinga i a ia i te ra e tahuri mai ai ia i to na
kino; e kore ano te tangata tika e ora i tona tika i te ra e hara ai ia.

<span id="an_33:13">33:13</span> Ki te mea ahau ki te tangata tika, ka
ora ia; a ka whakawhirinaki ia ki tona tika, ka mahi hoki i te he, e
kore ana mahi tika katoa e maharatia; engari ka mate ia i runga i tona
he i mahia e ia.

<span id="an_33:14">33:14</span> Ki te mea ano ahau ki te tangata kino,
Ko te mate kau mou; a ka tahuri mai ia i tona hara, ka mahi i te mea e
tika ana, e rite ana;

<span id="an_33:15">33:15</span> Ki te whakahokia te taunaha e te
tangata kino, ki te utua te mea i pahuatia e ia, ki te haere ia i runga
i nga tikanga o te ora, a ka kore e mahi i te he, he pono ka ora ia, e
kore ia e mate.

<span id="an_33:16">33:16</span> E kore tetahi o ona hara i hara ai ia e
maharatia ki a ia: kua mahia e ia te mea e tika ana, e rite ana; he pono
ka ora ia.

<span id="an_33:17">33:17</span> Heoi kei te mea nga tamariki a tou iwi,
Kahore e rite te ara o te Ariki: na, ko ratou nei, kahore to ratou ara e
rite.

<span id="an_33:18">33:18</span> Ki te tahari atu te tangata tika i tona
tika, a ka mahia e ia te he, ka mate ia i aua he.

<span id="an_33:19">33:19</span> Ki te tahuri mai ano te tangata kino i
tona kino, a ka mahia e ia te mea e tika ana, e rite ana, ka ai ena hei
whakaora i a ia.

<span id="an_33:20">33:20</span> Heoi kei te mea na koutou, Kahore e
rite te ara o te Ariki. E te whare o Iharaira, ka rite ki tona ara, ki
tona ara, taku whakawa mo koutou.

<span id="an_33:21">33:21</span> ¶ Na, i te tekau ma rua o nga tau o to
matou whakaraunga, i te tekau o nga marama, i te rima o nga ra o te
marama, ka tae mai ki ahau tetahi o nga oranga o Hiruharama, a ka mea,
Kua patua te pa.

<span id="an_33:22">33:22</span> Na, kua pa te ringa o Ihowa ki ahau i
te ahiahi i mua ake o te taenga mai o taua oranga nei; meinga ana e ia
kia kuihi toku mangai, a tae noa mai ia ki ahau i te ata; na, kua meinga
e ia kia kuihi toku mangai, a kore ake toku wahangu.

<span id="an_33:23">33:23</span> Na ka puta mai te kupu a Ihowa ki ahau;
i ki ia,

<span id="an_33:24">33:24</span> E te tama a te tangata, ko te hunga e
noho ana i enei ururua i te whenua o Iharaira, e korero ana, e mea ana,
He kotahi a Aperahama, a riro ana i a ia te whenua; ko tatou ia he
tokomaha; kua homai te whenua ki a tatou hei kainga tupu.

<span id="an_33:25">33:25</span> Mo reira ki atu ki a ratou, Ko te kupu
tenei a te Ariki, a Ihowa; Ko ta koutou kai, he mea kinaki ki te toto, e
anga ana hoki o koutou kanohi ki a koutou whakapakoko, e whakaheke toto
ana hoki koutou: a e mau ranei te whenua i a koutou?

<span id="an_33:26">33:26</span> Ko to koutou turanga ko a koutou hoari,
e mahia ana e koutou te mea whakarihariha, e whakapokea ana e koutou te
wahine a tona hoa, a tona hoa: a e mau ranei te whenua i a koutou?

<span id="an_33:27">33:27</span> Kia penei tau ki atu ki a ratou, Ko te
kupu tenei a te Ariki, a Ihowa: E ora ana ahau, ina, ka hinga i te hoari
te hunga i nga ururua, a, ko te tangata i te mata o te parae, ka hoatu
ia e ahau hei kai ma nga kirehe, a, ko te hunga i nga taumaihi, i nga
ana, ka mate ratou i te mate uruta.

<span id="an_33:28">33:28</span> Ka ururua rawa i ahau te whenua, ka
waiho hei keteketenga, a ka mutu te whakapehapeha o tona kaha; ka ururua
ano nga maunga o Iharaira, e kore e haerea e te tangata.

<span id="an_33:29">33:29</span> A ka mohio ratou ko Ihowa ahau, ina
meinga e ahau te whenua hei ururua, hei keteketenga, mo a ratou mea
whakarihariha katoa i mea ai ratou.

<span id="an_33:30">33:30</span> ¶ Na, ko koe, e te tama a te tangata, e
komuhumuhua ana koe e nga tama a tou iwi i te taha o nga pakitara, i nga
tatau ano o nga whare, e korerorero ana tetahi ki tetahi, ki tona hoa,
ki tona hoa, e mea ana, Tena, kia haere tatou, kia rongo ai tat ou i te
kupu e puta mai ana i a Ihowa.

<span id="an_33:31">33:31</span> A ko ta ratou haere mai ki a koe rite
tonu ki te haerenga mai o te iwi; ko ta ratou noho i tou aroaro rite
tonu ano ki to taku iwi; e rongo ana hoki ratou ki au kupu, kahore ia e
mahi: ko o ratou mangai hoki hei whakaahuareka mai, ko o ratou nga kau
kei te whai i ta ratou apo taonga.

<span id="an_33:32">33:32</span> Nana, ki a ratou, e rite ana koe ki te
waiata roreka a te reo pai, a te tangata he pai te rangi o tana mea
whakatangi; e rongo ana hoki ratou ki au kupu, kahore ia e mahi.

<span id="an_33:33">33:33</span> A, ina puta tenei, nana, tenei te haere
mai nei, katahi ratou ka mohio tenei tonu he poropiti i roto i a ratou e
noho ana.

<span id="an_34:1">34:1</span> ¶ I puta mai ano te kupu a Ihowa ki ahau,
i mea,

<span id="an_34:2">34:2</span> E te tama a te tangata, poropititia he he
mo nga hepara o Iharaira, poropititia, mea atu ki a ratou, ara ki nga
hepara, Ko te kupu tenei a te Ariki, a Ihowa mo nga hepara; Aue, te mate
mo nga hepara o Iharaira, e whangai nei i a ratou ano! He tek a ianei me
whangai te kahui e nga hepara?

<span id="an_34:3">34:3</span> E kainga ana te ngako e koutou, e
kakahuria ana e koutou te huruhuru, e patua ana e koutou nga mea momona;
ko nga hipi ia, kahore ratou e whangaia e koutou.

<span id="an_34:4">34:4</span> Kihai i whakakahangia e koutou nga
turoro, kihai nga mea mate i rongoatia e koutou, te mea i whati kihai i
takaia e koutou, kihai ano i whakahokia mai e koutou te mea i aia atu,
kihai i rapua te mea i ngaro; heoi he taikaha, he nanakia, ta koutou
whakahaere tikanga ki a ratou.

<span id="an_34:5">34:5</span> Na marara noa atu ratou i te kore hepara:
riro ana hei kai ma nga kirehe katoa o te parae, a i marara noa atu
ratou.

<span id="an_34:6">34:6</span> I atiutiu noa atu aku hipi i runga i nga
maunga katoa, i runga i nga pukepuke tiketike katoa: i marara noa atu
aku hipi i runga i te mata katoa o te whenua, kahore hoki he tangata hei
rapu, hei whakataki i a ratou.

<span id="an_34:7">34:7</span> ¶ Mo reira, e nga hepara, whakarongo ki
te kupu a Ihowa;

<span id="an_34:8">34:8</span> E ora ana ahau, e ai ta te Ariki, ta
Ihowa, na kua waiho nei aku hipi hei taonga parau, kua waiho ano aku
hipi hei kai ma nga kirehe katoa o te parae, i te kore hepara, kihai nei
hoki aku hepara i rapu i aku hipi, heoi whangaia ana ko ratou ano e nga
hepara, kihai i whangai i aku hipi;

<span id="an_34:9">34:9</span> Mo reira, e nga hepara, whakarongo ki te
kupu a Ihowa;

<span id="an_34:10">34:10</span> Ko te kupu tenei a te Ariki, a Ihowa;
Hei hoariri tenei ahau mo nga hepara; a ka rapu utu ahau mo aku hipi i o
ratou ringa, ka whakamutua ano e ahau ta ratou whangai hipi; e kore hoki
nga hepara e whangai i a ratou ano i muri nei; a ka whakaoran gia e ahau
aku hipi i roto i o ratou mangai, kei waiho hei kai ma ratou.

<span id="an_34:11">34:11</span> Ko te kupu hoki tenei a te Ariki, a
Ihowa; Nana, ka rapu ahau, ahau tonu nei, i aku hipi, ka kimihia
marietia.

<span id="an_34:12">34:12</span> Ka rite ki te kimi a te hepara i tana
kahui i te ra e tae ai ia ki roto ki ana hipi kua tohatoha noa atu, ka
pena ano taku kimi i aku hipi; ka whakaorangia ano ratou e ahau i nga
wahi katoa i marara atu ai ratou i te ra tukupu, i te ra pouri.

<span id="an_34:13">34:13</span> Ka whakaputaina ano ratou e ahau i roto
i nga iwi, ka whakaminea mai i nga whenua, ka kawea hoki ki to ratou
oneone; a ka whangaia ratou e ahau ki runga ki nga maunga o Iharaira, ki
te taha o nga awa, ki nga wahi katoa o te whenua e nohoia ana.

<span id="an_34:14">34:14</span> Ka whangaia ratou e ahau i te wahi
tarutaru pai, a hei runga i nga maunga tiketike o Iharaira he puninga mo
ratou: ka takoto ratou ki reira ki te puninga pai, ka kai ano ratou i
runga i nga maunga o Iharaira i nga wahi momona te tarutaru.

<span id="an_34:15">34:15</span> Ko ahau tonu hei whangai i aku hipi, ko
ahau ano hei mea i a ratou kia takoto, e ai ta te Ariki, ta Ihowa.

<span id="an_34:16">34:16</span> Maku e rapu te mea i ngaro, maku ano e
whakahoki mai te mea i aia atu, maku e takai te mea i whati, maku ano e
whakakaha te mea turoro: na, ko te mea momona, ko te mea kaha, ka ngaro
i ahau; ka whangaia ratou e ahau i runga i te whakawa.

<span id="an_34:17">34:17</span> ¶ Na, ko koutou, e aku hipi, ko te kupu
tenei a te Ariki, a Ihowa; Nana, ka whakaritea e ahau te whakawa a
tetahi hipi ki tetahi hipi, a nga hipi toa ano ratou ko nga koati toa.

<span id="an_34:18">34:18</span> He mea iti ianei ki a koutou ta koutou
kai i nga wahi tarutaru pai, i takahia ai e koutou te toenga o ta koutou
kai ki o koutou waewae? ta koutou inu hoki i nga wai purata, a
whakapokea ake e koutou te toenga ki o koutou waewae?

<span id="an_34:19">34:19</span> Na, ko aku hipi, ka kai ratou i nga
takahanga a o koutou waewae, ka inu hoki i ta o koutou waewae i
whakapoke ai.

<span id="an_34:20">34:20</span> Mo reira ko te kupu tenei a te Ariki, a
Ihowa, ki a ratou; Nana, maku, maku tonu nei e whakarite te whakawa a te
hipi momona raua ko te hipi hiroki.

<span id="an_34:21">34:21</span> No te mea kua tute koutou ki o koutou
kaokao, ki o koutou peke, a kua akina e koutou nga mea mate ki o koutou
hoana, a marara ake ratou i a koutou ki waho noa atu;

<span id="an_34:22">34:22</span> Na reira ka whakaora ahau i aku hipi; e
kore ano ratou e waiho i muri nei hei pahuatanga; ka whakaritea ano e
ahau te whakawa a tetahi hipi ki tetahi hipi.

<span id="an_34:23">34:23</span> A ka whakaritea e ahau kotahi te hepara
mo ratou, mana ratou e whangai, ara taku pononga a Rawiri; mana ratou e
whangai, a ko ia hei hepara mo ratou.

<span id="an_34:24">34:24</span> Ko ahau, ko Ihowa, hei Atua mo ratou, a
ko taku pononga, ko Rawiri, hei rangatira i roto i a ratou; naku, na
Ihowa, te kupu.

<span id="an_34:25">34:25</span> Ka whakaritea ano e ahau he kawenata mo
te rongo mau ki a ratou, ka whakamutua hoki te noho o nga kirehe kikino
ki te whenua; a ka noho ratou ki te koraha, te ai he wehi, ka moe ano ki
nga ngahere.

<span id="an_34:26">34:26</span> A ka meinga ratou e ahau, me nga wahi
ano i toku pukepuke a karapoi noa, hei manaakitanga; a ka meinga e ahau
te ua kia heke iho i te wa i tika ai; a ka uaina iho nga manaaki.

<span id="an_34:27">34:27</span> Na ka hua nga hua o te rakau o te
parae, ka tukua mai ano ona mau e te whenua, ka noho humarie hoki ratou
ki to ratou whenua; ka mohio ano ratou ko Ihowa ahau, ina motu i ahau
nga here o to ratou ioka, a ka riro ratou i ahau i roto i te ringa o o
ratou kaiwhakamahi.

<span id="an_34:28">34:28</span> A, e kore ratou e waiho i muri nei hei
pahuatanga ma nga iwi, e kore hoki e kainga e te kirehe o te whenua;
engari ka noho humarie ratou, te ai he kaiwhakawehi.

<span id="an_34:29">34:29</span> A ka ara i ahau he mahuri whai ingoa ma
ratou, e kore hoki ratou e riro i te hemokai i runga i te whenua, e kore
ano e mau ki a ratou te numinumi i nga tauiwi a muri ake nei.

<span id="an_34:30">34:30</span> Na, ka mohio ratou ko ahau, ko Ihowa,
ko to ratou Atua, kei a ratou, a ko ratou, ko te whare o Iharaira, he
iwi naku, e ai ta te Ariki, ta Ihowa.

<span id="an_34:31">34:31</span> Na, ko koutou, ko aku hipi, ko nga hipi
e whangaia ana e ahau, he tangata koutou, ko ahau hoki to koutou Atua, e
ai ta te Ariki, ta Ihowa.

<span id="an_35:1">35:1</span> ¶ I puta mai ano te kupu a Ihowa ki ahau,
i mea,

<span id="an_35:2">35:2</span> E te tama a te tangata, anga atu tou mata
ki Maunga Heira, poropititia te he mo reira,

<span id="an_35:3">35:3</span> Mea atu hoki ki a ia, Ko te kupu tenei a
te Ariki, a Ihowa; Nana, hei hoariri ahau mou, e Maunga Heira, a ka
totoro atu toku ringa ki a koe, ka ururua rawa koe i ahau, ka meinga
hoki hei miharotanga.

<span id="an_35:4">35:4</span> Ko ou pa ka tuhea i ahau, a hei ururua
koe, a ka mohio koe ko Ihowa ahau.

<span id="an_35:5">35:5</span> No te mea he mauahara mau tonu tou, a kua
tukua e koe nga tama a Iharaira ki te kaha o te hoari i te wa o to ratou
aitua, i te wa o te he i te mutunga.

<span id="an_35:6">35:6</span> Mo reira, e ora ana ahau, e ai ta te
Ariki, ta Ihowa, ka mahia koe e ahau hei mea mo te toto, ka whaia ano
koe e te toto; kihai na koe i kino ki te toto, na ka whaia koe e te
toto.

<span id="an_35:7">35:7</span> Heoi ka meinga e ahau a Maunga Heira hei
matakitakinga, hei ururua; a ka hatepea atu e ahau te tangata e tika ana
na reira, te tangata ano e hoki mai ana.

<span id="an_35:8">35:8</span> A ka whakakiia e ahau ona maunga ki ona
tupapaku: a, ko te hunga e patua ki te hoari, ka hinga ki ou pukepuke,
ki ou awaawa, ki ou rerenga wai katoa.

<span id="an_35:9">35:9</span> Ka ururua koe i ahau a ake ake; e kore
ano ou pa e nohoia, a ka mohio koutou ko Ihowa ahau.

<span id="an_35:10">35:10</span> ¶ Na, kua mea na koe, Ko enei iwi e
rua, ko enei whenua e rua moku, mo tatou tonu hoki; i te mea kei reira
nei ano a Ihowa;

<span id="an_35:11">35:11</span> Mo reira, e ora ana ahau, e ai ta te
Ariki, ta Ihowa, ko taku mahi ka rite ki tou riri, ki tou hae, i hae ai
koe i a koe i mauahara ra ki a ratou; a ka whakakitea atu ahau ki a
ratou, ina rite i ahau te whakawa mou.

<span id="an_35:12">35:12</span> Na ka mohio koe ko Ihowa ahau, a kua
rangona e ahau au kohukohu katoa i korerotia e koe mo nga maunga o
Iharaira, i a koe i ki ra, Kua ururua, kua homai hei kai ma tatou.

<span id="an_35:13">35:13</span> A kua whakakake mai o koutou mangai ki
ahau, kua whakamaha i a koutou kupu moku: kua rongo ahau.

<span id="an_35:14">35:14</span> Ko te kupu tenei a te Ariki, a Ihowa; A
te wa e koa ai te whenua katoa, ka ururua koe i ahau.

<span id="an_35:15">35:15</span> I koa na koe ki te kainga o te whare o
Iharaira, kua ururua na, ka pena ano ahau ki a koe: ka ururua koe, e
Maunga Heira, e Eroma katoa, ae ra, katoa; a ka mohio ratou ko Ihowa
ahau.

<span id="an_36:1">36:1</span> ¶ Na ko koe e te tama a te tangata,
poropiti atu ki nga maunga o Iharaira, mea atu, E nga maunga o Iharaira,
whakarongo ki te kupu a Ihowa.

<span id="an_36:2">36:2</span> Ko te kupu tenei a te Ariki, a Ihowa; Na,
kua mea nei te hoariri ki a koutou, Ha! na, Kua riro mai hoki mo tatou
nga pukepuke onamata:

<span id="an_36:3">36:3</span> Mo reira, poropiti atu, mea atu, Ko te
kupu tenei a te Ariki, a Ihowa; Na, kua meinga na koutou e ratou kia tu
kau, kua horomia i tetahi taha, i tetahi taha, i riro ai koutou ma nga
toenga o nga iwi, i hapainga ake ai e nga ngutu o nga arero kape tau, i
korerotia kinotia ai e te iwi:

<span id="an_36:4">36:4</span> Mo reira, e nga maunga o Iharaira
whakarongo ki te kupu a te Ariki, a Ihowa; Ko te kupu tenei a te Ariki,
a Ihowa, ki nga maunga, ki nga pukepuke, ki nga awa, ki nga awaawa, ki
nga ururua kua takoto kau, ki nga pa kua mahue, kua riro nei hei pahu
atanga, hei katanga ma nga toenga o nga iwi a tawhio noa.

<span id="an_36:5">36:5</span> Na reira ko te kupu tenei a te Ariki, a
Ihowa, He pono he ahi toku hae, i ahau i korero ai i te he mo nga toenga
o nga iwi, mo Eroma katoa ano; mo ta ratou meatanga i toku whenua hei
kainga mo ratou, pau katoa te ngakau ki te koa, kino tonu te hi nengaro,
mo tera kia peia atu, kia waiho hei taonga parau.

<span id="an_36:6">36:6</span> Na reira poropititia te whenua o
Iharaira, ki atu ki nga maunga, ki nga pukepuke, ki nga awa, ki nga
awaawa, Ko te kupu tenei a te Ariki, a Ihowa; Nana, kua korero ahau i
runga i toku hae, i toku weriweri, no te mea e mau ana ki a koutou te
whaka ma o nga tauiwi:

<span id="an_36:7">36:7</span> Na reira ko te kupu tenei a te Ariki, a
Ihowa; Kua ara toku ringa kua mea, He pono, ko nga iwi i tetahi taha o
koutou, i tetahi taha, ka mau ki a ratou to ratou whakama.

<span id="an_36:8">36:8</span> Ko koutou ia, e nga maunga o Iharaira, ka
wana o koutou manga, ka whai hua koutou ma taku iwi, ma Iharaira; ka
tata hoki ratou te puta.

<span id="an_36:9">36:9</span> No te mea, nana, ka aro ahau ki a koutou,
ka tahuri ki a koutou, a ka ngakia koutou, ka whakatokia.

<span id="an_36:10">36:10</span> Ka tini ano i ahau nga tangata ki a
koutou, te whare katoa o Iharaira, ratou katoa, a ka mohoia nga pa, ka
hanga ano nga ururua.

<span id="an_36:11">36:11</span> Ka tini ano i ahau nga tangata ki a
koutou, me nga kararehe; a ka tini ratou, ka hua; ka meinga hoki koutou
e ahau kia nohoia, kia pera me to mua, a ka pai atu taku e mea ai ki a
koutou i to o koutou timatanga: a ka mohio koutou ko Ihowa ahau.

<span id="an_36:12">36:12</span> Ae ra, ka meinga koutou e ahau kia
haereerea e te tangata, e taku iwi, e Iharaira; ka riro koe i a ratou,
ka waiho hoki koe hei kainga tupu mo ratou, a heoi ano matenga o a ratou
tamariki i a koe.

<span id="an_36:13">36:13</span> Ko te kupu tenei a te Ariki, a Ihowa;
Na, kua korerotia nei ki a koutou, He kai tangata koe, e te whenua, e
whakamate ana i nga tamariki a tou iwi;

<span id="an_36:14">36:14</span> Na reira e kore koe e kai tangata a
muri ake nei, e kore ano e hinga i a koe ou iwi a muri nei, e ai ta te
Ariki, ta Ihowa.

<span id="an_36:15">36:15</span> Heoi ano aku meatanga kia rangona ki a
koe te numinumi i nga iwi, e kore ano e mau ki a koe i nga wa i muri te
tawai a nga iwi; e kore ano koe e mea i nga waewae o ou iwi kia tutuki a
ake ake, e ai ta te Ariki, ta Ihowa.

<span id="an_36:16">36:16</span> ¶ I puta mai ano te kupu a Ihowa ki
ahau, i mea,

<span id="an_36:17">36:17</span> E te tama a te tangata, i te nohoanga o
te whare o Iharaira i to ratou oneone, i whakapokea a reira e ratou ki
to ratou ara, ki a ratou mahi: ko to ratou ara i toku aroaro, rite tonu
ki te poke o te wahine e paheke ana.

<span id="an_36:18">36:18</span> Heoi ringihia ana e ahau toku weriweri
ki runga ki a ratou, mo te toto i tahoroa e ratou ki runga ki te whenua,
mo a ratou whakapakoko hoki i whakapokea ai a reira e ratou.

<span id="an_36:19">36:19</span> A whakamararatia atu ana ratou e ahau
ki roto ki nga iwi, titaria atu ana ki nga whenua; rite tonu ki to ratou
ara, ki a ratou mahi taku whakarite mo ratou.

<span id="an_36:20">36:20</span> A, i to ratou taenga ki nga iwi i haere
atu ai ratou, whakanoatia ana e ratou toku ingoa tapu, i a ratou i ki ra
mo ratou, Ko te iwi tenei a Ihowa, a kua puta atu ratou i tona whenua.

<span id="an_36:21">36:21</span> Otiia i whai whakaaro ahau ki toku
ingoa tapu i whakanoatia nei e te whare o Iharaira i roto i nga tauiwi i
haere atu ai ratou.

<span id="an_36:22">36:22</span> Mo reira ki atu ki te whare o Iharaira;
Ko te kupu tenei a te Ariki, a Ihowa; Ehara i te mea he whakaaro ki a
koutou i mahi ai ahau i tenei, e te whare o Iharaira; engari ki toku
ingoa tapu i whakanoatia nei e koutou i roto i nga tauiwi i haere atu ai
koutou.

<span id="an_36:23">36:23</span> Ka whakatapua ano e ahau toku ingoa nui
i whakanoatia nei i roto i nga tauiwi, ko ta koutou ra i whakanoa ai i
roto i a ratou; a ka mohio nga tauiwi ko Ihowa ahau, e ai ta te Ariki,
ta Ihowa, ina whakatapua ahau i roto i a koutou i to ratou aroa ro.

<span id="an_36:24">36:24</span> Ka tangohia mai hoki koutou e ahau i
roto i nga tauiwi, ka whakaminea i nga whenua katoa, ka kawea mai ano ki
to koutou oneone.

<span id="an_36:25">36:25</span> ¶ Ka tauhiuhia ano koutou e ahau ki te
wai ma, a ka ma koutou: ka purea koutou e ahau, a kore iho o koutou poke
katoa, a koutou whakapakoko katoa.

<span id="an_36:26">36:26</span> Ka hoatu ano e ahau he ngakau hou ki a
koutou, ka hoatu ano e ahau he wairua hou ki roto ki a koutou; ka
tangohia ano e ahau te ngakau kohatu i roto i o koutou kikokiko, a ka
hoatu he ngakau kikokiko ki a koutou.

<span id="an_36:27">36:27</span> Na ka hoatu e ahau toku wairua ki roto
ki a koutou, a ka meinga koutou e ahau kia haere i runga i aku tikanga,
ka puritia ano e koutou aku ritenga, ka mahia.

<span id="an_36:28">36:28</span> A ka noho koutou ki te whenua i hoatu e
ahau ki o koutou matua, ko koutou hoki hei iwi maku, ko ahau hei Atua mo
koutou.

<span id="an_36:29">36:29</span> Ka whakaorangia ano koutou e ahau i o
koutou poke katoa: ka karangatia hoki e ahau te witi, ka whakanuia hoki
e ahau, e kore ano te hemokai e tukua e ahau ki a koutou.

<span id="an_36:30">36:30</span> A ka meinga e ahau kia maha nga hua o
te rakau me nga mau o te mara, a heoi ano te tawai hemokai mo koutou i
roto i nga tauiwi.

<span id="an_36:31">36:31</span> Katahi koutou ka mahara ki o koutou ara
kino, ki a koutou mahi kahore nei e pai; a ka anuanu koutou ki a koutou
ano i o koutou aroaro mo o koutou kino, mo a koutou mea whakarihariha
hoki.

<span id="an_36:32">36:32</span> Ehara i te mea he whakaaro ki a koutou
i mahi ai ahau i tenei, e ai ta te Ariki, ta Ihowa, kia mohio koutou:
kia whakama koutou, kia numinumi kau ki o koutou ara, e te whare o
Iharaira.

<span id="an_36:33">36:33</span> Ko te kupu tenei a te Ariki, a Ihowa; I
te ra e purea ai e ahau o koutou he katoa, ka meinga e ahau nga pa kia
nohoia, a ka hanga nga ururua.

<span id="an_36:34">36:34</span> Na, ko te whenua i takoto kau ra, ka
ngakia; he ururua ra hoki i mua ki te titiro a te hunga katoa e tika ana
na reira.

<span id="an_36:35">36:35</span> A ka korerotia, Ko tenei whenua i
takoto kau ra, kua rite ki te kari o Erene; na, ko nga pa kua ururuatia,
ko era i takoto kau ra, ko nga mea pakura, kua oti te taiepa, e nohoia
ana.

<span id="an_36:36">36:36</span> Katahi ka mohio nga iwi kua mahue i
tetahi taha o koutou, i tetahi taha, kua hanga e ahau, e Ihowa, nga wahi
i pakaru, a kua whakatokia e ahau nga wahi kua ururuatia: naku, na Ihowa
te kupu, maku ano e mahi.

<span id="an_36:37">36:37</span> Ko te kupu tenei a te Ariki, a Ihowa;
Tenei ake ka uia tenei ki ahau e te whare o Iharaira, kia meatia ki a
ratou; ka tokomaha ratou i ahau, me e mea he kahui te tangata.

<span id="an_36:38">36:38</span> Ka rite ki te kahui mo te whakahere, ki
te kahui o Hiruharama i ona hakari nunui; ka pena ano nga pa kua
ururuatia, ka kapi i nga kahui tangata; a ka mohio ratou ko Ihowa ahau.

<span id="an_37:1">37:1</span> ¶ I pa te ringa o Ihowa ki ahau, a kawea
ana ahau, ara e to Ihowa wairua, tukua iho ana ahau e ia ki waenganui o
te raorao; na kapi tonu a reira i te wheua.

<span id="an_37:2">37:2</span> Na ka whakahaereerea ahau e ia ki te taha
o aua wheua a taka noa, taka noa; na, he tini ke i runga i te mata o te
raorao; nana, he maroke rawa aua mea.

<span id="an_37:3">37:3</span> Na ka mea ia ki ahau, E te tama a te
tangata, e ora ranei enei wheua? Ano ra ko ahau, E mohio ana koe, e te
Ariki, e Ihowa.

<span id="an_37:4">37:4</span> Na ka mea ia ki ahau, Poropiti ki enei
whenua, mea atu ki a ratou, E nga wheua maroke nei, whakarongo ki te
kupu a Ihowa.

<span id="an_37:5">37:5</span> Ko te kupu tenei a te Ariki, a Ihowa ki
enei wheua, Nana, ka meinga e ahau he manawa kia tomo ki roto ki a
koutou, a ka ora koutou.

<span id="an_37:6">37:6</span> A ka hoatu e ahau he uaua ki runga ki a
koutou, ka whakaputaina ake he kikokiko ki a koutou, ka hipokina koutou
ki te kiri, ka hoatu ano e ahau he manawa ki roto ki a koutou, na ka ora
koutou; a ka mohio koutou ko Ihowa ahau.

<span id="an_37:7">37:7</span> Heoi poropititia ana e ahau te mea i
whakahaua ki ahau; a, i ahau e poropiti ana, na he haruru, na he ru, a
whakatata ana nga wheua, tona wheua ki tona wheua.

<span id="an_37:8">37:8</span> A ka titiro atu ahau, nana, he uaua i
runga i a ratou, kua puta ake he kikokiko, a he kiri e hipoki ana i waho
ake i a ratou: otiia kahore he manawa i roto i a ratou.

<span id="an_37:9">37:9</span> Katahi ia ka mea ki ahau, Poropiti ki te
hau, poropiti, e te tama a te tangata, mea atu hoki ki te hau, Ko te
kupu tenei a te Ariki, a Ihowa; Haere mai i nga hau e wha, e te manawa,
e ha ki runga ki tenei hunga kua oti nei te patu, kia ora ai rat ou.

<span id="an_37:10">37:10</span> Heoi ka poropititia e ahau te mea i
whakahaua e ia ki ahau; na ko te taenga mai o te manawa ki roto ki a
ratou, kua ora, tu ana i runga i o ratou waewae, he ope tino nui.

<span id="an_37:11">37:11</span> Katahi ia ka mea ki ahau, E te tama a
te tangata, ko enei wheua ko te whare katoa o Iharaira: nana, kei te ki
ake ratou, Kua maroke o tatou wheua, kua ngaro ta tatou i tumanako ai;
kua motuhia ketia tatou.

<span id="an_37:12">37:12</span> Mo reira poropiti, ki atu ki a ratou,
Ko te kupu tenei a te Ariki, a Ihowa; Nana, e taku iwi, ka huakina ake e
ahau o koutou urupa, ka meinga kia puta ake hoki koutou i o koutou
urupa, ka kawea ki te oneone o Iharaira.

<span id="an_37:13">37:13</span> A ka mohio koutou ko Ihowa ahau, ina
huakina e ahau o koutou urupa, e taku iwi, a ka meinga koutou e ahau kia
puta ake i o koutou urupa.

<span id="an_37:14">37:14</span> A ka hoatu e ahau toku wairua ki roto
ki a koutou, a ka ora koutou, a ka whakanohoia koutou e ahau ki to
koutou ake oneone: ko reira koutou mohio ai, naku, na Ihowa, i korero, a
naku ano i mahi, e ai ta Ihowa.

<span id="an_37:15">37:15</span> ¶ I puta mai ano te kupu a Ihowa ki
ahau, i mea,

<span id="an_37:16">37:16</span> Na, ko koe, e te tama a te tangata,
tikina tetahi rakau mau, tuhituhia iho, He mea mo Hura, mo ona hoa ano,
mo nga tama a Iharaira: na tikina atu ano tetahi rakau, tuhituhia iho,
He mea mo Hohepa, ko te rakau o Eparaima, mo ona hoa hoki, mo te w hare
katoa o Iharaira.

<span id="an_37:17">37:17</span> Na me hono raua, tetahi ki tetahi; a
hei rakau kotahi raua i roto i tou ringa.

<span id="an_37:18">37:18</span> Na ki te korero nga tamariki a tou iwi
ki a koe, ki te mea, E kore ianei e whakaaturia e koe ki a matou he aha
te tikanga o enei mea au?

<span id="an_37:19">37:19</span> Mea atu ki a ratou, Ko te kupu tenei a
te Ariki, a Ihowa, Nana ka mau ahau ki te rakau o Hohepa, ki tera i te
ringa o Eparaima, ki ona hoa ano, ki nga iwi o Iharaira; a ka
whakatakotoria ratou e ahau ki tera, ara ki te rakau o Hura, ka meinga
ho ki raua hei rakau kotahi, a ka kotahi tonu raua i roto i toku ringa.

<span id="an_37:20">37:20</span> Na, ko nga rakau e tuhituhi ai koe ki
runga, hei roto i tou ringa i to ratou aroaro.

<span id="an_37:21">37:21</span> A ka mea atu koe ki a ratou, Ko te kupu
tenei a te Ariki, a Ihowa; Nana, ka tangohia e ahau nga tama a Iharaira
i roto i nga iwi i haere atu nei ratou, ka kohikohia i tetahi taha, i
tetahi taha, ka kawea ki to ratou oneone.

<span id="an_37:22">37:22</span> Ka meinga hoki ratou e ahau hei iwi
kotahi ki te whenua, ki nga maunga o Iharaira; a kotahi tonu he kingi
hei kingi mo ratou katoa; kore ake o ratou iwi e rua i muri nei, heoi
rawa o ratou wehenga kia rua kingitanga.

<span id="an_37:23">37:23</span> Kore ake ano o ratou poke i a ratou
whakapakoko, i a ratou mea whakarihariha, i o ratou kino katoa: engari
ka whakaorangia ratou e ahau i o ratou nohoanga katoa, i nga wahi i hara
ai ratou, ka purea: ko ratou hoki hei iwi maku, ko ahau hei Atua mo
ratou.

<span id="an_37:24">37:24</span> Ko taku pononga hoki, ko Rawiri hei
kingi mo ratou; a kotahi tonu te hepara mo ratou katoa: ka haere hoki
ratou i runga i aku ritenga, ka pupuri i aku tikanga, ka mahi.

<span id="an_37:25">37:25</span> A ka noho ratou i te whenua i hoatu e
ahau ki taku pononga, ki a Hakopa, ki te wahi i noho ai o koutou matua;
ka noho ano ratou ki reira, ratou, a ratou tama, me nga tama ano a a
ratou tama a ake ake: a ko taku pononga, ko Rawiri hei rangatira m o
ratou a ake ake.

<span id="an_37:26">37:26</span> Ka whakaritea ano e ahau te kawenata mo
te rongo mau ki a ratou; hei kawenata mau tonu tena ki a ratou; ka
whakanohoia ano ratou e ahau, ka whakanuia, ka whakaturia ano e ahau
toku wahi tapu ki waenganui i a ratou a ake ake.

<span id="an_37:27">37:27</span> Na ki a ratou toku tapenakara: a ko
ahau hei Atua mo ratou, ko ratou ano hei iwi maku.

<span id="an_37:28">37:28</span> A ka mohio nga tauiwi ko ahau a Ihowa e
whakatapu nei i a Iharaira, i te mea kei waenganui nei toku wahi tapu i
a ratou a ake ake.

<span id="an_38:1">38:1</span> ¶ I puta mai ano te kupu a Ihowa ki ahau,
i mea,

<span id="an_38:2">38:2</span> E te tama a te tangata, anga atu tou mata
ki Koko, o te whenua o Makoko, ki te rangatira o Roho, o Meheke, o
Tupara, ka poropiti atu he he mona;

<span id="an_38:3">38:3</span> Mea atu hoki, Ko te kupu tenei a te
Ariki, a Ihowa; Nana, hei hoariri tenei ahau mou, e Koko, e te rangatira
o Roho, o Meheke, o Tupara:

<span id="an_38:4">38:4</span> Ka whakatahuritia ano koe e ahau, ka
whakamaua he matau ki ou kauae, a ka whakaputaina koe ki waho, me tou
ope katoa, nga hoiho, me nga kaieke hoiho, he mea whakakakahu ratou
katoa ki nga kakahu o te whawhai, he ope nui me te puapua, me te whakan
gungu rakau, a he hapai hoari ratou katoa.

<span id="an_38:5">38:5</span> Ko Pahia, ko Etiopia, ko Putu o ratou
hoa: rite katoa ratou i te whakangungu rakau, i te potae whawhai:

<span id="an_38:6">38:6</span> A Komere, me ona ropu katoa; te whare o
Tokarama, o nga pito rawa ki te raki, ratou ko ona ope katoa: ara ko nga
iwi maha i tou taha.

<span id="an_38:7">38:7</span> Kia noho rite koe, ae ra, whakatikatika i
a koe, i a koe me ou ropu katoa kua huihui nei ki a koe, a ko koe hei
kaitiaki mo ratou.

<span id="an_38:8">38:8</span> Kia maha nga ra ka tirohia koe, i nga tau
whakamutunga ka tae koe ki te whenua i whakahokia mai i te hoari, i
kohikohia mai i roto i nga iwi maha, ki nga maunga o Iharaira kua ururua
noa ake: heoi kua oti te whakaputa mai i roto i nga iwi, a ka n oho
humarie ratou katoa.

<span id="an_38:9">38:9</span> A ka kake koe, ka haere mai koe me te
paroro, a ka rite koe ki te kapua e taupoki ana i te whenua, a koe, me
ou ropu katoa, koutou tahi ko nga iwi maha.

<span id="an_38:10">38:10</span> Ko te kupu tenei a te Ariki, a Ihowa;
Na, i taua ra ka puta ake he mea i tou ngakau, a ka whakaaroa e koe he
whakaaro nanakia.

<span id="an_38:11">38:11</span> A ka mea koe, Ka haere ahau ki te
whenua i nga pa kore taiepa; ka tae ahau ki te hunga e ata noho ana, e
noho wehikore ana, e noho ana ratou katoa kahore he taiepa, kahore he
tutaki, kahore he keti:

<span id="an_38:12">38:12</span> Ki te pahua i nga taonga, ki te tango
mea parakete; tahuri tonu tou ringa ki nga wahi ururua kua nohoia, ki te
iwi kua oti te kohikohi mai i roto i nga tauiwi, a kua whiwhi ki te
kararehe, ki te taonga, e noho ana i waenganui o te whenua.

<span id="an_38:13">38:13</span> Na ka mea a Hepa, a Rerana, ratou ko
nga kaihokohoko o Tarahihi, me nga kuao raiona katoa o reira ki a koe,
Kua tae mai ranei koe ki te pahua taonga? kua whakaminea ranei e koe tau
hui ki te tango i nga mea parakete? ki te mau atu i te hiriwa, i te
koura, ki te tango i nga kararehe, i nga taonga, ki te pahua i nga
taonga maha?

<span id="an_38:14">38:14</span> ¶ Mo reira, e te tama a te tangata,
poropiti, mea atu ki a Koko, Ko te kupu tenei a te Ariki, a Ihowa, I te
ra e noho humarie ai taku iwi, a Iharaira, e kore ianei e mohiotia e
koe?

<span id="an_38:15">38:15</span> A tera koe e haere mai i tou wahi i nga
pito rawa ki te raki, koutou ko nga iwi maha, ko ratou katoa i runga i
te hoiho, he hui nui, he ope nui.

<span id="an_38:16">38:16</span> A ka whakaekea e koe taku iwi a
Iharaira, me te mea he kapua e taupoki ana i te whenua; a i nga ra
whakamutunga ka kawea koe e ahau ki te whawhai ki toku whenua, kia mohio
ai nga tauiwi ki ahau, ina ka whakatapua ahau i runga i a koe, e Koko, i
ta ratou tirohanga.

<span id="an_38:17">38:17</span> Ko te kupu tenei a te Ariki, a Ihowa:
Ko koe ranei tera i korerotia ra e ahau, ara e aku pononga, e nga
poropiti o Iharaira, i nga ra onamata, i poropititia hoki e ratou i aua
ra, he maha nga tau, taku kawenga i a koe ki a ratou?

<span id="an_38:18">38:18</span> Na a taua ra, a te ra e haere mai ai a
Koko ki te whenua o Iharaira, e ai ta te Ariki, ta Ihowa, ka puta ake
toku weriweri ki oku pongaihu.

<span id="an_38:19">38:19</span> Kua korero hoki ahau i runga i toku
hae, i runga i te ahi o toku riri, He pono i taua ra ka nui te ru ki te
whenua o Iharaira;

<span id="an_38:20">38:20</span> A ka wiri nga ika o te moana ki toku
aroaro, nga manu ano o te rangi, nga kirehe o te parae, nga mea
ngokingoki katoa e ngokingoki ana i runga i te whenua, me nga tangata
katoa i runga i te mata o te whenua, ka turakina iho hoki nga maunga, ka
h inga nga wahi poupou, ka hinga ano nga taiepa katoa ki te whenua.

<span id="an_38:21">38:21</span> A ka karangatia e ahau he hoari hei
patu mona, puta noa i oku maunga katoa, e ai ta te Ariki, ta Ihowa: a ko
te hoari a tena tangata, a tena tangata, ka anga atu ki tona hoa, ki
tona hoa.

<span id="an_38:22">38:22</span> A ko taku mea hei totohe ki a ia, he
mate uruta, he toto; ka uaina iho ano e ahau he ua, he waipuke, he whatu
nui, he ahi, he whanariki, ki a ia, ki ona ropu, ki nga iwi maha e whai
ana i a ia.

<span id="an_38:23">38:23</span> Na ka whakanui ahau i ahau, ka
whakatapu ano ahau i ahau; a ka mohiotia ahau i te tirohanga a nga iwi
maha, a ka mohio ratou ko Ihowa ahau.

<span id="an_39:1">39:1</span> ¶ Na ko koe, e te tama a te tangata,
poropititia he he mo Koko, mea atu, Ko te kupu tenei a te Ariki, a
Ihowa; Nana, hei hoariri ahau mou, e Koko, e te tino rangatira o Roho, o
Meheke, o Tupara;

<span id="an_39:2">39:2</span> A ka whakatahuritia koe e ahau, ka
arahina atu koe, ka meinga hoki kia puta ake koe i nga pito rawa ki te
raki, a ka kawea mai koe e ahau ki runga ki nga maunga o Iharaira.

<span id="an_39:3">39:3</span> Ka patua atu ano e ahau tau kopere i roto
i tou maui, ka meinga hoki au pere kia marere i roto i tou matau.

<span id="an_39:4">39:4</span> Ka hinga koe ki runga ki nga maunga o
Iharaira, a koe, me ou ropu katoa, me nga iwi i a koe: ka hoatu koe e
ahau hei kai ma nga manu kai kino o ia ahau, o ia ahau, ma nga kirehe
ano o te parae.

<span id="an_39:5">39:5</span> Ka hinga koe ki te mata o te parae: naku
hoki te kupu, e ai ta te Ariki, ta Ihowa,

<span id="an_39:6">39:6</span> Ka tukua atu ano e ahau he ahi ki a
Makoko, ratou ko te hunga e noho humarie ana i nga motu, a ka mohio
ratou ko Ihowa ahau.

<span id="an_39:7">39:7</span> A ka meinga e ahau toku ingoa tapu kia
mohiotia i roto i taku iwi, i a Iharaira, e kore ano e tukua e ahau kia
whakapokea toku ingoa tapu a muri ake nei: a ka mohio nga tauiwi ko
Ihowa ahau, ko te Mea Tapu i roto i a Iharaira.

<span id="an_39:8">39:8</span> ¶ Nana, kua tae mai, kua oti, e ai ta te
Ariki, ta Ihowa; ko te ra tenei i korerotia ra e ahau.

<span id="an_39:9">39:9</span> Ka puta ano nga tangata o nga pa o
Iharaira, a ka tahuna e ratou, ka wera ano i a ratou nga patu, nga
whakangungu rakau, nga puapua, nga kopere, nga pere, nga hani, nga tao;
ko nga tau e tahuna ai aua mea e ratou, e whitu.

<span id="an_39:10">39:10</span> E kore hoki e maua e ratou he wahie i
te parae, e kore ano e tapahia i nga ngahere; no te mea ka tahuna e
ratou nga patu ki te ahi: ka pahuatia e ratou o ratou kaipahua, ka murua
nga taonga o o ratou kaimuru, e ai ta te Ariki, ta Ihowa.

<span id="an_39:11">39:11</span> Na a taua ra ka hoatu e ahau ki a Koko
he wahi tanumanga ki reira, ki a Iharaira, ko te raorao o nga tira haere
i te taha ki te rawhiti o te moana; kutia iho ki reira nga ihu o nga
tira haere: ka tanumia hoki ki reira a Koko ratou ko ana mano ti ni: a
ka huaina a reira, Ko te raorao o Hamono Koko.

<span id="an_39:12">39:12</span> A e whitu nga marama o te whare o
Iharaira e tanu ana i a ratou kia watea ai te whenua.

<span id="an_39:13">39:13</span> Ina, ka tanumia ratou e te iwi katoa o
te whenua; a hei ingoa nui ki a ratou i te ra e whakakororiatia ai ahau,
e ai ta te Ariki, ta Ihowa.

<span id="an_39:14">39:14</span> Ka wehea ano e ratou etahi tangata, he
mea tuturu, hei haere i runga i te whenua, hei tanu i nga tira haere, i
te hunga e toe ana i runga i te mata o te whenua, kia watea ai: i te
mutunga o nga marama e whitu ka rapu ratou.

<span id="an_39:15">39:15</span> A ka haere nga tira haere, ka tika i te
whenua; ka kite tetahi i te whenua tangata, ka whakaturia e ia he tohu
ki tona taha, kia tanumia ra ano e nga kaitanu ki te raorao o Hamono
Koko.

<span id="an_39:16">39:16</span> A ko Hamona hoki hei ingoa mo tetahi
pa. Na ka watea te whenua.

<span id="an_39:17">39:17</span> Na ko koe, e te tama a te tangata, ko
te kupu tenei a te Ariki, a Ihowa; Mea atu ki nga manu o ia ahau, o ia
ahua, ki nga kirehe katoa o te parae, Huihui mai, haere mai; whakamine
mai koutou i tetahi taha, i tetahi taha, ki taku patunga e patua nei e
ahau ma koutou, he patunga nui ki runga ki nga maunga o Iharaira, kia
kai kikokiko ai, kia inu toto ai koutou.

<span id="an_39:18">39:18</span> Ka kai koutou i nga kikokiko o te hunga
marohirohi, ka inu i nga toto o nga rangatira o te whenua, o nga hipi
toa, o nga reme, o nga koati, o nga puru, he mea momona katoa no Pahana.

<span id="an_39:19">39:19</span> A ka kai koutou i te ngako a makona
noa, ka inu hoki i te toto a haurangi, noa, he mea no taku patunga e
patua e ahau ma koutou.

<span id="an_39:20">39:20</span> Na ka makona koutou i nga hoiho o taku
tepu, i nga hoiho hariata, i nga marohirohi, i nga tangata whawhai
katoa, e ai ta te Ariki, ta Ihowa.

<span id="an_39:21">39:21</span> Ka whakaturia e ahau toku kororia ki
roto ki nga tauiwi, a ka kite nga tauiwi katoa i taku whakawa e
whakaritea e ahau, i toku ringa ano ka pa nei ki a ratou.

<span id="an_39:22">39:22</span> Na ka mohio te whare o Iharaira, ko
Ihowa ahau, ko to ratou Atua, i taua ra a ake ake.

<span id="an_39:23">39:23</span> ¶ Ka mohio ano nga tauiwi, he he no te
whare o Iharaira i whakaraua ai ratou: he pokanga ketanga no ta ratou ki
ahau i huna ai e ahau toku mata ki a ratou, heoi tukua ana ratou e ahau
ki te ringa o o ratou hoariri: a hinga katoa ana i te hoari.

<span id="an_39:24">39:24</span> Ko taku i mea ai ki a ratou rite tonu
ki to ratou poke, ki o ratou pokanga ketanga, a huna ana e ahau toku
mata ki a ratou.

<span id="an_39:25">39:25</span> Mo reira ko te kupu tenei a te Ariki, a
Ihowa; Ka whakahokia mai e ahau aianei a Hakopa i te whakarau, ka aroha
ahau ki te whare katoa o Iharaira; ka hae hoki ahau, he whakaaro ki toku
ingoa tapu;

<span id="an_39:26">39:26</span> A ka whakawaha e ratou to ratou
whakama, o ratou pokanga ketanga katoa hoki i poka ke ai ta ratou ki
ahau, ina noho humarie ratou i to ratou whenua, a kahore he tangata hei
whakawehi i a ratou;

<span id="an_39:27">39:27</span> Ina oti ratou te whakahoki mai e ahau i
roto i nga iwi, ina kohikohia mai ratou i nga whenua o o ratou hoariri,
a ka whakatapua ahau i runga i a ratou i te tirohanga a nga iwi maha.

<span id="an_39:28">39:28</span> Katahi ratou ka mohio ko Ihowa ahau, ko
to ratou Atua, i mea nei kia whakaraua ratou ki roto ki nga tauiwi, i
kohikohi ano i a ratou ki to ratou oneone; a kahore noa iho tetahi o
ratou e mahua i ahau ki reira.

<span id="an_39:29">39:29</span> E kore ano e huna e ahau toku mata a
muri ake nei ki a ratou: kua ringihia hoki e ahau toku wairua ki runga
ki te whare o Iharaira, e ai ta te Ariki, ta Ihowa.

<span id="an_40:1">40:1</span> ¶ I te rua tekau ma rima o nga tau o to
matou whakaraunga, i te timatanga o te tau, i te tekau o nga ra o te
marama, i te tekau ma wha o nga tau o te horonga o te pa, i taua tino ra
ka pa te ringa o Ihowa ki ahau, a kawea ana ahau e ia ki reira.

<span id="an_40:2">40:2</span> Kawea ana ahau e ia, he whakakitenga na
te Atua, ki te whenua o Iharaira, whakanohoia ana ahau e ia ki tetahi
maunga tiketike rawa, i reira tetahi mea, he rite tona hanga ki to te pa
i te tonga.

<span id="an_40:3">40:3</span> A kawea ana ahau e ia ki reira; na ko
tetahi tangata, ko tona ahua, ano he parahi ki te titiro atu, he aho
muka i tona ringa, he kakaho ano hei whanganga; i te kuwaha ia e tu ana.

<span id="an_40:4">40:4</span> Na ka mea taua tangata ki ahau, E te tama
a te tangata, titiro mai ou kanohi, whakarongo ou taringa, tahuri mai
ano tou ngakau ki nga mea katoa e whakakitea e ahau ki a koe; i kawea
mai hoki koe ki konei kia whakakitea ai enei mea ki a koe: whaka aturia
ki te whare o Iharaira nga mea katoa e kite ai koe.

<span id="an_40:5">40:5</span> ¶ Na, he taiepa kei waho o te whare a
taka noa, i te ringa hoki o taua tangata he kakaho hei whanganga, e ono
whatianga te roa; kotahi whatianga me te whanui ringa o tetahi, o
tetahi. Na kei te whanganga ia i te whanui o taua mea i hanga ra, kotahi
te kakaho; ko te tiketike hoki kotahi te kakaho.

<span id="an_40:6">40:6</span> Katahi ia ka tae ki te kuwaha e anga ana
ki te rawhiti, kei te piki i ona kaupae; kei te whanganga i te paepae o
te kuwaha, ko te whanui, kotahi kakaho; i tetahi atu paepae ano, kotahi
kakaho te whanui.

<span id="an_40:7">40:7</span> Na, ko te roa o te ruma kotahi, kotahi
kakaho; ko te whanui, kotahi kakaho; i te takiwa o nga ruma, e rima
whatianga; na, ko te paepae o te kuwaha i te whakamahau o te kuwaha i te
taha ki roto, kotahi kakaho.

<span id="an_40:8">40:8</span> Katahi ia ka whanganga ano i te
whakamahau o te kuwaha, te taha ki te whare, kotahi kakaho.

<span id="an_40:9">40:9</span> Katahi ia ka whanganga i te whakamahau o
te kuwaha, e waru whatianga; me ona pou, e rua whatianga; na ko te
whakamahau o te kuwaha e anga ana ki te whare.

<span id="an_40:10">40:10</span> Na, ko nga ruma o te kuwaha whaka te
rawhiti, e toru i tenei taha, e toru i tera taha; ko nga mea e toru,
kotahi tonu te nui: kotahi tonu ano te nui o nga pou i tenei taha, i
tera taha.

<span id="an_40:11">40:11</span> I whanganga ano ia i te whanui o te
tapokoranga i te kuwaha, kotahi tekau whatianga; ko te roa o te kuwaha
kotahi, tekau ma toru whatianga.

<span id="an_40:12">40:12</span> Na, ko te taha ki mua i nga ruma,
kotahi te whatianga; ko tetahi atu taha hoki kotahi te whatianga; na, ko
nga ruma, e ono whatianga o tenei taha, e ono whatianga o tera taha.

<span id="an_40:13">40:13</span> I whanganga ano ia i te kuwaha i te
tuanui o tetahi ruma, tae noa ki te tuanui o tetahi, e rua tekau ma rima
whatianga te whanui; ko tetahi tatau anga tonu mai ki tetahi tatau.

<span id="an_40:14">40:14</span> A i hanga e ia etahi pou, e ono tekau
whatianga; a ko te marae i tae atu ki te pou, ko te kuwaha i tetahi
taha, i tetahi taha.

<span id="an_40:15">40:15</span> Na, ko te takiwa i te aronga o te
kuwaha e tapoko ai, tae noa ki te aronga o te whakamahau o to roto
kuwaha, e rima tekau whatianga.

<span id="an_40:16">40:16</span> Na he matapihi kuiti o nga ruma, o nga
pou ano i roto i te kuwaha a taka noa, o nga haurangi ano; he matapihi
ano o nga taha ki roto a taka noa; he nikau ano kei tenei pou, kei tenei
pou.

<span id="an_40:17">40:17</span> Katahi ahau ka kawea e ia ki to waho
marae, na, he ruma i reira, he papa kohatu hoki, he mea i hanga mo te
marae a taka noa: e toru tekau nga ruma i runga i te papa kohatu.

<span id="an_40:18">40:18</span> Na, ko te papa kohatu i te taha o nga
kuwaha i te ritenga atu o te taha roa o nga kuwaha, ko to raro papa
tera.

<span id="an_40:19">40:19</span> Katahi ia ka whanganga i te whanui i te
aronga o to raro kuwaha tae noa ki te aronga o to roto marae, ki te taha
ki waho, kotahi rau whatianga, ki te rawhiti, ki te raki.

<span id="an_40:20">40:20</span> Na, ko te kuwaha o to waho marae e anga
ana ki te raki, i whanganga ano e ia te roa, te whanui.

<span id="an_40:21">40:21</span> Na, ko ona ruma, e toru i tenei taha, e
toru i tera taha, ko ona pou, ko ona haurangi rite tonu te nui ki to te
kuwaha tuatahi; e rima tekau whatianga te roa, e rua tekau ma rima
whatianga te whanui.

<span id="an_40:22">40:22</span> Na, ko nga matapihi, ko nga haurangi,
ko nga nikau, he mea whakarite ki te nui o te kuwaha e anga ana ki te
rawhiti, e whitu ano nga kaupae i pikitia ai a reira; i mua hoki i aua
ruma nga haurangi.

<span id="an_40:23">40:23</span> Na he kuwaha ano kei to roto marae e
anga ana ki tera kuwaha ki te raki, ki te rawhiti hoki; i whanganga ano
ia i te takiwa o tetahi kuwaha, o ano ia i te takiwa o tetahi kuwaha, o
tetahi kuwaha, kotahi rau whatianga.

<span id="an_40:24">40:24</span> Na ka arahina ahau e ia ki te tonga,
na, ko tetahi kuwaha ki te tonga. Na ka whanganga ia ki ona pou me ona
haurangi, rite tonu ki enei kua oti nei te whanganga.

<span id="an_40:25">40:25</span> He matapihi ano o reira, i ona haurangi
ano hoki a taka noa, he pera me era matapihi; e rima tekau nga whatianga
te roa, e rua tekau ma rima whatianga te whanui.

<span id="an_40:26">40:26</span> E whitu nga kaupae i pikitia ai; i mua
ko nga haurangi; he nikau ano ona, ko tetahi i tetahi taha, ko tetahi i
tetahi taha i runga i ona pou.

<span id="an_40:27">40:27</span> ¶ Na he kuwaha ano kei to roto marae i
te taha ki te tonga; i whanganga ano ia i te takiwa o tetahi kuwaha, o
tetahi kuwaha ki te tonga, kotahi rau whatianga.

<span id="an_40:28">40:28</span> Katahi ka kawea ahau e ia na te kuwaha
ki te tonga ki to roto marae, a whanganga ana ia i te kuwaha ki te
tonga, rite tonu ki enei kua oti nei te whanganga.

<span id="an_40:29">40:29</span> Me nga ruma ano o reira, me nga pou, me
ona haurangi, rite tonu ki enei kua oti nei te whanganga; he matapihi
ano o reira, o ona haurangi ano a taka noa: e rima tekau whatianga te
roa, e rua tekau ma rima whatianga te whanui.

<span id="an_40:30">40:30</span> Na, ko nga haurangi a taka noa, e rua
tekau ma rima whatianga te roa, e rima whatianga te whanui.

<span id="an_40:31">40:31</span> A i anga ona haurangi ki to waho marae;
he nikau ano o ona pou: e waru ano nga kaupae o te pikitanga ki reira.

<span id="an_40:32">40:32</span> I kawea ano ahau e ia ki to roto marae
whaka te rawhiti, a whanganga ana ia i te kuwaha: rite tonu ki enei kua
oti nei te whanganga.

<span id="an_40:33">40:33</span> Na, ko nga ruma o reira, ko ona pou, ko
ona haurangi, rite tonu ki enei kua oti nei te whanganga: he matapihi
ano o reira, o nga haurangi ano a taka noa; e rima tekau whatianga te
roa, e rua tekau ma rima whatianga te whanui.

<span id="an_40:34">40:34</span> I anga ano ona haurangi ki to waho
marae, he nikau ano kei ona pou i tenei taha, i tera taha; e waru nga
kaupae o te pikitanga ki reira.

<span id="an_40:35">40:35</span> I kawea ano ahau e ia ki te kuwaha ki
te raki, a whanganga ana ia; rite tonu ki enei kua oti nei te whanganga;

<span id="an_40:36">40:36</span> Ko ona ruma, ko ona pou, ko ona
haurangi, me ona matapihi ano a taka noa: e rima tekau whatianga te roa,
e rua tekau marima whatianga te whanui.

<span id="an_40:37">40:37</span> A ko ona pou kei te taha ki to waho
marae; he nikau ano kei ona pou i tenei taha, i tera taha: e waru nga
kaupae o te pikitanga ki reira.

<span id="an_40:38">40:38</span> Na tera tetahi ruma, he tapokoranga ano
ki reira, i nga pou o nga kuwaha; ko te wahi tera i horoia ai te tahunga
tinana.

<span id="an_40:39">40:39</span> ¶ Na i te whakamahau o te kuwaha e rua
nga tepu i tenei taha, e rua nga tepu i tera taha, hei patunga ki runga
mo te tahunga tinana, mo te whakahere hara, mo te whakahere mo te he.

<span id="an_40:40">40:40</span> I te taha ano ki waho e rua nga tepu i
te wahi e piki ai ki te tapokoranga o te kuwaha ki te raki; e rua nga
tepu i tera taha, i te whakamahau o te kuwaha.

<span id="an_40:41">40:41</span> E wha nga tepu i tenei taha, e wha ano
nga tepu i tera taha, i te taha o te kuwaha; e waru nga tepu i patua ai
nga patunga tapu.

<span id="an_40:42">40:42</span> Na he kohatu tarai nga tepu e wha mo te
tahunga tinana, kotahi whatianga me te hawhe te roa, kotahi whatianga me
te hawhe te whanui, kotahi whatianga te tiketike; ko te takotoranga ena
o nga patu mo te tahunga tinana, mo te patunga tapu.

<span id="an_40:43">40:43</span> Kua oti ano etahi matau te whakanoho ki
te taha ki roto a taka noa, kotahi ringa te whanui: a i runga i nga tepu
ko te kikokiko o te whakahere.

<span id="an_40:44">40:44</span> Na i waho o to roto kuwaha ko nga ruma
o nga kaiwaiata i to roto marae, ara i tera ki te taha o te kuwaha o te
raki. I anga aua ruma ki te tonga: i anga ano ki te raki tetahi i te
taha o te kuwaha ki te rawhiti.

<span id="an_40:45">40:45</span> Na ka mea ia ki ahau, Ko tenei ruma e
anga nei ki te tonga, mo nga tohunga, mo nga kaitiaki o nga mea o te
whare.

<span id="an_40:46">40:46</span> Na, ko te ruma e anga nei ki te raki,
mo nga tohunga, mo nga kaitiaki o nga mea o te aata: ko nga tama enei a
Haroko i roto i nga tama a Riwai, e whakatata ana ki a Ihowa ki te
minita ki a ia.

<span id="an_40:47">40:47</span> Na ka whanganga ia i te marae, kotahi
rau whatianga te roa, kotahi rau whatianga te whanui, he tapawha; a ko
te aata hoki i mua i te whare.

<span id="an_40:48">40:48</span> Katahi ahau ka kawea e ia ki te
whakamahau o te whare: kei te whanganga ia i tenei pou, i tenei pou o te
whakamahau, e rima whatianga i tenei taha, e rima whatianga i tera taha:
na, ko te whanui o te kuwaha, e toru whatianga i tenei taha, e toru
whatianga i tera taha.

<span id="an_40:49">40:49</span> Ko te roa o te whakamahau e rua tekau
whatianga; ko te whanui kotahi tekau ma tahi whatianga; ara ma nga
kaupae i pikitia atu ai a reira: a he pou ano era i te taha o nga pou,
ko tetahi i tenei taha, ko tetahi i tera taha.

<span id="an_41:1">41:1</span> ¶ Na ka kawea ahau e ia ki te temepara;
kei te whanganga i nga pou, e ono whatianga te whanui i tetahi taha, e
ono whatianga te whanui i tetahi taha, ko te whanui tera o te
tapenakara.

<span id="an_41:2">41:2</span> Na, ko te whanui o te tatau, kotahi tekau
whatianga; ko nga taha o te tatau, e rima nga whatianga i tetahi taha, e
rima nga whatianga i tetahi taha; i whanganga ano ia i to reira roa, e
wha tekau whatianga; ko te whanui e rua tekau whatianga.

<span id="an_41:3">41:3</span> Katahi ia ka haere ki roto, kei te
whanganga i te pou o te kuwaha, e rua whatianga; ko te kuwaha, e ono
whatianga; ko te whanui o te kuwaha e whitu whatianga.

<span id="an_41:4">41:4</span> Heoi whanganga ana ia i to reira roa, e
rua tekau whatianga te whanui, e rua tekau whatianga i mua i te
temepara. Na ka mea ia ki ahau, Ko te wahi tino tapu tenei.

<span id="an_41:5">41:5</span> Muri iho ka whanganga ia i te taha o te
whare, e ono whatianga; me te whanui ano i nga ruma o te taha, e wha
whatianga, i nga taha o te whare a taka noa.

<span id="an_41:6">41:6</span> Na e toru nga whakapaparanga o nga ruma i
te taha, ko tetahi i runga i tetahi, e toru tekau ki te rarangi, i ngoto
ki te pakitara, ki to te whare, hei ruma mo nga taha a taka noa, kia u
ai ki reira, kahore ia he unga i te pakitara o te whare.

<span id="an_41:7">41:7</span> Na ka nui haere a whawhe noa whakarunga
nga ruma o te taha; i haere tonu hoki whakarunga te karapotinga o te
whare a taka noa: no reira haere tonu te whanui o te whare whakarunga,
nui haere atu ana i to raro rawa tae noa ki to runga, ma waenga.

<span id="an_41:8">41:8</span> I kite ano ahau i te tiketike o te whare
a whawhe noa: ko nga turanga o nga ruma, kotahi tino kakaho e ono nei
ona whatianga nui.

<span id="an_41:9">41:9</span> Ko te matotoru o te pakitara, o tera mo
nga ruma i nga taha, i waho, e rima whatianga; a ko te mea i mahue ko te
wahi o nga ruma o te taha, no te whare era.

<span id="an_41:10">41:10</span> Na he takiwa kei waenganui i nga ruma,
e rua tekau whatianga, i nga taha katoa o te whare a taka noa.

<span id="an_41:11">41:11</span> A i anga nga tatau o nga ruma ki te
wahi i mahue, ko tetahi tatau ki te raki, ko tetahi tatau ki te tonga: a
ko te whanui o te wahi i mahue e rima whatianga a tawhio noa.

<span id="an_41:12">41:12</span> ¶ Na, ko te whare i mua i te wahi
motuhake i te pito ki te hauauru, e whitu tekau whatianga te whanui: a e
rima whatianga te matotoru o te pakitara o taua whare a tawhio noa; tona
roa e iwa tekau whatianga.

<span id="an_41:13">41:13</span> Heoi ka whanganga ia i te whare, kotahi
rau whatianga te roa; me te wahi motuhake, me taua whare, me ona taha,
kotahi rau whatianga te roa;

<span id="an_41:14">41:14</span> Me te whanui o te aroaro o te whare, o
te wahi motuhake ano whaka te rawhiti, kotahi rau whatianga.

<span id="an_41:15">41:15</span> I whanganga ano ia i te roa o te whare
i te ritenga mai o te wahi motuhake, i muri hoki tera i tenei; me ona
ara i tetahi taha, i tetahi taha, kotahi rau whatianga; me te temepara i
roto, me nga whakamahau o te marae;

<span id="an_41:16">41:16</span> Ko nga pou tatau, ko nga matapihi
kuiti, me nga ara i nga whakapaparanga e toru a taka noa i te ritenga
atu o te tatau, he mea paparua ki te rakau a taka noa, he mea pera ano i
te whenua a tae noa ki nga hatapihi; he mea hipoki ano nga matapihi;

<span id="an_41:17">41:17</span> Tae noa ki te wahi i runga ake i te
tatau, ki te whare i roto, ki to waho, i te pakitara katoa a tawhio noa,
i roto, i waho, he mea whanganga.

<span id="an_41:18">41:18</span> I mahia ano ki reira he kerupima, he
nikau; he nikau i te takiwa o tetahi kerupa, o tetahi kerupa, e rua hoki
nga mata o te kerupa kotahi.

<span id="an_41:19">41:19</span> I anga te mata tangata ki te nikau i
tetahi taha, te mata o te raiona ki te nikau i tetahi taha; i peratia te
mahinga puta noa i te whare, a tawhio noa.

<span id="an_41:20">41:20</span> I te whenua a tae noa ki runga ake i te
tatau i hanga he kerupima, he nikau, he penei te pakitara o te temepara.

<span id="an_41:21">41:21</span> He tapawha nga pou o te temepara; na,
ko te aronga mai o te wahi tapu, ko te ahua, rite tonu ki te ahua o te
temepara.

<span id="an_41:22">41:22</span> Ko te aata he rakau, e toru whatianga
te tiketike, a ko te roa e rua whatianga; na, ko nga koki, ko tona
roanga, ko ona pakitara, he rakau. Na ko tana kianga mai ki ahau, Ko te
tepu tenei i te aroaro o Ihowa.

<span id="an_41:23">41:23</span> A e rua nga tatau o te temepara, o te
wahi tapu.

<span id="an_41:24">41:24</span> Ko nga tatau he aparua, huri ai nga
apa; e rua nga apa mo tetahi o nga tatau, e rua nga apa mo tetahi.

<span id="an_41:25">41:25</span> I mahia ano ki aua tatau o te temepara
etahi kerupima me etahi nikau, he mea rite tonu ki era i mahia ki nga
pakitara; he papa matotoru hoki i te aronga o te whakamahau i te taha ki
waho.

<span id="an_41:26">41:26</span> A he matapihi kuiti, he nikau hoki, i
tetahi taha, i tetahi taha, i nga taha hoki o te whakamahau: koia era,
ko nga ruma o te taha o te whare, me nga papa matotoru hoki.

<span id="an_42:1">42:1</span> ¶ Katahi ahau ka kawea e ia ki to waho
marae, ki te ara ki te raki; kawea ana ahau e ia ki te ruma ki te
ritenga atu o te wahi motuhake, ki tera i te aronga mai o te whare e
anga ana ki te raki.

<span id="an_42:2">42:2</span> I te ritenga atu o nga whatianga kotahi
rau ko te tatau ki te raki, e rima tekau whatianga te whanui.

<span id="an_42:3">42:3</span> I te ritenga atu o nga whatianga e rua
tekau o to roto marae, i te ritenga atu ano o te papa kohatu i to waho
marae, ko tetahi ara e anga mai ana ki tetahi ara, i te toru o nga
whakapaparanga.

<span id="an_42:4">42:4</span> Na i mua i nga ruma ko tetahi wahi
haereerenga kotahi tekau whatianga, he mea e anga ana whakaroto, kotahi
te whatianga o te ara; i anga o raua tatau ki te raki.

<span id="an_42:5">42:5</span> Na i poto iho nga ruma o runga: na nga
ara hoki i tango tetahi wahi o enei, nui atu i te tangohanga mai i o
raro, i o waenganui, o te whare.

<span id="an_42:6">42:6</span> E toru hoki nga whakapaparanga, kahore ia
he pou pera me nga pou o nga marae: na reira i huiti ai o runga rawa i o
raro, i o waenganui, i te mea ka anga ake i te whenua.

<span id="an_42:7">42:7</span> Na, ko te taha i waho e anga ana ki nga
ruma, ki to waho marae i te taha ki mua o nga ruma, ko tona roa e rima
tekau whatianga.

<span id="an_42:8">42:8</span> E rima tekau whatianga hoki te roa o nga
ruma i to waho marae: na i mua i te temepara kotahi rau whatianga.

<span id="an_42:9">42:9</span> I raro ano i enei ruma te tapokoranga atu
i te rawhiti, i te mea ka tapoko atu i to waho marae.

<span id="an_42:10">42:10</span> He ruma ano i te wahi matotoru o te
pakitara i te marae ki te rawhiti, i te ritenga atu o te wahi motuhake,
i te ritenga ake ano o te whare.

<span id="an_42:11">42:11</span> Na, ko te ara i mua i era, rite tonu te
ahua ki to nga ruma i anga ki te raki; rite tonu te roa, rite tonu te
whanui: ko nga putanga atu rite tonu ki nga tikanga, rite tonu ki nga
tatau.

<span id="an_42:12">42:12</span> Rite tonu ano ki nga tatau o nga ruma e
anga ana ki te tonga te tatau i te ahunga mai o te ara, o te ara i mua
tonu i te taiepa ki te rawhiti i te mea ka tomo tetahi ki roto.

<span id="an_42:13">42:13</span> Katahi ia ka mea ki ahau, Ko nga ruma
ki te raki, ko nga ruma ki te tonga i mua i te wahi motuhake, he ruma
tapu ena, ka kainga nga mea tapu rawa ki reira e nga tohunga e whakatata
ana ki a Ihowa: me waiho i reira nga mea tapu rawa, me te whakah ere
totokore, me te whakahere hara, me te whakahere mo te he: he tapu hoki
taua wahi.

<span id="an_42:14">42:14</span> Ka tae nga tohunga ki roto, kaua e
haere atu i roto i te wahi tapu ki to waho marae; engari me waiho i
reira o ratou kakahu e minita ai, he tapu hoki; me kakahu ano etahi atu
kakahu, ka whakatata ai ki nga mea ma te iwi.

<span id="an_42:15">42:15</span> ¶ Na ka mutu tana whanganga i to roto
whare, ka kawea ahau e ia ki te kuwaha e anga ana ki te rawhiti,
whanganga ana ia i tetahi taha, i tetahi taha.

<span id="an_42:16">42:16</span> I whanganga e ia ki te kakaho whanganga
te taha ki te rawhiti, e rima rau kakaho, he mea whanganga ki te kakaho
whanganga, i tetahi taha, i tetahi taha.

<span id="an_42:17">42:17</span> I whanganga ia ki te taha i te raki, e
rima rau kakaho, he mea whanganga ki te kakaho whanganga, i tetahi taha,
i tetahi taha.

<span id="an_42:18">42:18</span> I whanganga ia ki te taha ki te tonga e
rima rau kakaho, he mea whanganga ki te kakaho whanganga.

<span id="an_42:19">42:19</span> I tahuri atu ia ki te taha ki te
hauauru, whanganga ana e ia, e rima rau kakaho, ki te kakaho whanganga.

<span id="an_42:20">42:20</span> Whanganga ana a reira e ia i nga taha e
wha: he taiepa tona a tawhio noa, e rima rau kakaho te roa, e rima rau
te whanui, hei wehe i te wahi tapu i te wahi noa.

<span id="an_43:1">43:1</span> ¶ Muri iho ka kawea ahau e ia ki te
kuwaha, ara ki te kuwaha e anga ana ki te rawhiti.

<span id="an_43:2">43:2</span> Na, ko te kororia o te Atua o Iharaira e
puta mai ana, i te ara ki te rawhiti; ko tona reo rite tonu ki te haruru
o nga wai maha: marama tonu te whenua i tona kororia.

<span id="an_43:3">43:3</span> Ko tona rite kei te ahua o taku kite i
kite ai, ki tera i kite ra ahau i ahau e haere ana ki te whakangaro i te
pa; rite tonu hoki nga kite ki taku i kite ai ki te awa, ki Kepara: a
takoto tapapa ana ahau.

<span id="an_43:4">43:4</span> Na kua tae te kororia o Ihowa ki roto ki
te whare; i tika na te ara o te kuwaha e anga ana ki te rawhiti.

<span id="an_43:5">43:5</span> Na ka hapainga ake ahau e te wairua,
kawea ana e ia ki to roto marae. Na, kua ki te whare i te kororia o
Ihowa.

<span id="an_43:6">43:6</span> I rongo ano ahau i tetahi e korero ana ki
ahau i roto i te whare: me te tu ano tetahi tangata ki toku taha.

<span id="an_43:7">43:7</span> ¶ Na ka mea ia ki ahau; E te tama a te
tangata, Ko te wahi tenei i toku torona, ko te wahi ano i nga kapu o oku
waewae, ko te wahi e noho nei ahau i waenganui i nga tama a Iharaira a
ake ake; e kore ano toku ingoa tapu e whakapokea a muri nei e te whare o
Iharaira, e ratou, e o ratou kingi, ki a ratou moepuku, ki nga tinana
ranei o o ratou kingi i o ratou wahi tiketike;

<span id="an_43:8">43:8</span> I ta ratou whakanohoanga i to ratou
paepae ki te taha o toku paepae, i to ratou pou tatau i te taha o toku
pou tatau, a ko te taiepa anake hei wehe i ahau i a ratou; i whakapokea
e ratou toku ingoa tapu ki a ratou mea whakarihariha i mahia nei e
ratou; no reira pau ake ratou i ahau, i ahau e riri ana.

<span id="an_43:9">43:9</span> Na me wehe atu e ratou o ratou moepuku me
nga tinana o o ratou kingi, kia matara atu i ahau, a ka noho ahau ki
waenganui i a ratou a ake ake.

<span id="an_43:10">43:10</span> Ko koe, e te tama a te tangata
whakakitea e koe te whare ki te whare o Iharaira, kia whakama ai ratou
ki o ratou he; me whanganga hoki e ratou te tauira.

<span id="an_43:11">43:11</span> A, ki te whakama ratou ki nga mea katoa
i mea ai ratou, whakakitea ki a ratou te ahua o te whare, tona whai
hanga, ona putanga atu, ona tapokoranga ki roto, ona ahua katoa, ona
ritenga katoa, me ona ahua katoa, me ona ture katoa, tuhituhia ano k i
to ratou aroaro, kia mau ai i a ratou tona ahua katoa me ona ritenga
katoa, kia mahia ai e ratou.

<span id="an_43:12">43:12</span> Ko te ture tenei o te whare; ko nga
taha katoa i runga i te tihi o te maunga, tapu rawa a tawhio noa. Nana,
ko te ture tenei o te whare.

<span id="an_43:13">43:13</span> ¶ Ko nga roroa enei o te aata, ara ko
nga whatianga: he whatianga me te whanui ringa kei roto i te whatianga;
a raro he whatianga, ko te whanui he whatianga, ko te taha i te niao he
whanganga ringa a tawhio noa: ko te kaupapa tenei o te aata.

<span id="an_43:14">43:14</span> Na, ko te turanga i runga i te whenua,
haere ake ki to raro papa, e rua whatianga; ko te whanui kia kotahi
whatianga; ko to te papa i raro tae noa ki te papa nui, e wha whatianga;
ko te whanui, kotahi whatianga.

<span id="an_43:15">43:15</span> Na, ko to runga aata, e wha whatianga;
i te takuahi o te aata whakarunga kia wha nga haona.

<span id="an_43:16">43:16</span> Kia tekau ma rua whatianga te roa o te
takuahi o te aata, kia tekau ma rua whatianga te whanui, he tapawha, e
wha hoki nga taha.

<span id="an_43:17">43:17</span> Na, ko te papa, kia tekau ma wha
whatianga te roa, kia tekau ma wha ano te whanui o nga taha e wha: ko te
niao i te taha hei te hawhe whatianga; ko te turanga, kia kotahi te
whatianga a tawhio noa; kia anga ano te pikitanga ki te rawhiti.

<span id="an_43:18">43:18</span> I ki mai ano ia ki ahau, E te tama a te
tangata, ko te kupu tenei a te Ariki, a Ihowa, Ko nga tikanga tenei o te
aata i te ra e hanga ai hei whakaekenga mo te tahunga tinana, hei
tauhiuhi mo te toto.

<span id="an_43:19">43:19</span> Me hoatu e koe he puru, he kuao, hei
whakahere hara ki nga tohunga, ki nga Riwaiti, ki nga uri o Haroko, e
whakatata ana ki ahau minita ai, e ai ta te Ariki, ta Ihowa.

<span id="an_43:20">43:20</span> Me tango ano e koe tetahi wahi o ona
toto, ka pani ki ona haona e wha, ki nga koki e wha o te papa, ki te
taha a tawhio noa: na ka purea taua aata e koe, ka meinga kia ma.

<span id="an_43:21">43:21</span> Me tiki ano te puru, te whakahere hara,
a mana e tahu ki te wahi o te whare i whakaritea i waho o te wahi tapu.

<span id="an_43:22">43:22</span> Na i te rua o nga ra me whakahere he
koati toa, he mea kohakore, hei whakahere hara, a ka purea te aata, ka
peratia me ta ratou purenga ki te kau.

<span id="an_43:23">43:23</span> Ka oti te pure e koe, me whakahere he
kuao puru, he mea kohakore, me tetahi hipi toa o te kahui, hei te mea
kohakore.

<span id="an_43:24">43:24</span> Me whakahere e koe ki te aroaro o
Ihowa, mea maka ano e nga tohunga he tote ki runga, ka whakaeke ai hei
tahunga tinana ki a Ihowa.

<span id="an_43:25">43:25</span> E whitu nga ra e mahia ai e koe he hipi
hei whakahere hara i tenei ra, i tenei ra; me mahi ano e ratou he kuao
puru me tetahi hipi toa o te kahui, he mea kohakore.

<span id="an_43:26">43:26</span> E whitu nga ra e tahia ai e ratou te
poke o te aata, e purea ai; ka pena ta ratou whakatapu i te aata.

<span id="an_43:27">43:27</span> A ka poto enei ra, na i te waru o nga
ra, i o muri iho ano, ka mahia e nga tohunga a koutou tahunga tinana ki
runga ki te aata, me a koutou whakahere mo te pai: a ka manako ahau ki a
koutou, e ai ta te Ariki, ta Ihowa.

<span id="an_44:1">44:1</span> ¶ Katahi ahau ka whakahokia e ia na te
ara o te kuwaha o waho o te wahi tapu e anga ana ki te rawhiti; na kua
oti te tutaki.

<span id="an_44:2">44:2</span> Na ka mea a Ihowa ki ahau, Ko tenei
kuwaha me tutaki tonu, e kore e whakatuwheratia, e kore ano tetahi
tangata e tomo ma konei: no te mea i na konei atu a Ihowa, te Atua o
Iharaira; na reira i tutakina ai.

<span id="an_44:3">44:3</span> Tena ko te rangatira, me noho ia ki
konei, he rangatira, ki te kai taro i te aroaro o Ihowa, ko tona ara ki
roto kei te whakamahau o taua kuwaha; ko tona ara ano tena ki waho.

<span id="an_44:4">44:4</span> ¶ Katahi ahau ka kawea e ia na te ara o
te kuwaha ki te raki, ki te aronga o te whare: na, i taku tirohanga atu,
nana, kua ki te whare o Ihowa i te kororia o Ihowa, a tapapa ana ahau.

<span id="an_44:5">44:5</span> Na ka mea a Ihowa ki ahau, E te tama a te
tangata anga mai tou ngakau, titiro hoki ou kanohi, whakarongo ano ou
taringa ki nga mea katoa e korero ai ahau ki a koe mo nga tikanga katoa
o te whare o Ihowa, mo nga ture katoa ano o reira; ata mahara ano ki te
tomokanga atu ki te whare, ki nga putanga katoa hoki i te wahi tapu.

<span id="an_44:6">44:6</span> Me ki atu ano e koe ki te hunga
whakakeke, ki te whare o Iharaira, Ko te kupu tenei a te Ariki, a Ihowa,
Kati ra a koutou mea whakarihariha, e te whare o Iharaira.

<span id="an_44:7">44:7</span> Kua kawea mai na hoki e koutou he
tautangata, he hunga kihai i kotia te ngakau, kihai i kotia te kikokiko,
ki toku wahi tapu noho ai, hei whakapoke mo reira, ara mo toku whare, i
te mea e whakaherea ana e koutou taku taro, te ngako, me te toto, a he
iho taku kawenata i a ratou, hei apiti ki a koutou mea whakarihariha
katoa.

<span id="an_44:8">44:8</span> Kihai ano i mau i a koutou te tiaki i aku
mea tapu: heoi whakaritea ana e koutou a koutou ake kaitiaki mo aku mea
i roto i toku wahi tapu.

<span id="an_44:9">44:9</span> Ko te kupu tenei a te Ariki, a Ihowa;
Kaua tetahi tautangata kihai i kotia te ngakau, kihai i kotia te
kikokiko, e tomo ki toku wahi tapu, o nga tautangata katoa i roto i nga
tama a Iharaira.

<span id="an_44:10">44:10</span> ¶ Engari, ko nga Riwaiti i mawehe atu
ra i ahau, i te kotititanga ketanga o Iharaira, i a ratou i kotiti atu
ai i ahau, i whai ai i a ratou whakapakoko: ka mau ki a ratou to ratou
kino.

<span id="an_44:11">44:11</span> Otiia hei minita ano ratou i roto i
toku wahi tapu, hei tiaki i nga kuwaha o te whare, hei minita ki te
whare: ma ratou e patu te tahunga tinana me te patunga tapu a te iwi, me
tu ano ratou ki to ratou aroaro minita ai ki a ratou.

<span id="an_44:12">44:12</span> No te mea i minita ratou ki a ratou i
te aroaro o a ratou whakapakoko, a meinga ana e ratou te whare o
Iharaira kia taka ki te kino; na reira i ara ai toku ringa ki a ratou, e
ai ta te Ariki, ta Ihowa; ka mau ki a ratou to ratou kino.

<span id="an_44:13">44:13</span> E kore ano ratou e whakatata ki ahau,
hei tohunga maku, e kore ano e whakatata ki tetahi o aku mea tapu i te
wahi tapu rawa: engari, ka mau to ratou whakama ki a ratou, me a ratou
mea whakarihariha i mahia e ratou.

<span id="an_44:14">44:14</span> Otira ka meinga ratou e ahau hei
kaitiaki mo nga mea o te whare, mo nga mahi katoa o reira, mo nga mea
katoa ano e meatia ki reira.

<span id="an_44:15">44:15</span> Engari era tohunga, nga Riwaiti, nga
tama a Haroko, i tiaki nei i nga mea o toku wahi tapu, i nga tama a
Iharaira i kotiti ke atu ra i ahau, ko ratou e whakatata ki ahau ki te
minita ki ahau, ka tu ano ratou i toku aroaro hei whakahere i te ngak o,
i te toto, ki ahau, e ai ta te Ariki, ta Ihowa:

<span id="an_44:16">44:16</span> Ko ratou e tomo ki roto ki toku wahi
tapu, ko ratou ano e whakatata ki taku tepu hei minita ki ahau, ma ratou
ano aku mea e tiaki.

<span id="an_44:17">44:17</span> ¶ A ka tomo ratou ki roto ki nga kuwaha
o to roto marae, hei te kakahu rinena he kakahu mo ratou; kaua hoki
tetahi mea huruhuru e mau ki a ratou, i a ratou e minita ana i roto i
nga kuwaha o to roto marae, i roto ano i te whare.

<span id="an_44:18">44:18</span> He potae rinena mo o ratou mahunga, he
tarautete rinena ano hoki mo o ratou hope; kaua e whitikiria e ratou he
mea e heke ai te werawera.

<span id="an_44:19">44:19</span> Na ka haere atu ratou ki to waho marae,
ara ki te marae i waho, ki te iwi, me unu o ratou kakahu i minita ai
ratou, ka waiho ki nga ruma tapu, a me kakahu etahi atu kakahu; kei tapu
te iwi i o ratou kakahu.

<span id="an_44:20">44:20</span> Kaua ano ratou e heu i o ratou mahunga,
kaua nga makawe e whakatupuria kia roa; ko te kutikuti anake mo o ratou
mahunga.

<span id="an_44:21">44:21</span> Kaua ano tetahi tohunga e inu waina,
ina haere ratou ki to roto marae.

<span id="an_44:22">44:22</span> Kaua ano ratou e tango i te pouaru, i
te mea ranei i whakarerea, hei wahine ma ratou; engari, ko ta ratou e
tango ai hei nga wahine o nga uri o te whare o Iharaira, hei te pouaru
ranei a tetahi tohunga.

<span id="an_44:23">44:23</span> A me whakaako e ratou toku iwi ki te
wehe i te tapu, i te noa; me mea kia mohio ki te poke, ki te ma.

<span id="an_44:24">44:24</span> I te tautohetohenga hoki me tu ratou
hei whakawa; kia rite ano a ratou whakawa ki aku whakawa; me pupuri e
ratou aku ture, me aku tikanga i roto i aku hakari whakarite katoa; me
whakatapu ano e ratou aku hapati.

<span id="an_44:25">44:25</span> Kaua ano ratou e tae ki te tupapaku,
whakapoke ai i a ratou; e whakapoke ano ia ratou i a ratou ano mo te
papa, mo te whaea, mo te tama, mo te tamahine, mo te tuakana, teina
ranei, mo te tuahine kahore nei ana tahu.

<span id="an_44:26">44:26</span> A, ka oti ia te pure, me tatau kia
whitu nga ra mona.

<span id="an_44:27">44:27</span> Na, a te ra e tomo ai ia ki te wahi
tapu, ki to roto marae, ki te minita i roto i te wahi tapu, me whakahere
e ia tana whakahere hara, e ai ta te Ariki, ta Ihowa.

<span id="an_44:28">44:28</span> A ka whai kainga tupu ratou; ko ahau
hei kainga tupu mo ratou: kaua hoki tetahi kainga e hoatu ki a ratou i
roto i a Iharaira: ko ahau hei kainga mo ratou.

<span id="an_44:29">44:29</span> Ko te whakahere totokore, ko te
whakahere hara, ko te whakahere mo te he, hei kai ma ratou; ma ratou ano
nga mea katoa i oti rawa mai i roto i a Iharaira.

<span id="an_44:30">44:30</span> Na, ko te tuatahi o nga matamua katoa o
nga mea katoa, me nga whakahere katoa o a koutou tini whakahere katoa,
ma nga tohunga; me te tuatahi ano o ta koutou paraoa pokepoke, me hoatu
e koutou ki te tohunga, kia tau ai he manaaki ki tou whare.

<span id="an_44:31">44:31</span> Kaua te tohunga e kai i te mea mate
maori, i te mea ranei i haea, ahakoa manu, ahakoa kararehe.

<span id="an_45:1">45:1</span> ¶ I nga wa ano e wehea ai e koutou te
whenua hei wahi tupu, me whakahere he whakahere ma Ihowa, me whakatapu
tetahi wahi o te whenua: ko tona roa ko te roa o nga kakaho e rua tekau
ma rima mano; ko te whanui kotahi tekau mano. Ka tapu tenei, ona ta ha
katoa a tawhio noa.

<span id="an_45:2">45:2</span> Waiho tetahi wahi o tenei, kia rima rau
te roa mo te wahi tapu, kia rima rau te whanui, he tapawha a tawhio noa,
kia rima tekau ano nga whatianga mo waho ake a tawhio noa.

<span id="an_45:3">45:3</span> Me whanganga ano e koe tetahi wahi o
tenei ka oti nei te whanganga kia rua tekau ma rima mano te roa, kia
tekau mano te whanui: a hei reira te wahi tapu, te wahi tapu rawa.

<span id="an_45:4">45:4</span> He wahi tapu ia no te whenua; mo nga
tohunga tera, mo nga minita o te wahi tapu e whakatata ana ki te minita
ki a Ihowa: hei wahi ano tera mo o ratou whare, hei wahi tapu ano mo te
wahi tapu.

<span id="an_45:5">45:5</span> Ko te rua tekau ma rima mano nei te roa,
tekau mano te whanui, mo nga Riwaiti, mo nga minita o te whare, hei wahi
mo ratou, mo nga ruma e rua tekau.

<span id="an_45:6">45:6</span> Me whakarite ano e koutou te wahi mo te
pa, e rima mano te roa, ki te taha o te wahi tapu ka whakaherea nei: mo
te whare katoa o Iharaira tera.

<span id="an_45:7">45:7</span> A, he aha he wahi mo te rangatira, hei
tetahi taha, hei tetahi taha o te wahi tapu ka whakaherea nei, o te wahi
ano i te pa, ki mua o te wahi tapu ka whakaherea nei, o te wahi hoki i
te pa, i te taha ki te hauauru whaka te hauauru, i te taha hoki ki te
rawhiti, whaka te rawhiti, kia rite ano te roa ki tetahi o aua wahi, me
timata i te rohe ki te hauauru a tae noa ki te rohe ki te rawhiti.

<span id="an_45:8">45:8</span> Kei te whenua te wahi mona i roto i a
Iharaira: e kore ano aku rangatira e whakatupu kino i taku iwi a muri
ake nei; engari me hoatu e ratou te whenua ki te whare o Iharaira, ki
tenei hapu, ki tenei hapu.

<span id="an_45:9">45:9</span> ¶ Ko te kupu tenei a te Ariki, a Ihowa,
Kati ta koutou, e nga rangatira o Iharaira; whakarerea atu te tukino, te
pahua, mahia te whakawa, me te tika, whakamutua a koutou peinga i taku
iwi, e ai ta te Ariki, ta Ihowa.

<span id="an_45:10">45:10</span> Kia tika a koutou pauna, kia tika te
epa, kia tika te pati.

<span id="an_45:11">45:11</span> Kia kotahi te mehua mo te epa, mo te
pati; ko te pati he whakatekau no te homa, ko te epa hoki he whakatekau
no te homa: ko te mehua mo taua mea ko te homa.

<span id="an_45:12">45:12</span> A ko te hekere kia rua tekau nga kera:
ko ta koutou mane kia rua tekau hekere, kia rua tekau ma rima hekere,
kia kotahi tekau ma rima hekere.

<span id="an_45:13">45:13</span> ¶ Ko te whakahere tenei e whakaherea e
koutou; he witi, ko te wahi tuaono o te epa o te homa; a me homai e
koutou he parei, hei te wahi tuaono o te epa o te homa.

<span id="an_45:14">45:14</span> Na, ko te tikanga mo te hinu, mo te
pati hinu, hei te whakatekau o te pati i roto i te koro, he homa nei
tana, ara tekau nga pati; kotahi tekau hoki nga pati o te homa:

<span id="an_45:15">45:15</span> Kia kotahi ano reme i roto i te kahui,
i roto i nga rau e rua, he mea no nga haereerenga makuku o Iharaira; hei
whakahere totokore, hei tahunga tinana, hei whakahere mo te pai, hei mea
whakamarie mo ratou, e ai ta te Ariki, ta Ihowa.

<span id="an_45:16">45:16</span> Me hoatu tenei whakahere e te iwi katoa
o te whenua ki te rangatira i roto i a Iharaira.

<span id="an_45:17">45:17</span> Na, ko tenei ta te rangatira, he homai
i nga tahunga tinana, i nga whakahere totokore, i nga ringihanga, mo nga
hakari, mo nga kowhititanga marama, mo nga hapati, mo nga huihuinga nui
katoa o te whare o Iharaira: kia rite mai ano i a ia te whaka here hara,
te whakahere totokore, te tahunga tinana, nga whakahere mo te pai, hei
whakamarie mo te whare o Iharaira.

<span id="an_45:18">45:18</span> Ko te kupu tenei a Ihowa, a te Atua; I
te marama tuatahi, i te tuatahi o nga ra o te marama, me tiki e koe he
puru kuao, hei te mea kohakore, ka pure i te wahi tapu.

<span id="an_45:19">45:19</span> Me tango ano e te tohunga tetahi wahi o
te toto o te whakahere hara, ka pani ki nga pou o te whare, ki nga koki
e wha ano o te papa o te aata, ki nga pou ano o te kuwaha o to roto
marae.

<span id="an_45:20">45:20</span> Ko tau ano tera e mea ai i te whitu o
nga ra o te marama hei mea mo te tangata i te he, mo te kuware: a ka oti
te whakamarie mo te whare.

<span id="an_45:21">45:21</span> Hei te marama tuatahi, hei te tekau ma
wha o nga ra o te marama, ta koutou kapenga, he hakari, e whitu nga ra;
ko te taro hei kai, he mea rewenakore.

<span id="an_45:22">45:22</span> Kia rite mai ano hoki i te rangatira i
taua ra, he puru hei whakahere hara mona, mo te iwi katoa o te whenua.

<span id="an_45:23">45:23</span> Kia rite mai ano i a ia i nga ra e
whitu o te hakari te tahunga tinana ma Ihowa, e whitu nga puru, e whitu
nga hipi toa, he mea kohakore i tenei ra, i tenei ra, i nga ra e whitu;
me tetahi kuao koati i tenei ra, i tenei ra, hei whakahere hara.

<span id="an_45:24">45:24</span> Kia rite mai ano i a ia he whakahere
totokore, kotahi te puru kia kotahi ano te epa, kotahi te hipi toa kia
kotahi ano te epa, kotahi te epa kia kotahi hine hinu.

<span id="an_45:25">45:25</span> I te whitu o nga marama, i te tekau ma
rima o nga ra o te marama, i te hakari, ka mahia mai e ia enei mea, kia
whitu nga ra; kia rite ki te whakahere hara, ki te tahunga tinana, ki te
whakahere totokore, ki te hinu hoki.

<span id="an_46:1">46:1</span> ¶ Ko te kupu tenei a te Ariki, a Ihowa;
Me tutaki te kuwaha o to roto marae e anga ana ki te rawhiti i nga ra
mahi e ono; kia tuwhera ia i te hapati, kia tuwhera ano i te ra e
kowhiti ai te marama.

<span id="an_46:2">46:2</span> A ka tomo te rangatira ma te ara o te
whakamahau o te kuwaha i waho, ka tu ai ki te pou o te kuwaha; katahi ka
mahia e nga tohunga tana tahunga tinana, me ana whakahere mo te pai, hei
te paepae ano o te kuwaha he koropikotanga mona; katahi ia ka puta atu
ki waho; kauaka ia te kuwaha e tutakina a ahiahi noa.

<span id="an_46:3">46:3</span> Hei te tatau ano o taua kuwaha he
koropikotanga mo te iwi o te whenua i nga hapati, i nga kowhititanga
marama, ki te aroaro o Ihowa.

<span id="an_46:4">46:4</span> Na, ko te tahunga tinana e whakaherea e
te rangatira ki a Ihowa hei te ra hapati, e ono nga reme he mea
kahakore, he hipi toa, he mea kohakore.

<span id="an_46:5">46:5</span> Ko te whakahere totokore, kia kotahi te
epa mo te hipi toa, me to nga reme whakahere totokore, ko tana e taea te
homai; kotahi te epa, kia kotahi ano hine hinu.

<span id="an_46:6">46:6</span> Na i te ra e kowhiti ai te marama ko
tetahi kuao puru, he mea kohakore, e ono nga reme, kotahi te hipi toa,
he mea kohakore katoa.

<span id="an_46:7">46:7</span> Kia rite ano i a ia he whakahere
totokore, mo te puru, kia kotahi epa; mo te hipi toa, kia kotahi epa; ko
to nga reme, ko ta tona ringa e tae atu ai; kotahi te epa, kia kotahi
ano hine hinu.

<span id="an_46:8">46:8</span> Na e tomo te rangatira ki roto, me haere
ia na te ara o te whakamahau o te kuwaha; hei to reira ara ano he
putanga mona.

<span id="an_46:9">46:9</span> Na e tomo te iwi o te whenua ki te aroaro
o Ihowa i nga hakari nunui, ko te tangata i tomo na te ara o te kuwaha
ki te raki ki te koropiko, hei te ara o te kuwaha ki te tonga he putanga
mona; a, ko te tangata i tomo na te ara o te kuwaha ki te to nga, hei te
ara o te kuwaha ki te raki he putanga mona: kaua ia e hoki na te ara o
te kuwaha i tomo ai ia; engari me haere hangai atu.

<span id="an_46:10">46:10</span> Na, ko te rangatira, ina tomo ratou ki
roto, hei waenganui ia i a ratou; a, ina puta ratou ki waho, me puta
tahi ratou.

<span id="an_46:11">46:11</span> Na, ko te whakahere totokore i nga
hakari, i nga whakanuinga, kotahi te epa ki te puru, kotahi te epa ki te
hipi toa; ko to nga reme ano, ko te mea e taea e ia te homai; kia kotahi
te hine hinu ki te epa.

<span id="an_46:12">46:12</span> Na e mahia mai e te rangatira he
tahunga tinana, he mea tuku noa mai, he whakahere ranei mo te pai, he
mea tuku noa mai, hei mea ki a Ihowa, me whakatuwhera e etahi te kuwaha
e anga ana ki te rawhiti ki a ia, a ka mahia e ia tana tahunga tinana,
me ana whakahere mo te pai, kia rite ki tana mahinga i te ra o te
hapati. Katahi ia ka puta ki waho, a ka tutakina te kuwaha ina puta ia.

<span id="an_46:13">46:13</span> Me mahi e koe he tahunga tinana ki a
Ihowa i tenei ra, i tenei ra, he reme, hei te tautahi, hei te kohakore:
me mahi e koe i tenei ata, i tenei ata.

<span id="an_46:14">46:14</span> Me mahi ano e koe he whakahere totokore
hei kinaki i tenei ata, i tenei ata, te whakaono o te epa, me te
whakatoru o te hine hinu, hei whakamakuku i te paraoa; he whakahere
totokore ki a Ihowa, he mea e tuturu ana tona tikanga a ake ake.

<span id="an_46:15">46:15</span> Ina, me mahi te reme, me te whakahere
totokore, me te hinu i tenei ata, i tenei ata, hei tahunga tinana e
tuturu tonu ana.

<span id="an_46:16">46:16</span> ¶ Ko te kupu tenei a te Ariki, a Ihowa;
Ki te homai e te rangatira tetahi mea homai noa ki tetahi o ana
tamariki, ka riro tera i ana tamariki; mo ratou tera, a tuku iho, tuku
iho.

<span id="an_46:17">46:17</span> Tena, ki te hoatu tetahi wahi o tona
kainga tupu ki tetahi o ana pononga, mana tera, a taea noatia te tau
haere noa; katahi ka hoki ki te rangatira: mo ana tamariki ano ia tona
wahi tupu hei wahi mo ratou.

<span id="an_46:18">46:18</span> Kaua ano te rangatira e tango i tetahi
wahi o to te iwi kainga tupu, he pei i a ratou i o ratou wahi; me homai
e ia he wahi mo ana tamariki i roto i tona wahi ake; kei marara noa atu
taku iwi i tona wahi, i tona wahi.

<span id="an_46:19">46:19</span> ¶ Katahi ahau ka kawea e ia ki roto, i
tika na te tomokanga i te taha o te kuwaha ki nga ruma tapu o nga
tohunga, ki era e anga ana whaka te raki: na, ko tetahi wahi i reira i
muri whaka te hauauru.

<span id="an_46:20">46:20</span> Na ka mea ia ki ahau, Ko te wahi tenei
e kohuatia ai e nga tohunga te whakahere mo te he, me te whakahere hara,
ka tunua ano e ratou ki konei te whakaheretotokore; kei whakaputaina mai
ki to waho marae whakatapu ai i te iwi.

<span id="an_46:21">46:21</span> Katahi ahau ka kawea e ia ki to waho
marae; a ka meinga e ia kia tika na nga kokonga e wha o te marae; na ko
tetahi marae i tetahi kokonga, i tetahi kokonga o te marae.

<span id="an_46:22">46:22</span> He marae kei nga kokonga e wha o te
marae, he mea karapoti mai, e wha tekau nga whatianga te roa, e toru
tekau te whanui: ko enei e wha i nga kokonga, rite tonu te nui.

<span id="an_46:23">46:23</span> Na he rarangi whare kei aua marae a
taka noa, i aua marae e wha a taka noa; i mahia ano etahi wahi mo nga
kohua i raro i nga rarangi, a taka noa.

<span id="an_46:24">46:24</span> Na ka mea ia ki ahau, Ko nga wahi enei
o nga kohua, e kohuatia ai e nga minita o te whare te patunga tapu a te
iwi.

<span id="an_47:1">47:1</span> ¶ A ka whakahokia ahau e ia ki te tatau o
te whare; na, he wai e pupu mai ana i raro i te paepae o te whare whaka
te rawhiti, e anga ana hoki te aronga o te whare ki te rawhiti; a i heke
mai nga wai i raro i te taha ki matau o te whare, i te taha k i te tonga
o te aata.

<span id="an_47:2">47:2</span> Katahi ahau ka arahina e ia i te ara o te
kuwaha ki te raki, a arahina awhiotia ana na te ara o waho ki to waho
kuwaha, na te ara o te kuwaha e anga ana ki te rawhiti: a ko nga wai e
rere ana i te taha ki matau.

<span id="an_47:3">47:3</span> No te haerenga atu o te tangata, i tona
ringa nei te aho, whaka te rawhiti, kotahi mano nga whatianga i
whanganga e ia, a ka meinga ahau e ia kia tika na roto i nga wai; i nga
ponapona te wai.

<span id="an_47:4">47:4</span> I whanganga ano he mano e ia, a meinga
ana ahau e ia kia tika na roto i nga wai; i nga turi te wai. I whanganga
ano e ia he mano, a meinga ana ahau e ia kia tika i waenga; i nga hope
te wai.

<span id="an_47:5">47:5</span> Muri iho i whanganga e ia he mano; na he
awa kihai i taea te whiti; kua neke ake hoki nga wai e kauhoea, he awa e
kore e whitingia.

<span id="an_47:6">47:6</span> Na ka mea ia ki ahau; Ka kite ranei koe i
tenei e te tama a te tangata? Katahi ahau ka arahina e ia, ka whakahokia
ki te pareparenga o te awa.

<span id="an_47:7">47:7</span> Hoki rawa atu ahau, na i te pareparenga o
te awa tona tini o te rakau i tetahi taha, i tetahi taha.

<span id="an_47:8">47:8</span> Katahi ia ka mea ki ahau, E puta atu ana
enei wai ki te wahi ki te rawhiti, ka rere ano ki raro, ki te Arapa tae
tonu atu ki te moana: ko te moana he rerenga atu mo nga wai i meinga kia
puta mai, ka ai hei rongoa mo nga wai.

<span id="an_47:9">47:9</span> Na, ko nga mea ora katoa e muimui ana, i
nga wahi katoa e tae atu ai nga awa, ka ora: ka tini noa atu hoki nga
ika, no te mea ka tae enei wai ki reira, a ka rongoatia nga wai o te
moana, a ka ora nga mea katoa e tae atu ai te awa.

<span id="an_47:10">47:10</span> Na ka tu nga kaihao ki tona taha; a ka
waiho he wahi i Enekeri a tae noa ki Eneekeraima hei horahanga mo nga
kupenga; a ko nga ika o aua wahi ka rite ki o ratou ahua, ka rite ki nga
ika o te moana nui, te tini noa iho.

<span id="an_47:11">47:11</span> Otiia e kore e waimaori nga wahi oru o
reira, me nga repo o reira; ka tukua atu ki te tote.

<span id="an_47:12">47:12</span> Na ka tupu ki te taha o te awa, ki tona
pareparenga, ki tetahi taha, ki tetahi taha, nga rakau kai katoa; e kore
nga rau e memenge, e kore ano nga hua e kore; ko ona hua, hou tonu i o
ratou marama ano, no te mea i puta mai o ratou wai i te wahi tapu: na
hei kai tona hua, hei rongoa tona rau.

<span id="an_47:13">47:13</span> ¶ Ko te kupu tenei a te Ariki, a Ihowa:
Hei konei te rohe, e wehewehe ai koutou i te whenua hei kainga tupu, he
mea whakarite ki nga hapu kotahi tekau ma rua o Iharaira: kia rua nga
wahi ma Hohepa.

<span id="an_47:14">47:14</span> Ka riro hoki a reira i a koutou, ta
tetahi, ta tetahi, rite tonu: he wahi hoki ia i ara ai toku ringa kia
hoatu a reira ki o koutou matua: ina, ka taka mai ano tenei whenua ki a
koutou hei kainga tupu.

<span id="an_47:15">47:15</span> Ko te rohe tenei o te whenua; i te taha
ki te raki, kei te moana nui, kei te ara ki Heterono, i te mea ka haere
ki Terara;

<span id="an_47:16">47:16</span> Kei Hamata, kei Perota, kei Hipiraima i
te takiwa o te rohe ki Ramahiku, o te rohe ki Hamata; kei Hatara
Hatikono i te taha o te rohe ki Haurana.

<span id="an_47:17">47:17</span> Na, ko te rohe i te moana, kei
Hataraenana, kei te rohe ki Ramahiku, me te taha ano ki te raki whaka te
raki, kei te rohe ki Hamata. Ko te taha ki te raki hoki tenei.

<span id="an_47:18">47:18</span> Ko te taha ki te rawhiti, i waenganui o
Haurana, o Ramahiku, o Kireara, me te whenua o Iharaira, ko Horano; me
whanganga mai i te rohe ki te raki tae noa ki te moana i te rawhiti. Ko
te taha ki te rawhiti tenei.

<span id="an_47:19">47:19</span> Na, ko te taha ki te tonga whaka te
tonga ka takoto atu i Tamara tae noa ki nga wai o Meripoto Karehe, ki te
awa o Ihipa, ki te moana nui. Na ko te taha tenei ki te tonga whaka te
tonga.

<span id="an_47:20">47:20</span> Na, ko te rohe ki te hauauru ko te
moana nui, ka takoto atu i te rohe ki te tonga a tae noa ki te ritenga
atu o Hamata. Ko te taha tenei ki te hauauru.

<span id="an_47:21">47:21</span> Na me wehe tenei whenua mo koutou, he
mea whakarite ki nga hapu o Iharaira.

<span id="an_47:22">47:22</span> Ina, me wehe tenei whenua, hei kainga
tupu mo koutou, mo nga tautangata e noho ana i roto i a koutou, e whanau
tamariki i roto i a koutou; a kia rite ratou ki ta koutou, ki ta te
tangata whenua i roto i a Iharaira; kia taka mai he wahi mo ratou i roto
i a koutou, i roto i nga hapu o Iharaira.

<span id="an_47:23">47:23</span> Na, ko te hapu e noho ai te tautangata,
me hoatu e koutou he wahi mona ki reira, e ai ta te Ariki, ta Ihowa.

<span id="an_48:1">48:1</span> ¶ Na ko nga ingoa enei o nga hapu. Kei te
pito i te raki ki te taha o te ara ki Heterono, i te mea ka haere ki
Hamata, kei Hataraenana, kei te rohe ki Ramahiku ki te taha ki te raki,
tae noa ki te taha o Hamata; ko ona taha enei ki te rawhiti, ki t e
hauauru; he wahi mo Rana.

<span id="an_48:2">48:2</span> Na hei te taha o te rohe ki a Rana, hei
te taha ki te rawhiti tae noa ki te taha ki te hauauru, he wahi mo
Ahera.

<span id="an_48:3">48:3</span> A hei te taha i te rohe ki a Ahera hei te
taha ki te rawhiti tae noa ki te taha ki te hauauru, he wahi mo
Napatari.

<span id="an_48:4">48:4</span> Hei te taha ano i te rohe ki a Napatari,
hei te taha ki te rawhiti tae noa ki te taha ki te hauauru, he wahi mo
Manahi.

<span id="an_48:5">48:5</span> Hei te taha ano o te rohe ki a Manahi,
hei te taha ki te rawhiti tae noa ki te hauauru, he wahi mo Eparaima.

<span id="an_48:6">48:6</span> Hei te taha ano o te rohe ki a Eparaima,
hei te taha i te rawhiti tae noa ki te hauauru, he wahi mo Reupena.

<span id="an_48:7">48:7</span> Hei te taha ano o te rohe ki a Reupena,
hei te taha ki te rawhiti tae noa ki te hauauru, he wahi mo Hura.

<span id="an_48:8">48:8</span> Na, ko te whakahere e homai e koutou, hei
te taha o ta Hura, hei te taha i te rawhiti tae noa ki te hauauru, kia
rua tekau ma rima mano kakaho te whanui, kia rite te roa ki to tetahi o
nga wahi, i te rawhiti tae noa ki te hauauru: a hei waenganui o reira te
wahi tapu.

<span id="an_48:9">48:9</span> Ko te whakahere e homai e koutou ki a
Ihowa, kia rua tekau ma rima mano kakaho te roa, kia kotahi tekau mano
te whanui.

<span id="an_48:10">48:10</span> Na mo ratou, mo nga tohunga, tenei
whakahere tapu; whaka te raki, e rua tekau ma rima mano te roa, whaka te
hauauru kotahi tekau mano te whanui, whaka te rawhiti kotahi tekau mano
te whanui, whaka te tonga e rua tekau ma rima mano te roa: a ki w
aenganui o reira te wahi tapu o Ihowa.

<span id="an_48:11">48:11</span> Mo nga tohunga tera, mo nga ta a a
Haroko kua oti te whakatapu, mo te hunga i tiaki i aku mea, a kihai i
kotiti ke i te kotititanga ketanga o nga tama a Iharaira, kihai i pera
me nga Riwaiti i kotiti ke ra.

<span id="an_48:12">48:12</span> Na hei whakahere tenei ma ratou no te
whakahere o te whenua, he mea tino tapu rawa, i te taha o te rohe o nga
Riwaiti.

<span id="an_48:13">48:13</span> Na i te ritenga ake o te rohe o to nga
tohunga, kia rua tekau ma rima mano te roa o to nga Riwaiti; kia kotahi
tekau mano te whanui, ko te roa katoa e rua tekau ma rima mano; ko te
whanui kotahi tekau mano.

<span id="an_48:14">48:14</span> Kaua hoki tetahi wahi o reira e hokona,
kaua ano e whakawhititia, kaua hoki nga hua matamua o te whenua e
whakariroia ketia ranei: he tapu hoki ki a Ihowa.

<span id="an_48:15">48:15</span> Na, ko nga mano e rima o te whanui i
mahue i te ritenga ake o nga mano e rua tekau ma rima, hei wahi noa tera
mo te pa, hei nohoanga, hei wahi i waho ake o te pa; hei waenganui ano o
reira te pa.

<span id="an_48:16">48:16</span> Ko ona roa ano enei; ko te taha ki te
raki e wha mano e rima rau, ko te taha ki te tonga e wha mano e rima
rau, ko te taha ki te rawhiti e wha mano e rima rau, ko te taha ki te
hauauru e wha mano e rima rau.

<span id="an_48:17">48:17</span> A kia whai wahi a waho ake o te pa;
whaka te raki e rua rau e rima tekau, whaka te tonga e rua rau e rima
tekau, whaka te rawhiti e rua rau e rima tekau, whaka te hauauru e rua
rau e rima tekau.

<span id="an_48:18">48:18</span> Na, ko te toenga o te roa i te taha o
te wahi tapu i whakaherea, kotahi tekau mano ki te rawhiti, kotahi tekau
mano ki te hauauru: na, ko tera wahi hei te taha i te wahi tapu i
whakaherea; hei kai ona hua ma nga kaimahi o te pa.

<span id="an_48:19">48:19</span> Na, ko nga kaimahi katoa i roto i te
pa, no nga hapu katoa o Iharaira, ma ratou e mahi a reira.

<span id="an_48:20">48:20</span> Kia rua tekau ma rima mano tetahi taha
o te whakahere katoa, kia rua tekau ma rima mano ano tetahi taha: kia
wha nga taha o te whakahere tapu e whakaherea e koutou, he mea huihui
atu ki te wahi mo te pa.

<span id="an_48:21">48:21</span> Na mo te rangatira te toenga i tetahi
taha, i tetahi taha, o te whakahere tapu, o te wahi ano i te pa, i te
ritenga ake ano o nga mano e rua tekau ma rima i whakaherea nei, i te
rohe ki te rawhiti, whaka te hauauru hoki, i te ritenga ake ano o n ga
mano e rua tekau ma rima i te rohe ki te hauauru, i te ritenga ake ano o
nga wahi mo te rangatira: na ko te whakahere tapu me te wahi tapu o te
whare hei waenganui o reira.

<span id="an_48:22">48:22</span> Na, ka takoto atu i te wahi i nga
Riwaiti, i te wahi ano i te pa, ara tera i waenganui o te wahi a te
rangatira, i waenganui o te rohe ki a Hura, o te rohe hoki ki a
Pineamine, mo te rangatira tera.

<span id="an_48:23">48:23</span> Na, mo era atu o nga hapu: i te taha ki
te rawhiti, tae noa ki te taha ki te hauauru, kia kotahi te wahi mo
Pineamine.

<span id="an_48:24">48:24</span> Hei te rohe o ta Pineamine, hei te taha
ki te rawhiti, tae noa ki te taha ki te hauauru, kia kotahi te wahi mo
Himiona.

<span id="an_48:25">48:25</span> Hei te rohe ano o ta Himiona, hei te
taha ki te rawhiti, tae noa ki te taha ki te hauauru, he wahi mo
Ihakara.

<span id="an_48:26">48:26</span> Hei te rohe ano o ta Ihakara, hei te
taha ki te rawhiti, tae noa ki te taha ki te hauauru, he wahi mo
Hepurona.

<span id="an_48:27">48:27</span> Hei te rohe ano o ta Hepurona, hei te
taha ki te rawhiti, tae noa ki te taha ki te hauauru, he wahi mo Kara.

<span id="an_48:28">48:28</span> Hei te rohe ano o ta Kara, hei te taha
ki te tonga whaka te tonga, ka takoto atu te rohe i Tamara, tae noa ki
nga wai o Meripata Karehe, ki te awa o Ihipa, ki te moana nui.

<span id="an_48:29">48:29</span> Ko te whenua tenei e wehea e koutou hei
wahi tupu mo nga hapu o Iharaira, ko o ratou wahi ano enei, e ai ta te
Ariki, ta Ihowa.

<span id="an_48:30">48:30</span> Ko nga putanga atu ano enei o te pa i
te taha ki te raki, e wha mano e rima rau kakaho te roa,

<span id="an_48:31">48:31</span> ¶ Ko nga kuwaha o te pa me tapa he
ingoa ki nga ingoa o nga hapu o Iharaira; e toru nga kuwaha whaka te
raki: ko tetahi ko te kuwaha o Reupena; ko tetahi ko te kuwaha o Hura;
ko tetahi ko te kuwaha o Riwai.

<span id="an_48:32">48:32</span> Na i te taha ki te rawhiti e wha mano e
rima rau kakaho: e toru ano nga kuwaha; ko tetahi ko te kuwaha o Hohepa,
ko tetahi ko te kuwaha o Pineamine, ko tetahi ko te kuwaha o Rana.

<span id="an_48:33">48:33</span> Na i te taha ki te tonga e wha mano e
rima rau kakaho te roa, he mea whanganga; e toru ano nga kuwaha; ko
tetahi ko te kuwaha o Himiona, ko tetahi ko te kuwaha o Ihakara, ko
tetahi ko te kuwaha o Hepurona.

<span id="an_48:34">48:34</span> I te taha ki te hauauru e wha mano e
rima rau kakaho, me nga kuwaha e toru ano; ko tetahi ko te kuwaha o
Kara, ko tetahi ko te kuwaha o Ahera, ko tetahi ko te kuwaha o Napatari.

<span id="an_48:35">48:35</span> Kotahi tekau ma waru mano kakaho ki te
taiawhiotia: na, ko te ingoa o te pa a taua ra tonu iho, Ko Ihowa kei
reira.

------------------------------------------------------------------------

[Next: Daniel](dan)
