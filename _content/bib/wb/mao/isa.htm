<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Maori Bible, full text etext at Intangible Textual Heritage">
<TITLE>Maori Bible: Isaiah</TITLE>
</HEAD>
<BODY>
<CENTER>
<A HREF="../../../index"><IMG SRC="../../../cdshop/ithlogo.png" BORDER="0"></A><BR>
<A HREF="../../../index">Intangible Textual Heritage</A>&nbsp;
<A HREF="../../index">Bible</A>&nbsp;
<A HREF="../index">World Bible</A>&nbsp;
<A HREF="index">Index</A>&nbsp;
<A HREF="sol">Previous</A>&nbsp;
<A HREF="jer">Next</A>&nbsp;
</CENTER>
<HR>
</p> <h3 align="center" align="center">Maori Bible: Isaiah</h3> 
<p><A NAME="an_1:1">1:1</A>&nbsp;&#182; Ko te kite a Ihaia, a te tama a Amoho, i kite ai ia mo Hura, mo Hiruharama, i nga ra o nga kingi o Hura, o Utia, o Iotama, o Ahata, o Hetekia.</p> 
<p><A NAME="an_1:2">1:2</A>&nbsp;&#182; Whakarongo, e nga rangi, kia whai taringa ano, e te whenua, kua korero hoki a Ihowa: Kua atawhai tamariki ahau, kua whakatupu hoki, na kua tahuri mai ratou ki ahau.</p> 
<p><A NAME="an_1:3">1:3</A>&nbsp;E mohio ana te kau ki tona ariki, te kaihe ki te takotoranga kai a tona rangatira: ko Iharaira ia kahore e mohio, kahore taku iwi e whakaaro.</p> 
<p><A NAME="an_1:4">1:4</A>&nbsp;Aue, e te iwi hara, he hunga taimaha i te kino, he uri no nga kaimahi i te he, he tamariki whakangau ke: kua whakarerea e ratou a Ihowa, kua whakahawea ki te Mea Tapu o Iharaira, kua tangata ke ratou a kua hoki whakamuri.</p> 
<p><A NAME="an_1:5">1:5</A>&nbsp;Kia patua tonutia hoki koutou hei aha, i tutu tonu ai koutou? kei te mate katoa te mahunga, kei te ruhi katoa hoki te ngakau.</p> 
<p><A NAME="an_1:6">1:6</A>&nbsp;Kahore ona wahi ora, ake i te kapu o tona waewae a tae noa ki te mahunga; he kaiakiko kau, he karawarawa, he whiunga kua pirau: kihai ena i romia, kihai i takaia, kihai ano hoki i whakangawaritia ki te hinu.</p> 
<p><A NAME="an_1:7">1:7</A>&nbsp;Ko to koutou whenua kua ururuatia; ko o koutou pa kua wera i te ahi; he tangata ke kei te kai i to koutou oneone i to koutou aroaro, ururua ana, koia ano kei ta te tangata ke raupatutanga.</p> 
<p><A NAME="an_1:8">1:8</A>&nbsp;A ka mahue iho te tamahine a Hiona, ano he tihokahoka i te mara waina, ano he wharau i te mara kukamo, he pa e whakapaea ana.</p> 
<p><A NAME="an_1:9">1:9</A>&nbsp;Me i kahore a Ihowa o nga mano te waiho i tetahi toenga nohinohi rawa nei ki a tatou, kua pera tatou me Horoma, kua rite tatou ki Komora.</p> 
<p><A NAME="an_1:10">1:10</A>&nbsp;&#182; Whakarongo ki te kupu a Ihowa, e nga rangatira o Horoma; kia whai taringa mai, e te iwi o Komora, ki te ture a to tatou Atua.</p> 
<p><A NAME="an_1:11">1:11</A>&nbsp;Hei aha maku a koutou patunga maha? e ai ta Ihowa: kua makona ahau i nga tahunga o nga tinana o nga hipi toa, i te ngako o nga kararehe whangai; kahore hoki aku manakohanga atu ki te toto o nga puru, o nga reme, o nga koati toa ranei.</p> 
<p><A NAME="an_1:12">1:12</A>&nbsp;Ka haere mai koutou, ka whakakite mai ki toku aroaro, ko wai i ki atu ki tenei mea a o koutou ringa, kia takahia oku marae?</p> 
<p><A NAME="an_1:13">1:13</A>&nbsp;Kati te mau mai i nga whakahere horihori: he mea whakarihariha ki ahau te whakakakara; te kowhititanga marama, te hapati, te karangatanga o nga whakaminenga, e kore ahau e manawanui ki te kino, ki te huihui nui.</p> 
<p><A NAME="an_1:14">1:14</A>&nbsp;Ko a koutou kowhititanga marama, ko a koutou hakari whakarite, e kino ana toku ngakau: he mea porearea ki ahau; he hanga whakahoha.</p> 
<p><A NAME="an_1:15">1:15</A>&nbsp;Na ka wherahia mai o koutou ringa, ka huna e ahau oku kanohi ki a koutou; ae ra, ka whakanuia e koutou te inoi e kore ahau e rongo, kapi tonu o koutou ringa i te toto.</p> 
<p><A NAME="an_1:16">1:16</A>&nbsp;&#182; Horoi i a koutou, kia ma; whakarerea atu te kino o a koutou hanga i mua i oku kanohi; kati te mahi i te kino;</p> 
<p><A NAME="an_1:17">1:17</A>&nbsp;Akona te mahi pai; rapua te whakawa; whakatikaia ta te tangata e tukinotia ana; whakawakia ta te pani; tohea ta te pouaru.</p> 
<p><A NAME="an_1:18">1:18</A>&nbsp;Tena ra, tatou ka korerorero, e ai ta Ihowa; ahakoa i rite o koutou hara ki te mea ngangana, ka pera me te hukarere te ma; ahakoa i whero me te mea whakawhero, ka rite ki te huruhuru hipi.</p> 
<p><A NAME="an_1:19">1:19</A>&nbsp;Ki te mea ka pai koutou, a ka rongo, ka kai koutou i nga mea pai o te whenua;</p> 
<p><A NAME="an_1:20">1:20</A>&nbsp;Ki te whakakahore koutou, a ka tutu, ka pau koutou i te hoari; kua korero hoki te mangai o Ihowa.</p> 
<p><A NAME="an_1:21">1:21</A>&nbsp;&#182; Aue! tona kairautanga o te pa pono! i ki nei ia i te whakawa! he nohoanga no te tika, inaianei ia no nga kaikohuru.</p> 
<p><A NAME="an_1:22">1:22</A>&nbsp;Ko tau hiriwa kua meinga hei para, ko tau waina, kua whakaranua ki te wai.</p> 
<p><A NAME="an_1:23">1:23</A>&nbsp;Ko ou rangatira kei te whakakeke, a he hoa ratou no te hunga tahae; e whakapai ana ratou ki te moni whakapati, e whai ana i te utu; kahore ratou e whakawa ana mo te pani, a kahore te tohe a te pouaru e tae ana ki a ratou.</p> 
<p><A NAME="an_1:24">1:24</A>&nbsp;No reira ka mea te Ariki, a Ihowa o nga mano, te Mea Nui o Iharaira, Na! ka whai mamatanga ahau i oku hoariri, ka whai utu ahau i oku hoariri:</p> 
<p><A NAME="an_1:25">1:25</A>&nbsp;Ka tahuri atu hoki toku ringa ki a koe, a ka tahia rawatia tou para, ka wehea katoatia atu ano tou tine:</p> 
<p><A NAME="an_1:26">1:26</A>&nbsp;A ka whakahokia mai e ahau ou kaiwhakawa kia rite ki o mua, me ou kaiwhakatakoto whakaaro, kia rite ki o te timatanga; muri iho ka kiia koe, Ko te pa o te tika, ko te pa piripono.</p> 
<p><A NAME="an_1:27">1:27</A>&nbsp;Ka hokona a Hiona i runga i te whakawa, ana tangata hoki, e tahuri mai ana, i runga i te tika.</p> 
<p><A NAME="an_1:28">1:28</A>&nbsp;Ka huihuia ia kia kotahi tonu te whakangaromanga o te hunga poka ke, o te hunga hara, a ka whakamotitia te hunga e whakarere ana i a Ihowa.</p> 
<p><A NAME="an_1:29">1:29</A>&nbsp;Ka whakama hoki ratou i nga oki i matenuitia e koutou, numinumi kau koutou i nga kari i whiriwhiria e koutou.</p> 
<p><A NAME="an_1:30">1:30</A>&nbsp;Ka rite hoki koutou ki te oki kua memenge ona rau, ki te kari ano hoki kahore nei ona wai.</p> 
<p><A NAME="an_1:31">1:31</A>&nbsp;A hei muka te mea kaha, hei korakora ano tana mahi; na ka ngiha ngatahi raua, kahore hoki he tangata hei tinei.</p> 
<p><A NAME="an_2:1">2:1</A>&nbsp;&#182; Ko te kupu i kitea e Ihaia tama a Amoho mo Hura raua ko Hiurharama.</p> 
<p><A NAME="an_2:2">2:2</A>&nbsp;Na tenei ake, kei nga ra whakamutunga, ka whakapumautia te maunga i to Ihowa whare ki te tihi o nga maunga, ka whakanekehia ake ano ki runga i nga pukepuke; a ka rere nga iwi katoa ki reira.</p> 
<p><A NAME="an_2:3">2:3</A>&nbsp;Ka haere hoki nga iwi maha, ka mea, Haere mai, tatou ka haere ki runga ki te maunga o Ihowa, ki te whare o te Atua o Hakopa: ka whakaakona tatou e ia ki ana ara; ka haere hoki tatou i ana huarahi; no te mea ka puta mai te ture i Hiona, me te kupu a Ihowa i Hiruharama.</p> 
<p><A NAME="an_2:4">2:4</A>&nbsp;Ka whakarite hoki ia i nga whakawa a nga iwi, ka riria ano e ia nga iwi maha: na ka patupatua e ratou a ratou hoari hei hea parau, a ratou tao hei mea tapahi manga; e kore tetahi iwi e hapai hoari ki tetahi iwi, mutu pu ta ratou ako ki te whawhai.</p> 
<p><A NAME="an_2:5">2:5</A>&nbsp;E te whare o Hakopa, haere mai, tena tatou ka haere i to Ihowa marama.</p> 
<p><A NAME="an_2:6">2:6</A>&nbsp;&#182; Kua whakarerea nei e koe tau iwi, te whare o Hakopa, no te mea kei te ki ratou i nga tikanga mai no te rawhiti, a he tohunga maori ratou, he pera me nga Pirihitini, e papaki ringa ana hoki ratou me nga tamariki a rau o iwi.</p> 
<p><A NAME="an_2:7">2:7</A>&nbsp;Ki tonu hoki to ratou whenua i te hiriwa, i te koura, a kahore he mutunga o o ratou taonga: kapi tonu hoki to ratou whenua i te hoiho, a kahore he mutunga o a ratou hariata.</p> 
<p><A NAME="an_2:8">2:8</A>&nbsp;Ko to ratou whenua ki tonu i te whakapakoko; e koropiko ana ratou ki te mahi a o ratou ringa, ki ta o ratou maihao i hanga ai.</p> 
<p><A NAME="an_2:9">2:9</A>&nbsp;A e whakapikoa ana te tangata ware, e whakaititia ana te tangata nui; mo reira kaua ratou e tohungia.</p> 
<p><A NAME="an_2:10">2:10</A>&nbsp;&#182; E tomo ki roto ki te kamaka, e huna ki roto ki te puehu, i te wehi ki a Ihowa, i te kororia o tona nui.</p> 
<p><A NAME="an_2:11">2:11</A>&nbsp;Ka whakaititia nga kanohi whakapehapeha o te tangata, ka whakapikoa iho ano hoki te whakakae o nga tangata, a ko Ihowa anake e whakanuia i taua ra.</p> 
<p><A NAME="an_2:12">2:12</A>&nbsp;No te mea ka tae iho he ra no Ihowa o nga mano ki te hunga whakapehapeha, ki te hunga whakakae katoa, ki te hunga katoa kua neke ake; a ka whakaititia iho:</p> 
<p><A NAME="an_2:13">2:13</A>&nbsp;Ki nga hita katoa ano o Repanona kua tiketike, kua neke ake, ki nga oki katoa ano o Pahana;</p> 
<p><A NAME="an_2:14">2:14</A>&nbsp;Ki nga maunga tiketike katoa, ki nga pukepuke katoa kua purero ki runga:</p> 
<p><A NAME="an_2:15">2:15</A>&nbsp;Ki nga pourewa tiketike katoa, ki nga taiepa kaha katoa ano hoki,</p> 
<p><A NAME="an_2:16">2:16</A>&nbsp;Ki nga kaipuke katoa o Tarahihi, ki nga whakaahua katoa e minaminatia ana.</p> 
<p><A NAME="an_2:17">2:17</A>&nbsp;A e whakapikoa iho to te tangata whakapehapeha, e whakaititia iho ana ano hoki te whakakake o nga tangata, ko Ihowa anake e whakanuia i taua ra.</p> 
<p><A NAME="an_2:18">2:18</A>&nbsp;A ka ngaro whakarere nga whakapakoko,</p> 
<p><A NAME="an_2:19">2:19</A>&nbsp;A ka haere nga tangata ki nga ana o nga kamaka, ki nga rua o te whenua, i te wehi ki a Ihowa, i te kororia o tona nui, ina whakatika ia ki te rure kaha i te whenua.</p> 
<p><A NAME="an_2:20">2:20</A>&nbsp;A taua ra ka akiritia atu e te tangata ana whakapakoko hiriwa me ana whakapakoko koura i hanga e ratou hei koropikotanga mana, ki nga kiore, ki nga pekapeka;</p> 
<p><A NAME="an_2:21">2:21</A>&nbsp;Haere ai ki nga ana o nga kohatu, ki nga kapiti o nga kamaka, i te wehi ki a Ihowa, i te kororia o tona nui, ina whakatika ia ki te rurerure i te whenua.</p> 
<p><A NAME="an_2:22">2:22</A>&nbsp;Kati ta koutou mea ki te tangata kei ona pongaponga nei tona manawa; kia pehea hoki te whakaaro ki a ia?</p> 
<p><A NAME="an_3:1">3:1</A>&nbsp;&#182; No te mea tenei te Ariki, a Ihowa o nga mano, te tango atu nei i Hiruharama, i a Hura, i te titoko me te tokotoko, i te titoko taro katoa, i te titoko wai katoa;</p> 
<p><A NAME="an_3:2">3:2</A>&nbsp;I te marohirohi, i te tangata whawhai; i te kaiwhakawa, i te poropiti, i te tohunga, i te tautahito;</p> 
<p><A NAME="an_3:3">3:3</A>&nbsp;I te rangatira rima tekau, i te tangata nui, i te kaiwhakatakoto whakaaro, i te kaimahi mohio, i te mea matau ki te taki.</p> 
<p><A NAME="an_3:4">3:4</A>&nbsp;Ka hoatu ano e ahau he tamariki hei rangatira mo ratou, he kohungahunga hoki hei kingi mo ratou.</p> 
<p><A NAME="an_3:5">3:5</A>&nbsp;Ka tukinotia ano te iwi, tetahi e tetahi, te tangata e tona hoa tata; ka whakahihi hoki te tamariki ki te kaumatua, te mea e whakahaweatia ana ki te tangata e whakahonoretia ana.</p> 
<p><A NAME="an_3:6">3:6</A>&nbsp;E mau hoki te tangata ki tona tuakana, i te whare o tona papa, a ka mea, He kakahu tou, hei rangatira koe mo matou, a hei raro i tou ringa tenei whakatakanga:</p> 
<p><A NAME="an_3:7">3:7</A>&nbsp;A taua ra ka karanga nui ia, ka mea, E kore ahau e pai hei kaiwhakaora; kahore hoki he taro i toku whare, kahore he kakahu: kaua ahau e meinga e koutou hei rangatira mo te iwi.</p> 
<p><A NAME="an_3:8">3:8</A>&nbsp;Kua taka hoki a Hiurharama, kua hinga a Hura; kua whawhai nei hoki to ratou arero, me a ratou mahi, ki a Ihowa, whakapataritari ai i nga kanohi o tona kororia.</p> 
<p><A NAME="an_3:9">3:9</A>&nbsp;&#182; Ko te titiro hoki a o ratou kanohi hei kaiwhakaatu mo to ratou he; e pera ana me Horoma e whakapuaki ana i o ratou hara, kahore e huna. Aue te mate mo to ratou wairua! ko ta ratou utu hoki ki a ratou ano, ko te kino.</p> 
<p><A NAME="an_3:10">3:10</A>&nbsp;Mea atu ki te tangata tika, ko te pai mona: ka kainga hoki e ratou nga hua o a ratou mahi.</p> 
<p><A NAME="an_3:11">3:11</A>&nbsp;Aue te mate mo te tangata kino! ko te he mona: ka riro hoki i a ia te utu o ta ona ringa.</p> 
<p><A NAME="an_3:12">3:12</A>&nbsp;Tena ko taku iwi, he tamariki o ratou kaitukino, he wahine hoki e kingi ana mo ratou. E taku iwi, ko ou kaiarahi kei te whakapohehe i a koe, kei te whakakahore hoki i te tikanga o ou huarahi.</p> 
<p><A NAME="an_3:13">3:13</A>&nbsp;E whakatika ake ana a Ihowa ki te tohe, e tu ana ia ki te whakawa i nga iwi.</p> 
<p><A NAME="an_3:14">3:14</A>&nbsp;Ka timata ta Ihowa whakawa i nga kaumatua o tana iwi, i ona rangatira ano hoki: Ko koutou nana i pau ai te mara waina; ko nga taonga a nga rawakore i pahuatia kei roto i o koutou whare:</p> 
<p><A NAME="an_3:15">3:15</A>&nbsp;He aha ta koutou tikanga i kuru ai koutou i taku iwi, i orohina ai e koutou nga mata o nga rawakore? e ai ta te Ariki, ta Ihowa o nga mano.</p> 
<p><A NAME="an_3:16">3:16</A>&nbsp;&#182; Na i mea ano a Ihowa, Na i te mea e whakapehapeha ana nga tamahine o Hiona, e haere ana me te uatoko o nga kaki, me te takataka o nga karu, ka whakameamea, me te tatangi ano nga waewae:</p> 
<p><A NAME="an_3:17">3:17</A>&nbsp;Mo reira ka whakangaua e te Ariki ki te patito te tumuaki o nga tamahine o Hiona, ka takoto kau ano hoki i a Ihowa o ratou wahi ngaro.</p> 
<p><A NAME="an_3:18">3:18</A>&nbsp;I taua ra ka kore i te Ariki te ataahua o nga mea tatangi o nga waewae, o nga whakapaipai ripekapeka, o nga heitiki;</p> 
<p><A NAME="an_3:19">3:19</A>&nbsp;Nga mekameka, nga poroporo me nga arai kanohi,</p> 
<p><A NAME="an_3:20">3:20</A>&nbsp;Nga potae, nga whakapaipai o nga waewae, nga pakawe, nga pouaka hongihongi me nga whakakai,</p> 
<p><A NAME="an_3:21">3:21</A>&nbsp;Nga mowhiti, nga whakapaipai o te ihu,</p> 
<p><A NAME="an_3:22">3:22</A>&nbsp;Nga kakahu whakapaipai, nga koroka, nga hooro me nga pukoro,</p> 
<p><A NAME="an_3:23">3:23</A>&nbsp;Nga whakaata me te rinena pai, nga potae me nga arai whakapaipai.</p> 
<p><A NAME="an_3:24">3:24</A>&nbsp;Na he kakara pai i mua, tera e puta ake he piro; he whitiki, tuku iho he tawhetawhe; he koukou huatau, tau iho he pakira kau; he tatua whakapaipai, kopakina iho ki te kakahu taratara: he ataahua, hunuhunua ake.</p> 
<p><A NAME="an_3:25">3:25</A>&nbsp;Ka hinga ou tangata i te hoari, ou marohirohi i te whawhaitanga.</p> 
<p><A NAME="an_3:26">3:26</A>&nbsp;Ka tangi, ka aue ona kuwaha; a ka mokemoke ia, ka tau ki te whenua.</p> 
<p><A NAME="an_4:1">4:1</A>&nbsp;&#182; E mau ano nga wahine tokowhitu ki te tangata kotahi i taua ra, a ka mea, Ko ta matou taro ano hei kai ma matou, ko o matou kakahu ano hei kakahu mo matou; ko tou ingoa noa kia whakahuatia mo matou; tangohia atu e koe to matou ingoa kino.</p> 
<p><A NAME="an_4:2">4:2</A>&nbsp;&#182; I taua ra tera e ataahua te peka o Ihowa, e kororia rawa, a ka mamaru te hua o te whenua, ka whakapaipai, hei mea ma nga morehu o Iharaira.</p> 
<p><A NAME="an_4:3">4:3</A>&nbsp;Na, ko te tangata i toe ki Hiona, i mahue ki Hiurharama, ka kiia he tapu, ara nga tangata katoa kua oti te tuhituhi ki roto ki te hunga ora i Hiruharama:</p> 
<p><A NAME="an_4:4">4:4</A>&nbsp;Ina oti te paru o nga tamahine o Hiona te horoi e te Ariki, ina purea e ia nga toto o Hiruharama i roto i a ia, ki te wairua o te whakawa, ki te wairua tahutahu.</p> 
<p><A NAME="an_4:5">4:5</A>&nbsp;A ka hanga e Ihowa ki runga ki te nohoanga katoa o Maunga Hiona, ki runga ano hoki i ona huihuinga, he kapua me te paowa i te awatea, he aho no te ahi murara i te po; no te mea ka horahia he hipoki ki runga katoa o te kororia.</p> 
<p><A NAME="an_4:6">4:6</A>&nbsp;A ka ai he tihokahoka hei whakamarumaru i te awatea mo te werawera, hei rerenga atu hoki, hei whakaruru mo te tupuhi, mo te ua.</p> 
<p><A NAME="an_5:1">5:1</A>&nbsp;&#182; Na, me waiata e ahau he waiata na taku i aroha nei mo taku i kaingakau ai, he mea mo tana mara waina. He mara waina ta taku kaingakau i tetahi pukepuke momona:</p> 
<p><A NAME="an_5:2">5:2</A>&nbsp;Na taiepatia ana e ia, kohikohia ana e ia nga kohatu o reira, whakatokia ana e ia ki te waina pai rawa, hanga ana e ia he pourewa ki waenganui, keria ana ano e ia he poka waina ki reira: a ka tatari ia kia whai karepe, na ka hua mai he karepe mao ri.</p> 
<p><A NAME="an_5:3">5:3</A>&nbsp;Na, e te hunga e noho nei i Hiruharama, me nga tangata o Hura, whakaritea ta maua whakawa ko taku mara waina.</p> 
<p><A NAME="an_5:4">5:4</A>&nbsp;Ko te aha ake ano ra i ahei kia mahia ki taku mara, kihai i mahia e ahau ki reira? he aha ra, i ahau i tatari ai kia hua mai he karepe, i puta ke mai ai he karepe maori?</p> 
<p><A NAME="an_5:5">5:5</A>&nbsp;Na inaianei maku e whakaatu ki a koutou taku e mea ai ki taku mara waina: Ka tangohia atu e ahau tona pa whakaruru hau, a ka pau ia te kai; ka tukitukia hoki e ahau tona taiepa, a ka takatakahia:</p> 
<p><A NAME="an_5:6">5:6</A>&nbsp;A ka meinga e ahau kia ururua; e kore e tapatapahia, e kore e ngakia; engari ka huaranga ake te tataramoa me te tumatakuru: ka ako atu hoki ahau ki nga kapua kia kaua te ua e uaina ki reira.</p> 
<p><A NAME="an_5:7">5:7</A>&nbsp;Ko te mara waina hoki a Ihowa o nga mano, ko te whare o Iharaira, a ko nga tangata o Hura tana mea ahuareka i whakato ai: ka tatari ia ki te whakawa, na ko te tukino; ki te tika, na he aue.</p> 
<p><A NAME="an_5:8">5:8</A>&nbsp;&#182; Aue te mate mo te hunga e hono ana i te whare ki te whare, e whakapiri nei i te mara ki te mara, a kore noa iho he wahi, a ka meinga koutou kia noho, ko koutou anake, i waenganui i te whenua.</p> 
<p><A NAME="an_5:9">5:9</A>&nbsp;Ko ta Ihowa o nga mano tenei i hamumu ai ki oku taringa, He pono, he tini nga whare ka mokemoke, tona nunui, tona ataahua, ka noho tahanga kau.</p> 
<p><A NAME="an_5:10">5:10</A>&nbsp;No te mea kotahi tekau nga eka o te mara waina, ka maea ake kotahi tonu te pati: i ki te homa i te purapura, ka maea ake kotahi te epa.</p> 
<p><A NAME="an_5:11">5:11</A>&nbsp;Aue te mate mo te hunga e maranga wawe ana i te ata ki te whai i te wai kaha; e kawe ana i te roa o te po, nawai a ka tahuna e te waina!</p> 
<p><A NAME="an_5:12">5:12</A>&nbsp;Ko te hapa me te hatere, ko te timipera me te putorino, ko te waina, kei a ratou hakari ena: heoi kahore a ratou mahara ki te mahi a Ihowa, kahore hoki he whakaaro ki te mahi a ona ringa.</p> 
<p><A NAME="an_5:13">5:13</A>&nbsp;Koia i riro ai toku iwi i te parau, he kore matauranga; ko o ratou tangata ingoa nui hoki kua hemo i te kai, a ko to ratou mano tini kua pakapaka rawa i te matewai.</p> 
<p><A NAME="an_5:14">5:14</A>&nbsp;Na reira te reinga i whakanui ai i tona hiahia, i whewhera noa atu ai i tona mangai; a heke atu ana ki reira to ratou kororia, o ratou mano tini, to ratou whakahi, me te tangata e whakamanamana ana i roto i a ratou.</p> 
<p><A NAME="an_5:15">5:15</A>&nbsp;Ka whakapikoa ano hoki te tangata ware, a ka whakaititia te tangata nui ka whakahokia iho hoki nga kanohi o te hunga whakakake:</p> 
<p><A NAME="an_5:16">5:16</A>&nbsp;Otiia ka whakanekehia ake a Ihowa o nga mano i runga i te whakawa, ka whakatapua ano te Atua, te Mea Tapu, i runga i te tika.</p> 
<p><A NAME="an_5:17">5:17</A>&nbsp;Ko reira nga reme kai ai, ano kei to ratou wahi, a ka kainga e nga mea haere noa nga wahi kua ururuatia o te hunga tetere.</p> 
<p><A NAME="an_5:18">5:18</A>&nbsp;&#182; Aue te mate mo te hunga e kumea ana e ratou te he ki nga aho o te horihori, te hara hoki me te mea ki te taura o te kata:</p> 
<p><A NAME="an_5:19">5:19</A>&nbsp;E mea nei, Kia hihiko ia, kia hohoro tana mahi, kia kite ai matou: kia whakatata mai hoki, kia tae mai te whakaaro o te Mea Tapu o Iharaira, kia mohio ai matou.</p> 
<p><A NAME="an_5:20">5:20</A>&nbsp;Aue te mate mo te hunga e mea nei ki te kino, he pai, ki te pai hoki, he kino; e mea nei i te pouri hei marama, i te marama hoki hei pouri; e mea nei i te kawa hei reka, i te reka hei kawa!</p> 
<p><A NAME="an_5:21">5:21</A>&nbsp;Aue te mate mo te hunga he nui nei o ratou whakaaro ki ta ratou titiro, e mahara ana hoki he hunga mohio ratou!</p> 
<p><A NAME="an_5:22">5:22</A>&nbsp;Aue te mate mo te hunga kaha ki te inu waina, he hunga uaua ano ki te whakaranu i te wai kaha:</p> 
<p><A NAME="an_5:23">5:23</A>&nbsp;E whakatika nei i ta te tangata he, he whakaaro ki te utu; e tango atu nei i te tika o te tangata tika.</p> 
<p><A NAME="an_5:24">5:24</A>&nbsp;Mo reira ka rite ki te kainga a te arero o te ahi i te kakau witi, ki te hinganga o te otaota maroke ki roto ki te mura; ka pera to ratou pakiaka te pirau, ka rere to ratou puawai ki runga, ano he puehu: mo ratou i whakakahore ki te ture a Ihowa o nga mano, i whakahawea ano hoki ki te kupu a te Mea Tapu o Iharaira.</p> 
<p><A NAME="an_5:25">5:25</A>&nbsp;Na reira te riri o Ihowa i mura ai ki tana iwi, a kua torona e ia tona ringa ki te whawhai ki a ratou, a patua iho ratou e ia; i ngaueue nga maunga, a ko o ratou tinana mate me te mea he paru i waenganui o nga huarahi. Na ahakoa tenei katoa, kah ore tona riri i te tahuri atu, maro tonu tona ringa.</p> 
<p><A NAME="an_5:26">5:26</A>&nbsp;Ka whakaarahia ano hoki e ia he kara ki nga iwi i tawhiti; ka whiowhio ano ki a ratou ki te pito o te whenua. Nana, ka hohoro, ka tere tonu ta ratou haere mai.</p> 
<p><A NAME="an_5:27">5:27</A>&nbsp;E kore tetahi o ratou e ngenge, e kore e tapepa te waewae; e kore tetahi e parangia, e kore e moe; e kore te whitiki o o ratou hope e mawheto, e kore ano te here o o ratou hu e motu.</p> 
<p><A NAME="an_5:28">5:28</A>&nbsp;Ko a ratou pere, koi tonu, he piko katoa a ratou kopere; ko nga paua o o ratou hoiho ka kiia he mata, a ko o ratou wira he awhiowhio:</p> 
<p><A NAME="an_5:29">5:29</A>&nbsp;Ko ta ratou hamama, koia ano kei ta te raiona, ka hamama ratou ano he kuao raiona: ae ra, ka ngaengere ratou, ka hopukina: ae ra, ka ngengere ratou, ka hopukina ta ratou tupapaku, kawhakina tonutia atu, kahore hoki he tangata hei whakaora.</p> 
<p><A NAME="an_5:30">5:30</A>&nbsp;Na ka hamama ratou ki a ratou i taua ra, me te mea ko te moana e haruru ana: a, ki te titiro tetahi ki te whenua, nana, he pouri me te tuatea, a kua pouri te marama i ona kapua.</p> 
<p><A NAME="an_6:1">6:1</A>&nbsp;&#182; I te tau i mate ai a Kingi Utia i kite ahau i te Ariki e noho ana i runga i te torona, he tiketike, he mea whakarewa ake ki runga, ki tonu ano hoki te temepara i te remu o tona.</p> 
<p><A NAME="an_6:2">6:2</A>&nbsp;E tu ana nga herapima i runga ake i a ia: e ono nga parirau o tetahi, o tetahi; i hipokina e ia tona mata ki tetahi rua, ona waewae hoki ki tetahi rua, a ko tetahi rua hei rere mana.</p> 
<p><A NAME="an_6:3">6:3</A>&nbsp;A i karanga ratou tetahi ki tetahi, i mea, He tapu, he tapu, he tapu, a Ihowa o nga mano; ki katoa te whenua i tona kororia.</p> 
<p><A NAME="an_6:4">6:4</A>&nbsp;I oioi ano nga pou o nga tatau i te reo o tera i karanga ra, ki tonu te whare i te paowa.</p> 
<p><A NAME="an_6:5">6:5</A>&nbsp;&#182; Na ko taku kianga ake, Aue te mate moku! ka ngaro hoki ahau; he tangata ngutu poke hoki ahau, e noho ana i waenganui i te iwi ngutu poke; kua kite nei hoki oku kanohi i te kingi, i a Ihowa o nga mano.</p> 
<p><A NAME="an_6:6">6:6</A>&nbsp;Na ko te rerenga mai o tetahi o nga herapima ki ahau, he waro mura i tona ringa, he mea tango mai e ia i te aata ki te kokopi.</p> 
<p><A NAME="an_6:7">6:7</A>&nbsp;Whakapangia mai ana e ia ki toku mangai, me tana ki mai, Nana, kua pa tenei ki ou ngutu; na kua riro tou he, kua murua tou hara.</p> 
<p><A NAME="an_6:8">6:8</A>&nbsp;Na ka rongo ahau i te reo o te Ariki e mea ana, Ko wai taku e unga ai, ko wai ta tatou hei haere? Ano ra ko ahau, Tenei ahau, ngarea ko ahau.</p> 
<p><A NAME="an_6:9">6:9</A>&nbsp;&#182; Ano ra ko ia, Haere, mea atu ki tenei iwi, Rongo noa koutou, e kore e matau; titiro noa koutou, e kore e kite.</p> 
<p><A NAME="an_6:10">6:10</A>&nbsp;Meinga te ngakau o tenei iwi kia ngako, o ratou taringa kia taimaha, whakamoea o ratou kanohi; kei kite o ratou kanohi, kei rongo o ratou taringa, kei matau o ratou ngakau, a ka tahuri, ka whakaorangia.</p> 
<p><A NAME="an_6:11">6:11</A>&nbsp;Ano ra ko ahau, E te Ariki, kia pehea te roa? Na ka mea ia, Kia ururuatia ra ano nga pa, a kore noa he tangata hei noho, kia kore ra ano he tangata mo roto i nga whare, kia tino ururuatia rawatia ano hoki te whenua.</p> 
<p><A NAME="an_6:12">6:12</A>&nbsp;Kia whakamataratia e Ihowa nga tangata ki tawhiti, a ka nui te whakarerenga i waenganui i te whenua.</p> 
<p><A NAME="an_6:13">6:13</A>&nbsp;A, ki te mau ano he whakatekau i roto i a ia, ka kainga tuaruatia ano ia: ka rite ki te terepini, ki te oki, e mau tonu nei tona uho, i te mea kua tuaina; na hei uho mona te uri tapu.</p> 
<p><A NAME="an_7:1">7:1</A>&nbsp;&#182; Na i nga ra o Ahata tama a Iotama, tama a Utia, kingi o Hura ka haere mai a Retini kingi o Hiria raua ko Peka tama a Remaria kingi o Iharaira ki Hiruharama tatau ai ki reira; kihai ia a reira i taea e raua.</p> 
<p><A NAME="an_7:2">7:2</A>&nbsp;A ka korerotia ki te whare o Rawiri, ko Hiria kei te whakapiri ki a Eparaima. Na ka kapakapa tona ngakau, me te ngakau o tona iwi, ano ko nga rakau o te ngahere e ngarue ana i te hau.</p> 
<p><A NAME="an_7:3">7:3</A>&nbsp;Katahi a Ihowa ka mea ki a Ihaia, Tena, haere ki te whakatau i a Ahata, korua ko tau tama, ko Hearatahupu ki te pito o te awakeri o te puna wai i runga, ki te ara i te mara a te kaihoroi kakahu;</p> 
<p><A NAME="an_7:4">7:4</A>&nbsp;Ka mea ki a ia, Kia mahara, kia ata noho; kaua e wehi, kaua hoki tou ngakau e pawera ki nga pito e rua o enei ngotungotu e paowa nei, ki te riri nui o Retini ratou ko Hiria, o te tama hoki a Remaria.</p> 
<p><A NAME="an_7:5">7:5</A>&nbsp;Na kua whakaaroa nei e Hiria, ratou ko Eparaima, ko te tama a Remaria, he kino mou, kua mea nei ratou,</p> 
<p><A NAME="an_7:6">7:6</A>&nbsp;Tatou ka haere ki a Hura whakatupu kino ai i a ia, a ka wahi mai ai tatou i tetahi wahi ma tatou, ka whakakingi ai hoki i tetahi kingi i waenganui i a ia, ara i te tama a Tapeara:</p> 
<p><A NAME="an_7:7">7:7</A>&nbsp;Ko te kupu tenei a te Ariki, a Ihowa, E kore e tu, e kore ano e taea.</p> 
<p><A NAME="an_7:8">7:8</A>&nbsp;Ko te upoko hoki o Hiria ko Ramahiku, a ko te upoko o Ramahiku ko Retini: na i enei tau e ono tekau ma rima ka pakarukaru a Eparaima, kore ake tena iwi.</p> 
<p><A NAME="an_7:9">7:9</A>&nbsp;Na ko te upoko o Eparaima ko Hamaria, ko te upoko hoki o Hamaria ko te tama a Remaria. Ki te kore koutou e whakapono, he pono e kore ta koutou e u.</p> 
<p><A NAME="an_7:10">7:10</A>&nbsp;&#182; A i korero ano a Ihowa ki a Ahata, i mea,</p> 
<p><A NAME="an_7:11">7:11</A>&nbsp;Inoia tetahi tohu mau i a Ihowa, i tou Atua; inoia he mea i te hohonu, i te wahi tiketike ranei i runga.</p> 
<p><A NAME="an_7:12">7:12</A>&nbsp;Ano ra ko Ahata, E kore ahau e inoi, e kore ano e whakamatautau i a Ihowa.</p> 
<p><A NAME="an_7:13">7:13</A>&nbsp;Na ka ki tera, Tena, whakarongo e te whare o Rawiri; he mea iti ianei ki a koutou kia hoha nga tangata i ta koutou, i mea ai koutou kia hoha ano hoki toku Atua?</p> 
<p><A NAME="an_7:14">7:14</A>&nbsp;Mo reira ma te Ariki ano e hoatu he tohu ki a koutou. Nana, ka hapu he wahine, ka whanau hoki he tama, a ka huaina e ia tona ingoa ko Emanuera.</p> 
<p><A NAME="an_7:15">7:15</A>&nbsp;He pata, he honi, hei kai mana, ina mohio ia ki te paopao ki te kino, ki te whiriwhiri i te pai.</p> 
<p><A NAME="an_7:16">7:16</A>&nbsp;Mohio rawa hoki te tamaiti ki te paopao ki te kino, ki te whiriwhiri i te pai, ka mahue te whenua e whakariharihangia nei e koe ona kingi e rua.</p> 
<p><A NAME="an_7:17">7:17</A>&nbsp;&#182; Tera e kawea mai e Ihowa ki a koe, ki tou iwi hoki, a ki te whare o tou papa, he ra kihai nei i tae mai, no te ra i mawehe ai a Eparaima i roto i a Hura; ara te kingi o Ahiria.</p> 
<p><A NAME="an_7:18">7:18</A>&nbsp;Na i taua ra ka whiowhio a Ihowa ki te ngaro i te wahi whakamutunga mai o nga awa o Ihipa, ki te pi ano hoki i te whenua o Ahiria.</p> 
<p><A NAME="an_7:19">7:19</A>&nbsp;A ka rere mai ratou, ka tau katoa ki nga awaawa ka ururuatia nei, ki nga rua o nga kamaka, ki nga tataramoa katoa, ki nga wahi tarutaru katoa.</p> 
<p><A NAME="an_7:20">7:20</A>&nbsp;I taua ra ka heua e te Ariki ki te heu i utua, ki nga wahi i tera taha o te awa, ara ki te kingi o Ahiria, te mahunga me te huruhuru o nga waewae: ka pau ano hoki i a ia te pahau.</p> 
<p><A NAME="an_7:21">7:21</A>&nbsp;Na i taua ra ka atawhaitia e te tangata he kuao kau me nga hipi e rua;</p> 
<p><A NAME="an_7:22">7:22</A>&nbsp;A he nui te waiu e tukua e ratou, no ka kai pata ia: ka kainga hoki he pata, he honi e te hunga katoa ka mahue ki te whenua.</p> 
<p><A NAME="an_7:23">7:23</A>&nbsp;A i taua ra, ko nga wahi katoa i reira nei nga waina kotahi mano, ko te utu kotahi mano hiriwa, ka waiho era mo nga tataramoa, mo nga tumatakuru.</p> 
<p><A NAME="an_7:24">7:24</A>&nbsp;He pere, he kopere a nga tangata ina haere mai ki reira; ka riro katoa hoki te whenua i te tataramoa, i te tumatakuru.</p> 
<p><A NAME="an_7:25">7:25</A>&nbsp;Na ko nga puke katoa e ngakia ana ki te karaone, e kore koe e tae ki reira i te wehi o te tataramoa, o te tumatakuru; engari he wahi tera e tukua ai nga kau, e takahi ai nga hipi.</p> 
<p><A NAME="an_8:1">8:1</A>&nbsp;&#182; I ki mai ano a Ihowa ki ahau, Tikina atu tetahi papa nui mau, ka tuhituhi ki runga, ki te pene a te tangata, Mo Mahereharara Hapaha;</p> 
<p><A NAME="an_8:2">8:2</A>&nbsp;Na maku e mea etahi kaiwhakaatu pono hei whakaatu mo taku, ara a Uria tohunga raua ko Tekaria tama a Teperekia.</p> 
<p><A NAME="an_8:3">8:3</A>&nbsp;Na ko taku haerenga atu ki te poropiti wahine, kua hapu, whanau ake he tama. Katahi a Ihowa ka ki mai ki ahau, Huaina tona ingoa ko Mahereharara Hapaha.</p> 
<p><A NAME="an_8:4">8:4</A>&nbsp;No te mea mohio rawa ake te tamaiti ki te karanga, E toku papa, e toku whaea, ka riro nga taonga o Ramahiku, me nga mea parakete o Hamaria i te aroaro o te kingi o Ahiria.</p> 
<p><A NAME="an_8:5">8:5</A>&nbsp;I korero mai ano a Ihowa ki ahau, i mea.</p> 
<p><A NAME="an_8:6">8:6</A>&nbsp;Na kua paopao nei tenei iwi ki nga wai ata rere o Hiroa, a e koa ana ki a Retini raua ko te tama a Remaria;</p> 
<p><A NAME="an_8:7">8:7</A>&nbsp;Na, tenei te takina mai nei e te Ariki nga wai o te awa ki runga ki a ratou, he kaha, he nui, ara te kingi o Ahiria, me tona kororia katoa: ka ngawha ano ia ki runga i ona pareparenga katoa, ka pari ano hoki ki runga i ona tahatika katoa:</p> 
<p><A NAME="an_8:8">8:8</A>&nbsp;Ka rere tonu atu ia ki a Hura; ka puhake atu, a ka puta; ka pa ki te kaki rawa; a ka kapi i te rohanga o ona parirau te whanuitanga o tou whenua, e Emanuera.</p> 
<p><A NAME="an_8:9">8:9</A>&nbsp;&#182; E anga, ka whakatupu raruraru, e nga iwi, a ka pakaru rikiriki koutou; kia whai taringa hoki, e te hunga katoa o nga whenua i tawhiti; whitiki, a ka pakaru rikiriki koutou; whitiki, a ka mongamonga noa koutou.</p> 
<p><A NAME="an_8:10">8:10</A>&nbsp;Whakatakotoria he whakaaro, a ka taka noa iho; korerotia te kupu, e kore ano e tu; kei a matou nei hoki te Atua.</p> 
<p><A NAME="an_8:11">8:11</A>&nbsp;Ko ta Ihowa korero hoki tenei ki ahau i runga i te ringa kaha, me tana whakaako ano i ahau kia kaua e haere i te ara o tenei iwi; ka ki mai,</p> 
<p><A NAME="an_8:12">8:12</A>&nbsp;Kaua e ki, He he te whakatakotoria nei i nga mea katoa e ki atu ai tenei iwi, He he te whakatakotoria nei; kaua hoki e wehi i ta ratou e wehi ai, kaua ano e pawera ki reira.</p> 
<p><A NAME="an_8:13">8:13</A>&nbsp;Ko Ihowa o nga mano, ko ia ta koutou e whakatapu ai; ko ia hei wehi ma koutou, ko ia hei pawera ma koutou.</p> 
<p><A NAME="an_8:14">8:14</A>&nbsp;A ka ai ia hei wahi tapu; hei kohatu tutukitanga waewae ia, hei kamaka e hinga ai nga whare e rua o Iharaira, hei rore ano hoki, hei mahanga ki nga tangata o Hiruharama.</p> 
<p><A NAME="an_8:15">8:15</A>&nbsp;He tokomaha ano hoki o ratou e tutuki te waewae ki reira, e hinga, pakaru iho, e mahangatia, mau tonu iho.</p> 
<p><A NAME="an_8:16">8:16</A>&nbsp;&#182; Takaia te whakaaturanga, hiritia te ture i roto i aku akonga.</p> 
<p><A NAME="an_8:17">8:17</A>&nbsp;A ka tatari ahau ki a Ihowa e hunga nei i tona mata ki te whare o Hakopa, ka tumanako atu ki a ia.</p> 
<p><A NAME="an_8:18">8:18</A>&nbsp;Nana, ko matou ko nga tamariki i homai nei e Ihowa ki ahau hei tohu, hei mea whakamiharo i roto i a Iharaira, he mea na Ihowa o nga mano e noho nei i Maunga Hiona.</p> 
<p><A NAME="an_8:19">8:19</A>&nbsp;Na, ki te mea mai ratou ki a koutou, Me rapu tikanga koutou i te hunga he atua maori nei o ratou, i nga matakite, i te hunga e kowhetewhete ana, e ngunguru ana: kaua ianei tetahi iwi e rapu tikanga ki to ratou Atua? me rapu atu ranei ratou ki ng a mea mate mo nga mea ora?</p> 
<p><A NAME="an_8:20">8:20</A>&nbsp;Ki te ture, ki te whakaaturanga! ki te kore e rite ta ratou korero ki tenei kupu, ina, kahore he ata mo ratou.</p> 
<p><A NAME="an_8:21">8:21</A>&nbsp;A ka tika ano ratou na reira, ruha noa iho, e mate ana i te kai: i a ratou ka mate nei i te kai, ka tupu te riri, a ka kanga e ratou to ratou kingi, me to ratou Atua, a ka tahuri o ratou kanohi whakarunga:</p> 
<p><A NAME="an_8:22">8:22</A>&nbsp;A ka titiro ratou ki te whenua, na, he whakapawera, he pouri, ko te poruru o te mamae; a ka aia atu ratou ki roto ki te pouri kerekere.</p> 
<p><A NAME="an_9:1">9:1</A>&nbsp;&#182; Otiia e kore e pouri tonu ia i mamae nei. I te wa i mua i whakaititia e ia te whenua o Hepurona me te whenua o Napatari: i te wa ia i muri nei ka whakakororiatia e ia, i te ara o te moana, i tawahi o Horano, i Kariri o nga tauiwi.</p> 
<p><A NAME="an_9:2">9:2</A>&nbsp;Ko te hunga i haereere i te pouri, kua kite i te marama nui: ko nga tangata e noho ana i te whenua o te atarangi o te mate, kua whiti te marama ki a ratou.</p> 
<p><A NAME="an_9:3">9:3</A>&nbsp;Kua whakatokomahatia e koe te iwi, kua whakanuia e koe to ratou koa; koa noa iho ratou ki tou aroaro, me te mea e koa ana ki te kotinga witi, e whakamanamana ana ranei ki nga taonga parakete e wehewehea ana.</p> 
<p><A NAME="an_9:4">9:4</A>&nbsp;Whati pu hoki i a koe te ioka o tana kawenga, te rakau whiu mo tona pokohiwi, te rakau o tona kaiwhakatupu kino, koia ano kei to te ra i a Miriana.</p> 
<p><A NAME="an_9:5">9:5</A>&nbsp;Ko nga mea whawhai katoa hoki a te tangata whawhai mo te ngangau, ko nga kakahu i okeokea ki te toto, hei tahunga ena, hei kai ma te ahi.</p> 
<p><A NAME="an_9:6">9:6</A>&nbsp;Kua whanau nei hoki he tamaiti ma tatou, kua homai he tama ki a tatou; a ki runga ki tona pokohiwi te rangatiratanga; na, ko te ingoa e huaina ki a ia ko Whakamiharo, ko Kaiwhakatakoto Whakaaro, ko te Atua Kaha Rawa, ko te Matua Mutungakore, ko t e Rangatira o te Rongomau.</p> 
<p><A NAME="an_9:7">9:7</A>&nbsp;Kahore he mutunga o te nui haere o tona kingitanga, o te mau o tana rongo, ki runga ki te torona o Rawiri, ki runga hoki i tona rangatiratanga, kia u ai, kia mau ai hoki i runga i te whakawa, i runga i te tika aianei a ake tonu atu. Ka oti tenei i te ngakau whakapuke o Ihowa o nga mano.</p> 
<p><A NAME="an_9:8">9:8</A>&nbsp;&#182; I unga e te Ariki he kupu ki a Hakopa, kua tau ano ki a Iharaira.</p> 
<p><A NAME="an_9:9">9:9</A>&nbsp;A ka mohio te iwi katoa, a Eparaima ratou ko te tangata o Hamaria, he whakapehapeha nei, he ngakau nui nei to ratou ki te ki mai,</p> 
<p><A NAME="an_9:10">9:10</A>&nbsp;Kua horo nga pereki, a ma tatou e hanga ki te kohatu tarai; kua oti nga hikamora te tapahi, ka puta ke i a tatou he hita.</p> 
<p><A NAME="an_9:11">9:11</A>&nbsp;No reira ka whakaarahia e Ihowa nga hoariri o Retini ki a ia, a ka oho i a ia ona hoa whawhai;</p> 
<p><A NAME="an_9:12">9:12</A>&nbsp;Ko nga Hiriani ki mua, ko nga Pirihitini ki muri, hamama tonu ki te kai i a Iharaira. Ahakoa ko tenei katoa e kore tona riri e tahuri ke, engari maro tonu tona ringa.</p> 
<p><A NAME="an_9:13">9:13</A>&nbsp;Na kihai ano te iwi i tahuri ki to ratou kaiwhiu, kihai ano hoki i rapu i a Ihowa o nga mano.</p> 
<p><A NAME="an_9:14">9:14</A>&nbsp;Mo reira ka tapahia e Ihowa te upoko o Iharaira me te hiawero, te nikau me te wiwi, i te ra kotahi.</p> 
<p><A NAME="an_9:15">9:15</A>&nbsp;Ko te kaumatua me te tangata ingoa nui, ko ia te upoko; ko te poropiti whakaako teka, ko ia te hiawero.</p> 
<p><A NAME="an_9:16">9:16</A>&nbsp;Ko nga kaiarahi hoki o tenei iwi hei whakapohehe i a ratou, a pau ake a ratou i arahi ai.</p> 
<p><A NAME="an_9:17">9:17</A>&nbsp;Mo reira kahore o te Ariki koa ki a ratou taitamariki, e kore ano e tohungia a ratou pani, a ratou pouaru; no te mea he noa ratou katoa, he kaimahi i te kino, he wairangi te korero a nga mangai katoa. Ahakoa ko tenei katoa, e kore tona riri e ta huri ke, engari maro tonu tona ringa.</p> 
<p><A NAME="an_9:18">9:18</A>&nbsp;Kei te toro nei hoki te kino, ano he ahi: pau ake i a ia nga tataramoa me nga tumatakuru; na ka ka ki nga rakau pururu o te ngahere, ka pupu ake nga kapua pongere o te paowa whakarunga.</p> 
<p><A NAME="an_9:19">9:19</A>&nbsp;Na te riri o Ihowa o nga mano i toro ai te whenua; a ko te iwi, ano he kai ma te ahi; e kore tona tuakana, tona teina e tohungia e tetahi.</p> 
<p><A NAME="an_9:20">9:20</A>&nbsp;A ka kapohia e tetahi mana i te taha ki matau, a ka matekai ano; a ka kai ia i te taha ki maui, a e kore ratou e makona; ka kainga e ratou, e tena, e tena o ratou te kikokiko o tona ake ringa:</p> 
<p><A NAME="an_9:21">9:21</A>&nbsp;A Manahi ki a Eparaima; a Eparaima ki a Manahi; a ko raua tokorua ki a Hura. Ahakoa ko tenei katoa, e kore tona riri e tahuri ke, engari maro tonu tona ringa.</p> 
<p><A NAME="an_10:1">10:1</A>&nbsp;&#182; Aue te mate mo te hunga e whakatakoto ana i nga tikanga he, mo nga kaituhituhi ano hoki e tuhituhi nei i te mea nanakia;</p> 
<p><A NAME="an_10:2">10:2</A>&nbsp;Hei whakakotiti ke i te whakawa mo nga rawakore, hei tango noa iho i te mea e tika ana ma nga ware o toku iwi, kia waiho ai nga mea a te pouaru hei taonga ma ratou, kia pahuatia ai e ratou nga pani!</p> 
<p><A NAME="an_10:3">10:3</A>&nbsp;Ka pehea ra koutou i te ra o te tirohanga mai, o te whakangaromanga ka pa mai i tawhiti? ka rere koutou ki a wai hei awhina? a ka waiho to koutou kororia ki hea?</p> 
<p><A NAME="an_10:4">10:4</A>&nbsp;Ka piko noa iho ratou ki raro i nga herehere, ka hinga ki raro i te iwi i patua. Ahakoa ko tenei katoa, e kore tona riri e tahuri ke, engari maro tonu tona ringa.</p> 
<p><A NAME="an_10:5">10:5</A>&nbsp;&#182; Aue, e te Ahiriana, te rakau o toku riri, te whiu kei tona ringa ko toku aritarita!</p> 
<p><A NAME="an_10:6">10:6</A>&nbsp;Ka unga ia e ahau ki te iwi ngutukau; he he mo te iwi o toku riri taku e whakahau ai ki a ia, ki te taonga parakete mana, ki te pahua, ki te mea i a ratou hei takahanga, hei pera me te paru o nga ara.</p> 
<p><A NAME="an_10:7">10:7</A>&nbsp;Kahore ia ona whakaaro penei, kihai hoki tona ngakau i mea ki te penei; engari he whakangaro ta tona ngakau, kia kaua ano hoki e torutoru nga iwi e hatepea e ia.</p> 
<p><A NAME="an_10:8">10:8</A>&nbsp;E ki ana hoki ia, He teka ianei he kingi katoa aku rangatira?</p> 
<p><A NAME="an_10:9">10:9</A>&nbsp;He teka ianei he rite a Karano ki Karakemihi, he rite a Hamata ki Arapara, he rite a Hamaria ki Ramahiku?</p> 
<p><A NAME="an_10:10">10:10</A>&nbsp;Ka rite ki nga kingitanga o nga whakapakoko i tupono mai ki toku ringa; nui atu nei hoki o ratou whakapakoko i o Hiruharama, i o Hamaria;</p> 
<p><A NAME="an_10:11">10:11</A>&nbsp;E kore ianei taku e mea ai ki Hiruharama, ki ona whakapakoko, e rite ki taku i mea ai ki Hamaria, ki ona whakapakoko?</p> 
<p><A NAME="an_10:12">10:12</A>&nbsp;Na, tenei ake, kia oti i te Ariki tana mahi katoa ki Maunga Hiona, ki Hiruharama, ka whiua e ahau nga hua o te ngakau nui o te kingi o Ahiria, me te kororia ano o ona kanohi whakakake.</p> 
<p><A NAME="an_10:13">10:13</A>&nbsp;Kua ki na hoki ia, Na te kaha o toku ringa i oti ai tenei i ahau, na toku whakaaro nui; he tangata whai mahara hoki ahau: kua whakanekehia hoki e ahau nga rohe o nga iwi, kua pahuatia ano e ahau o ratou taonga, a kua riro i ahau, i te marohirohi, ki raro te hunga noho o nga torona:</p> 
<p><A NAME="an_10:14">10:14</A>&nbsp;Na kua kitea e toku ringa nga taonga o nga iwi, ano he kohanga: i rite hoki ki te kohikohinga a tetahi i nga hua manu i mahue, taku kohikohinga i te whenua katoa: a kihai i oraora te parirau o tetahi, kihai i hamama te mangai, kihai hoki i pipi.</p> 
<p><A NAME="an_10:15">10:15</A>&nbsp;E whakahihi ranei te titaha ki te tangata nana nei ia i whakamahi ki te hahau? e whakakake ranei te kani ki te tangata nana nei ia i kani ai? me te mea nei ko te patupatu hei whakakorikori i tona kaihapai, ko te tokotoko ranei hei hapai i te tan gata ehara nei i te rakau.</p> 
<p><A NAME="an_10:16">10:16</A>&nbsp;Mo reira ka unga mai e te Ariki, e te Ariki o nga mano, te hiroki ki ona mea momona; a ka ka ake a raro o tona kororia, he mea whakau, koia ano kei te ka o te ahi.</p> 
<p><A NAME="an_10:17">10:17</A>&nbsp;A hei ahi te marama o Iharaira, a ko tana Mea Tapu ano hoki hei mura; a ka wera ona tumatakuru, ona tataramoa, pau ake i te ra kotahi.</p> 
<p><A NAME="an_10:18">10:18</A>&nbsp;Ka pau ano hoki i a ia te kororia o tona ngahere, o tana mara momona, te wairua raua ko te tinana; a, hei te otinga, me te mea kua ngohe te ngakau o te kaihapai kara.</p> 
<p><A NAME="an_10:19">10:19</A>&nbsp;Na, ko te toenga o nga rakau o tona ngahere, he torutoru, ma te tamaiti noa e tuhituhi.</p> 
<p><A NAME="an_10:20">10:20</A>&nbsp;&#182; I taua ra ka whakamutua e nga toenga o Iharaira ratou ko nga morehu o te whare o Hakopa, ta ratou okioki ki to ratou kaiwhiu; engari ka okioki pono ratou ki a Ihowa, ki te Mea Tapu o Iharaira.</p> 
<p><A NAME="an_10:21">10:21</A>&nbsp;He toenga ano e hoki mai, ko te toenga o Hakopa, ki te Atua kaha rawa.</p> 
<p><A NAME="an_10:22">10:22</A>&nbsp;No te mea ahakoa i rite tou iwi, a Iharaira ki te onepu o te moana, he toenga kau o ratou e hoki mai: ko te whakaotinga i whakaritea, me te mea e puhake ana i te tika.</p> 
<p><A NAME="an_10:23">10:23</A>&nbsp;Ka oti ra hoki, ka mahia ano hoki e te Ariki, e Ihowa o nga mano, te mea i whakaritea ki waenganui i te whenua katoa.</p> 
<p><A NAME="an_10:24">10:24</A>&nbsp;&#182; Na reira tenei kupu a te Ariki, a Ihowa o nga mano, E taku iwi e noho nei i Hiona kaua e wehi i te Ahiriana: ahakoa patu ia i a koe ki te rakau, hapainga mai ranei e ia tona tokotoko ki a koe, pera me ta Ihipa.</p> 
<p><A NAME="an_10:25">10:25</A>&nbsp;He wahi iti rawa nei, a ka whakatutukitia te weriweri, toku riri hoki, i a ratou ka huna.</p> 
<p><A NAME="an_10:26">10:26</A>&nbsp;Ka oho ano i a Ihowa o nga mano he whiu mona, he pera me te patunga o Miriana ki te kamaka ki Orepe; a ka iri tona tokotoko i runga i te moana, a ka hapainga e ia, pera i tana i Ihipa.</p> 
<p><A NAME="an_10:27">10:27</A>&nbsp;Na i taua ra ka makere atu tana pikaunga i tou pokohiwi, me tana ioka i tou kaki, a ka kore noa iho ano hoki te ioka i te whakawahinga.</p> 
<p><A NAME="an_10:28">10:28</A>&nbsp;Kua tae ki Aiata, kua pahemo ki Mikirono; ko ana mea rongoatia ake e ia ki Mikimaha:</p> 
<p><A NAME="an_10:29">10:29</A>&nbsp;Kei tenei taha ratou o te whakawhitinga; kua noho a puni ratou ki Kepa: pawera noa iho a Rama; kua rere a Kipea o Haora.</p> 
<p><A NAME="an_10:30">10:30</A>&nbsp;Kia nui tou reo, e te tamahine a Karimi! whakarongo, e Raihi! He mate tou, e Anatoto!</p> 
<p><A NAME="an_10:31">10:31</A>&nbsp;He whati a Maramena; kei te huihui nga tangata o Kepimi, he tahuti.</p> 
<p><A NAME="an_10:32">10:32</A>&nbsp;Hei tenei ra ano ka tu ia ki Nopo: kei te ruru tona ringa ki te maunga o te tamahine a Hiona, ki te pukepuke i Hiruharama.</p> 
<p><A NAME="an_10:33">10:33</A>&nbsp;Nana, ka tapahia e te Ariki, e Ihowa o nga mano, nga peka, nui atu hoki te wehi: a ka tuaina ki raro nga mea he tiketike nei te ahua, ka whakaititia ano hoki nga mea whakakake.</p> 
<p><A NAME="an_10:34">10:34</A>&nbsp;Ka tuaina ano e ia nga rakau poruru o te ngahere ki te rino, ka hinga ano hoki a Repanona i te mea nui.</p> 
<p><A NAME="an_11:1">11:1</A>&nbsp;&#182; A tera e puta ake he wana i te take i a Hehe, a ka whai hua tetahi peka e tupu ake i roto i ona pakiaka:</p> 
<p><A NAME="an_11:2">11:2</A>&nbsp;Ka noho hoki te wairua o Ihowa ki runga ki a ia, te wairua o te whakaaro nui, o te matauranga, te wairua o te whakatakoto whakaaro, o te kaha, te wairua o te mohio, o te wehi ki a Ihowa;</p> 
<p><A NAME="an_11:3">11:3</A>&nbsp;A, ko tana e ahuareka ai ko te wehi ki a Ihowa: e kore ano ia e whakawa i runga i ta ona kanohi e kite ai, e kore ano e whakaaro ki ta ona taringa e rongo ai, ina riria e ia te he.</p> 
<p><A NAME="an_11:4">11:4</A>&nbsp;Engari ka whakawa ia mo nga rawakore i runga i te tika; i runga ano i te tika tona riri i te he, he whakaaro nona ki te hunga mahaki o te whenua; he whiu na tona mangai tana patu mo te whenua, ka whakamatea ano e ia te tangata kino ki te manawa o ona ngutu.</p> 
<p><A NAME="an_11:5">11:5</A>&nbsp;A hei whitiki te tika mo tona hope, hei whitiki ano te pono mo ona whatumanawa.</p> 
<p><A NAME="an_11:6">11:6</A>&nbsp;Ka noho tahi ano te wuruhi raua ko te reme, ka takoto tahi te reparo raua ko te kuao koati; ko te kuao kau, ko te kuao raiona, ko te mea momona, kotahi ano ropu; a ma te tamaiti iti ratou e arahi.</p> 
<p><A NAME="an_11:7">11:7</A>&nbsp;A ka kai te kau raua ko te pea; ka takoto tahi ano hoki a raua kuao: a ka rite te raiona ki te kau, ka kai i te kakau witi.</p> 
<p><A NAME="an_11:8">11:8</A>&nbsp;Ka takaro hoki te tamaiti ngote u i runga i te rua o te ahipi, a ka pa atu te ringa o te tamaiti kua whakamutua te kai u ki te nohoanga o te neke.</p> 
<p><A NAME="an_11:9">11:9</A>&nbsp;E kore ratou e tukino, e kore ano e whakamate puta noa i toku maunga tapu: no te mea ka kapi te whenua i te matauranga ki a Ihowa, ano ko nga wai e taupoko nei i te moana.</p> 
<p><A NAME="an_11:10">11:10</A>&nbsp;&#182; Na i taua ra ko tetahi pakiaka o Hehe, ka tu hei kara ki nga iwi, ka rapua mai e nga tauiwi; ko tona okiokinga hoki, kororia rawa.</p> 
<p><A NAME="an_11:11">11:11</A>&nbsp;I taua ra ka anga ano te ringa o te Ariki, a ka tuaruatia te whakahoki mai o nga morehu o tana iwi e mahue i Ahiria, i Ihipa, i Patoro, i Kuhu, i Erama, i Hinara, i Hamata, i nga motu ano o te moana.</p> 
<p><A NAME="an_11:12">11:12</A>&nbsp;Ka whakaturia ano e ia he kara ki nga iwi, a ka huihuia mai te hunga o Iharaira i peia atu, ka whakaminea mai ano nga mea o Hura i marara atu, i nga pito e wha o te whenua.</p> 
<p><A NAME="an_11:13">11:13</A>&nbsp;Ka haere atu hoki te hae o Eparaima, ka hatepea atu ano hoki nga hoariri o Hura: e kore a Eparaima e hae ki a Hura, e kore ano a Hura e whakatoi ki a Eparaima.</p> 
<p><A NAME="an_11:14">11:14</A>&nbsp;Engari ka rere iho ratou i runga i te pokohiwi o nga Pirihitini i te taha ki te hauauru, ka pahuatia ngatahitia e ratou te hunga o te rawhiti; ka pa o ratou ringa ki runga ki a Eroma raua ko Moapa; ka whakarongo hoki nga tama a Amona ki a ratou.</p> 
<p><A NAME="an_11:15">11:15</A>&nbsp;A ka whakangaromia rawatia e Ihowa te arero o te moana i Ihipa; a he hau hunuhunu tana e ruru ai i tona ringa ki runga ki te awa, e patu ai kia whitu ona rerenga, a ka meinga nga tangata kia whiti maroke noa atu.</p> 
<p><A NAME="an_11:16">11:16</A>&nbsp;A ka takoto he ara haerenga mai i Ahiria mo nga morehu o tana iwi ka mahue; ka rite ano ki to Iharaira i te ra i haere mai ai ia i te whenua o Ihipa.</p> 
<p><A NAME="an_12:1">12:1</A>&nbsp;&#182; A i taua ra ka mea koe, Ka whakamoemiti atu ahau ki a koe, e Ihowa: ahakoa hoki i riri koe ki ahau, kua tahuri atu tou riri, a kei te whakamarie koe i ahau.</p> 
<p><A NAME="an_12:2">12:2</A>&nbsp;Nana, ko te Atua toku whakaoranga; ka whakawhirinaki ahau, e kore ano e wehi; ko te Ariki hoki, ko IHOWA toku kaha, taku waiata, ko ia ano hei whakaoranga moku.</p> 
<p><A NAME="an_12:3">12:3</A>&nbsp;Na ka utu wai koutou i runga i te koa i roto i nga puna o te whakaoranga;</p> 
<p><A NAME="an_12:4">12:4</A>&nbsp;&#182; Ka mea ano hoki i taua ra, Whakamoemititia a Ihowa, karanga atu ki tona ingoa; whakaaturia ana mahi ki roto i nga iwi; kauwhautia atu kua oti tona ingoa te whakaneke ake.</p> 
<p><A NAME="an_12:5">12:5</A>&nbsp;Waiata ki a Ihowa, he nui noa atu hoki ana mahi: meinga kia mohiotia tenei puta noa i te ao.</p> 
<p><A NAME="an_12:6">12:6</A>&nbsp;Hamama, kia nui te reo, e te wahine e noho ana i Hiona, he nui hoki te Mea Tapu o Iharaira i waenganui i a koe.</p> 
<p><A NAME="an_13:1">13:1</A>&nbsp;&#182; Ko te poropititanga mo Papurona i kitea e Ihaia tama a Amoho.</p> 
<p><A NAME="an_13:2">13:2</A>&nbsp;Whakaarahia he kara ki runga ki te maunga horehore, kia rahi te reo ki a ratou, tawhiritia atu te ringa kia haere mai ai ratou ki roto ki nga kuwaha o nga rangatira.</p> 
<p><A NAME="an_13:3">13:3</A>&nbsp;Kua oti aku i whakatapu ai te whakahau, kua karangatia ano hoki e ahau aku marohirohi ki toku riri, ara aku e whakamanamana nui nei.</p> 
<p><A NAME="an_13:4">13:4</A>&nbsp;Ko te haruru o te huihui i runga i nga maunga, tona rite kei to te iwi nui! he haruru, he ngangau no te huihui o nga kingitanga o nga iwi! e whakataka ana e Ihowa o nga mano te ope mo te whawhai.</p> 
<p><A NAME="an_13:5">13:5</A>&nbsp;E haere mai nei ratou i tawhiti, i te pito o te rangi, a Ihowa me nga patu a tona riri, ki te whakangaro i te whenua katoa!</p> 
<p><A NAME="an_13:6">13:6</A>&nbsp;&#182; Aue koutou, kua tata hoki te ra o Ihowa; tera e puta mai, ano he whakangaromanga na te Kaha Rawa.</p> 
<p><A NAME="an_13:7">13:7</A>&nbsp;No reira ka ngoikore nga ringa katoa, ka ngohe noa iho nga ngakau katoa o nga tangata.</p> 
<p><A NAME="an_13:8">13:8</A>&nbsp;Ka ohorere ano ratou: mau pu i te mamae, i te whakapouri; ko to ratou mamae koia ano kei to te wahine e whakawhanau ana: ka miharo ratou tetahi ki tetahi, a ko o ratou mata, ano he mura ahi.</p> 
<p><A NAME="an_13:9">13:9</A>&nbsp;Nana, e haere mai nei te ra o Ihowa, he kino, he riri, he whakatakariri e mura ana; hei whakaururua i te whenua, hei whakangaro atu hoki i reira i ona tangata hara.</p> 
<p><A NAME="an_13:10">13:10</A>&nbsp;Ko nga whetu hoki o te rangi, ko nga kahui whetu ano hoki o reira, kahore e homai i to ratou marama: ka pouri noa iho te ra i tona haerenga mai, kore ake hoki e titi te atarau.</p> 
<p><A NAME="an_13:11">13:11</A>&nbsp;Ka whiua ano e ahau te ao mo to ratou kino, te hunga kino hoki, mo to ratou he; ka whakamutua hoki e ahau te whakapehapeha o te hunga whakakake, ka whakahokia iho ano ki raro te whakapehapeha o te hunga kino.</p> 
<p><A NAME="an_13:12">13:12</A>&nbsp;Ka meinga ano e ahau kia nui atu te utu mo te tangata i to te koura pai; ae ra, he tangata, kia nui atu i to te koura parakore o Opira.</p> 
<p><A NAME="an_13:13">13:13</A>&nbsp;Na reira ka meinga e ahau nga rangi kia wiri, ka ruperupea atu ano te whenua i tona wahi, he riri no Ihowa o nga mano, he ra ano e mura ai tona riri.</p> 
<p><A NAME="an_13:14">13:14</A>&nbsp;A ka rite ki te anaterope e whaia ana, ki nga hipi kahore nei o ratou kaihuihui, ka tahuri ratou ki tona iwi, ki tona iwi, ka rere ki tona whenua, ki tona whenua.</p> 
<p><A NAME="an_13:15">13:15</A>&nbsp;Ko te hunga katoa e kitea ana, ka werohia; ko te hunga katoa e hopukia ana, ka hinga i te hoari.</p> 
<p><A NAME="an_13:16">13:16</A>&nbsp;Ka taia iho hoki a ratou kohungahunga i ta ratou tirohanga; ka pahuatia o ratou whare, ka moea ano a ratou wahine.</p> 
<p><A NAME="an_13:17">13:17</A>&nbsp;Tenei ahau te whakaoho atu nei i nga Meri ki a ratou, he hunga e kore nei e whakaaro ki te hiriwa; na, ko te koura, e kore e matenuitia e ratou.</p> 
<p><A NAME="an_13:18">13:18</A>&nbsp;Ka taia iho ano hoki nga taitamariki e a ratou kopere, mongamonga noa; e kore ano e tohungia nga hua o te kopu; e kore o ratou kanohi e manawapa ki nga tamariki.</p> 
<p><A NAME="an_13:19">13:19</A>&nbsp;&#182; A ko Papurona, ko te kororia o nga kingitanga, ko te mea ataahua whakahirahira a nga Karari, tera ia e rite ki ta te Atua hurihanga i Horoma, i Komora.</p> 
<p><A NAME="an_13:20">13:20</A>&nbsp;E kore e nohoia a, ake ake, e kore e waiho hei kainga a, tena whakatupuranga, tena whakatupuranga; e kore ano e whakaturia e te Arapi tona teneti ki reira; e kore ano a reira e waiho e nga hepara hei takotoranga mo a ratou kahui.</p> 
<p><A NAME="an_13:21">13:21</A>&nbsp;Engari hei takotoranga a reira mo nga kuri mahoao o te koraha; ka ki hoki o ratou whare i nga kararehe pouri; a ka nohoia a reira e nga otereti, ka waiho hoki hei tupekepeketanga mo nga mea ahua koati.</p> 
<p><A NAME="an_13:22">13:22</A>&nbsp;Ka tangi ano hoki nga wuruhi i roto i o ratou whare kingi, me nga kuri mahoao i roto i o ratou whare ataahua; kua tata mai hoki tona wa, e kore ano ona ra e roa.</p> 
<p><A NAME="an_14:1">14:1</A>&nbsp;&#182; No te mea ka aroha a Ihowa ki a Hakopa, ka whiriwhiria ano a Iharaira e ia; ka meinga hoki ratou kia ata noho ki to ratou ake oneone; ka piri ano te tangata ke ki a ratou, ka uru ano hoki ki roto ki te whare o Hakopa.</p> 
<p><A NAME="an_14:2">14:2</A>&nbsp;E tango ano nga iwi i a ratou, e kawe i a ratou ki to ratou wahi, riro tonu iho ratou i te whare o Iharaira hei pononga tane, hei pononga wahine i te oneone a Ihowa: a hei whakarau mo ratou o ratou kaiwhakarau, ko ratou ano hei rangatira mo o rat ou kaitukino.</p> 
<p><A NAME="an_14:3">14:3</A>&nbsp;Na, i te ra e meinga ai koe e Ihowa kia okioki i tou pouri, i tou pawera, i te mahi pakeke ano hoki i whakamahia ai koe,</p> 
<p><A NAME="an_14:4">14:4</A>&nbsp;&#182; Ko reira maranga ai tenei pepeha au mo te kingi o Papurona, ka mea hoki koe, Anana! mutu pu ta te kaitukino, mutu pu ta te pa koura!</p> 
<p><A NAME="an_14:5">14:5</A>&nbsp;Whati ana i a Ihowa te tokotoko o te hunga kino, te hepeta o nga kingi;</p> 
<p><A NAME="an_14:6">14:6</A>&nbsp;Nana i patu nga iwi, me te riri, me te patu kihai i tamutu, nana i whakahaere nga iwi i runga i te riri, me te whakatupu kino, kahore he kaiaraarai.</p> 
<p><A NAME="an_14:7">14:7</A>&nbsp;Kua whai okiokinga, kua ata noho te whenua katoa; pakaru mai ana ta ratou waiata.</p> 
<p><A NAME="an_14:8">14:8</A>&nbsp;Ae, kei te koa nga kauri ki a koe, ratou ko nga hita o Repanona, e ki ana, No tou taunga ano ki raro i kore ai te kaitapahi e tae mai ki a matou.</p> 
<p><A NAME="an_14:9">14:9</A>&nbsp;Ko te reinga i raro, oho ana i a koe, he tutakitanga ki a koe i tou taenga atu; he meatanga ki a koe i whakaarahia ai e ia nga tupapaku, nga mea nunui o te whenua; maranga ana i a ia nga kingi katoa o nga iwi i runga i o ratou torona.</p> 
<p><A NAME="an_14:10">14:10</A>&nbsp;Ka korero ratou katoa ki a koe, ka mea, Ko koe ano hoki, kua ngoikore penei me matou? kua rite koe ki a matou?</p> 
<p><A NAME="an_14:11">14:11</A>&nbsp;Kua oti tou kororia te whakahoki iho ki te reinga, me te rangi ano o au hatere: ko te whariki mou ko te kutukutu, ko te hipoki mou ko nga toke.</p> 
<p><A NAME="an_14:12">14:12</A>&nbsp;Anana! tou takanga iho i te rangi, e Tawera, e te tama a te ata! te tapahanga iho i a koe ki raro, nau nei i tuku nga iwi ki raro!</p> 
<p><A NAME="an_14:13">14:13</A>&nbsp;I mea hoki tou ngakau, Ka piki ahau ki te rangi, ka whakanekehia ake e ahau toku torona ki runga i nga whetu a te Atua, ka noho ano ahau ki te maunga o te whakaminenga, ki nga taha rawa ki te raki.</p> 
<p><A NAME="an_14:14">14:14</A>&nbsp;Ka pikitia e ahau a runga ake o nga wahi tiketike o nga kapua; ka rite ahau ki te Runga Rawa.</p> 
<p><A NAME="an_14:15">14:15</A>&nbsp;Otira ka whakahokia iho koe ki te reinga, ki nga pito rawa o te rua.</p> 
<p><A NAME="an_14:16">14:16</A>&nbsp;Ko te hunga e kite i a koe, matatau tonu ta ratou titiro ki a koe, me ta ratou ata whakaaroaro ano, Ko te tangata ianei tenei i wiri ai te whenua, i ngaueue ai nga rangatiratanga;</p> 
<p><A NAME="an_14:17">14:17</A>&nbsp;I mea nei i te ao hei koraha, wahia ana e ia ona pa: kihai i tuku i ana herehere ki to ratou wahi?</p> 
<p><A NAME="an_14:18">14:18</A>&nbsp;Ko nga kingi katoa o nga iwi, ko ratou katoa, takoto ana i tona whare, i tona whare, i runga i te kororia.</p> 
<p><A NAME="an_14:19">14:19</A>&nbsp;Ko koe ia he mea maka mai i tou urupa, ano he peka e whakariharihangia ana, he mea whakakakahu ki te hunga i patua, i werohia ki te hoari, e haere ana ki raro ki nga kohatu o te rua; ano he tinana i takatakahia e te waewae.</p> 
<p><A NAME="an_14:20">14:20</A>&nbsp;E kore te tanumanga mou e huihuia ki to ratou, mou i whakangaro i tou whenua, i patu i tou iwi: e kore te uri o nga kaimahi i te kino e whai ingoa, ake ake.</p> 
<p><A NAME="an_14:21">14:21</A>&nbsp;Kia tere te patu mo ana tamariki, mo te he o o ratou matua; kei kake, kei riro ano i a ratou te whenua, kei kapi te mata o te ao i o ratou pa.</p> 
<p><A NAME="an_14:22">14:22</A>&nbsp;Ka whakatika hoki ahau ki a ratou, e ai ta Ihowa o nga mano, ka tapahia atu ano e ahau i Papurona te ingoa me te toenga, te tama me te mokopuna, e ai ta Ihowa.</p> 
<p><A NAME="an_14:23">14:23</A>&nbsp;Ka meinga ano a reira e ahau hei kainga mo te matuku, hei harotoroto wai; ka purumatia ano e ahau ki te puruma o te whakangaromanga, e ai ta Ihowa o nga mano.</p> 
<p><A NAME="an_14:24">14:24</A>&nbsp;&#182; Kua oati a Ihowa o nga mano, kua mea, Ina, u tonu taku i whakaaro ai: ko taku i whakatakoto ai, mau tonu;</p> 
<p><A NAME="an_14:25">14:25</A>&nbsp;Mo te Ahiriana kia whati i ahau ki toku whenua, kia takatakahia ki runga ki oku maunga: ko reira tana ioka marere ai i runga i a ratou; a ka marere tana pikaunga i runga i o ratou pokohiwi.</p> 
<p><A NAME="an_14:26">14:26</A>&nbsp;Ko te whakaaro tenei kei te takoto mo te whenua katoa: ko te ringa ano tenei e totoro atu nei ki nga iwi katoa.</p> 
<p><A NAME="an_14:27">14:27</A>&nbsp;Kua takoto hoki i a Ihowa o nga mano, a ma wai e whakataka? kua totoro tona ringa, a ko wai hei mea kia pepeke?</p> 
<p><A NAME="an_14:28">14:28</A>&nbsp;No te tau i mate ai a Kingi Ahata tenei poropititanga.</p> 
<p><A NAME="an_14:29">14:29</A>&nbsp;Kei koa, e Pirihitia katoa, ki te whatinga o te rakau a te kaiwhiu i a koe: tera hoki e puta ake he neke i roto i te pakiaka o te nakahi, a ko tona hua he nakahi e rere ana me he ahi.</p> 
<p><A NAME="an_14:30">14:30</A>&nbsp;Na ka kai nga matamua o nga ware, ka takoto nga rawakore, te ai he wehi; ka whakamatea ano e ahau tou pakiaka ki te hemokai, a ka patua ou morehu.</p> 
<p><A NAME="an_14:31">14:31</A>&nbsp;Aue, e te kuwaha; hamama, e te pa; harotu kau koe, e Pirihitia katoa: e puta mai hoki te paowa i te raki: e kore tetahi e tu ke mai i te wa i whakaritea mona.</p> 
<p><A NAME="an_14:32">14:32</A>&nbsp;A he aha te kupu e whakahokia ki nga karere o te iwi? Ina ra, na Ihowa a Hiona i whakatu, a ka ai a reira hei rerenga atu mo nga mea o tana iwi i tukinotia.</p> 
<p><A NAME="an_15:1">15:1</A>&nbsp;&#182; Ko te poropititanga mo Moapa. He po kotahi ka ngaro a Ara o Moapa, a kore iho; he po ano hoki, ka ngaro a Kiri o Moapa, a kore iho.</p> 
<p><A NAME="an_15:2">15:2</A>&nbsp;Kua riro ia ki runga ki Paiti, ki Ripono, ki nga wahi tiketike tangi ai: ka auetia e Moapa a Nepo raua ko Merepa; he mea moremore katoa o ratou mahunga, tapahi rawa nga kumikumi katoa.</p> 
<p><A NAME="an_15:3">15:3</A>&nbsp;Ko o ratou whitiki i o ratou ara he kakahu taratara: ka aue ratou katoa i runga i o ratou whare, i o ratou waharoa, nui atu te tangi.</p> 
<p><A NAME="an_15:4">15:4</A>&nbsp;Ka hamama hoki a Hehepona raua ko Ereare: ka rangona to ratou reo i Iahata rawa: no reira hamama ana nga mau patu o Moapa; ka wiri tona wairua i roto i a ia.</p> 
<p><A NAME="an_15:5">15:5</A>&nbsp;E tangi ana toku ngakau ki a Moapa; rere ana ona rangatira ki Toara, ki Ekarata Herihia: he tangi nei hoki ta ratou i te pikitanga ki Ruhiti, i te mea e piki ana i reira; i te ara hoki ki Horonaimi ka pa ta ratou karanga o te ngaromanga.</p> 
<p><A NAME="an_15:6">15:6</A>&nbsp;&#182; Ka takoto kau noa nga wai o Nimirimi: kua maroke hoki te tarutaru, kua mate te otaota, kahore he mea e tupu ana.</p> 
<p><A NAME="an_15:7">15:7</A>&nbsp;Na, ko a ratou mea maha, me a ratou mea i te rongoa, ka kawea e ratou ki te awa i nga wirou.</p> 
<p><A NAME="an_15:8">15:8</A>&nbsp;Kua taiawhiotia hoki nga rohe o Moapa e te karanga; kua tae tona aue ki Ekeraima, tona aue ki Peererimi.</p> 
<p><A NAME="an_15:9">15:9</A>&nbsp;Kei te ki hoki nga wai o Rimono i te toto; tera atu taku e whakapa ai ki Rimona, he raiona ki nga oranga o Moapa, ki nga morehu ano o te whenua.</p> 
<p><A NAME="an_16:1">16:1</A>&nbsp;&#182; Unga e koutou nga reme ki te rangatira o te whenua, i Hera i te koraha, ki te maunga o te tamahine a Hiona.</p> 
<p><A NAME="an_16:2">16:2</A>&nbsp;Kei te manu haereere noa hoki, kei te mea i maka mai i te kohanga, te rite o nga tamahine a Moapa i nga kauanga i Aranono.</p> 
<p><A NAME="an_16:3">16:3</A>&nbsp;Kia takoto te whakaaro, whakaritea te whakawa; ko tou whakamarumaru i te poutumarotanga kia rite ki te po; huna te hunga i peia; kaua te atiutiu noa e whakaaturia.</p> 
<p><A NAME="an_16:4">16:4</A>&nbsp;Tukua aku whati kia noho ki a koe; tena ko Moapa, ko koe hei piringa mo ratou kei mate i te kaipahua: kua kore hoki te kaiwhakate, mutu pu ta te kaipahua, kua poto atu nga kaiwhakatupu kino i runga i te whenua.</p> 
<p><A NAME="an_16:5">16:5</A>&nbsp;A ka whakapumautia he torona i runga i te tohu tangata: ka nohoia e tetahi i runga i te pono, i roto ano i te teneti o Rawiri; me te whakawa, me te rapu i te tikanga o te whakawa, he hohoro hoki ki te mahi i te tika.</p> 
<p><A NAME="an_16:6">16:6</A>&nbsp;&#182; Kua rongo tatou ki te whakakake o Moapa; nui atu tona whakakake; ki tona whakapehapeha, ki tona whakakake, ki tona pukuriri; kahore he tikanga o ana whakamanamana.</p> 
<p><A NAME="an_16:7">16:7</A>&nbsp;Mo reira ka aue a Moapa ki a Moapa, ka aue katoa; ka tangi koutou ki nga keke karepe o Kiriharehete, kua moti rawa.</p> 
<p><A NAME="an_16:8">16:8</A>&nbsp;Kua kahakore hoki nga mara o Hehepona, me te waina o Hipima; he mea whatiwhati na nga rangatira o nga iwi ona waina pai rawa, i tae nei ki Iatere rawa, i toro haere atu ki te koraha: i toha haere ona peka, i whiti ki tera taha o te moana.</p> 
<p><A NAME="an_16:9">16:9</A>&nbsp;Mo reira ka tangihia e ahau te waina o Hipima, kei te tangi mo Iatere te rite: ka whakamakuku ahau i a koe ki oku roimate, e Hehepona, e Ereare; kua tau hoki te hamama o te pakanga ki runga ki au hua raumati, ki runga ki tau tapahanga witi.</p> 
<p><A NAME="an_16:10">16:10</A>&nbsp;Kua tangohia atu te hari, me te koa i te mara momona; kahore hoki he waiata i nga mara waina, kahore he iere harakoa; e kore nga kaitakahi e takahi waina i a ratou poka waina; kua whakamutua e ahau te hamama o te mahinga waina.</p> 
<p><A NAME="an_16:11">16:11</A>&nbsp;Na reira, ano he hapa oku whekau e tangi ana ki a Moapa, a roto i ahau ki Kiriharehe.</p> 
<p><A NAME="an_16:12">16:12</A>&nbsp;Na, ka puta mai a Moapa, ka mauiui i runga i te wahi tiketike, a ka haere ki tona wahi tapu inoi ai, heoi e kore e taea e ia.</p> 
<p><A NAME="an_16:13">16:13</A>&nbsp;Ko te kupu tenei i korerotia e Ihowa mo Moapa i mua.</p> 
<p><A NAME="an_16:14">16:14</A>&nbsp;Engari kua korero a Ihowa inaianei, kua mea, Kia toru nga tau, kia rite ki nga tau o te kaimahi, ka whakahaweatia te kororia o Moapa, me tona mano tini; a ko te toenga he iti rawa, he kahore noa iho.</p> 
<p><A NAME="an_17:1">17:1</A>&nbsp;&#182; Ko te poropitianga mo Ramahiku. Nana, kua kore a Ramahiku hei pa; ka puranga kau.</p> 
<p><A NAME="an_17:2">17:2</A>&nbsp;Kua mahue nga pa o Aroere; mo nga kahui era, ka takoto ratou, te ai he kaiwhakawehi.</p> 
<p><A NAME="an_17:3">17:3</A>&nbsp;Ka kore ano he pa kaha mo Eparaima, he kingitanga mo Ramahiku, he toenga ranei o Hiria: ka rite ratou ki te kororia o nga tama a Iharaira, e ai ta Ihowa o nga mano.</p> 
<p><A NAME="an_17:4">17:4</A>&nbsp;Na i taua ra ka meinga te kororia o Hakaopa kia tupuhi, ka hiroki haere hoki te ngako o ona kikokiko.</p> 
<p><A NAME="an_17:5">17:5</A>&nbsp;A ka rite ki ta te kaitapahi kohikohinga i te witi, ki te tapahanga hoki a ona ringa i nga hua witi; ae, ka rite ki te hamunga o nga hua witi i te raorao i Repaima.</p> 
<p><A NAME="an_17:6">17:6</A>&nbsp;&#182; Otiia e toe ano etahi karepe hei hamunga; ka rite ki te ruiruinga o te oriwa; e rua, e toru nga oriwa i te pito o to runga rawa peka, e wha, e rima i te peka i waho rawa, i te mea whai hua, e ai ta Ihowa, ta te Atua o Iharaira.</p> 
<p><A NAME="an_17:7">17:7</A>&nbsp;I taua ra ka titiro he tangata ki tona Kaihanga, ka anga ona kanohi ki te Mea Tapu o Iharaira.</p> 
<p><A NAME="an_17:8">17:8</A>&nbsp;E kore ano e titiro ki nga aata i hanga nei e ona ringa, e kore e anga ki te mea i mahia e ona maihao, ki nga Aherimi ranei, ki nga whakapakoko ranei.</p> 
<p><A NAME="an_17:9">17:9</A>&nbsp;&#182; I taua ra ka rite ona pa kaha ki te wahi i whakarerea i te ngahere, i te tihi ano o te maunga, i whakarerea ra i te aroaro o nga tama a Iharaira; na ko te ngaromanga.</p> 
<p><A NAME="an_17:10">17:10</A>&nbsp;Kua wareware hoki koe ki te Atua o tou whakaoranga, a kua kahore i mahara ki te kamaka o tou kaha, mo reira ka whakatupuria e koe he mea ataahua, ka whakatokia ano ki te peka ke:</p> 
<p><A NAME="an_17:11">17:11</A>&nbsp;I te ra e whakato ai koe, ka taiepatia e koe, a i te ata matomato tonu tau i whakato ai: i te ra ia o te pouri, o te mamae ngau kino, ka memeha atu te kotinga.</p> 
<p><A NAME="an_17:12">17:12</A>&nbsp;&#182; Anana, te ngangau o nga iwi maha, e nge ana ano he haruru no nga moana! me te rere o nga iwi, e wawa ana koia ano kei te turituri o nga wai nunui!</p> 
<p><A NAME="an_17:13">17:13</A>&nbsp;Ano ko te taheke o nga wai maha te haruru o nga iwi; otiia ka riria ratou e ia, a ka rere ki tawhiti, ka whaia, ano he papapa no nga maunga i te upoko o te hau, ano he puehu awhiowhio e aia ana e te tupuhi.</p> 
<p><A NAME="an_17:14">17:14</A>&nbsp;I te ahiahi, na ko te pawera; kiano i puao kua kore ratou. Ko te wahi tenei ma te hunga e pahua ana i a tatou, ko te mea tenei e wehea ma te hunga e muru ana i a tatou.</p> 
<p><A NAME="an_18:1">18:1</A>&nbsp;&#182; Ha, ko te whenua e kapakapa nei nga parirau i tera taha o nga wai o Etiopia!</p> 
<p><A NAME="an_18:2">18:2</A>&nbsp;E unga karere nei i runga i te moana, a ko o ratou kaipuke he kakaho i runga i nga wai, e ki ana, Haere, e nga karere tere, ki tetahi iwi roroa, maheni hoki, ki te iwi i wehingia i to ratou timatanga iho a mohoa noa nei; ki te iwi he mahi ruri ne i, he takatakahi nei tana, ko tona whenua wahia iho e nga awa.</p> 
<p><A NAME="an_18:3">18:3</A>&nbsp;E nga tangata katoa o te ao, e te hunga e noho ana i te whenua, titiro mai, ina whakaarahia te kara ki runga i nga maunga; whakarongo mai, ina whakatangihia te tetere.</p> 
<p><A NAME="an_18:4">18:4</A>&nbsp;Ko ta Ihowa kupu hoki tenei ki ahau, Ka ata noho ahau, ka titiro hoki i toku nohoanga; ka rite ahau ki te mahana i te mea ka mahea, ka rite ki te kapua tomairangi i te mahana o te kotinga.</p> 
<p><A NAME="an_18:5">18:5</A>&nbsp;Hei mua hoki i te kotinga, kia ngahoro te puawai, kia puta ki te puawai he karepe e maoa haere ana, na ka hatepea atu e ia nga peka ririki ki te tapahi peka, a ko nga manga ka tangohia, ka tapahia ki raro.</p> 
<p><A NAME="an_18:6">18:6</A>&nbsp;Ka waiho ngatahi atu ratou ma nga manu tokokai o nga maunga, ma nga kararehe hoki o te whenua; ka whakatau nga manu tokokai ki runga ki a ratou i te raumati, ka whakakainga hoki nga kararehe katoa o te whenua ki reira i te hotoke.</p> 
<p><A NAME="an_18:7">18:7</A>&nbsp;I taua wa ka maua mai he hakari ki a Ihowa o nga mano, o te iwi roroa, maheni hoki, na te iwi i wehingia i to ratou timatanga iho, a mohoa noa nei, na te iwi he mahi ruri nei, he takatakahi nei tana, a ko tona whenua wahia iho e nga awa, ki te wa hi o te ingoa o Ihowa o nga mano, ki Maunga Hiona.</p> 
<p><A NAME="an_19:1">19:1</A>&nbsp;&#182; Ko te poropititanga mo Ihipa. Tenei a Ihowa te rere mai nei i runga i te kapua tere, tae tonu ki Ihipa, a ka oho nga whakapakoko o Ihipa i tona aroaro, ngohe noa iho te ngakau o Ihipa i waenganui ona.</p> 
<p><A NAME="an_19:2">19:2</A>&nbsp;Ka whakaangahia ano e ahau nga Ihipiana ki nga Ihipiana, a ka whawhai ratou ki tona teina, ki tona tuakana, ki tona hoa, ki tona hoa, te pa ki te pa, te kingitanga ki te kingitanga.</p> 
<p><A NAME="an_19:3">19:3</A>&nbsp;Na ka meinga te wairua o Ihipa kia kahore noa iho i waenganui i a ia; ka whakangaromia hoki e ahau ona whakaaro: a ka rapua e ratou he tikanga i nga whakapakoko, i nga tohunga whakawai, i te hunga he atua maori nei o ratou, i nga matakite.</p> 
<p><A NAME="an_19:4">19:4</A>&nbsp;Ka tukua putia atu ano e ahau nga Ihipiana ki te ringa o te rangatira pakeke; he kingi taikaha ano te kingi mo ratou, e ai ta te Ariki, ta Ihowa o nga mano.</p> 
<p><A NAME="an_19:5">19:5</A>&nbsp;Ka kore haere hoki nga wai o te moana, ka mimiti, ka maroke te awa.</p> 
<p><A NAME="an_19:6">19:6</A>&nbsp;A ka piro nga awa; ka mimiti, a ka maroke nga awa o Ihipa: ka mate nga kakaho me nga raupo.</p> 
<p><A NAME="an_19:7">19:7</A>&nbsp;Ko nga otaota i te taha o te Naere, i te pareparenga o te Naera, me nga mea katoa i whakatokia ki te taha o te Naere, ka maroke, ka aia noatia atu, ka kore noa iho.</p> 
<p><A NAME="an_19:8">19:8</A>&nbsp;Ka tangi ano nga kaihi ika, ka aue te hunga katoa e maka ana i te matau ki roto ki te Naera, ka pouri ano nga kaihora o nga kupenga ki runga ki nga wai.</p> 
<p><A NAME="an_19:9">19:9</A>&nbsp;Ka whakama hoki nga kaimahi o te muka pai, ratou ko nga kaiwhatu o nga kakahu ma.</p> 
<p><A NAME="an_19:10">19:10</A>&nbsp;Ko ona turanga, mongamonga noa, ka pouri hoki nga wairua o nga kaimahi katoa e utua ana.</p> 
<p><A NAME="an_19:11">19:11</A>&nbsp;He tino wairangi nga rangatira o Toana; he tino poauau hoki nga whakaaro o nga kaiwhakatakoto whakaaro mohio a Parao. He pehea ra ta koutou ki atu ki a Parao, He tama ahau na te hunga whakaaro nui, he tama na nga kingi onamata?</p> 
<p><A NAME="an_19:12">19:12</A>&nbsp;Tena, kei hea ratou, au tangata whakaaro nui? ma ratou e whakaatu ki a koe inaianei; meinga kia mohio ratou ki ta Ihowa o nga mano i whakatakoto ai mo Ihipa.</p> 
<p><A NAME="an_19:13">19:13</A>&nbsp;Kua whakakuaretia nga rangatira o Toana, kua tinihangatia nga rangatira o Nopa; pohehe iho a Ihipa i a ratou, ko ratou na ano te kohatu o te kokonga o nga iwi o reira.</p> 
<p><A NAME="an_19:14">19:14</A>&nbsp;Kua oti i a Ihowa te wairua whanoke te konatu ki waenganui ona; a kua whakapohehetia e ratou a Ihipa i ana mahi katoa, koia ano kei te tangata haurangi e kotiti ke ana, e hurori ana i roto i tona ruaki.</p> 
<p><A NAME="an_19:15">19:15</A>&nbsp;Ka kahore noa iho ano he mahi ma Ihipa, hei mahinga ma te upoko, ma te hiawero, ma te nikau, ma te wiwi.</p> 
<p><A NAME="an_19:16">19:16</A>&nbsp;I taua ra ka rite a Ihipa ki te wahine: ka wehi ka pawera i te rurutanga o te ringa o Ihowa o nga mano, e ruru ai ia ki tera wahi.</p> 
<p><A NAME="an_19:17">19:17</A>&nbsp;A ka ai te whenua o Hura hei whakawehi mo Ihipa, a ko nga tangata katoa e whakahuatia atu ai ia, ka wehi, i te tikanga hoki kua takoto i a Ihowa o nga mano mo reira.</p> 
<p><A NAME="an_19:18">19:18</A>&nbsp;&#182; I taua ra e rima nga pa i te whenua o Ihipa, ko to raua reo ko te reo o Kanaana, a ko Ihowa o nga mano ta ratou e oati ai; ko tetahi e huaina, Ko te pa o te ngaromanga.</p> 
<p><A NAME="an_19:19">19:19</A>&nbsp;I taua ra ka tu he aata ma Ihowa i waenganui o te whenua o Ihipa, me te pou i te taha o to reira rohe, he mea ki a Ihowa.</p> 
<p><A NAME="an_19:20">19:20</A>&nbsp;A hei tohu tera, hei kaiwhakaatu mo Ihowa o nga mano i te whenua o Ihipa; ka karanga hoki ratou ki a Ihowa, he mea mo nga kaitukino, a ka unga e ia he kaiwhakaora ki a ratou, he kaiwawao; a mana ratou e whakaora.</p> 
<p><A NAME="an_19:21">19:21</A>&nbsp;A ka mohiotia a Ihowa e Ihipa, ka mohiotia hoki a Ihowa e nga Ihipiana i taua ra; ae ra ka mahia e ratou te patunga tapu me te whakahere; ka puaki hoki ta ratou kupu taurangi ki a Ihowa, a ka mana ano i a ratou.</p> 
<p><A NAME="an_19:22">19:22</A>&nbsp;Ka whiua ano a Ihipa e Ihowa, ka whiua, ka rongoatia ano e ia: a ka hoki mai ratou ki a Ihowa, ka tahuri ano ia ki ta ratou inoi, ka rongoa i a ratou.</p> 
<p><A NAME="an_19:23">19:23</A>&nbsp;I taua ra ka takoto he ara i Ihipa ki Ahiria, a ka tae te Ahiriana ki Ihipa, te Ihipiana ano ki Ahiria, a ka koropiko tahi te Ihipiana raua ko te Ahiriana.</p> 
<p><A NAME="an_19:24">19:24</A>&nbsp;I taua ra hei tuatoru a Iharaira mo Ihipa, mo Ahiria, hei manaaki i waenganui o te whenua.</p> 
<p><A NAME="an_19:25">19:25</A>&nbsp;E manaakitia ano ratou e Ihowa o nga mano, e ki ia, Kia manaakitia a Ihipa, taku iwi, a Ahiria, te mahi a oku ringa, a Iharaira hoki, toku kainga tupu.</p> 
<p><A NAME="an_20:1">20:1</A>&nbsp;&#182; I te tau i haere mai ai a Taratana ki Aharoro, i a ia i unga ra e Harakono kingi o Ahiria, i tana whawhaitanga ki Aharoro, a horo ana a reira i a ia;</p> 
<p><A NAME="an_20:2">20:2</A>&nbsp;I taua wa ka korero a Ihowa, ara a Ihaia tama a Amoho, ka ki, Wetekina atu te kakahu taratara i tou hope, whakarerea atu ano tou hu i tou waewae. Na pera ana ia, haere tahanga ana, kahore hoki he hu.</p> 
<p><A NAME="an_20:3">20:3</A>&nbsp;Na ka mea a Ihowa, Ka rite ki taku pononga, ki a Ihaia, ka toru nei ona tau e haere tahanga ana, kahore hoki he hu, hei tohu, hei mea whakamiharo ki a Ihipa raua ko Etiopia;</p> 
<p><A NAME="an_20:4">20:4</A>&nbsp;Ka pena ano ta te kingi o Ahiria arahi i nga Ihipiana hei parau, i nga Etiopiana hei whakarau, i te taitamariki, i te kaumatua, kahore he kakahu, kahore he hu, takoto kau ana nga papa, whakama iho a Ihipa.</p> 
<p><A NAME="an_20:5">20:5</A>&nbsp;Ka pororaru ano ratou, ka whakama ki a Etiopia, ki ta ratou i tumanako ai, ki a Ihipa ano, ki to ratou kororia.</p> 
<p><A NAME="an_20:6">20:6</A>&nbsp;A e mea te tangata o taua takutai i taua ra, Nana, ko ta tatou tenei i tumanako ai, ko ta tatou i rere atu ai kia ora ai i te kingi o Ahiria; a me pehea tatou ka mawhiti ai?</p> 
<p><A NAME="an_21:1">21:1</A>&nbsp;&#182; Ko te poropititanga mo te koraha o te moana. Ka rite ki nga awhiowhio i te tonga e pupuhi ana, tona haerenga mai i te koraha i te whenua e wehingia ana.</p> 
<p><A NAME="an_21:2">21:2</A>&nbsp;He kino rawa te kitenga kua whakaaturia nei ki ahau; kei te tinihanga te tangata tinihanga, kei te pahua te kaipahua. Whakaekea, e Erama whakapaea, e Meria mutu pu i ahau nga auetanga katoa o reira.</p> 
<p><A NAME="an_21:3">21:3</A>&nbsp;Na reira ki tonu toku hope i te mamae, whakawiri rawa nga mea e ngau nei i ahau, ano ko te whakawiringa o te wahine e whakawhanau ana: mamae ana ahau, kore ake e rongo; ohorere ana, kore ake e kite.</p> 
<p><A NAME="an_21:4">21:4</A>&nbsp;Kahekahe ana toku manawa, wehi ana i te whakamataku: ko te ahiahi po i hiahiatia e ahau, puta ake ana hei mea e tuiri ai ahau.</p> 
<p><A NAME="an_21:5">21:5</A>&nbsp;Kei te whakapai ratou i te tepu, kua whakaritea he kaitutei, kei te kai ratou, kei te inu: whakatika, e nga rangatira, pania te whakangungu rakau.</p> 
<p><A NAME="an_21:6">21:6</A>&nbsp;Ko ta te Ariki kupu hoki tenei ki ahau Tikina, whakaturia he kaitutei, mana e whakaatu tana e kite ai.</p> 
<p><A NAME="an_21:7">21:7</A>&nbsp;Na ka kitea e ia te ope, nga kaieke hoiho tatakirua, he ropu kaihe, he ropu kamera, kia ata whakarongo marie ia.</p> 
<p><A NAME="an_21:8">21:8</A>&nbsp;Katahi tera ka karanga, ano he raiona: e Toku Ariki, kei runga ahau i te wahi tutei e tu tonu ana i te awatea; pau katoa ano nga po i ahau e tu nei i taku mahi tiaki.</p> 
<p><A NAME="an_21:9">21:9</A>&nbsp;Nana, tenei te haere mai nei he ropu tangata, me nga kaieke hoiho, he tatakirua. Na ka oho ia, ka mea, Kua horo a Papurona, kua horo; ko nga whakapakoko katoa ano o ona atua, wawahia iho ki te whenua.</p> 
<p><A NAME="an_21:10">21:10</A>&nbsp;E taku patunga witi, e te witi o taku patunga; ko taku i rongo ai ki a Ihowa o nga mano, ki te Atua o Iharaira, e whakaaturia nei e ahau ki a koutou.</p> 
<p><A NAME="an_21:11">21:11</A>&nbsp;&#182; Ko te poropititanga mo Ruma. E karanga mai ana tetahi ki ahau i Heira, E te kaitutei, ko te aha i te po? E te kaitutei, ko te aha i te po?</p> 
<p><A NAME="an_21:12">21:12</A>&nbsp;Ka ki mai te kaitutei, Kei te haere mai te ata raua ko te po: ki te uia e koutou, e ui: hoki mai, haere mai.</p> 
<p><A NAME="an_21:13">21:13</A>&nbsp;&#182; Ko te poropititanga mo Arapia. Kei te ngahere i Arapia he nohoanga mo koutou i te po, e nga tira haere o Reranimi.</p> 
<p><A NAME="an_21:14">21:14</A>&nbsp;I kawea e ratou he wai mo te tangata e matewai ana; i haere nga tangata o te whenua o Tema ki te whakatau i nga tangata e rere ana, me ta ratou taro.</p> 
<p><A NAME="an_21:15">21:15</A>&nbsp;Ka rere mai hoki ratou i nga hoari, i te hoari kua oti te unu, i te kopere kua oti te whakapiko, i te pakaha ano o te whawhai.</p> 
<p><A NAME="an_21:16">21:16</A>&nbsp;Ko ta te Ariki kupu hoki tenei ki ahau, Kia kotahi tau, ko te tau hoki o te kaimahi, a ka poto katoa te kororia o Kerara.</p> 
<p><A NAME="an_21:17">21:17</A>&nbsp;Na ko nga morehu o nga kaikopere, ko nga marohirohi o nga tama a Kerara, ka torutoru; ko te kupu hoki tenei a Ihowa, a te Atua o Iharaira.</p> 
<p><A NAME="an_22:1">22:1</A>&nbsp;&#182; Ko te poropititanga mo te raorao o te whakakitenga. He aha ra nou, i piki katoa ai koe ki nga tuanui?</p> 
<p><A NAME="an_22:2">22:2</A>&nbsp;E koe, e ki tonu nei koe i te nge, he pa turituri, he pa koa: ko ou tangata i patua ehara i te mea patu na te hoari, ehara i te hunga i mate i te whawhai.</p> 
<p><A NAME="an_22:3">22:3</A>&nbsp;Rere ngatahi ana ou rangatira katoa, herea ana ratou e nga kaikopere, te hunga katoa i kitea i roto i a koe, herea ngatahitia ana ratou, te hunga i rere mai i tawhiti.</p> 
<p><A NAME="an_22:4">22:4</A>&nbsp;Koia ahau i mea ai, Kati te titiro ki ahau, ka nui toku tangi; kaua e tohe ki te whakamarie i ahau mo te pahuatanga o te tamahine a toku iwi.</p> 
<p><A NAME="an_22:5">22:5</A>&nbsp;He ra hoki tenei no te raruraru, no te takahanga, no te pokaikaha, he mea na te Ariki, na Ihowa o nga mano, i te raorao o te whakakitenga; he pakaruhanga i nga taiepa, he karangatanga ki nga maunga.</p> 
<p><A NAME="an_22:6">22:6</A>&nbsp;Ko ta Erama, he mau i te papa pere, me nga hariata tangata me nga kaieke hoiho; ko ta Kiri he whakaputa mai i te whakangungu rakau ki waho.</p> 
<p><A NAME="an_22:7">22:7</A>&nbsp;Na kapi ana ou raorao whakapaipai i te hariata, tu ana nga rarangi o nga kaieke hoiho ki te kuwaha.</p> 
<p><A NAME="an_22:8">22:8</A>&nbsp;&#182; Na mauria atu ana e ia te hipoki o Hura; a ka titiro koe i taua ra ki nga patu i roto i te whare o te ngahere.</p> 
<p><A NAME="an_22:9">22:9</A>&nbsp;A ka kite koutou i nga pakaru o te pa o Rawiri, he maha; ka huia hoki e koutou nga wai o te poka o raro.</p> 
<p><A NAME="an_22:10">22:10</A>&nbsp;A taua ana e koutou nga whare o Hiruharama; wawahia ana e koutou nga whare hei hanga mo te taiepa.</p> 
<p><A NAME="an_22:11">22:11</A>&nbsp;Ka hanga ano e koutou he awa ki waenganui i nga taiepa e rua mo nga wai o te poka tawhito; kahore ia o koutou whakaaro ki te kaimahi o tena mea, kahore hoki e titiro ki tona kaihanga o mua noa atu.</p> 
<p><A NAME="an_22:12">22:12</A>&nbsp;Heoi ko te karangatanga a te Ariki, a Ihowa o nga mano, i taua ra ki te tangi, ki te aue, ki te moremore, ki te whitiki i te kakahu taratara:</p> 
<p><A NAME="an_22:13">22:13</A>&nbsp;Na ko te koa, ko te hari, ko te patu kau, ko te patu hipi, ko te kai kikokiko, ko te inu waina; kia kai tatou, kia inu; apopo hoki tatou mate ai.</p> 
<p><A NAME="an_22:14">22:14</A>&nbsp;Na ka whakaatu a Ihowa o nga mano ki oku taringa, He pono, e kore rawa tenei he o koutou e murua, a mate noa koutou, e ai ta te Ariki, ta Ihowa o nga mano.</p> 
<p><A NAME="an_22:15">22:15</A>&nbsp;&#182; Ko te kupu tenei a te Ariki, a Ihowa o nga mano, Haere mai, haere ki tenei kaitiaki o nga moni, ki a Hepena, ki te rangatira o te whare, mea atu,</p> 
<p><A NAME="an_22:16">22:16</A>&nbsp;He aha tau i konei? ko wai hoki tau i konei, i haua ai e koe he tanumanga mou ki konei? e hahau ana koa he tanumanga mona i te wahi tiketike, e tarai ana he nohoanga mona ki te kamaka!</p> 
<p><A NAME="an_22:17">22:17</A>&nbsp;Nana, ka maka kinotia atu koe e Ihowa, ka peratia i ta te tangata kaha; ae ra, ka kopakina rawatia koe e ia.</p> 
<p><A NAME="an_22:18">22:18</A>&nbsp;He pono ka tahuri ia, ka whiua koe, ano he mea porotaka ki tetahi whenua nui: hei reira koe mate ai, ki reira ano hoki nga hariata o tou kororia, e koe, e te whakama o te whare o tou ariki.</p> 
<p><A NAME="an_22:19">22:19</A>&nbsp;Ka peia atu hoki koe e ahau i tou turanga, ka turakina iho ano koe e ia i tou wahi.</p> 
<p><A NAME="an_22:20">22:20</A>&nbsp;I taua ra ka karangatia e ahau taku pononga, e Eriakimi tama a Hirikia.</p> 
<p><A NAME="an_22:21">22:21</A>&nbsp;Ka whakakahuria ano ia e ahau ki tou kakahu, ka whakakahangia hoki ki tou whitiki, ka hoatu ano tou kawanatanga ki tona ringa: a hei matua ia ki nga tangata o Hiruharama, ki te whare ano o Hura.</p> 
<p><A NAME="an_22:22">22:22</A>&nbsp;Ka waiho ano e ahau te ki o te whare o Rawiri ki runga ki tona pokohiwi; na mana e whakatuwhera, a kahore he tangata hei tutaki, mana e tutaki a kahore he tangata hei whakatuwhera.</p> 
<p><A NAME="an_22:23">22:23</A>&nbsp;Ka titia hoki ia e ahau ano he titi ki te wahi mau, a hei torona kororia ia ki te whare o tona papa.</p> 
<p><A NAME="an_22:24">22:24</A>&nbsp;Ka whakarihia ano e ratou ki runga ki a ia te kororia katoa o te whare o tona papa, nga uri, nga whanau, nga oko ririki katoa, ara nga oko hei peihana, me nga oko katoa ano hei haka.</p> 
<p><A NAME="an_22:25">22:25</A>&nbsp;I taua ra, e ai ta Ihowa o nga mano, ka taui te titi i titia nei ki te wahi mau, ka tapahia, ka marere ki raro; ka motuhia atu ano te mea e iri ana i runga: na Ihowa hoki te kupu.</p> 
<p><A NAME="an_23:1">23:1</A>&nbsp;&#182; Ko te poropititanga mo Taira. Aue, e nga kaipuke o Tarahihi; kua moti hoki ia, i kore ai he whare, i kore ai he tapokoranga: no te whenua o Kitimi te whakaaturanga ki a ratou.</p> 
<p><A NAME="an_23:2">23:2</A>&nbsp;Whakarongoa, e nga tangata o te motu; kua ki na koe i ta nga kaihokohoko o Hairona e rere nei i te moana.</p> 
<p><A NAME="an_23:3">23:3</A>&nbsp;Kei nga wai nui, kei nga purapura o Hihoro, kei te tapahanga witi o te Naera, ona hua; ko ia ano te kaihokohoko ki nga iwi.</p> 
<p><A NAME="an_23:4">23:4</A>&nbsp;Kia whakama koe, e Hairona, kua korero hoki te moana, te pa kaha o te moana kua mea, Kahore oku mamae hapu, kahore hoki ahau i whanau, kahore i atawhai tamariki, kahore i whakatupu kotiro.</p> 
<p><A NAME="an_23:5">23:5</A>&nbsp;Ka tae te rongo ki Ihipa, ka tino mamae ratou, ki te rongo o Taira.</p> 
<p><A NAME="an_23:6">23:6</A>&nbsp;Whakawhiti atu ki Tarahihi; aue, e nga tangata o te motu.</p> 
<p><A NAME="an_23:7">23:7</A>&nbsp;Ko to koutou pa koa ianei tenei, ko tona tawhito nei no nga ra ano onamata? na ona waewae hoki ia i kawe ki tawhiti noho ai.</p> 
<p><A NAME="an_23:8">23:8</A>&nbsp;Na wai i whakatakoto tenei whakaaro mo Taira, mo te pa whakakarauna, he rangatira nei ona kaihokohoko; ko ona kaiwhakawhitiwhiti taonga, ko nga metararahi o te whenua?</p> 
<p><A NAME="an_23:9">23:9</A>&nbsp;Na Ihowa o nga mano i whakatakoto, hei whakapoke i te whakapehapeha o nga mea ataahua katoa, hei mea kia whakahaweatia nga metararahi o te whenua.</p> 
<p><A NAME="an_23:10">23:10</A>&nbsp;Tika atu na waenganui i tou whenua, ano ko te Naera, e te tamahine a Tarahihi: kua kore he whitiki mou a mua ake.</p> 
<p><A NAME="an_23:11">23:11</A>&nbsp;Kua totoro tona ringa ki runga ki te moana, whakangaueuetia ana e ia nga rangatiratanga. Na Ihowa te whakahau mo Kanaana, kia ngaro ona pa kaha.</p> 
<p><A NAME="an_23:12">23:12</A>&nbsp;I mea ano ia, Kati rawa tou koa, e te wahine e tukinotia nei, e te tamahine a Hairona: whakatika, whakawhiti atu ki Kitimi; ahakoa i reira kahore he okiokinga mou.</p> 
<p><A NAME="an_23:13">23:13</A>&nbsp;Nana, te whenua o nga Karari, kua kahore tena iwi; kua whakaritea a reira e nga Ahiriana mo nga kirehe o te koraha: na ratou i whakaara a ratou pourewa, kua horo i a ratou ona whare kingi; kua meinga e ia hei ururua.</p> 
<p><A NAME="an_23:14">23:14</A>&nbsp;Aue, e nga kaipuke o Tarahihi: kua kore hoki to koutou pa kaha.</p> 
<p><A NAME="an_23:15">23:15</A>&nbsp;&#182; I taua ra ka warewaretia a Taira, e whitu tekau tau, ko nga ra hoki o te kingi kotahi: i te mutunga o nga tau e whitu tekau ka rite ta Taira ki te waiata a te wahine kairau.</p> 
<p><A NAME="an_23:16">23:16</A>&nbsp;E mau ki te hapa, taiawhiotia te pa, e te wahine kairau i warewaretia nei; kia pai te waiata, kia maha nga waiata, kia maharatia ai koe.</p> 
<p><A NAME="an_23:17">23:17</A>&nbsp;Na i te mutunga o nga tau e whitu tekau ka tirohia a Taira e Ihowa, a ka hoki ia ki tana utu, ka kairau ano ki nga kingitanga katoa o te whenua i runga i te mata o te oneone.</p> 
<p><A NAME="an_23:18">23:18</A>&nbsp;Na, ko ana mea hokohoko, me ona utu, he tapu ki a Ihowa: e kore e whaowhina ki te toa, e kore ano e rongoatia; engari ma te hunga e noho ana i te aroaro o Ihowa ana mea hokohoko, a ka makona ratou i te kai, ka roa ano te mau o te kakahu.</p> 
<p><A NAME="an_24:1">24:1</A>&nbsp;&#182; Nana, kua meinga e Ihowa te whenua kia noho tahanga, kia takoto kau, kua porohurihia ake e ia, a kua whakamararatia ona tangata.</p> 
<p><A NAME="an_24:2">24:2</A>&nbsp;A ka rite te iwi ki te tohunga, te pononga ki tona ariki, te pononga wahine ki tona rangatira wahine, te tangata i utua ai te taonga ki te tangata i a ia nei te utu, te kaiwhakatarewa mai ki te tangata i te nama, te tangata i te moni whakatupu ki te tangata nana nei i homai ki a ia.</p> 
<p><A NAME="an_24:3">24:3</A>&nbsp;Ka moti rawa ta te whenua, pahua rawa: kua korerotia hoki e Ihowa tenei kupu.</p> 
<p><A NAME="an_24:4">24:4</A>&nbsp;E tangi ana te whenua, ngohe noa iho; kahakore kau te ao, ngohe noa iho; harotu kau te hunga rarahi o te whenua.</p> 
<p><A NAME="an_24:5">24:5</A>&nbsp;Kua poke ano te whenua i raro i ona tangata; kua takahia hoki nga ture, whakaputaia ketia ake e ratou te tikanga i whakatakotoria, whakataka ana e ratou te kawenata onamata.</p> 
<p><A NAME="an_24:6">24:6</A>&nbsp;Na reira i kainga ai te whenua e te kanga, kitea iho te hara o ona tangata; na reira i wera ai nga tangata o te whenua, a he torutoru te hunga i toe.</p> 
<p><A NAME="an_24:7">24:7</A>&nbsp;E tangi ana te waina hou; kua kahakore te waina; kei te mapu te hunga ngakau koa katoa.</p> 
<p><A NAME="an_24:8">24:8</A>&nbsp;Ka mutu te koa o nga timipera, kua kore te nge o te hunga e hari ana; mutu ake te koa o te hapa.</p> 
<p><A NAME="an_24:9">24:9</A>&nbsp;Kore ake ta ratou waiata i te mea e inu waina ana; ka kawa te wai kaha ki te hunga e inu ana.</p> 
<p><A NAME="an_24:10">24:10</A>&nbsp;Kua pakaru te pa o te pororaru, tutaki rawa nga whare katoa, te ai he tomokanga atu.</p> 
<p><A NAME="an_24:11">24:11</A>&nbsp;He karanga kei nga ara, he mea mo te waina; kua pouri katoa te koa, kua riro te harakoa o te whenua.</p> 
<p><A NAME="an_24:12">24:12</A>&nbsp;Mahue iho ki te pa ko te ururua; ko te kuwaha, he mea whiu ki te whakangaromanga.</p> 
<p><A NAME="an_24:13">24:13</A>&nbsp;&#182; Ka penei te hanga i waenganui i te whenua i roto i nga iwi; kei te ruiruinga o te oriwa te rite, kei te hamunga o nga karepe ina mutu te whawhaki.</p> 
<p><A NAME="an_24:14">24:14</A>&nbsp;Ka ara to ratou reo, ka waiata ratou; mo te nui hoki o Ihowa, ka hamama mai ratou i te moana.</p> 
<p><A NAME="an_24:15">24:15</A>&nbsp;Na whakakororiatia a Ihowa i te rawhiti, te ingoa o Ihowa, o te Atua o Iharaira, i nga motu o te moana.</p> 
<p><A NAME="an_24:16">24:16</A>&nbsp;&#182; I te pito rawa o te whenua kua rangona nga waiata e tatou, he kororia ki te tangata tika. Otiia ka ki ake ahau, Kei te whakaheke ahau! kei te whakaheke! aue te mate i ahau! he mahi tinihanga ta te hunga tinihanga; nui atu te tinihanga o te hunga tinihanga.</p> 
<p><A NAME="an_24:17">24:17</A>&nbsp;Ko te wehi, ko te rua, ko te rore, kei a koe, e te tangata o te whenua.</p> 
<p><A NAME="an_24:18">24:18</A>&nbsp;Na, ko te tangata e rere mai i te ngangau o te wehi, ka taka ki te rua; a ko te tangata e puta ake ana i roto i te rua, ka mau i te rore; kua puare hoki nga matapihi o runga, a e ru ana nga turanga o te whenua.</p> 
<p><A NAME="an_24:19">24:19</A>&nbsp;Ngakongako kau te whenua, memeha kau noa iho te whenua, ngaueue kau te whenua.</p> 
<p><A NAME="an_24:20">24:20</A>&nbsp;Hurorirori kau te whenua ano he haurangi, nekenekehia ana, me te mea he whare tira; ka taimaha iho hoki tona he ki runga ki a ia, ka hinga, heoi ano ona aranga ake.</p> 
<p><A NAME="an_24:21">24:21</A>&nbsp;I taua ra ka whiua e Ihowa te ope o te hunga kua neke ake, me nga kingi o te whenua i runga i te whenua.</p> 
<p><A NAME="an_24:22">24:22</A>&nbsp;A ka huihuia ratou, ka peratia me nga herehere e huihuia ana ki te rua, ka tutakina hoki ki te whare herehere, a ka maha nga ra ka tirohia iho ratou.</p> 
<p><A NAME="an_24:23">24:23</A>&nbsp;Ko reira te marama numinumi kau ai, ka whakama ano hoki te ra; ka kingi hoki a Ihowa o nga mano ki Maunga Hiona, ki Hiurharama, ki te aroaro ano o ana kaumatua i runga i te kororia.</p> 
<p><A NAME="an_25:1">25:1</A>&nbsp;&#182; E Ihowa, ko koe toku Atua; ka whakanuia koe e ahau, ka whakamoemititia e ahau tou ingoa; he mahi whakamiharo hoki au, ara ko nga whakaaro i takoto nei i mua, i runga i te pono, i te tika.</p> 
<p><A NAME="an_25:2">25:2</A>&nbsp;Kua meinga hoki e koe te pa hei puranga; te pa kaha, hei ururua; te whare kingi o nga tangata ke, kore iho tera pa; e kore e hanga a ake ake.</p> 
<p><A NAME="an_25:3">25:3</A>&nbsp;Na ka whakakororiatia koe e te iwi kaha, ka wehi te pa o nga iwi nanakia i a koe.</p> 
<p><A NAME="an_25:4">25:4</A>&nbsp;Hei pa kaha hoki koe mo te ware, hei pa kaha mo te rawakore i tona henga, hei whakaruru kei mate i te tupuhi, hei whakahauhau mo te werawera, ina rite te hau o te hunga nanakia ki te tupuhi e aki mai ana ki te taiepa.</p> 
<p><A NAME="an_25:5">25:5</A>&nbsp;Ka rite ki te mahana i te wahi maroke te ngangau o nga tangata ki ka whakahokia iho nei e koe; ka rite ki te mahana i nga wa e whakamarumarua ana e te kapua, ka iti iho te waiata a te hunga nanakia.</p> 
<p><A NAME="an_25:6">25:6</A>&nbsp;&#182; A ka tukua e Ihowa o nga mano he hakari ma nga iwi katoa ki runga ki tenei maunga, he mea momona, he waina nganga hei hakari, he mea momona, ki tonu i te hinu wheua, he waina nganga, tatari rawa.</p> 
<p><A NAME="an_25:7">25:7</A>&nbsp;Ka whakakahoretia ano e ia i runga i tenei maunga te mata o te hipoki e hipoki nei i nga iwi katoa, me te taupoki e taupoki nei i nga tauiwi katoa.</p> 
<p><A NAME="an_25:8">25:8</A>&nbsp;Kua horomia e ia te mate ake ake; a ka horoia e te Ariki, e Ihowa, nga roimata o nga kanohi katoa, ka whakakahoretia ano e ia te whakahawea ki tana iwi puta noa i te whenua; na Ihowa nei hoki te kupu.</p> 
<p><A NAME="an_25:9">25:9</A>&nbsp;&#182; Ko te kupu ano tenei i taua ra, Nana, ko to tatou Atua tenei: i tatari tatou ki a ia, ka ora ano tatou i a ia: ko Ihowa tenei; i tatari tatou ki a ia; ka hari tatou, ka koa ki tana whakaoranga.</p> 
<p><A NAME="an_25:10">25:10</A>&nbsp;No te mea ka okioki te ringa o Ihowa ki tenei maunga, a ka takahia a Moapa ki raro i tona wahi, me te kakau witi e takahia ana ki te wai o te puranga paru.</p> 
<p><A NAME="an_25:11">25:11</A>&nbsp;A ka totoro ona ringa i waenganui o reira pera me te kaikauhoe e toro ana i ona ringa ina kauhoe ia; ka tukua hoki ki raro tona whakapehapeha me nga mahi a ona ringa.</p> 
<p><A NAME="an_25:12">25:12</A>&nbsp;Na, ko te wahi kaha o te pourewa tiketike o ou taiepa, kua tukua iho e ia, takoto rawa, pa rawa ki te whenua, ki te puehu rawa.</p> 
<p><A NAME="an_26:1">26:1</A>&nbsp;&#182; I taua ra ka waiatatia tenei waiata i te whenua o Hura. He pa kaha to tatou; ka whakaritea e ia te whakaora hei taiepa, hei pekerangi.</p> 
<p><A NAME="an_26:2">26:2</A>&nbsp;Whakatuwheratia nga kuwaha, kia tomo mai ai te iwi tika e pupuri ana i te pono.</p> 
<p><A NAME="an_26:3">26:3</A>&nbsp;Mau e pupuri i runga i te rangimarie rawa te tangata e u ana te whakaaro ki a koe; nana hoki i whakawhirinaki ki a koe.</p> 
<p><A NAME="an_26:4">26:4</A>&nbsp;Whakawhirinaki ki a Ihowa a ake ake, no te mea kei te Ariki, kei a Ihowa, he kamaka mau tonu.</p> 
<p><A NAME="an_26:5">26:5</A>&nbsp;&#182; Kua whakahokia iho hoki e ia te hunga e noho ana i runga, te pa tiketike; takoto rawa i a ia, takoto rawa ki te whenua, pa rawa ki te puehu:</p> 
<p><A NAME="an_26:6">26:6</A>&nbsp;Takahia iho e te waewae, e nga waewae o nga rawakore, e nga takahanga o nga ware.</p> 
<p><A NAME="an_26:7">26:7</A>&nbsp;Ko te ara o te tangata tika, he tika; e whakatikaia ana e koe, e te mea tika, te ara o te tangata tika.</p> 
<p><A NAME="an_26:8">26:8</A>&nbsp;Kei te ara nei ano matou o au whakaritenga e tatari ana ki a koe, e Ihowa; ko tou ingoa, ko te mahara ki a koe ta o matou wairua e minamina nei.</p> 
<p><A NAME="an_26:9">26:9</A>&nbsp;Minamina tonu ahau, toku ngakau, ki a koe i te po; ae ra, ka moata ahau, toku wairua, ki te rapu i a koe; no te mea i nga wa e puta ai au whakaritenga ki te whenua, ka akona te tika e nga tangata o te ao.</p> 
<p><A NAME="an_26:10">26:10</A>&nbsp;Atawhaitia iho te tangata kino, e kore ia e ako i te tika; i te whenua o te tika ka he tana mahi, e kore ano ia e kite i te nui o Ihowa.</p> 
<p><A NAME="an_26:11">26:11</A>&nbsp;E Ihowa, kua ara tou ringa ki runga, heoi kahore ratou e kite: otiia ka kite ratou i tou hae mo te iwi, a ka whakama; ae ra, ma te ahi e kai ou hoariri.</p> 
<p><A NAME="an_26:12">26:12</A>&nbsp;&#182; Ka whakaritea e koe, e Ihowa, he rangimarie mo matou, nau nei hoki i mahi a matou mahi katoa ma matou.</p> 
<p><A NAME="an_26:13">26:13</A>&nbsp;E Ihowa, e to matou Atua, he ariki ke ano, i tua ake i a koe, i noho hei rangatira mo matou; mau anake ia matou ka mahara ai ki tou ingoa.</p> 
<p><A NAME="an_26:14">26:14</A>&nbsp;Kua mate ratou, e kore e ora; he tupapaku ratou, e kore e ara; na kua tirohia nei ratou e koe, ngaro iho i a koe, huna katoatia ana e koe te mahara ki a ratou.</p> 
<p><A NAME="an_26:15">26:15</A>&nbsp;Kua whakaraneatia e koe te iwi, e Ihowa, kua whakaraneatia e koe te iwi: kua whai kororia koe: nau i whakanui nga rohe katoa o te whenua.</p> 
<p><A NAME="an_26:16">26:16</A>&nbsp;E Ihowa, i te rarurarutanga i haere atu ratou ki a koe, a i ringihia atu e ratou he inoi, i te mea e papaki ana koe i a ratou.</p> 
<p><A NAME="an_26:17">26:17</A>&nbsp;He pera i te wahine hapu, ka tata ia te whanau, e whakamamae ana, e aue ana i ona mamae; ko to matou rite tera i tou aroaro, e Ihowa.</p> 
<p><A NAME="an_26:18">26:18</A>&nbsp;I te hapu matou, i te mamae matou, kua whanau ta matou me te mea he hau; kihai i oti i a matou he whakaora i runga i te whenua; kihai ano hoki i hinga nga tangata o te ao.</p> 
<p><A NAME="an_26:19">26:19</A>&nbsp;Ka ora ou tangata mata; ka ara oku tinana mate, Maranga, waiata, e te hunga kei te puehu nei to koutou kainga; no te mea kei te tomairangi o nga otaota te rite o tou tomairangi; a ka maka mai nga tupapaku e te whenua.</p> 
<p><A NAME="an_26:20">26:20</A>&nbsp;&#182; Haere, e toku iwi, e tomo ki roto ki ou ruma, tutakina ou tatau i muri i a koe; e piri, he wahi iti kau nei, kia pahemo ra ano te riri.</p> 
<p><A NAME="an_26:21">26:21</A>&nbsp;No te mea tenei a Ihowa te puta nei i tona wahi ki te whiu i te he o nga tangata o te whenua; a ka whakakitea ona toto e te whenua; e kore ano e hipokina e ia i muri nei tona hunga i patua.</p> 
<p><A NAME="an_27:1">27:1</A>&nbsp;&#182; I taua ra ka patua e Ihowa ki tana hoari maro, hoari nui, hoari kaha a Rewiatana, te nakahi tere, a Rewiatana, te nakahi korohape; ka tukitukia hoki e ia te tarakona i te moana.</p> 
<p><A NAME="an_27:2">27:2</A>&nbsp;I taua ra: He mara waina, waiata atu koutou ki reira.</p> 
<p><A NAME="an_27:3">27:3</A>&nbsp;Ko ahau, ko Ihowa hei tiaki i a ia; hono tonu taku whakamakuku; ka tiakina e ahau i te po, i te ao, kei tukinotia.</p> 
<p><A NAME="an_27:4">27:4</A>&nbsp;Kahore he riri i roto i ahau. He kore noa no nga tataramoa, no nga tumatkauru hei whawhai mai ki ahau! Penei kua haere tonu atu ahau ki runga ki a ratou, tahuna ngatahitia ake e ahau.</p> 
<p><A NAME="an_27:5">27:5</A>&nbsp;Kia hopukia mai ranei e ia toku kaha, kia houhia ai te rongo ki ahau; ae ra, kia houhia ano tana rongo ki ahau.</p> 
<p><A NAME="an_27:6">27:6</A>&nbsp;A nga ra e haere mai nei ka whai pakiaka nga uri o Hakopa; ka whai puawai, ka kopuku a Iharaira: a ka kapi i a ratou te mata o te ao katoa i te hua.</p> 
<p><A NAME="an_27:7">27:7</A>&nbsp;&#182; I rite ranei tana patu i a ia ki tana patunga i ona kaipatu? i rite ranei tona whakamatenga ki te whakamatenga o ana i whakamate ai?</p> 
<p><A NAME="an_27:8">27:8</A>&nbsp;He mea mehua tau ngangare ki a ia i tona tukunga atu e koe; kawhakina ana ia e ia ki tana hau pakaha i te ra o te marangai.</p> 
<p><A NAME="an_27:9">27:9</A>&nbsp;Na ko tenei hei muru i te he o Hakopa; ko nga hua katoa enei o te tahinga i tona hara; kia meinga e ia nga kohatu katoa o te aata kia rite ki te kohatu taioma, kurukuru rawa, a kore ake nga Aherimi me nga whakapakoko e ara ake ake.</p> 
<p><A NAME="an_27:10">27:10</A>&nbsp;Kei te mokemoke hoki te pa taiepa, he kainga mahue, he mea whakarere, he pera i te koraha: kai ana te kuao kau i reira, takoto ana i reira, pau ake i a ia ona manga.</p> 
<p><A NAME="an_27:11">27:11</A>&nbsp;Ka memenge ona peka, ka whatiia atu: ka haere mai nga wahine, tahuna ana e ratou ki te ahi; ehara hoki ia i te iwi e whai mahara ana: no reira e kore ratou e tohungia e to ratou kaihanga, e kore ano to ratou kaiwhakaahua e aroha ki a ratou.</p> 
<p><A NAME="an_27:12">27:12</A>&nbsp;I taua ra ka taia nga hua e Ihowa i te waipuke o te awa, a tae noa ki te awa o Ihipa, a ka kohikohia takitahitia koutou, e nga tama a Iharaira.</p> 
<p><A NAME="an_27:13">27:13</A>&nbsp;I taua ra ka whakatangihia he tetere nui; a ka haere mai te hunga i tata te ngaro i te whenua o Ahiria, me te hunga i te whenua o Ihipa i peia atu; a ka koropiko ratou ki a Ihowa ki te maunga tapu, ki Hiurharama.</p> 
<p><A NAME="an_28:1">28:1</A>&nbsp;&#182; Aue te he mo te karauna whakapehapeha o te hunga haurangi o Eparaima, ki te puawai memenge hoki o tona ataahua whakakororia, tera i te wahi ki runga o te awaawa momona o te hunga kua hinga i te waina!</p> 
<p><A NAME="an_28:2">28:2</A>&nbsp;Nana, he mea kaha, he mea pakari ta te Ariki; koia ano kei te awha whatu, kei te tupuhi e wawahi ana, kei te waipuke, he wai nui e ngawha atu ana, ka taia iho ano e tona ringa ki te whenua.</p> 
<p><A NAME="an_28:3">28:3</A>&nbsp;Ka takahia e nga waewae te karauna whakapehapeha o te hunga haurangi o Eparaima.</p> 
<p><A NAME="an_28:4">28:4</A>&nbsp;A, ko te puawai memenge o tona ataahua whakakororia, kei te wahi nei ki runga o te awaawa momona, ka rite ki te hua matamua o te piki i te mea kahore ano te raumati; a, ka kite te mea i titiro atu, ka horomia e ia i te mea kei tona ringa ano.</p> 
<p><A NAME="an_28:5">28:5</A>&nbsp;I taua ra ko Ihowa o nga mano hei karauna kororia, hei potae ataahua ki nga morehu o tana iwi:</p> 
<p><A NAME="an_28:6">28:6</A>&nbsp;Hei wairua whakawa ki te tangata e noho ana ki te whakawa, hei kaha mo te hunga e whakahoki ana i te whawhai i te kuwaha.</p> 
<p><A NAME="an_28:7">28:7</A>&nbsp;Otiia kua pohehe ano enei i te waina, a kua kototi ke i te wai kaha; ko te tohunga, ko te poropiti, kua pohehe i te wai kaha, kua horomia raua e te waina, a kua kotiti ke i te wai kaha; he titiro he ta raua, e tapepa ana ta raua whakawa.</p> 
<p><A NAME="an_28:8">28:8</A>&nbsp;Ki tonu hoki nga tepu katoa i te ruaki, i te paru, kahore he wahi ma.</p> 
<p><A NAME="an_28:9">28:9</A>&nbsp;&#182; Ko wai e whakaakona e ia ki te matauranga? ko wai e meinga e ia kia mohio ki te kupu? ko te hunga kua whakamutua ta ratou kai waiu, kua tangohia mai i te u?</p> 
<p><A NAME="an_28:10">28:10</A>&nbsp;He whakahau nei hoki tenei i runga i te whakahau, he whakahau i runga i te whakahau; he ako i runga i te ako, he ako i runga i te ako; he iti ki konei, he iti ki ko ra.</p> 
<p><A NAME="an_28:11">28:11</A>&nbsp;Engari ma etahi tangata rere ke nga ngutu, he reo ke te reo e korero ai ia ki tenei iwi:</p> 
<p><A NAME="an_28:12">28:12</A>&nbsp;I ki atu ia ki a ratou, Ko te okiokinga tenei, hoatu e koutou he okiokinga ki te tangata mauiui; ko te tanga manawa hoki tenei: na, kihai ratou i pai ki te whakarongo.</p> 
<p><A NAME="an_28:13">28:13</A>&nbsp;No reira, ko ta Ihowa kupu ki a ratou he whakahau i runga i te whakahau, he whakahau i runga i te whakahau; he ako i runga i te ako, he ako i runga i te ako; he wahi iti ki konei, he wahi iti ki ko ra: kia haere ai ratou, ka hinga whakamuri, ka wawahia, ka mahangatia, ka mau.</p> 
<p><A NAME="an_28:14">28:14</A>&nbsp;&#182; Mo reira whakarongo ki te kupu a Ihowa, e te hunga whakahi, e nga rangatira o tenei iwi i Hiurharama:</p> 
<p><A NAME="an_28:15">28:15</A>&nbsp;Kua mea na hoki koutou, Kua whakarite kawenata matou ki te mate; kua rite a matou whakarite ko te reinga; ki te paaha i waenga te whiu i rite nei ki te waipuke, e kore e tae mai ki a matou; no te mea kua oti te teka te mea e matou hei whakawhiri nakitanga, ka piri matou ki roto ki te horihori.</p> 
<p><A NAME="an_28:16">28:16</A>&nbsp;Na ko te kupu tenei a te Ariki, a Ihowa, Nana, tenei ahau te whakatakoto nei i te kohatu ki Hiona hei turanga, he kohatu kua oti te whakamatautau, mo te kokonga, he mea utu nui, he turanga u: ko te tangata e whakapono ana e kore e potatutatu.</p> 
<p><A NAME="an_28:17">28:17</A>&nbsp;Ka whakatakotoria ano e ahau te tikanga o te whakawa, mea rawa ki te aho, me te tika ano, paramu rawa: a ka tahia atu te whakawhirinakitanga teka e te whatu, ka huri ano nga wai ki runga ki te piringa.</p> 
<p><A NAME="an_28:18">28:18</A>&nbsp;Ka whakataka hoki ta koutou kawenata ki te mate; e kore ano e tu ta koutou i whakarite ai ki te reinga; ko te whiu i rite nei ki te waipuke, ki te tika atu i waenga, ka waiho koutou hei takahanga mana.</p> 
<p><A NAME="an_28:19">28:19</A>&nbsp;I ona wa e haere atu ai taua whiu, ka riro koutou i a ia: ka haere atu hoki i tenei ata, i tenei ata, i te ao, i te po; a he whakamataku anake te mea kia mohio ki te kupu.</p> 
<p><A NAME="an_28:20">28:20</A>&nbsp;He poto hoki te moenga, e kore e wharoro te tangata; he whaiti te hipoki, e kore e taea te roropi mai.</p> 
<p><A NAME="an_28:21">28:21</A>&nbsp;No te mea ka rite ki tera i Maunga Peratimi to Ihowa whakatikanga ake, kei tera i te raorao i Kipeno te rite o tona riri; kia mahi ai ia i tana mahi, i tana mahi rere ke, kia whakatutuki ai i tana hanga, i tana hanga rere ke.</p> 
<p><A NAME="an_28:22">28:22</A>&nbsp;Na kati ra ta koutou whakahi, kei whakaukia o koutou here: kua rongo nei hoki ahau ki te Ariki, ki a Ihowa o nga mano, ki te whakaotinga, ki te mea i whakaritea mo te whenua katoa.</p> 
<p><A NAME="an_28:23">28:23</A>&nbsp;&#182; Kia whai taringa mai, whakarongo hoki ki toku reo; mahara mai, whakarongo ki taku korero.</p> 
<p><A NAME="an_28:24">28:24</A>&nbsp;Ko ta te kaiparau koia i nga ra katoa he parau, hei whakatokanga? he whakatuwhera tonu ranei tana, he wawahi i nga pokurukuru o tona oneone?</p> 
<p><A NAME="an_28:25">28:25</A>&nbsp;Ka oti i a ia te mata o taua mara te mea kia rite, e kore ianei ia e maka atu i te pi, e whakato i te kumine, e rui i te witi, rarangi rawa, i te parei ki te wahi i whakaritea, me te rai ano ki tona tapa?</p> 
<p><A NAME="an_28:26">28:26</A>&nbsp;Ko tona Atua hoki hei whakaako i a ia ki te tikanga pai, hei tohutohu ano i a ia.</p> 
<p><A NAME="an_28:27">28:27</A>&nbsp;E kore hoki nga pi e patua ki te mea koi, e kore ano te wira kata e hurihia ki runga ki te kumine; engari e patua ana nga pi ki te rakau, nga kumine ki te patupatu.</p> 
<p><A NAME="an_28:28">28:28</A>&nbsp;Ko te witi hei taro e kurua ana; e kore hoki e patua tonutia e ia; na, ahakoa tohaina e te wira o tana kata, e ana hoiho ranei, kahore e tukia e ia kia ririki.</p> 
<p><A NAME="an_28:29">28:29</A>&nbsp;E puta mai ana hoki tenei i a Ihowa o nga mano, he mea whakamiharo nei ona whakaaro, he nui ano ana tikanga.</p> 
<p><A NAME="an_29:1">29:1</A>&nbsp;&#182; Aue te mate mo Ariere, mo Ariere, mo te pa i noho ai a Rawiri! tapiritia iho tetahi tau ki tetahi tau; mahia nga hakari i nga wa e rite ai:</p> 
<p><A NAME="an_29:2">29:2</A>&nbsp;Hei reira raru ai i ahau a Ariere, a ka pouri; ka tangi: a ka rite ia ki ahau ano ko Ariere.</p> 
<p><A NAME="an_29:3">29:3</A>&nbsp;Ka nohoia atu ano koe e ahau, a karapoi noa; ka whakapaea koe ki te parepare, ka ara ano i ahau he taiepa hei tatau ki a koe.</p> 
<p><A NAME="an_29:4">29:4</A>&nbsp;A ka whakahokia iho koe, ka korero ake i te whenua; ka iti ano tau kupu i roto i te puehu; ka rite tou reo ki to te tangata i te atua maori, he mea puta ake i te whenua, ka kohimu ake tau kupu i roto i te puehu.</p> 
<p><A NAME="an_29:5">29:5</A>&nbsp;Ko te huihuinga ia o ou hoariri ka rite ki te puehu ririki, a koe te huihuinga o te hunga nanakia ki te papapa e rere atu ana: ae ra, ka hemorere tonu.</p> 
<p><A NAME="an_29:6">29:6</A>&nbsp;Ka pa ta Ihowa o nga mano ki a ia, he whatitiri, he ru, he reo nui, he tukauati, he tupuhi, he mura ahi e ka ana.</p> 
<p><A NAME="an_29:7">29:7</A>&nbsp;A ka rite ki te moe, ki te rekanga kanohi o te po nga iwi maha katoa e whawhai ana ki Ariere, ara te hunga katoa e ngangare ana ki a ia, ki tona pa kaha, e whakatupu kino ana hoki i a ia.</p> 
<p><A NAME="an_29:8">29:8</A>&nbsp;Ka rite ano ki te tangata matekai e moe ana, na kei te kai ia; heoi, kei te ohonga ake, e takoto kau ana tona wairua: ka rite hoki ki te tangata matewai e moe ana, na kei te inu ia; te ohonga ake, kahore he kaha, kei te hiahia ano tona wairua: ko te rite tera o te hui o nga iwi katoa e whawhai ana ki Maunga Hiona.</p> 
<p><A NAME="an_29:9">29:9</A>&nbsp;&#182; E tu koutou, e miharo; e hari, a ka matapo: e haurangi ana ratou, ehara ia i te waina; e hurori ana, engari ehara i te wai kaha.</p> 
<p><A NAME="an_29:10">29:10</A>&nbsp;No te mea kua ringihia e Ihowa te wairua o te moe au tonu ki runga ki a koutou, kua oti ano i a ia te whakamoe o koutou kanohi, nga poropiti; ko o koutou rangatira, ko nga matakite, kua taupokina e ia.</p> 
<p><A NAME="an_29:11">29:11</A>&nbsp;A ka rite ki a koutou te kitenga katoa ki nga kupu o tetahi pukapuka i hiritia, e hoatu ana e nga tangata ki tetahi tangata matua ki te korero pukapuka, ka mea atu, Tena, korerotia tenei: a ka mea mai ia, E kore e taea e ahau, e hiri na hoki.</p> 
<p><A NAME="an_29:12">29:12</A>&nbsp;Na ka hoatu taua pukapuka ki te mea kahore nei e matau ki te korero pukapuka; na ko te kianga atu, Tena, korerotia tenei: ano ra ko ia, Kahore ahau e matau ki te korero.</p> 
<p><A NAME="an_29:13">29:13</A>&nbsp;Na ka mea te Ariki, I te mea e whakatata ana mai te iwi nei ki ahau, a e whakahonore ana i ahau ki to ratou mangai, ki o ratou ngutu, otiia e matara noa atu ana i ahau o ratou ngakau, a ko to ratou wehi ki ahau he mea whakaako e ta te tangata to hutohu:</p> 
<p><A NAME="an_29:14">29:14</A>&nbsp;Na, ka tahuri ahau ki te mahi i tetahi mahi whakamiharo ki waenganui i tenei iwi, he mahi whakamiharo rawa, he miharo whakaharahara: ka whakamotitia hoki nga whakaaro o o ratou mea whakaaro nui, ka ngaro te matauranga o o ratou mea mohio.</p> 
<p><A NAME="an_29:15">29:15</A>&nbsp;Aue te mate mo te hunga e whai ana i te wahi hohonu, kia ngaro ai to ratou whakaaro i a Ihowa; a kei te pouri a ratou mahi, e mea ana hoki, Ko wai e kite ana i a tatou? ko wai e matau ana ki a tatou?</p> 
<p><A NAME="an_29:16">29:16</A>&nbsp;Ta koutou whakaputa ke! E kiia ranei te kaihanga rihi he rite ki te paru? e ki ake ranei te mea i hanga ki tona kaihanga, Kihai ahau i hanga e ia? e mea ake ranei te mea i mahia ki tona kaimahi, Kahore ona matauranga?</p> 
<p><A NAME="an_29:17">29:17</A>&nbsp;&#182; He teka ranei he iti rawa nei te takiwa, a ka puta ke a Repanona hei mara whai hua, a ka kiia te mara whai hua hei ngahere?</p> 
<p><A NAME="an_29:18">29:18</A>&nbsp;I taua ra ka rongo nga turi i nga kupu o te pukapuka, ka kite ano nga kanohi o nga matapo i roto i te kakarauri, i te pouri.</p> 
<p><A NAME="an_29:19">29:19</A>&nbsp;Ka neke ake ano te hari o te hunga mahaki ki a Ihowa, ka koa ano nga tangata rawakore ki te Mea Tapu o Iharaira.</p> 
<p><A NAME="an_29:20">29:20</A>&nbsp;Kua moti hoki te tangata nanakia; a ko te tangata whakahi, kua poto; kua hatepea atu ano te hunga katoa i whanga ki te kino:</p> 
<p><A NAME="an_29:21">29:21</A>&nbsp;E whakatau he nei ki te tangata e korero ana, e whakatakoto rore nei mo te kairiri o te he i te kuwaha; a kahore he rawa i whakapeaua ketia ai e ratou te tangata tika.</p> 
<p><A NAME="an_29:22">29:22</A>&nbsp;Na ko te kupu tenei a Ihowa, nana nei a Aperahama i hoko, mo te whare o Hakopa, E kore a Hakopa e whakama aianei, e kore ano e koma tona mata aianei.</p> 
<p><A NAME="an_29:23">29:23</A>&nbsp;Engari kia kite ia i ana tamariki, i te mahi a oku ringa, i roto i a ia, ka whakatapua e ratou toku ingoa; ae ra, ka whakatapua ano e ratou te Mea Tapu o Hakopa, a ka wehi ki te Atua o Iharaira.</p> 
<p><A NAME="an_29:24">29:24</A>&nbsp;Ka mohiotia ano te matauranga e nga wairua kotiti ke, a ka ako te hunga amuamu ki te kupu mohio.</p> 
<p><A NAME="an_30:1">30:1</A>&nbsp;&#182; Aue te mate mo nga tamariki whakakeke, e ai ta Ihowa, e hanga whakaaro nei, otiia ehara i te mea naku; e hipoki nei i te hipoki, ehara ia i te mea na toku wairua, he mea kia taparua iho ai e ratou he hara ki runga ki te hara:</p> 
<p><A NAME="an_30:2">30:2</A>&nbsp;E haere nei ki raro ki Ihipa, kahore hoki e ui tikanga ki toku mangai; hei kaha hoki mo ratou te kaha o Parao, a e mea ana kia whakawhirinaki ki te taumarumarunga iho o Ihipa!</p> 
<p><A NAME="an_30:3">30:3</A>&nbsp;Mo reira hei mea whakama ki a koutou te kaha o Parao, hei mea ano e numinumi ai koutou te whakawhirinaki ki te taumarumarunga iho o Ihipa.</p> 
<p><A NAME="an_30:4">30:4</A>&nbsp;I Toana hoki ana rangatira, i tae ano ana karere ki Hanehe.</p> 
<p><A NAME="an_30:5">30:5</A>&nbsp;Whakama katoa ratou ki te iwi kahore nei a ratou pai mo ratou, kahore he awhina, kahore he pai; engari he whakama, he ingoa kino.</p> 
<p><A NAME="an_30:6">30:6</A>&nbsp;Ko te poropititanga mo nga kararehe o te tonga. I te whenua o te raruraru, o te ngakau mamae, no reira nei te raiona uha me te raiona toa, te waipera me te nakahi e rere nei me he ahi, ka kawea atu e ratou o ratou rawa i runga i nga pokohiwi o ng a kuao kaihe, o ratou taonga i runga i nga koropuku o nga kamera ki te iwi kahore nei a ratou pai mo ratou.</p> 
<p><A NAME="an_30:7">30:7</A>&nbsp;Ko ta Ihipa awhina hoki he horihori, he kore noa iho: koia i huaina ai e ahau, ko Rahapa noho tonu.</p> 
<p><A NAME="an_30:8">30:8</A>&nbsp;&#182; Na haere, tuhituhia ki te papa ki to ratou aroaro, taia iho hoki ki te pukapuka; me waiho ano tena i nga ra i muri hei kaiwhakaatu a ake ake.</p> 
<p><A NAME="an_30:9">30:9</A>&nbsp;He tutu hoki tenei iwi, he tamariki korero teka, he tamariki kahore e pai ki te whakarongo ki te ture a Ihowa:</p> 
<p><A NAME="an_30:10">30:10</A>&nbsp;Ko ta ratou nei kupu ki nga matakite, Kaua e kite; ki nga poropiti, Kaua e poropititia ki a matou nga mea tika; korero ki a matou i nga mea ngawari; hei nga mea tinihanga he poropititanga ma koutou:</p> 
<p><A NAME="an_30:11">30:11</A>&nbsp;Peka atu i te ara, whakarerea te huarahi, kati ta te Mea Tapu o Iharaira te mea mai ki to matou aroaro.</p> 
<p><A NAME="an_30:12">30:12</A>&nbsp;Na ko te kupu tenei a te Mea Tapu o Iharaira, Kua paopao na koutou ki tenei kupu, kua okioki ano ki te tukino, ki te whanoke, u tonu atu ki reira:</p> 
<p><A NAME="an_30:13">30:13</A>&nbsp;Na, ko te tukunga iho o tenei he ki a koutou, ka rite ki te pakaru o te taiepa, meake nei hinga, kua ngawha haere i te wahi tiketike, kitea rawatia ake kua puta whakarere tona pakaru.</p> 
<p><A NAME="an_30:14">30:14</A>&nbsp;Ka wahia hoki e ia, pera i te oko a te kaihanga rihi e wahia ana, mongamonga noa, e kore e tohungia; na e kore e kitea i roto i ona kongakonga he maramara hei tango ahi mai i te kanga ahi, hei utu wai ake ranei i te poka.</p> 
<p><A NAME="an_30:15">30:15</A>&nbsp;Ko te kupu hoki tenei a te Ariki, a Ihowa, a te Mea Tapu o Iharaira, Ma te tahuri mai, ma te humarie ka ora ai koutou; kei te ata noho, kei te whakawhirinaki he kaha mo koutou; heoi kihai koutou i pai.</p> 
<p><A NAME="an_30:16">30:16</A>&nbsp;Na i ki na koutou, Kahore, engari me rere matou i runga i te hoiho; mo reira ka rere koutou: a, Ka eke matou ki runga ki te mea tere; mo reira ka tere ano te hunga e whai ana i a koutou.</p> 
<p><A NAME="an_30:17">30:17</A>&nbsp;Ko te mano kotahi, ka rere i te riri a te tangata kotahi; ka rere koutou i te riri a te tokorima; a ka mahue koutou ano he pou kara i te tihi o te maunga, ano he kara i runga i te pukepuke.</p> 
<p><A NAME="an_30:18">30:18</A>&nbsp;&#182; Na konei ano a Ihowa ka tatari, he mea kia atawhaitia ai koutou e ia, na konei ano ia ka whakanekehia ake, kia tohungia ai koutou e ia: he Atua whakawa hoki a Ihowa, ka hari te hunga katoa e tatari ana ki a ia.</p> 
<p><A NAME="an_30:19">30:19</A>&nbsp;Tera hoki te iwi e noho ki Hiona, ki Hiruharama; mutu ake tou tangi: he pono ka aroha ia ki a koe, ki tou reo e tangi ana; ka rongo ia ki a koe, ka whakahoki kupu ia ki a koe.</p> 
<p><A NAME="an_30:20">30:20</A>&nbsp;Ahakoa homai e te Ariki hei taro ma koutou ko te ngakau mamae, hei wai ano ko te tukino, e kore ou kaiwhakaako e huna a muri; engari ka kite ou kanohi i ou kaiwhakaako:</p> 
<p><A NAME="an_30:21">30:21</A>&nbsp;A ka rongo ou taringa i te kupu i muri i a koe e mea ana, Ko te ara tenei: na konei atu, ina tahuri koutou ki matau, ina tahuri ki maui.</p> 
<p><A NAME="an_30:22">30:22</A>&nbsp;Ka whakapokea hoki e koutou te kopaki o au whakapakoko hiriwa, me te mea whakakikorua o au whakapakoko koura whakarewa: ka rukerukea atu e koe, ano he mea poke, a ka mea ki taua mea, Haere atu.</p> 
<p><A NAME="an_30:23">30:23</A>&nbsp;A ka homai e ia he ua ki tau purapura e whakatokia e koe ki te oneone, he taro ano, he hua no te oneone, a ka whai ngako, ka nui taua mea: i taua ra ano he nunui nga parae e kai ai au kararehe.</p> 
<p><A NAME="an_30:24">30:24</A>&nbsp;A ko nga kau me nga kuao kaihe e mahi ana i te oneone, ka kai i te kai pai, he mea i whakarererea ki te koko, ki te whakarerere witi.</p> 
<p><A NAME="an_30:25">30:25</A>&nbsp;A i runga i nga maunga tiketike katoa, i nga pukepuke ikeike katoa, ka rere he awa, he manga wai, i te ra o te parekura nui, ina hinga nga pourewa.</p> 
<p><A NAME="an_30:26">30:26</A>&nbsp;Ko te marama hoki o te marama ka rite ki te marama o te ra, a ko te marama o te ra, e whitu ona whakanekehanga ake, ka rite ki te marama o nga ra e whitu, i te ra e takaia ai e Ihowa te kaiakiko o tana iwi, ina rongoatia e ia te patunga i patua ai ratou.</p> 
<p><A NAME="an_30:27">30:27</A>&nbsp;&#182; Nana, kei te haere mai te ingoa o Ihowa i tawhiti, ka tonu tona riri, pongere tonu te paowa e kake ana; ki tonu ona ngutu i te riri, ko tona arero koia ano kei te ahi e kai ana:</p> 
<p><A NAME="an_30:28">30:28</A>&nbsp;Ko tona manawa, ano he awa e ngawha ana, tae ana ki te kaki rawa, hei tatari i nga iwi ki te tatari o te horihori; a mau rawa ki nga kauae o nga iwi he paraire, hei whakapohehe i a ratou.</p> 
<p><A NAME="an_30:29">30:29</A>&nbsp;Ka waiata koutou, me te mea ko te po e mahia ai te hakari tapu; ka koa te ngakau, ano he tangata e haere ana me tana putorino, e haere ana ki te maunga o Ihowa, ki te Kamaka o Iharaira.</p> 
<p><A NAME="an_30:30">30:30</A>&nbsp;Ka meinga hoki e Ihowa tona reo kororia kia rangona, kia kitea te tautanga iho o tona ringa, me te weriweri o tona riri, te mura o te ahi e kai ana, te apuhau, te tupuhi, me te nganga kohatu.</p> 
<p><A NAME="an_30:31">30:31</A>&nbsp;Ma te reo hoki o Ihowa ka pakaru ai te Ahiriana i whiu nei ki te rakau.</p> 
<p><A NAME="an_30:32">30:32</A>&nbsp;A ko nga whakapanga katoa o te tokotoko i whakaritea, ko ta Ihowa hoki e whakapa ai ki a ia, ka meinga ki nga timipera, ki nga hapa: he whawhai whakangaueue hoki tana whawhai ki a ratou.</p> 
<p><A NAME="an_30:33">30:33</A>&nbsp;No mua iho hoki a Topete i whakaritea ai; ae ra, kua rite mo te kingi; kua oti te whakahohonu, te whakanui: ko tona puranga he ahi, nui atu hoki te wahie; ko te manawa o Ihowa, ano he awa whanariki, hei whakangiha.</p> 
<p><A NAME="an_31:1">31:1</A>&nbsp;&#182; Aue te mate mo te hunga e haere ana ki raro, ki Ihipa ki te tiki whakauru, e okioki ana ki te hoiho; e whakawhirinaki ana ki te hariata, no te mea he maha, ki te kaieke hoiho ano, no te mea he nui te kaha; kahore ia e titiro ki te Mea Tapu o Ihar aira, kahore hoki e rapu tikanga ki a Ihowa!</p> 
<p><A NAME="an_31:2">31:2</A>&nbsp;Otiia he whakaaro nui ano ia, ka takina mai ano te kino e ia, e kore ano ana kupu e unuhia e ia: engari ka whakatika ia ki te whare o nga kaimahi i te kino, ki nga whakauru o nga kaimahi i te he.</p> 
<p><A NAME="an_31:3">31:3</A>&nbsp;Na he tangata nei nga Ihipiana, ehara hoki i te Atua; he kikokiko ano hoki o ratou hoiho, ehara i te wairua. Te whakamarokanga mai o to Ihowa ringa, ka hinga te kaiawhina, taka tonu atu te tangata e awhinatia ana, a ka he ngatahi ratou.</p> 
<p><A NAME="an_31:4">31:4</A>&nbsp;Ko ta Ihowa kupu hoki tenei ki ahau, Ka rite ki te raiona, ki te kuao raiona e hamama ana ki tana tupapaku, i te mea ka karangarangatia nga hepara tokomaha ki a ia, kahore ona wehi ki to ratou reo, e kore ano ia e whakaririka ki to ratou ngangau; ka pera ano te haerenga iho o Ihowa o nga mano ki te whawhai ki runga ki Maunga Hiona me to reira pukepuke.</p> 
<p><A NAME="an_31:5">31:5</A>&nbsp;Ka rite ki nga manu e rere ana ta Ihowa o nga mano tiaki i Hiruharama, ka tiakina, ka whakaorangia, ka tika atu ia na runga, ka araaraia e ia.</p> 
<p><A NAME="an_31:6">31:6</A>&nbsp;&#182; Tahuri ki a ia, kua hohonu rawa nei ta koutou tutu ki a ia, e nga tama a Iharaira.</p> 
<p><A NAME="an_31:7">31:7</A>&nbsp;A taua ra hoki ka whakahawea te tangata ki ana whakapakoko hiriwa, ki ana whakapakoko koura, i hanga e o koutou ringa ma koutou hei hara.</p> 
<p><A NAME="an_31:8">31:8</A>&nbsp;Hei reira te Ahiriana ka hinga i te hoari, ehara na te tangata; a ka pau ia i te hoari, ehara i te tangata: a ka rere atu ia i te hoari, ka meinga hoki ana taitamariki kia utu takoha.</p> 
<p><A NAME="an_31:9">31:9</A>&nbsp;A ka memeha tona kamaka, he wehi hoki, a ka mataku ona rangatira i te kara, e ai ta Ihowa, kei Maunga Hiona nei tana ahi, kei Hiruharama tana oumu.</p> 
<p><A NAME="an_32:1">32:1</A>&nbsp;&#182; Nana, ka kingi te kingi i runga i te tika, ka whakahaere tikanga ano nga rangatira i runga i te whakawa.</p> 
<p><A NAME="an_32:2">32:2</A>&nbsp;A ka ai he tangata hei kuhunga ina pa te hau, hei piringa kei mate i te tupuhi; ka rite ki nga awa wai i te wahi maroke, ki te ata o te kohatu nui i te whenua ngaunga ra.</p> 
<p><A NAME="an_32:3">32:3</A>&nbsp;Na e kore e atarua nga kanohi o te hunga kite; ka whakarongo ano te hunga i te taringa rongo.</p> 
<p><A NAME="an_32:4">32:4</A>&nbsp;Ka matauria ano te matauranga e te ngakau o te hunga ponana, a ka hohoro te arero o nga reo kikiki ki te korero marama.</p> 
<p><A NAME="an_32:5">32:5</A>&nbsp;E kore te wairangi e kiia i muri he ohaoha, e kore ano te kaiponu e kiia he atawhai.</p> 
<p><A NAME="an_32:6">32:6</A>&nbsp;Ka korero hoki te tangata nanakia i te nanakia, a ka mahi tona ngakau i te kino, kia whakahawea ai ki te tapu, kia puta ke ai tana korero ki a Ihowa, kia noho tahanga ai i a ia te wairua o te tangata matekai, kia moti ai hoki he wai mo te tangata matewai.</p> 
<p><A NAME="an_32:7">32:7</A>&nbsp;He kino hoki nga hanga a te kaiponu: e whakatakotoria ana e ia he whakaaro kino, he korero teka e he ai te hunga iti, ahakoa e tika ana ano nga korero a te rawakore.</p> 
<p><A NAME="an_32:8">32:8</A>&nbsp;He ohaoha ia nga tikanga a te ohaoha; a ka u ia ki nga mahi ohaoha.</p> 
<p><A NAME="an_32:9">32:9</A>&nbsp;&#182; Whakatika e nga wahine e noho pai ana, whakarongo ki toku reo: e nga tamahine whakaarokore, kia whai taringa ki aku kupu.</p> 
<p><A NAME="an_32:10">32:10</A>&nbsp;He maha nga ra i tua atu i te tau e raruraru ai koutou, e nga wahine maharakore: no te mea ka kore te whakinga waina, e kore hoki e tae mai te kohikohinga.</p> 
<p><A NAME="an_32:11">32:11</A>&nbsp;E wiri, e nga wahine e noho humarie ana; pokaikaha noa iho, e te hunga maharakore; whakarerea nga kakahu, noho tahanga, whitikiria he kakahu taratara ki o koutou hope.</p> 
<p><A NAME="an_32:12">32:12</A>&nbsp;Ka papaki ratou ki nga uma mo nga mara ataahua, mo te waina hua.</p> 
<p><A NAME="an_32:13">32:13</A>&nbsp;Ka puta ake te tataramoa me te tumatakuru ki te oneone o taku iwi, ina, ki runga ki nga whare koa katoa o te pa hari:</p> 
<p><A NAME="an_32:14">32:14</A>&nbsp;No te mea ka mahue te whare kingi, ka whakarerea te pa tokomaha: ko te puke me te pourewa ka waiho hei ana a ake ake, hei mea e koa ai nga kaihe mohoao, hei wahi kai ma nga kahui;</p> 
<p><A NAME="an_32:15">32:15</A>&nbsp;Kia ringihia mai ra ano i runga te wairua ki a tatou, kia meinga ra ano te koraha hei mara whai hua, kia kiia ano te mara whai hua he ngahere.</p> 
<p><A NAME="an_32:16">32:16</A>&nbsp;Ko reira te whakawa noho ai ki te koraha, a hei kainga te mara hua mo te tika.</p> 
<p><A NAME="an_32:17">32:17</A>&nbsp;A ko te mahi a te tika he rongo mau; ko te whakaotinga o te tika he ata noho, he ngakau u a ake ake.</p> 
<p><A NAME="an_32:18">32:18</A>&nbsp;Ka noho hoki taku iwi ki te nohoanga o te rongo mau, ki nga kainga e u ai te ngakau, ki nga okiokinga humarie.</p> 
<p><A NAME="an_32:19">32:19</A>&nbsp;Ka tarere iho ia te whatu i te hinganga o te ngahere; a ka whakahoroa rawatia te pa ki raro.</p> 
<p><A NAME="an_32:20">32:20</A>&nbsp;Ano te hari o koutou, o te hunga e whakato ana ki te taha o nga wai katoa, e tuku atu ana i nga waewae o te kau, o te kaihe.</p> 
<p><A NAME="an_33:1">33:1</A>&nbsp;&#182; Aue te mate mou e pahua nei, a kihai koe i pahuatia; e tinihanga nei, a kihai ano koe i tinihangatia! kia mutu tau pahua, ka pahuatia ano koe: kia mutu tau tinihanga, ka tinihangatia koe.</p> 
<p><A NAME="an_33:2">33:2</A>&nbsp;Kia atawhai, e Ihowa, ki a matou; kua tatari nei matou ki a koe: ko koe hei ringa mo ratou i tenei ata, i tenei ata, hei whakaora mo matou i nga wa o te raru.</p> 
<p><A NAME="an_33:3">33:3</A>&nbsp;I te rongonga i te ngangau, whati ana nga iwi: i tou aranga ki runga, marara ana nga iwi.</p> 
<p><A NAME="an_33:4">33:4</A>&nbsp;Ko te kohikohinga o o koutou taonga ano he moka e kohi ana; kei te tarapeke o te mawhitiwhiti te rite ina kokiritia e ratou.</p> 
<p><A NAME="an_33:5">33:5</A>&nbsp;Ka whakanuia a Ihowa; kei runga hoki tona nohoanga; nana a Hiona i ki ai i te whakawa, i te tika.</p> 
<p><A NAME="an_33:6">33:6</A>&nbsp;A ka u nga wa i a koe; hua tonu te whakaora, te whakaaro nui, te matauranga; ko te wehi ki a Ihowa hei taonga mona.</p> 
<p><A NAME="an_33:7">33:7</A>&nbsp;Nana, he tangi o ratou maia i waho; ko nga karere hohou rongo, tiwerawera ana te tangi.</p> 
<p><A NAME="an_33:8">33:8</A>&nbsp;Kua ururuatia nga ara, kua kore e haerea e te tangata: kua paheke i a ia te kawenata, whakahawea ana ia ki nga pa: kahore te tangata e whakaaroa e ia.</p> 
<p><A NAME="an_33:9">33:9</A>&nbsp;E tangi ana te whenua, ngohe noa iho; kua whakama a Repanona, kua memenga; a Harono, rite tonu ki te koraha; ko nga rau o Pahana, o Karamere, ruirui rawa.</p> 
<p><A NAME="an_33:10">33:10</A>&nbsp;Katahi ahau ka whakatika, e ai ta Ihowa; katahi ahau ka whakarewa ake i ahau, katahi ahau ka neke ake.</p> 
<p><A NAME="an_33:11">33:11</A>&nbsp;Ko to koutou hapu he papapa, whanau ake he kakau witi; ko to koutou manawa, ka rite ki te ahi, ka kai i a koutou.</p> 
<p><A NAME="an_33:12">33:12</A>&nbsp;Ka rite hoki nga iwi ki nga tahunga kotakota; ki te tataramoa kua tapahia, e tahuna ana ki te ahi.</p> 
<p><A NAME="an_33:13">33:13</A>&nbsp;&#182; Whakarongo, e koutou o tawhiti, ki taku i mea ai; e te hunga e tata ana, kia mohio mai ki toku kaha.</p> 
<p><A NAME="an_33:14">33:14</A>&nbsp;Pawera noa iho nga tangata hara i Hiona, mau pu te hunga atuakore i te tuiri. Ko wai o tatou e noho ki te ahi e kai ana? ko wai o tatou e noho ki nga tahunga e kore nei e mutu?</p> 
<p><A NAME="an_33:15">33:15</A>&nbsp;Ko te tangata e haere ana i runga i te tika, he tika ano ana korero; ko te tangata e whakahawea ana ki nga taonga o te tukino, e rukerukea ana e tona ringa te utu whakapati; e punia ana ona taringa kei rangona he korero toto, e whakamoe ana i on a kanohi kei kite i te kino;</p> 
<p><A NAME="an_33:16">33:16</A>&nbsp;Ko te nohoanga mo tera kei runga rawa; ko tona wahi arai riri ko nga kaha o nga kamaka: ka homai he taro mana, ka pumau te wai mona.</p> 
<p><A NAME="an_33:17">33:17</A>&nbsp;Ka kite ou kanohi i te kingi, i tona ataahua: ka matakitaki ano ki te whenua e hora mai ana i tawhiti.</p> 
<p><A NAME="an_33:18">33:18</A>&nbsp;Ka whakaaroaroa te wehi e tou ngakau: kei hea te kaitatau, kei hea te kaipauna takoha? kei hea te kaitatau o nga pourewa?</p> 
<p><A NAME="an_33:19">33:19</A>&nbsp;E kore koe e kite i te iwi nanakia, he hohonu nei to ratou reo, kahore e rangona e koe; he rereke te reo, e kore e matauria e koe.</p> 
<p><A NAME="an_33:20">33:20</A>&nbsp;Titiro ki Hiona, ki te pa o a tatou hakari: ka kitea e ou kanohi a Hiruharama, he nohoanga humarie, he teneti, e kore e nekehia; e kore tetahi o ona titi e unuhia a ake ake, e kore ano tetahi o ona taura e motu.</p> 
<p><A NAME="an_33:21">33:21</A>&nbsp;Engari ki reira a Ihowa ki a tatou me tona nui, hei wahi mo nga awa whanui mo nga wai nunui; kahore hoki he waka e hoehoea ki reira, kahore he kaipuke nui e tika na reira.</p> 
<p><A NAME="an_33:22">33:22</A>&nbsp;No te mea ko Ihowa to tatou kaiwhakawa, ko Ihowa to tatou kaiwhakatakoto tikanga, ko Ihowa to tatou kingi; mana tatou e whakaora.</p> 
<p><A NAME="an_33:23">33:23</A>&nbsp;Kua tangoro kau ou puwhenua, te taea te turanga o to ratou rewa te whakau, te taea te ra te whewhera: na nui atu te taonga parakete e wehewehea ana, pahuatia ana nga taonga parau e nga kopa.</p> 
<p><A NAME="an_33:24">33:24</A>&nbsp;Kahore hoki he kianga ake a te tangata whenua, He mate toku; ko te iwi e noho ana i reira, ka murua to ratou he.</p> 
<p><A NAME="an_34:1">34:1</A>&nbsp;&#182; Whakatata mai, e nga iwi, kia rongo ai, kia whai taringa mai, e nga iwi: kia rongo te whenua, me nga mea e hua ana i runga, te ao, me nga mea katoa e puta ana i roto i a ia.</p> 
<p><A NAME="an_34:2">34:2</A>&nbsp;Kei runga hoki i nga iwi katoa te riri o Ihowa, tona weriweri kei runga i o ratou ope katoa: ngaro rawa i a ia, tukua ana kia patua.</p> 
<p><A NAME="an_34:3">34:3</A>&nbsp;Ka akiritia atu ano o ratou tupapaku i patua, ka puta ake hoki te piro o o ratou tinana, a ka rewa nga maunga i o ratou toto.</p> 
<p><A NAME="an_34:4">34:4</A>&nbsp;Na ka memeha nga ope katoa o te rangi, ko nga rangi, koia ano kei te pukapuka i pokaia; ko o ratou ope katoa ka whakangaro haere, koia ano kei te rau waina ka marere nei, kei te rau piki e marere ana i runga i te rakau piki.</p> 
<p><A NAME="an_34:5">34:5</A>&nbsp;Kua inu hoki taku hoari, makona ana, i te rangi: nana, ka tae iho ki a Eroma, ki te iwi i kanga e ahau, ki te whakarite whakawa.</p> 
<p><A NAME="an_34:6">34:6</A>&nbsp;Ki tonu te hoari a Ihowa i te toto; kua momona i te ngako, i te toto o nga reme, o nga koati, i te ngako o nga whatukuhu o nga hipi toa; he patunga tapu hoki ta Ihowa i Potora, he parekura nui i te whenua o Eroma.</p> 
<p><A NAME="an_34:7">34:7</A>&nbsp;A ka haere tahi mai i roto i a ratou nga kau maka, nga kau okiha ratou ko nga puru; a ka haurangi to ratou whenua i te toto, ka momona to ratou puehu i te ngako.</p> 
<p><A NAME="an_34:8">34:8</A>&nbsp;Ko te ra hoki ia o ta Ihowa rapu utu, ko te tau whakautu mo ta Hiona totohe.</p> 
<p><A NAME="an_34:9">34:9</A>&nbsp;&#182; A ka puta ke ona awa hei kapia, ko tona puehu hei whanariki; na, ko tona whenua, he kapia e ka ana!</p> 
<p><A NAME="an_34:10">34:10</A>&nbsp;E kore e tineia i te po, i te ao; ka kake tona paowa ake ake: i tera whakatupuranga, i tera whakatupuranga ka takoto he ururua kau; e kore tetahi tangata e tika na reira a ake tonu atu.</p> 
<p><A NAME="an_34:11">34:11</A>&nbsp;Ka riro ano a reira hei kainga mo te kawau, mo te matuku; ka noho ano te ruru raua ko te raweni ki reira, ka whakamarokia ano hoki e ia te taura o te pororaru ki runga, me te kohatu whakatika o te kore noa iho.</p> 
<p><A NAME="an_34:12">34:12</A>&nbsp;Ka karangatia ona rangatira kia whakakingitia, kahore tetahi e tae mai; a ka kore noa iho ona rangatira katoa.</p> 
<p><A NAME="an_34:13">34:13</A>&nbsp;A ka tupu te tataramoa ki ona whare kingi, he ongaonga, he tumatakuru ki ona pa kaha, a ka waiho hei nohoanga mo te kirehe mohoao, hei marae mo te oteriti.</p> 
<p><A NAME="an_34:14">34:14</A>&nbsp;Ko nga kuri mohoao o te koraha ka tutaki ki nga wuruhi, ka karanga te mea ahua koati ki tona hoa; ka takoto ano te ngarara haere po ki reira, ka kitea he okiokinga mona ki reira.</p> 
<p><A NAME="an_34:15">34:15</A>&nbsp;Ka hanga ano e te ruru nui tona kohanga ki reira, whanau iho, pao iho nga hua, whakamine ano ki raro i tona taumarumarunga iho: ka huihui ano ki reira nga whatura, ratou ko tana tane, ko tana tane.</p> 
<p><A NAME="an_34:16">34:16</A>&nbsp;Rapua i roto i ta Ihowa pukapuka, korerotia hoki; e kore tetahi o enei e ngaro, e kore tetahi o enei e hapa i te tane mana; na toku mangai nei hoki te whakahau, ko tona wairua ano to ratou kaiwhakamine.</p> 
<p><A NAME="an_34:17">34:17</A>&nbsp;Nana hoki i maka te rota mo ta ratou, na tona ringa ano i wehewehe taua wahi mo ratou, mea rawa ki te aho: hei kainga a reira mo ratou a ake ake, ka nohoia a reira e ratou i tena whakatupuranga, i tena whakatupuranga.</p> 
<p><A NAME="an_35:1">35:1</A>&nbsp;&#182; Ka koa te koraha me te wahi mokemoke, ka hari te koraha, koia ano kei te rohi te whai puawai.</p> 
<p><A NAME="an_35:2">35:2</A>&nbsp;Nui atu te tupu, ka koa, ae ra, koa ana, waiata ana: ka hoatu te kororia o Repanona ki reira, te nui o Karamere, o Harono: ka kite ratou i te kororia o Ihowa, i te nui o to tatou Atua.</p> 
<p><A NAME="an_35:3">35:3</A>&nbsp;Whakakahangia nga ringa ngoikore, whakaungia nga turi ngonge.</p> 
<p><A NAME="an_35:4">35:4</A>&nbsp;Mea atu ki te hunga ngakau potatutatu, Kia kaha, kaua e wehi: nana, ka haere mai to koutou Atua, me te rapu utu, me te whakautu a te Atua; ka haere mai ano ia ki te whakaora i a koutou.</p> 
<p><A NAME="an_35:5">35:5</A>&nbsp;&#182; Ko reira nga kanohi o nga matapo kite ai, a ka puare nga taringa o nga turi.</p> 
<p><A NAME="an_35:6">35:6</A>&nbsp;Ko reira te kopa tupeke ai, ano he hata, ka waiata te arero o te whango; no te mea ka pakaru mai nga wai i te koraha, nga awa i te wahi titohea.</p> 
<p><A NAME="an_35:7">35:7</A>&nbsp;Na ka meinga te kirikiri mumura hei harotoroto, te whenua maroke hei puputanga wai: a i te nohoanga i takoto ai nga kirehe mohoao, ko te tarutaru, ko te kakaho, ko te wiwi.</p> 
<p><A NAME="an_35:8">35:8</A>&nbsp;Ka whai huanui ano a reira, me tetahi ara, ka kiia hoki, Ko te ara o te tapu; e kore te poke e haere i reira; engari ka waiho mo ratou; a ko te tangata haere ara, ahakoa he wairangi, e kore e he ki reira.</p> 
<p><A NAME="an_35:9">35:9</A>&nbsp;Kahore o reira raiona, e kore ano tetahi kararehe kai kino e tika na reira, e kore e kitea ki reira; engari ka haereerea e te hunga i hokona.</p> 
<p><A NAME="an_35:10">35:10</A>&nbsp;Na, ko a Ihowa i hoko ai ka hoki mai, ka haere mai i runga i te waiata ki Hiona; i runga i o ratou mahunga ko te haringa e kore e mutu: ka whiwhi ratou ki te koa, ki te hari, a rere atu ana te pouri me te aue.</p> 
<p><A NAME="an_36:1">36:1</A>&nbsp;&#182; Na no te tekau ma wha o nga tau o Kingi Hetekia ka whakaekea mai nga pa taiepa katoa o Hura e Henakeripi kingi o Ahiria, a riro ana i a ia.</p> 
<p><A NAME="an_36:2">36:2</A>&nbsp;Na ka tonoa mai e te kingi o Ahiria a Rapahake i Rakihi ki a Kingi Hetekia, ki Hiruharama; he nui te ope. Na tu ana ia ki te awakeri o to runga puna wai, ki te ara i te mara o te kaihoroi kakahu.</p> 
<p><A NAME="an_36:3">36:3</A>&nbsp;Na ka puta atu ki a ia a Eriakimi, tama a Hirikia, rangatira o te whare, ratou ko Hepena, kaituhituhi, ko Ioaha, tama a Ahapa, kaiwhakamahara.</p> 
<p><A NAME="an_36:4">36:4</A>&nbsp;Na ka mea a Rapahake ki a ratou, Tena, mea atu ki a Hetekia, ko te kupu tenei a te kingi nui, a te kingi o Ahiria, He aha tenei whakawhirinaki e whakawhirinaki na koe?</p> 
<p><A NAME="an_36:5">36:5</A>&nbsp;Ki taku, ko tau ngarahu, me tou kaha mo te whawhai he kupu noa iho. Ko wai tou whakawhirinakitanga, i whakakeke ai koe ki ahau?</p> 
<p><A NAME="an_36:6">36:6</A>&nbsp;Na e whakawhirinaki na koe ki tena kakaho whati hei tokotoko, ki Ihipa; ki te whakahinga atu te tangata ki reira, ka ngoto ki tona ringa, na kua tu. Ka pera ano a Parao kingi o Ihipa ki te hunga katoa e okioki ana ki a ia.</p> 
<p><A NAME="an_36:7">36:7</A>&nbsp;Na ki te mea koe ki ahau, ko Ihowa, ko to matou Atua ta matou e whakawhirinaki nei: he teka ianei nana nga wahi tiketike, me nga aata e whakakahoretia na e Hetekia, i mea na ki a Hura raua ko Hiruharama, Hei mua i tenei aata koutou koropiko ai?</p> 
<p><A NAME="an_36:8">36:8</A>&nbsp;Na, tena ra, homai aianei he utu pupuri ki toku ariki, ki te kingi o Ahiria, a ka hoatu e ahau etahi hoiho ki a koe, kia rua mano, ki te taea e koe te whakanoho he kaieke ki runga ki a ratou.</p> 
<p><A NAME="an_36:9">36:9</A>&nbsp;A me pehea e hoki ai i a koe te kanohi o tetahi rangatira o nga mea ririki rawa o nga pononga a toku ariki; i a koe ka whakawhirinaki ki Ihipa ki te hariata, ki te kaieke hoiho mau?</p> 
<p><A NAME="an_36:10">36:10</A>&nbsp;I ngaro ranei a Ihowa i toku haerenga mai ki te huna i tenei whenua? I mea mai a Ihowa ki ahau, Haere ki tera whenua huna ai.</p> 
<p><A NAME="an_36:11">36:11</A>&nbsp;&#182; Na ka mea a Eriakimi ratou ko Hepena, ko Ioaha, ki a Rapahake, Tena, korero Hiriani mai ki au pononga; e mohiotia ana hoki tena reo e matou, kaua hoki e korero reo Hurai mai ki a matou, i te mea e whakarongo ana te iwi nei i runga i te taiepa.</p> 
<p><A NAME="an_36:12">36:12</A>&nbsp;Ano ra ko Rapahake, I tonoa mai ranei ahau e toku ariki ki tou ariki, ki a koe ranei, hei korero i enei kupu? he teka ianei ki nga tangata e noho ana i runga i te taiepa, kia kainga e ratou to ratou paru, kia inumia ano to ratou mimi, ara e kout ou tahi?</p> 
<p><A NAME="an_36:13">36:13</A>&nbsp;Na tu ana a Rapahake, a nui atu tona reo ki te karanga i te reo o nga Hurai; ka mea, Whakarongo ki nga kupu a te kingi nui, a te kingi o Ahiria.</p> 
<p><A NAME="an_36:14">36:14</A>&nbsp;Ko te kupu tenei a te kingi, Kei tinihangatia koutou e Hetekia; e kore hoki koutou e taea e ia te whakaora.</p> 
<p><A NAME="an_36:15">36:15</A>&nbsp;Kei meinga koutou e Hetekia kia whakawhirinaki ki a Ihowa, i a ia e ki na, Tera tatou ka whakaorangia e Ihowa; e kore tenei pa e tukua ki te ringa o te kingi o Ahiria.</p> 
<p><A NAME="an_36:16">36:16</A>&nbsp;Kaua e rongo ki a Hetekia; ko te kupu hoki tenei a te kingi o Ahiria, Houhia tau rongo ki ahau, haere mai hoki ki waho, ki ahau; ka kai ai koutou i nga hua o tana waina, o tana waina, o tana piki, o tana piki, ka inu ano i te wai o tana puna, o tana puna:</p> 
<p><A NAME="an_36:17">36:17</A>&nbsp;Kia tae atu ra ano ahau ki te tiki atu i a koutou ki te whenua e penei ana me to koutou nei whenua, ki te whenua witi, waina, ki te whenua taro, mara waina.</p> 
<p><A NAME="an_36:18">36:18</A>&nbsp;Kei whakapatia koutou e Hetekia, ki te mea ia, Ma Ihowa tatou e whakaora. I whakaorangia ranei e tetahi o nga atua o nga tauiwi tona whenua i te ringa o te kingi o Ahiria?</p> 
<p><A NAME="an_36:19">36:19</A>&nbsp;Kei hea nga atua o Hamata, o Arapara? kei hea nga atua o Heparawaima? i whakaorangia ranei e ratou a Hamaria i toku ringa?</p> 
<p><A NAME="an_36:20">36:20</A>&nbsp;Na wai o nga atua katoa o enei whenua i whakaora to ratou whenua i toku ringa, e whakaorangia ai e Ihowa a Hiruharama i toku ringa?</p> 
<p><A NAME="an_36:21">36:21</A>&nbsp;Heoi whakarongo kau ana ratou, kihai i utua tana; ko ta te kingi hoki tena i ako ai; i ki ia, Kaua e utua tana.</p> 
<p><A NAME="an_36:22">36:22</A>&nbsp;Na haere ana e Eriakimi, tama a Hirikia, rangatira o te whare ratou ko Hepena kaituhituhi, ko Ioaha, tama a Ahapa, kaiwhakamahara, ki a Hetekia, he mea haehae o ratou kakahu, a korerotia ana e ratou ki a ia nga kupu a Rapahake.</p> 
<p><A NAME="an_37:1">37:1</A>&nbsp;&#182; Na ka rongo a Kingi Hetekia, haea ana e ia ona kakahu, kei te hipoki i a ia ki te kakahu taratara, a haere ana ki te whare o Ihowa.</p> 
<p><A NAME="an_37:2">37:2</A>&nbsp;I tonoa ano e ia a Eriakimi rangatira o te whare, a Hepena kaituhituhi, me nga kaumatua o nga tohunga, he mea hipoki ki te kakahu taratara, ki a Ihaia poropiti, tama a Amoho;</p> 
<p><A NAME="an_37:3">37:3</A>&nbsp;Hei mea ki a ia, Ko te kupu tenei a Hetekia, Ko tenei ra, he ra no te he, no te whakatuma, no te whakama; kua taea hoki te whanautanga tamariki, heoi kahore he kaha e whanau ai.</p> 
<p><A NAME="an_37:4">37:4</A>&nbsp;Tera pea a Ihowa, tou Atua, ka rongo ki nga kupu a Rapahake i tonoa mai nei e tona ariki, e te kingi o Ahiria, hei whakorekore ki te Atua ora; a ka riri ki nga kupu i rongo ai a Ihowa, tou Atua. Na kia ara tau inoi mo nga toenga e noho nei.</p> 
<p><A NAME="an_37:5">37:5</A>&nbsp;Na ko te haerenga atu o nga tangata a Kingi Hetekia ki a Ihaia,</p> 
<p><A NAME="an_37:6">37:6</A>&nbsp;Ka mea a Ihaia ki a ratou, Ki atu ki to koutou ariki, Ko te kupu tenei a Ihowa, Kaua e wehi i nga kupu i rongo ra koe, ki era i kohukohu mai ra nga tangata a te kingi o Ahiria ki ahau.</p> 
<p><A NAME="an_37:7">37:7</A>&nbsp;Na ka tonoa e ahau he wairua ki a ia, a ka rongo ia i tetahi rongo, ka hoki ki tona whenua; ka meinga ano hoki ia e ahau kia hinga i te hoari i tona whenua.</p> 
<p><A NAME="an_37:8">37:8</A>&nbsp;&#182; Na hoki ana a Rapahake, a rokohanga atu e ia e whawhai ana te kingi o Ahiria ki Ripina: i rongo hoki ia kua hapainga mai e ia i Rakihi.</p> 
<p><A NAME="an_37:9">37:9</A>&nbsp;A ka rongo ia ki a Tirihaka kingi o Etiopia, ki te korero, Kei te haere mai ki te whawhai ki a koe; na ka rongo ia, ka tono tangata ano ki a Hetekia, ka mea.</p> 
<p><A NAME="an_37:10">37:10</A>&nbsp;Ki atu ki a Hetekia kingi o Hura, mea atu, Kei tinihangatia koe e tou Atua, e tau e okioki na koe, i a ia e ki na, E kore a Hiruharama e hoatu ki te ringa o te kingi o Ahiria.</p> 
<p><A NAME="an_37:11">37:11</A>&nbsp;Nana, kua rongo na koa ki ta nga kingi o Ahiria i mea ai ki nga whenua katoa, ki ta ratou hunanga rawatanga i a ratou: a e ora ranei koe?</p> 
<p><A NAME="an_37:12">37:12</A>&nbsp;I whakaora ranei nga atua o nga tauiwi i nga wahi i huna e oku matua; i Kotana, i Harana, i Retepe, i nga tama a Erene, i era i Terahara?</p> 
<p><A NAME="an_37:13">37:13</A>&nbsp;Kei hea te kingi o Hamata, te kingi o Arapara, te kingi o te pa o Heparawaima, o Hena, o Iwa?</p> 
<p><A NAME="an_37:14">37:14</A>&nbsp;Na ka tangohia mai e Hetekia te pukapuka i te ringa o nga karere, korerotia ana e ia. Na haere ana a Hetekia ki runga, ki te whare o Ihowa, wherahia ana e ia ki te aroaro o Ihowa.</p> 
<p><A NAME="an_37:15">37:15</A>&nbsp;Na ka inoi a Hetekia ki a Ihowa, ka mea,</p> 
<p><A NAME="an_37:16">37:16</A>&nbsp;E Ihowa o nga mano, e te Atua o Iharaira, e noho na i runga o nga kerupima, ko koe te Atua, ko koe anake, o nga kingitanga katoa o te whenua; nau i hanga te rangi me te whenua.</p> 
<p><A NAME="an_37:17">37:17</A>&nbsp;Tahuri mai tou taringa, e Ihowa, whakarongo mai; titiro mai ou kanohi e Ihowa, kia kite koe; kia rongo ki nga kupu katoa a Henakeripi, ki tana i tuku mai ai hei whakorekore mo te Atua ora.</p> 
<p><A NAME="an_37:18">37:18</A>&nbsp;He tika ano, e Ihowa, kua kore i nga kingi o Ahiria nga iwi katoa, me to ratou whenua.</p> 
<p><A NAME="an_37:19">37:19</A>&nbsp;Kua maka ano e ratou o ratou atua ki te ahi; no te mea ehara ratou i te atua; engari he mahi na te ringa tangata, he rakau, he kohatu; koia i huna ai e ratou.</p> 
<p><A NAME="an_37:20">37:20</A>&nbsp;Tena ra, whakaorangia matou aianei, e Ihowa, e to matou Atua, i tona ringa, kia mohio ai nga kingitanga katoa o te whenua ko koe a Ihowa, ko koe anake.</p> 
<p><A NAME="an_37:21">37:21</A>&nbsp;&#182; Katahi a Ihaia tama a Amoho ka tono tangata ki a Hetekia, hei mea, Ko te kupu tenei a Ihowa, a te Atua o Iharaira, I te mea i inoi koe ki ahau mo Henakeripi kingi o Ahiria;</p> 
<p><A NAME="an_37:22">37:22</A>&nbsp;Na ko ta Ihowa kupu tenei i korero ai mona, Kua whakahawea te wahine, te tamahine a Hiona ki a koe: kataina iho koe e ia; ruru ana te mahunga o te tamahine a Hiurharama ki a koe.</p> 
<p><A NAME="an_37:23">37:23</A>&nbsp;Ko wai tau i whakorekore na, i kohukohu na? ki a wai tou reo i whakarahia na, tou kanohi i kake na ki runga? ki te Mea Tapu o Iharaira.</p> 
<p><A NAME="an_37:24">37:24</A>&nbsp;Meatia ana e koe au karere hei whakorekore mo te Ariki; kua mea na koe, Kua kake ahau, me aku tini hariata, ki runga ki nga wahi tiketike o nga maunga, ki roto rawa o Repanona; ka tuaina ano e ahau nga hita roroa o reira, me o reira kauri papai: ka tae ano ahau ki te wahi tiketike o tona wahi whakamutunga mai, ki te ngahere o tona mara whai hua.</p> 
<p><A NAME="an_37:25">37:25</A>&nbsp;Keria ana e ahau, inu wai ana ahau, maroke ake i te kapu o toku waewae nga awa katoa o Ihipa.</p> 
<p><A NAME="an_37:26">37:26</A>&nbsp;Kahore ranei koe i rongo i mua noa atu, naku tena i mea? i nga ra onamata naku tena i hanga? Katahi nei ka whakaputaina e ahau, a ka waiho na koe hei mea i nga pa taiepa hei puranga rukerukenga.</p> 
<p><A NAME="an_37:27">37:27</A>&nbsp;Koia i iti ai te kaha o o reira tangata; wehi ana ratou, porahurahu kau ana; rite tonu ki te tarutaru o te parae, ki te otaota matomato, ki te taru i runga i nga tuanui, ki te witi i ngingio i te mea kiano i tupu noa.</p> 
<p><A NAME="an_37:28">37:28</A>&nbsp;Otira e matau ana ahau ki tou nohoanga iho, ki tou haerenga atu, ki tou haerenga mai, me tou nananga ki ahau.</p> 
<p><A NAME="an_37:29">37:29</A>&nbsp;Na, mo tau nananga ki ahau, mo te mea kua tae ake nei tau whakamanamana ki oku taringa, mo reira ka kuhua e ahau taku matau ki tou ihu, taku paraire ki ou ngutu; a ka whakahokia koe na te ara i haere mai na koe.</p> 
<p><A NAME="an_37:30">37:30</A>&nbsp;A ko te tohu tenei ki a koe, I tenei tau ka kai koutou i nga mea tupu noa ake, a i te rua o nga tau ko nga tupu noa ake o te tau; na hei te toru o nga tau koutou whakato ai, kokoti ai, whakato ai i nga mara waina, kai ai i nga hua o aua mara.</p> 
<p><A NAME="an_37:31">37:31</A>&nbsp;Na, tera e hou ano whakararo nga pakiaka o nga oranga i mawhiti o te whare o Hura, ka hua ano nga hua whakarunga.</p> 
<p><A NAME="an_37:32">37:32</A>&nbsp;E puta ake hoki he toenga i Hiruharama, he oranga i Maunga Hiona. E taea tenei e te ngakau nui o Ihowa o nga mano.</p> 
<p><A NAME="an_37:33">37:33</A>&nbsp;Na ko ta Ihowa kupu tenei mo te kingi o Ahiria, E kore ia e haere mai ki tenei pa, e kore ano e perea he pere e ia ki konei, e kore ano e maua e ia he whakangungu rakau ki mua i tenei pa, e opehia ranei he puke hei whawhaitanga ki konei.</p> 
<p><A NAME="an_37:34">37:34</A>&nbsp;Ko te ara i haere mai ai ia, ka hoki ia ma reira; e kore ano ia e tae ki tenei pa, e ai ta Ihowa.</p> 
<p><A NAME="an_37:35">37:35</A>&nbsp;Ka tiakina hoki e ahau tenei pa, ka whakaorangia; he whakaaro ki ahau, ki taku pononga ano, ki a Rawiri.</p> 
<p><A NAME="an_37:36">37:36</A>&nbsp;Na ka puta atu te anahera a Ihowa, a patua iho e ia i te puni o nga Ahiriana kotahi rau e waru tekau ma rima mano: a te marangatanga ake i te ata, nana, o ratou tinana! he tupapaku katoa ratou.</p> 
<p><A NAME="an_37:37">37:37</A>&nbsp;Na turia atu ana e Henakeripi kingi o Ahiria, haere ana, hoki ana, noho rawa atu kei Ninewe.</p> 
<p><A NAME="an_37:38">37:38</A>&nbsp;A i a ia e koropiko ana i te whare o tona atua, o Nitiroko, patua iho ia e ana tama, e Ataramereke raua ko Heretere, ki te hoari; mawhiti tonu atu raua ki te whenua o Ararata, a ko tana tama ko Etara Harono, te kingi i muri i a ia.</p> 
<p><A NAME="an_38:1">38:1</A>&nbsp;&#182; I aua ra ka turoro a Hetekia, me kahore ka marere. Na ka haere a Ihaia poropiti, tama a Amoho ki a ia, ka mea ki a ia, Ko te kupu tenei a Ihowa, Whakahaua iho tou whare, no te mea ka mate koe, e kore e ora.</p> 
<p><A NAME="an_38:2">38:2</A>&nbsp;Na ka tahuri te mata o Hetekia ki te pakitara, a ka inoi ki a Ihowa,</p> 
<p><A NAME="an_38:3">38:3</A>&nbsp;Ka mea, Tena ra, e Ihowa kia mahara ki oku haereerenga i tou aroaro i runga i te pono, i te ngakau tapatahi, ki taku meatanga i te pai ki tau titiro. Na tangi ana a Hetekia; nui atu te tangi.</p> 
<p><A NAME="an_38:4">38:4</A>&nbsp;Na ka puta te kupu a Ihowa ki a Ihaia, ka mea,</p> 
<p><A NAME="an_38:5">38:5</A>&nbsp;Haere, mea atu ki a Hetekia, Ko te kupu tenei a Ihowa, a te Atua o Rawiri, o tou tupuna, Kua rangona tau inoi e ahau, kua kitea e ahau ou roimata: nana, ka tapiritia e ahau ou ra ki nga tau kotahi tekau ma rima.</p> 
<p><A NAME="an_38:6">38:6</A>&nbsp;Ka whakaorangia koe me tenei pa e ahau i te ringa o te kingi o Ahiria; ka tiakina ano e ahau tenei pa;</p> 
<p><A NAME="an_38:7">38:7</A>&nbsp;Ko te tohu ano tenei a Ihowa ki a koe, ka oti i a Ihowa tenei mea i korerotia nei e ia.</p> 
<p><A NAME="an_38:8">38:8</A>&nbsp;Nana, ka whakahokia ake e ahau te atarangi i nga nekehanga i heke atu ai i runga i te whakaatu haora a Ahata; kia tekau nga nekehanga whakamuri. Na kotahi tekau nga nekehanga i hoki ake ai te ra, no nga nekehanga ano i heke iho ai.</p> 
<p><A NAME="an_38:9">38:9</A>&nbsp;&#182; Ko te tuhituhi a Hetekia kingi o Hura, i a ia i mate ra, a ora ake ana i tona mate.</p> 
<p><A NAME="an_38:10">38:10</A>&nbsp;I mea ahau, I te poutumarotanga o oku ra, tera ahau e tomo ki nga kuwaha o te reinga: kua tangohia atu i ahau te toenga o oku tau.</p> 
<p><A NAME="an_38:11">38:11</A>&nbsp;I ki ahau, e kore ahau e kite i a Ihowa, ara i a Ihowa i runga i te whenua o te hunga ora; heoi ano aku tirohanga ki te tangata, ki te hunga e noho ana i te ao.</p> 
<p><A NAME="an_38:12">38:12</A>&nbsp;Ko te wa i ahau nei kua riro, mauria atu ana i ahau, ano he teneti no te hepara; kei ta te kaiwhatu kakahu taku kopaki i toku ora; ka tapahia mai ahau e ia i roto i nga miro: i te ao, i te po, mutu pu taku i a koe.</p> 
<p><A NAME="an_38:13">38:13</A>&nbsp;I whakamarie ahau i ahau a taea noatia te ata; tera tana e rite ki ta te raiona, ka wawahia e ia oku iwi katoa; i te ao, i te po, mutu pu taku i a koe.</p> 
<p><A NAME="an_38:14">38:14</A>&nbsp;I koroki ahau, pera i ta te warou, i ta te kareni; i tangi ahau me te kukupa; matawaia ana oku kanohi i te tirohanga whakarunga. E Ihowa, e tukinotia ana ahau, pikitia toku turanga.</p> 
<p><A NAME="an_38:15">38:15</A>&nbsp;Kia pehea he kupu maku? Nana i korero ki ahau, nana ano i mahi; i oku tau katoa ka ata haere ahau i runga i te kawa o toku wairua.</p> 
<p><A NAME="an_38:16">38:16</A>&nbsp;E te Ariki, kei enei mea te ora o te tangata, kei enei mea katoa ano te ora o toku wairua: mo reira whakahokia ake ahau e koe ki te ora, kia ora ai ahau.</p> 
<p><A NAME="an_38:17">38:17</A>&nbsp;Nana, he mea kia rangimarie ai ahau i pa ai te pouri kino ki ahau: otiia he aroha nou ki toku wairua i ora ai ahau i roto i te rua o te ngaromanga: kua oti nei hoki oku hara katoa te maka e koe ki muri i tou tuara.</p> 
<p><A NAME="an_38:18">38:18</A>&nbsp;E kore hoki e taea e te reinga te whakawhetai ki a koe, e kore te mate e ahei te whakamoemiti ki a koe; ko te hunga e heke ana ki te rua kahore o ratou tumanako ki tou pono.</p> 
<p><A NAME="an_38:19">38:19</A>&nbsp;Ko te tangata ora, ko te tangata ora, mana te whakawhetai ki a koe, te penei me taku nei i tenei ra: tera tou pono ka whakakitea e te matua ki nga tamariki.</p> 
<p><A NAME="an_38:20">38:20</A>&nbsp;I tata mai a Ihowa ki te whakaora i ahau, mo reira ka waiatatia e matou aku waiata i runga i nga aho whakatangi i nga ra katoa e ora ai matou i roto i te whare o Ihowa.</p> 
<p><A NAME="an_38:21">38:21</A>&nbsp;I ki hoki a Ihaia, Tikina he papa piki, whakapiritia ki te whewhe, a ka ora ia.</p> 
<p><A NAME="an_38:22">38:22</A>&nbsp;I ki ano a Hetekia, He aha te tohu tera ahau ka haere ki runga ki te whare o Ihowa?</p> 
<p><A NAME="an_39:1">39:1</A>&nbsp;&#182; I taua wa ka tukua mai he pukapuka me tetahi hakari ki a Hetekia e Meroraka Pararana, tama a Pararana kingi o Papurona; i rongo hoki i te mate ia a kua ora.</p> 
<p><A NAME="an_39:2">39:2</A>&nbsp;A koa tonu a Hetekia ki a ratou, whakakitea ana e ia ki a ratou te whare o ana mea papai, te hiriwa, te koura, nga kinaki kakara, te hinu pai, me te whare katoa o ana mea mo te whawhai, me nga mea katoa i rokohanga ki roto ki ona taonga; kahore t etahi mea o tona whare, o tona kingitanga katoa, i kore te whakakitea e Hetekia ki a ratou.</p> 
<p><A NAME="an_39:3">39:3</A>&nbsp;Katahi a Ihaia poropiti ka haere ki a Kingi Hetekia, ka mea ki a ia, I pehea mai enei tangata? i haere mai hoki ratou i hea ki a koe? Ano ra ko Hetekia, I haere mai ratou ki ahau, i te whenua hoi, i Papurona.</p> 
<p><A NAME="an_39:4">39:4</A>&nbsp;Ano ra ko tera, Ko ehea mea i kitea e ratou i roto i tou whare? Ka mea a Hetekia, Kua kitea e ratou nga mea katoa i toku whare. Kahore tetahi mea i roto i oku taonga i kore te whakakitea e ahau ki a ratou.</p> 
<p><A NAME="an_39:5">39:5</A>&nbsp;&#182; Na ka mea a Ihaia ki a Hetekia, Whakarongo ki te kupu a Ihowa o nga mano.</p> 
<p><A NAME="an_39:6">39:6</A>&nbsp;Nana, kei te haere mai nga ra e kawea ai ki Papurona nga mea katoa o tou whare, me nga mea kua rongoatia nei e ou matua a taea noatia tenei ra; e kore tetahi mea e mahue, e ai ta Ihowa.</p> 
<p><A NAME="an_39:7">39:7</A>&nbsp;Ka tangohia ano e ratou etahi o au tama e puta mai i a koe, e whanau nei mau; a hei unaka ratou ki te whare o te kingi o Papurona.</p> 
<p><A NAME="an_39:8">39:8</A>&nbsp;Ano ra ko Hetekia ki a Ihaia, Pai tonu te kupu a Ihowa i korerotia na e koe. I mea hoki ia, Ka mau hoki te rongo me te pono i oku ra.</p> 
<p><A NAME="an_40:1">40:1</A>&nbsp;&#182; Whakamarietia, whakamarietia taku iwi, e ai ta to koutou Atua.</p> 
<p><A NAME="an_40:2">40:2</A>&nbsp;Korero i runga i te whakamarie ki Hiruharama, karanga ki a ia, kua mutu tana whawhai, kua murua tona he: i haere rua hoki ta te ringa o Ihowa ki a ia hei utu mo ona hara katoa.</p> 
<p><A NAME="an_40:3">40:3</A>&nbsp;&#182; He reo no tetahi e karanga ana, Whakapaia e koutou i te koraha te huarahi o Ihowa, whakatikaia i te titiohea he ara nui mo to tatou Atua.</p> 
<p><A NAME="an_40:4">40:4</A>&nbsp;Ko nga raorao katoa ka whakarewaina ake, ko nga maunga katoa me nga pukepuke, ka whakapapakutia iho: ko nga wahi kopikopiko ka meinga kia tika, ko nga wahi taratara kia papatairite.</p> 
<p><A NAME="an_40:5">40:5</A>&nbsp;Ka whakapuakina ano te kororia o Ihowa, a ka kite ngatahi nga kikokiko katoa: he mea korero hoki tenei na te mangai o Ihowa.</p> 
<p><A NAME="an_40:6">40:6</A>&nbsp;I mea mai te reo o tetahi, Karanga. A ka mea tetahi, Ko te aha kia karangatia e ahau? He tarutaru nga kikokiko katoa, a ko tona pai katoa, rite tonu ki te puawai o te parae.</p> 
<p><A NAME="an_40:7">40:7</A>&nbsp;Ko te tarutaru ka maroke, ko te puawai ka memenga, no te mea e hangia ana e te wairua o Ihowa: he pono, he tarutaru te iwi.</p> 
<p><A NAME="an_40:8">40:8</A>&nbsp;Ko te tarutaru e maroke, ko te puawai e memenge; ko te kupu ia a to tatou Atua, tu tonu.</p> 
<p><A NAME="an_40:9">40:9</A>&nbsp;&#182; E koe, e te kaikawe o te rongo pai ki Hiona, e piki ki te maunga tiketike; e koe, e te kaikawe o te rongo pai ki Hiruharama, whakaarahia tou reo, kia kaha; whakaarahia, kaua hei wehi; korero atu ki nga pa o Hura, Nana, to koutou Atua!</p> 
<p><A NAME="an_40:10">40:10</A>&nbsp;Nana, ka haere mai te Ariki, a Ihowa, i runga i te kaha, ka whakahaerea ano tona kingitanga e tona ringa: na, ko te utu mona kei a ia ano, kei tona aroaro te wahi mana.</p> 
<p><A NAME="an_40:11">40:11</A>&nbsp;Ka rite ki ta te hepara tana whangai i tana kahui, ka whakaminea nga reme e tona ringa, ka hikitia ki tona uma, ka ata arahina nga mea e whakangote ana.</p> 
<p><A NAME="an_40:12">40:12</A>&nbsp;&#182; Na wai i mehua nga wai ki te kapu o tona ringa, he whanganga ringaringa ano tana ruri mo nga rangi, whaowhina ake e ia te puehu o te whenua ki te mehua, ko nga maunga, paunatia ana e ia, ki te pauna ringaringa, ko nga pukepuke ki te pauna papa?</p> 
<p><A NAME="an_40:13">40:13</A>&nbsp;Na wai ta te wairua o Ihowa i tika ai? ko wai ranei tana kaiwhakatakoto whakaaro hei whakaako i a ia?</p> 
<p><A NAME="an_40:14">40:14</A>&nbsp;Ko wai tona hoa whakatakoto whakaaro hei tohutohu i a ia ki te ara o te whakawa, hei whakaako i a ia ki te matauranga, hei whakakite i te ara o te mohio ki a ia?</p> 
<p><A NAME="an_40:15">40:15</A>&nbsp;Nana, ko nga iwi, ano he pata wai i roto i te peere! ki ta te whakaaro he puehu ririki ratou i te pauna; nana, ko nga motu, maua ake e ia, he mea ririki rawa te rite.</p> 
<p><A NAME="an_40:16">40:16</A>&nbsp;E kore ano e ranea a Repanona mo te ahi, me nga kararehe hoki o reira, e kore e ranea hei tahunga tinana.</p> 
<p><A NAME="an_40:17">40:17</A>&nbsp;Ko nga iwi katoa, he kore noa iho i tona aroaro; iti iho ratou i te kahore, he horihori kau i tona whakaaro.</p> 
<p><A NAME="an_40:18">40:18</A>&nbsp;&#182; Na ka whakaritea e koutou te Atua ki a wai? he aha hoki te ahua e whakaahuatia ai ia e koutou?</p> 
<p><A NAME="an_40:19">40:19</A>&nbsp;Ko te whakapakoko, na te kaimahi ia i whakarewa, na te kaitahu i whakakikorua ki te koura, a hanga ana mo reira he mekameka hiriwa.</p> 
<p><A NAME="an_40:20">40:20</A>&nbsp;Ko te tangata, he rawakore rawa ia ki te hoatu whakahere pera, whiriwhiria ana e ia he rakau e kore e pirau; rapua ana e ia he kaimahi mohio mana, hei hanga i tetahi whakapakoko e kore e nekenekehia.</p> 
<p><A NAME="an_40:21">40:21</A>&nbsp;Kahore ianei koutou i mohio? kahore koutou i rongo? kahore ianei i korerotia ki a koutou i te timatanga? kahore ianei koutou i matau i nga whakaturanga ra ano o te whenua?</p> 
<p><A NAME="an_40:22">40:22</A>&nbsp;Ko ia te noho ana i runga i te porohita o te whenua, a ko o reira tangata, ano he mawhitiwhiti; ko nga rangi, horahia ana e ia ano he kakahu tauarai, horahia ana e ia ano he teneti hei nohoanga;</p> 
<p><A NAME="an_40:23">40:23</A>&nbsp;Ko nga rangatira, whakahokia iho e ia ki te kahore; ko nga kaiwhakawa o te whenua, meinga ana e ia hei mea horihori noa iho.</p> 
<p><A NAME="an_40:24">40:24</A>&nbsp;Ae ra, kahore ratou i whakatokia; ae ra, kahore ratou i ruia; ae ra, kahore to ratou take i whai pakiaka ki te whenua: ka pupuhi hoki ia ki a ratou, a ka maroke ratou; ka rite ki te kakau witi, ka kawhakina e te paroro.</p> 
<p><A NAME="an_40:25">40:25</A>&nbsp;Na ki ta koutou, kei to wai he ahua moku? ka rite ranei ahau ki a wai? e ai ta te Mea Tapu.</p> 
<p><A NAME="an_40:26">40:26</A>&nbsp;E ara o koutou kanohi ki runga titiro ai, na wai enei mea i hanga, na wai o ratou mano i whakaputa mai he mea tatau tonu: karangatia ana e ia nga ingoa o ratou katoa, maroro rawa, pakari tonu te kaha; e kore tetahi e ngaro.</p> 
<p><A NAME="an_40:27">40:27</A>&nbsp;&#182; He aha koe i korero ai, e Hakopa, i mea ai, e Iharaira, Kua huna toku ara ki a Ihowa, kua mahue i toku Atua toku whakawa?</p> 
<p><A NAME="an_40:28">40:28</A>&nbsp;Kahore koe i mohio? kahore koe i rongo, ko te Atua onamata, ko Ihowa, ko te Kaihanga o nga pito o te whenua, e kore ia e ngenge, e kore ia e mauiui? e kore tona matauranga e taea te rapu.</p> 
<p><A NAME="an_40:29">40:29</A>&nbsp;E homai ana e ia he kaha ki te hunga ngenge: a whakanuia ana e ia te pakari o te mea ngoikore.</p> 
<p><A NAME="an_40:30">40:30</A>&nbsp;Ahakoa ko nga taitamariki, ka ngenge tonu, ka mauiui, a ko nga taitama, ka hinga rawa.</p> 
<p><A NAME="an_40:31">40:31</A>&nbsp;Tena ko te hunga e tatari ana ki a Ihowa, puta hou ana he kaha mo ratou; kake ana ratou ki runga; ko nga parirau, koia ano kei o nga ekara; ka rere ratou, a e kore e mauiui; ka haere, a e kore e ngenge.</p> 
<p><A NAME="an_41:1">41:1</A>&nbsp;&#182; Whakarongoa i toku aroaro, e nga motu; a kia puta hou mai he kaha mo nga iwi: me neke mai ratou; a me korero ratou: tatou tahi me whakatata ki te whakawa.</p> 
<p><A NAME="an_41:2">41:2</A>&nbsp;Na wai i whakaara ake tetahi i te rawhiti, i karangatia e ia i runga i te tika ki tona waewae? homai ana e ia nga iwi ki tona aroaro, meinga ana ia e ia hei rangatira mo nga kingi; homai ana ratou e ia ano he puehu ki tana hoari, ano he kakau wit i e aia ana, ki tana kopere.</p> 
<p><A NAME="an_41:3">41:3</A>&nbsp;Whaia ana ratou e ia, haere ora atu ana ia; ae ra, i te ara kihai i haerea e ona waewae.</p> 
<p><A NAME="an_41:4">41:4</A>&nbsp;Na wai oti tenei i mahi, karangaranga ai i nga whakatupuranga mai i te timatanga! Ko ahau, ko Ihowa, ko te timatanga, a kei nga whakamutunga, ko ahau nei.</p> 
<p><A NAME="an_41:5">41:5</A>&nbsp;I kite nga motu, a wehi ana, pairi noa iho nga pito o te whenua, whakatata ana, haere mai ana.</p> 
<p><A NAME="an_41:6">41:6</A>&nbsp;Uru ana ratou ki te mahi a tona hoa, a tona hoa, me ta ratou ki ki tona tuakana, ki tona teina, Kia maia.</p> 
<p><A NAME="an_41:7">41:7</A>&nbsp;Na kei te whakatenatena te kamura i te kaitahu koura, te kaiwhakamaeneene ki te hama, i te tangata e patu ana ki te paepae, ko tana kupu mo te whakapiringa, kei te pai; na whakaukia ana e ia ki te whao, te taea te whakanekeneke.</p> 
<p><A NAME="an_41:8">41:8</A>&nbsp;Ko koe, e Iharaira, ko taku pononga, ko Hakopa, ko taku i whiriwhiri ai, ko te uri o taku i aroha ai, o Aperahama;</p> 
<p><A NAME="an_41:9">41:9</A>&nbsp;Ko taku ano i tango mai ai i nga pito o te whenua; he mea karanga nei hoki koe naku i roto i ona topito; ko taku kupu hoki ki a koe, Ko koe taku pononga; he mea whiriwhiri koe naku, kahore koe e maka atu e ahau.</p> 
<p><A NAME="an_41:10">41:10</A>&nbsp;&#182; Kaua e wehi; kei a koe nei hoki ahau; kaua ano e tirotiro; ko ahau nei hoki tou Atua: maku koe e whakakaha, ae ra, maku koe e awhina, ka tautokona ake ano koe e te ringa matau o toku tika.</p> 
<p><A NAME="an_41:11">41:11</A>&nbsp;Nana, ka whakama, ka numinumi kau te hunga katoa e riri ana ki a koe: ka rite ki te kahore; ka ngaro te hunga e ngangare ana ki a koe.</p> 
<p><A NAME="an_41:12">41:12</A>&nbsp;Ka rapua ratou, ou hoariri, e koe, a e kore e kitea; ko te hunga i whawhai ki a koe, ka rite ki te kahore, ki te moti noa iho.</p> 
<p><A NAME="an_41:13">41:13</A>&nbsp;No te mea ko ahau, ko Ihowa, ko tou Atua, kei te pupuri i tou matau, kei te mea ki a koe, Kaua e wehi; ko ahau hei whakauru mou.</p> 
<p><A NAME="an_41:14">41:14</A>&nbsp;Kaua e wehi, e te kutukutu, e Hakopa, e nga tangata o Iharaira; maku koe e awhina, e ai ta Ihowa, ta tou kaihoko, ta te Mea Tapu o Iharaira.</p> 
<p><A NAME="an_41:15">41:15</A>&nbsp;Nana, kua meinga koe e ahau hei patu witi, koi tonu, hou tonu, he whai niho: ka patua e koe nga maunga, a ngotangota noa; ko nga pukepuke, ka meinga e koe kia rite ki te papapa.</p> 
<p><A NAME="an_41:16">41:16</A>&nbsp;Rererere ana ratou i a koe, kahikina tonutia atu e te hau, titaritaria ake ratou e te paroro: ko koe ia ka hari ki a Ihowa, ka whakamanamana ki te Mea Tapu o Iharaira.</p> 
<p><A NAME="an_41:17">41:17</A>&nbsp;E rapu ana nga ware, nga rawakore i te wai, a kahore kau, he ake o ratou arero i te matewai: ka rongo ahau, a Ihowa, ki ta ratou; e kore ahau, te Atua o Iharaira, e whakarere i a ratou.</p> 
<p><A NAME="an_41:18">41:18</A>&nbsp;Ka whakapuaretia e ahau he awa ki nga wahi tiketike, he puna wai i waenganui i nga raorao; ka meinga e ahau te koraha hei harotoroto wai, te whenua maroke hei puputanga wai.</p> 
<p><A NAME="an_41:19">41:19</A>&nbsp;Ka whakatokia e ahau te koraha ki te hita, ki te kowhai, ki te ramarama, ki te rakau hinu; ka tu i ahau te kauri ki te titohea, te rimu, ratou tahi ano ko te ake.</p> 
<p><A NAME="an_41:20">41:20</A>&nbsp;Kia kite ai ratou, kia mohio ai, kia mahara ai, kia matau ngatahi ai, he mea mahi tenei na te ringa o Ihowa; na te Mea Tapu o Iharaira tenei i hanga.</p> 
<p><A NAME="an_41:21">41:21</A>&nbsp;&#182; Kawea mai ta koutou totohe, e ai ta Ihowa; whakaputaina mai a koutou kupu kaha, e ai ta te Kingi o Hakopa.</p> 
<p><A NAME="an_41:22">41:22</A>&nbsp;Me whakaputa mai e ratou, a me whakaatu mai ki a tatou nga mea meake pono mai: whakaaturia mai e koutou nga mea o te tuatahi, he pehea ranei, kia whakaaroarohia ai e tatou, kia mohiotia ai to ratou mutunga iho; korerotia ranei ki a tatou nga mea e puta a mua.</p> 
<p><A NAME="an_41:23">41:23</A>&nbsp;Whakaaturia nga mea e haere ake ana i muri, kia mohio ai matou he atua koutou: tena ra, mahia he pai, he kino ranei, kia wehi ai matou, kia kite ngatahi ai.</p> 
<p><A NAME="an_41:24">41:24</A>&nbsp;Nana, no te kahore koutou, ko a koutou mahi no te kahore rawa; he mea whakarihariha te tangata nana koutou i whiriwhiri.</p> 
<p><A NAME="an_41:25">41:25</A>&nbsp;Kua oho mai i ahau tetahi i te raki, a kua tae mai ia; no te rerenga mai o te ra tetahi e karanga ana ki toku ingoa: ko tona taenga mai ki nga rangatira, ano e eke ana ki te paru pokepoke, ano ko te kaihanga rihi e takatakahi ana i te paru.</p> 
<p><A NAME="an_41:26">41:26</A>&nbsp;Na wai i whakaatu mai i te timatanga, kia mohio ai tatou? na wai i nga wa onamata, mo ta tatou ki ake, He tika tana? ae ra, kihai i whakaaturia e tetahi, ae ra, kihai i korerotia e tetahi, kihai ano tetahi i rongo i a koutou korero.</p> 
<p><A NAME="an_41:27">41:27</A>&nbsp;Maku te kupu tuatahi ki Hiona, Nana, tenei ratou: a ka hoatu e ahau ki Hiruharama he kaikawe i te rongo pai.</p> 
<p><A NAME="an_41:28">41:28</A>&nbsp;I titiro ano ahau, a kahore he tangata; na i roto i enei katoa kahore he kaiwhakatakoto whakaaro hei whakahoki kupu mai i taku uinga ki a ratou.</p> 
<p><A NAME="an_41:29">41:29</A>&nbsp;Nana, ko ratou katoa he horihori kau; he kore noa iho a ratou mahi: ko a ratou whakapakoko whakarewa he hau, he mea tikangakore.</p> 
<p><A NAME="an_42:1">42:1</A>&nbsp;&#182; Nana, taku pononga e tautokona ake nei e ahau, taku i whiriwhiri ai, ahuareka tonu toku ngakau ki a ia: ka waiho e ahau toku wairua ki runga ki a ia; mana e whakapuaki te whakawa ki nga tauiwi.</p> 
<p><A NAME="an_42:2">42:2</A>&nbsp;E kore ia e hamama, e kore ano tona reo e ara, e kore e rangona i te ara.</p> 
<p><A NAME="an_42:3">42:3</A>&nbsp;Ko te kakaho kope e kore e whatiia porokeretia e ia: e kore hoki te muka whakapaowa e tineia e ia: ka whakapuakina e ia te whakawa i runga i te pono.</p> 
<p><A NAME="an_42:4">42:4</A>&nbsp;E kore ia e ngoikore, e kore e ngakaukore, kia takoto ra ano i a ia te whakawa ki te whenua: ka tatari ano nga motu ki tana ture.</p> 
<p><A NAME="an_42:5">42:5</A>&nbsp;&#182; Ko te kupu tenei a te Atua, a Ihowa, nana nei nga rangi i hanga, i hora; nana nei i takoto ai te whenua me nga mea ano e puta mai ana i reira; nana nei i homai he manawa ki o reira tangata, me te wairua ano ki te hunga e haereere ana i reira.</p> 
<p><A NAME="an_42:6">42:6</A>&nbsp;He mea karanga koe naku, na Ihowa, i runga i te tika, maku ano tou ringa e pupuri, maku koe e tiaki, ka hoatu ano koe e ahau hei kawenata ki te iwi, hei marama mo nga tauiwi;</p> 
<p><A NAME="an_42:7">42:7</A>&nbsp;Hei whakatitiro i nga kanohi matapo, hei whakaputa mai i nga herehere i roto i te whare e tutaki tonu ana, i te hunga e noho ana i te pouri, i roto i te whare herehere.</p> 
<p><A NAME="an_42:8">42:8</A>&nbsp;Ko Ihowa ahau: ko toku ingoa tena: e kore ano e tukua e ahau toku kororia ki tetahi atu, toku whakamoemiti ki te whakapakoko.</p> 
<p><A NAME="an_42:9">42:9</A>&nbsp;Nana, kua puta mai nga mea o mua, he mea hou enei e whakaaturia nei e ahau: i te mea kahore ano kia pihi noa ka korerotia nei e ahau ki a koutou.</p> 
<p><A NAME="an_42:10">42:10</A>&nbsp;Waiatatia ki a Ihowa he waiata hou, me te whakamoemiti ki a ia i te pito o te whenua, e te hunga e haere ana ki raro, ki te moana, e o reira tini mea, e nga motu, e nga tangata e noho ana i reira.</p> 
<p><A NAME="an_42:11">42:11</A>&nbsp;No reira kia nui te reo o te koraha, o nga pa ano o reira, o nga kainga, e nohoia ana e Kerara; kia waiata nga tangata o Here, kia hamama ratou i runga i te tihi o nga maunga.</p> 
<p><A NAME="an_42:12">42:12</A>&nbsp;Kia whakakororiatia a Ihowa e ratou, kia kauwhautia te whakamoemiti ki a ia i nga motu.</p> 
<p><A NAME="an_42:13">42:13</A>&nbsp;&#182; Ka puta mai a Ihowa, ko te ahua kei to te tangata marohirohi; ka whakaoho i te hae ka pera i te tangata whawhai; ka karanga, ae ra, ka hamama; ka kaha noa atu i ona hoariri.</p> 
<p><A NAME="an_42:14">42:14</A>&nbsp;Ka roa nei taku whakamorokitanga, i whakarongo puku ahau, whakakoromaki tonu; katahi nei ahau ka aue, ka pera me te wahine e whanau ana; ka whakahotu ahau, ka kahekahe ngatahi.</p> 
<p><A NAME="an_42:15">42:15</A>&nbsp;Ka whakaururuatia e ahau nga maunga me nga pukepuke, ka maroke i ahau nga otaota katoa o reira; ka meinga nga awa hei motu, ka maroke ano i ahau nga harotoroto.</p> 
<p><A NAME="an_42:16">42:16</A>&nbsp;Ka kawea ano e ahau nga matapo ma te ara kihai nei ratou i mohio: ka meinga te pouri hei marama ki to ratou aroaro, me nga wahi kopikopiko kia tika. Ka meatia enei mea e ahau ki a ratou, e kore ano ahau e whakarere i a ratou.</p> 
<p><A NAME="an_42:17">42:17</A>&nbsp;Ka hoki ratou ki muri, nui atu to ratou whakama, to te hunga e whakawhirinaki ana ki nga whakapakoko, e mea ana ki te mea whakarewa, Ko koutou o matou atua.</p> 
<p><A NAME="an_42:18">42:18</A>&nbsp;&#182; Whakarongo, e nga turi; titiro, e nga matapo, kia kite ai koutou.</p> 
<p><A NAME="an_42:19">42:19</A>&nbsp;Ko wai atu te matapo? ko taku pononga nei anake; ko wai te turi hei rite mo taku pononga i unga nei e ahau? ko wai te matapo hei rite mo te tangata e mau nei tana rongo ki ahau? ko wai te matapo hei rite mo ta Ihowa pononga?</p> 
<p><A NAME="an_42:20">42:20</A>&nbsp;He maha nga mea e kitea ana e koe, heoi kahore e mahara: e puare ana ona taringa, heoi kahore e rongo.</p> 
<p><A NAME="an_42:21">42:21</A>&nbsp;Pai tonu mai a Ihowa, he whakaaro ki tona tika; ka whakanuia e ia te ture, ka whakahonoretia.</p> 
<p><A NAME="an_42:22">42:22</A>&nbsp;Ko tenei iwi ia he pahuatanga, he taonga parau; he mea mahanga ratou katoa i roto i nga rua, ngaro tonu i roto i te whare herehere, hei pahuatanga ratou, kahore hoki he kaiwhakaora; hei taonga parau; kahore hoki he tangata e ki ana, Whakahokia.</p> 
<p><A NAME="an_42:23">42:23</A>&nbsp;Ko wai i roto i a koutou e whai taringa ki tenei? ko wai e mahara mai, e whakarongo mai, mo nga wa hoki o muri?</p> 
<p><A NAME="an_42:24">42:24</A>&nbsp;Na wai a Hakopa i tuku hei taonga parau? a Iharaira hoki hei meatanga ma nga kaipahua? he teka ianei na Ihowa? kua hara nei hoki tatou ki a ia, kinai hoki ratou i pai kia haere i ana ara, kihai i whakarongo ki tana ture.</p> 
<p><A NAME="an_42:25">42:25</A>&nbsp;Na reira ringihia ana e ia te aritarita o tona riri ki a ia, me te pakanga kaha; wera ana ia i tetahi taha, i tetahi taha, te mohio ia; tahuna ana ia, heoi kihai tona ngakau i mahara.</p> 
<p><A NAME="an_43:1">43:1</A>&nbsp;&#182; Na inaianei ko te kupu tenei a Ihowa, a tou kaihanga, e Hakopa, a tou kaiwhakaahua, e Iharaira, Kaua e wehi: kua oti nei hoki koe te hoko e ahau, kua karangatia e ahau tou ingoa; naku koe.</p> 
<p><A NAME="an_43:2">43:2</A>&nbsp;Ka haere koe i roto i te wai, ko ahau hei hoa mou; i nga awa ano, e kore e huri mai ki runga i a koe; ki te haere koe i roto i te ahi, e kore koe e wera, e kore ano te mura e ka ki a koe.</p> 
<p><A NAME="an_43:3">43:3</A>&nbsp;Ko Ihowa hoki ahau, ko tou Atua, ko te Mea Tapu o Iharaira, ko tou kaiwhakaora: i hoatu e ahau a Ihipa hei utu mou, a Etiopia raua ko Tepa hei wahi mou.</p> 
<p><A NAME="an_43:4">43:4</A>&nbsp;I te mea he taonga nui koe ki taku titiro, he mea e whakahonoretia ana, a i arohaina koe e ahau; mo reira ka hoatu e ahau he tangata mo tou turanga, he iwi hoki hei utu mou kia ora.</p> 
<p><A NAME="an_43:5">43:5</A>&nbsp;Kaua e wehi: kei a koe nei hoki ahau: ka kawea mai e ahau ou uri i te rawhiti, ka kohikohia mai koe i te uru.</p> 
<p><A NAME="an_43:6">43:6</A>&nbsp;Ka mea ahau ki te raki, Homai; ki te tonga, Kaua e kaiponuhia: kawea mai aku tama i tawhiti, aku tamahine i te pito o te whenua;</p> 
<p><A NAME="an_43:7">43:7</A>&nbsp;Te hunga katoa i huaina nei toku ingoa mo ratou: naku hoki ratou i hanga hei whakakororia moku: naku ia i whakaahua, naku hoki ia i mahi.</p> 
<p><A NAME="an_43:8">43:8</A>&nbsp;&#182; Whakaputaina mai nga matapo he kanohi nei o ratou, nga turi he taringa nei o ratou.</p> 
<p><A NAME="an_43:9">43:9</A>&nbsp;Kia huihui nga iwi katoa, kia rupeke tahi nga tauiwi: ko wai i roto i a ratou hei whakaatu i tenei, hei korero i nga mea o mua ki a tatou? kia homai e ratou o ratou kaiwhakaatu, kia whakatikaia atu ai ta ratou: ma ratou ranei e whakarongo, e mea mai, He pono.</p> 
<p><A NAME="an_43:10">43:10</A>&nbsp;Ko koutou hei whakaatu mo taku, e ai ta Ihowa, me taku pononga i whiriwhiria e ahau, kia mohio ai koutou, kia whakapono ai ki taku, kia matau ai ko ahau ia, kahore he Atua i whakaahuatia i mua i ahau, kahore hoki tetahi i muri i ahau.</p> 
<p><A NAME="an_43:11">43:11</A>&nbsp;Ko ahau, ko ahau nei ano, a Ihowa; kahore atu hoki he kaiwhakaora, ko ahau anake.</p> 
<p><A NAME="an_43:12">43:12</A>&nbsp;Naku i whakaatu, naku hoki i whakaora, naku ano i korero, i te mea kahore he atua ke i roto i a koutou: na ko koutou hei kaiwhakaatu moku, e ai ta Ihowa, a ko te Atua ahau.</p> 
<p><A NAME="an_43:13">43:13</A>&nbsp;Ae ra, i te mea kahore ano he ra ko ahau tenei; e kore hoki tetahi e whakaora ake i roto i toku ringa: maku e mahi, ko wai hoki hei whakakahore?</p> 
<p><A NAME="an_43:14">43:14</A>&nbsp;&#182; Ko te kupu tenei a Ihowa, a to koutou kaihoko, a te Mea Tapu o Iharaira, He whakaaro ki a koutou i unga tangata ai ahau ki Papurona, a ka mauria mai e ahau ratou katoa, he mawhiti mai, ara nga Karari i runga i nga kaipuke i harakoa ai ratou.</p> 
<p><A NAME="an_43:15">43:15</A>&nbsp;Ko Ihowa ahau, ko to koutou Mea Tapu, ko te kaihanga o Iharaira, ko to koutou Kingi.</p> 
<p><A NAME="an_43:16">43:16</A>&nbsp;Ko te kupu tenei a Ihowa nana nei i homai te ara i te moana, te huarahi i roto i nga wai kaha;</p> 
<p><A NAME="an_43:17">43:17</A>&nbsp;Nana nei i whakaputa mai te hariata, te hoiho, te ope, me te kaha; takoto tahi ana ratou, te ara ki runga: kua keto ratou, kua tineia, ano he muka.</p> 
<p><A NAME="an_43:18">43:18</A>&nbsp;Kaua e mahara ki nga mea o mua; ko nga mea onamata kaua e whakaaroa.</p> 
<p><A NAME="an_43:19">43:19</A>&nbsp;Tenei ahau te mahi nei i te mea hou; akuanei te tupu ai: e kore ranei e mohiotia e koutou? ka oti i ahau he ara i te koraha, he awa i te titohea.</p> 
<p><A NAME="an_43:20">43:20</A>&nbsp;Ka whakakororiatia ahau e nga kararehe o te parae, e nga kirehe mohoao, e nga otereti; no te mea ka hoatu e ahau he wai i te koraha, he awa i te titohea, hei inu ma taku iwi, ma taku i whiriwhiri ai;</p> 
<p><A NAME="an_43:21">43:21</A>&nbsp;Ma te iwi i whakaahuatia e ahau maku, ma ratou e kauwhau te whakamoemiti moku.</p> 
<p><A NAME="an_43:22">43:22</A>&nbsp;&#182; Na kihai nei koe i karanga ki ahau, e Hakopa; kua hoha koe ki ahau e Iharaira.</p> 
<p><A NAME="an_43:23">43:23</A>&nbsp;Kihai i kawea mai e koe ki ahau au hipi hei tahunga tinana; kihai ano ahau i whakakororiatia ki au patunga tapu. Kahore aku whakamahi i a koe ki te whakahere, kihai ano koe i ngenge, i te meatanga i te whakakakara.</p> 
<p><A NAME="an_43:24">43:24</A>&nbsp;Kihai i hokona e koe he kakaho reka maku ki te moni, kihai hoki ahau i makona i te ngako o au patunga tapu; engari i whakamahia ahau e koe ki ou hara, mauiui ana ahau i au mahi he.</p> 
<p><A NAME="an_43:25">43:25</A>&nbsp;Ko ahau, ko ahau nei ano, te kaimuru atu i ou he, he whakaaro ano ki ahau: e kore ano ou hara e maharatia e ahau.</p> 
<p><A NAME="an_43:26">43:26</A>&nbsp;Whakamaharatia ahau; tatou ka whakawa ki a tatou ano; korerotia e koe tau, kia whakatikaia ai koe.</p> 
<p><A NAME="an_43:27">43:27</A>&nbsp;Ko tou papa tuatahi, i hara; ko ou kaiwhakaako, whakakeke ana ki ahau.</p> 
<p><A NAME="an_43:28">43:28</A>&nbsp;Na reira whakapokea iho e ahau nga rangatira o te wahi tapu, a hoatu ana e ahau a Hakopa ki te kanga, a Iharaira ki te tawai.</p> 
<p><A NAME="an_44:1">44:1</A>&nbsp;&#182; Na whakarongo, e taku pononga, e Hakopa, e Iharaira, e taku i whiriwhiri ai.</p> 
<p><A NAME="an_44:2">44:2</A>&nbsp;Ko te kupu tenei a Ihowa, a tou kaihanga, nana nei koe i whakaahua i roto i te kopu, mana nei koe e awhina, Kaua e wehi, e Hakopa, e taku pononga, e Iehuruna, e taku i whiriwhiri ai.</p> 
<p><A NAME="an_44:3">44:3</A>&nbsp;No te mea ka ringihia e ahau he wai ki runga ki te tangata matewai, he awa ki te wahi maroke: ka ringihia e ahau toku wairua ki ou uri, taku manaaki ki tau whanau.</p> 
<p><A NAME="an_44:4">44:4</A>&nbsp;A ka tupu ratou i waenga taru, ano he wirou i te taha o nga rerenga wai.</p> 
<p><A NAME="an_44:5">44:5</A>&nbsp;Ka ki ake tenei, Na Ihowa ahau; ko tetahi atu, karangatia ana e ia ko Hakopa hei ingoa mona; ko tetahi atu, tuhituhi ana tona ringa ki a Ihowa, whakahuatia ake e ia ko Iharaira hei ingoa mona.</p> 
<p><A NAME="an_44:6">44:6</A>&nbsp;Ko te kupu tenei a Ihowa, a te Kingi o Iharaira, a tona kaihoko ano, a Ihowa o nga mano, Ko ahau te tuatahi ko ahau ano te mutunga; Kahore atu hoki he atua, ko ahau anake.</p> 
<p><A NAME="an_44:7">44:7</A>&nbsp;Ko wai hoki hei rite moku, hei karanga, hei whakaatu, hei whakarite kia noho rarangi, mai o toku whakaritenga i te iwi onamata? a ma ratou e whakaatu nga mea meake puta mai, me nga mea ano e puta a mua.</p> 
<p><A NAME="an_44:8">44:8</A>&nbsp;Kaua e wehi, kaua e pawera: kihai ianei i korerotia e ahau ki a koe nga mea onamata, i whakaaturia hoki? ko koutou ano hei kaiwhakaatu moku. Tera atu ranei tetahi atua ke? ae ra, kahore he kamaka; kahore ahau e mohio ki tetahi.</p> 
<p><A NAME="an_44:9">44:9</A>&nbsp;&#182; Ko nga kaiwhakaahua o te whakapakoko, he horihori katoa ratou; kahore hoki he pai o a ratou mea ahuareka: ko o ratou kaiwhakaatu kahore e kite, kahore e mohio; e whakama ai ratou.</p> 
<p><A NAME="an_44:10">44:10</A>&nbsp;Ko wai te kaiwhakaahua o tetahi atua, te kaiwhakarewa ranei o te whakapakoko kahore nei ona pai?</p> 
<p><A NAME="an_44:11">44:11</A>&nbsp;Nana, ko ona hoa katoa, ka whakama: ko nga kaimahi ano, he tangata nei ratou: kia huihui mai ratou katoa, tu ai. Ka wehi, ka whakama ngatahi.</p> 
<p><A NAME="an_44:12">44:12</A>&nbsp;E hangaia ana e te parakimete he toki, ka mahi i roto i nga waro, whakaahuatia ana e ia ki te hama, puta ana te kaha o tona ringa ki te mahi i taua mea; ka hemo ano ia i te kai, kore noa iho he kaha; kahore e inu i te wai, mauiui noa iho.</p> 
<p><A NAME="an_44:13">44:13</A>&nbsp;Ko te kamura, whakamarokia mai ana e ia te aho, tuhia iho e ia ki te pene, mahia ana e ia ki te waru; tohungia ana e ia ki te kapehu, mahia ana e ia kia rite ki te ahua o te tangata, ki te ataahua ano o te tangata; hei mea mo roto i te whare.</p> 
<p><A NAME="an_44:14">44:14</A>&nbsp;Tuaina ana e ia he hita mana, tikina ana e ia te kaiperi, me te oki, a whakapakaritia ana e ia mana tetahi i roto i nga rakau o te ngahere; whakatokia ana e ia te ahe hei whakatupu ma te ua.</p> 
<p><A NAME="an_44:15">44:15</A>&nbsp;Katahi ka waiho hei wahie ma te tangata: ka tangohia hoki e ia tetahi wahi hei whakamahana i a ia; ina, whakaungia ana e ia, hei tunu taro; na kei te hanga ano ia i tetahi atua, koropikoria atu ana e ia; mahia ana e ia hei whakapakoko, tapapa to nu atu ki reira.</p> 
<p><A NAME="an_44:16">44:16</A>&nbsp;Ko tetahi wahi o taua rakau, e tahuna ana e ia ki te ahi, ko tetahi wahi, hei mea i te kikokiko hei kai mana; tunua ana e ia tana e tunu ai, a ka makona: ae ra, ka mahana ano ia, a ka mea, Ha, kua mahana ahau, kua kite i te ahi.</p> 
<p><A NAME="an_44:17">44:17</A>&nbsp;Ko te toenga, hanga ake e ia hei atua, hei whakapakoko mana: tapapa ana ia, koropiko ana, inoi ana ki taua mea, ka mea, Whakaorangia ahau; ko koe nei hoki toku atua.</p> 
<p><A NAME="an_44:18">44:18</A>&nbsp;Kahore ratou e mohio, kahore e mahara; no te mea kua araia e ia o ratou kanohi kei kite, o ratou ngakau kei matau.</p> 
<p><A NAME="an_44:19">44:19</A>&nbsp;Kahore hoki e anga ake te ngakau o tetahi, kahore e mohio, kahore e matau, e ki ake ai ia, Ko tetahi wahi o tenei i tahunga e ahau ki te ahi; i tunua ano e ahau he taro ki ona ngarahu, tunua ana e ahau he kikokiko, kainga ake e ahau; a kia meing a e ahau te toenga o taua rakau hei mea whakarihariha? me tapapa ranei ahau ki te take rakau?</p> 
<p><A NAME="an_44:20">44:20</A>&nbsp;Ko tana kai, he pungarehu; kua tinihangatia tona ngakau, a ngau ke ana ia, te whakaora ia i tona wairua, te ki ake ranei, Kahore ranei he korero teka i toku matau?</p> 
<p><A NAME="an_44:21">44:21</A>&nbsp;&#182; Kia mahara ki enei, e Hakopa, e Iharaira; he pononga hoki koe naku; naku koe i whai ahua ai, he pononga hoki koe naku: e Iharaira, e kore koe e wareware i ahau.</p> 
<p><A NAME="an_44:22">44:22</A>&nbsp;Ko ou he, murua ake e ahau, me te mea he kapua matotoru; ko ou hara, me te mea he kapua: hoki mai ki ahau; naku hoki koe i hoko.</p> 
<p><A NAME="an_44:23">44:23</A>&nbsp;Waiata, e nga rangi, he mahi hoki tenei na Ihowa. Hamama, e nga wahi o raro rawa o te whenua. Kia pakaru mai ta koutou waiata, e nga maunga, e te ngahere, e nga rakau katoa o reira; no te mea kua oti a Hakopa te hoko e Ihowa, kua whai kororia ia i a Iharaira.</p> 
<p><A NAME="an_44:24">44:24</A>&nbsp;Ko te kupu tenei a Ihowa, a tou kaihoko, nana nei koe i whai ahua ai, no roto mai ano i te kopu, Ko Ihowa ahau, ko te kaihanga o nga mea katoa, naku anake nga rangi i hora, naku i takoto ai te whenua: ko wai toku hoa?</p> 
<p><A NAME="an_44:25">44:25</A>&nbsp;Ko nga tohu a te hunga korero teka he ana i a ia, ko nga tohunga tuaahu whakahaurangitia ana e ia; ko te hunga whakaaro nui, whakahokia ana e ia ki muri, ko to ratou matauranga, whakapoauautia iho.</p> 
<p><A NAME="an_44:26">44:26</A>&nbsp;Mana pu i a ia te kupu a tana pononga, te whakaaro a ana karere rite rawa i a ia; ko tana kupu ki Hiruharama, Ka nohoia koe; ki nga pa o Hura, Ka hanga koutou; maku ano e whakaara ona wahi kua ururuatia.</p> 
<p><A NAME="an_44:27">44:27</A>&nbsp;Ko tana kupu ki te rire, Kia mimiti: maku ano e whakamaroke ou awa.</p> 
<p><A NAME="an_44:28">44:28</A>&nbsp;Ko tana kupu mo Hairuha, He hepara ia naku, ka rite ano i a ia taku katoa i pai ai; mana hoki e ki ki Hiruharama, Ka hanga koe; a ki te temepara, Ka whakatakotoria ou turanga.</p> 
<p><A NAME="an_45:1">45:1</A>&nbsp;&#182; Ko te kupu tenei a Ihowa ki tana i whakawahi ai, ki a Hairuha, he mea pupuri nei naku tona ringa matau, kia pehia ai e ia nga iwi ki raro i a ia; maku ano e wewete to nga hope o nga kingi; ko nga tatau ka whakapuaretia ki tona aroaro; e kore ano nga kuwaha e tutakina.</p> 
<p><A NAME="an_45:2">45:2</A>&nbsp;Ko ahau e haere i mua i a koe, ki te whakatikatika i nga wahi tapokopoko: ko nga tatau parahi ka pakaru i ahau; ka tapahia ano e ahau nga tutaki rino.</p> 
<p><A NAME="an_45:3">45:3</A>&nbsp;Ka hoatu ano e ahau ki a koe nga taonga o te pouri, me nga mea huna o nga wahi ngaro, kia mohio ai koe ko Ihowa ahau, e whakahua atu nei i tou ingoa, ko te Atua o Iharaira.</p> 
<p><A NAME="an_45:4">45:4</A>&nbsp;He whakaaro naku ki taku pononga, ki a Hakopa, ki a Iharaira, ki taku i whiriwhiri ai, na reira koe, tou ingoa, i karangatia ai e ahau: whakahuatia ana e ahau tou ingoa i te mea kahore ano koe kia mohio ki ahau.</p> 
<p><A NAME="an_45:5">45:5</A>&nbsp;&#182; Ko Ihowa ahau, kahore atu hoki; kahore ke atu he atua, ko ahau anake: maku koe e whitiki, ahakoa kahore koe i mohio ki ahau:</p> 
<p><A NAME="an_45:6">45:6</A>&nbsp;Kia mohio ai te hunga i te rawhiti, me o te uru, kahore atu, ko ahau anake. Ko Ihowa ahau, kahore ke atu.</p> 
<p><A NAME="an_45:7">45:7</A>&nbsp;Naku te marama i whai ahua ai, naku i hanga te pouri; ko ahau te kaihohou rongo, te kaihanga ano o te kino: ko ahau, ko Ihowa, te kaimahi o enei mea katoa.</p> 
<p><A NAME="an_45:8">45:8</A>&nbsp;Maturuturu iho, e nga rangi i runga; kia ringihia mai ano he tika e nga kapua; kia puare te whenua, kia hua te whakaora, kia wana ngatahi te tika; naku, na Ihowa, taua mea i hanga.</p> 
<p><A NAME="an_45:9">45:9</A>&nbsp;Aue te mate mo te tangata e totohe ana ki tona Kaiwhakaahua! He maramara rihi i roto i nga maramara rihi o te oneone! E mea ake ranei te paru ki tona kaiwhakaahua, He aha tau e mahi na? e mea ranei tau i hanga ai, Kahore ona ringa?</p> 
<p><A NAME="an_45:10">45:10</A>&nbsp;Aue te mate mo te tangata e mea ana ki tona papa, He aha tau kua whanau nei? ki te wahine ranei, He aha te mea ka whakamamae na koe?</p> 
<p><A NAME="an_45:11">45:11</A>&nbsp;&#182; Ko te kupu tenei a Ihowa, a te Mea Tapu o Iharaira, a tona Kaiwhakaahua ano, Uia mai ki ahau nga mea e puta mai a mua; ko nga meatanga ki aku tamariki, ki te mahi hoki a oku ringa, whakahaua mai ahau e koe.</p> 
<p><A NAME="an_45:12">45:12</A>&nbsp;Naku i mahi te whenua, i hanga hoki nga tangata o runga: naku, na oku ringa i hora nga rangi; ko o ratou mano katoa he mea whakahau naku.</p> 
<p><A NAME="an_45:13">45:13</A>&nbsp;Naku ia i whakaara ake i runga i te tika, maku ano e whakatikatika ona ara katoa: ko ia hei hanga i toku pa, hei tuku i aku parau kia haere, kahore hoki he utu, kahore he moni whakapati, e ai ta Ihowa o nga mano.</p> 
<p><A NAME="an_45:14">45:14</A>&nbsp;Ko te kupu tenei a Ihowa, Ko nga mauiui o Ihipa, ko nga taonga hokohoko o Etiopia, ko nga Tapeani, he tangata roroa, ka tae mai ki a koe, a ka riro i a koe; ka whai ratou i a koe; ka tae mekameka mai, ka piko ki a koe, ka mea, He pono kei roto i a koe te Atua, kahore atu hoki, kahore he Atua.</p> 
<p><A NAME="an_45:15">45:15</A>&nbsp;He pono he Atua koe e whakangaro ana i a koe, e te Atua o Iharaira, e te Kaiwhakaora.</p> 
<p><A NAME="an_45:16">45:16</A>&nbsp;Ka whakama, ae ra, ka numinumi kau ratou katoa; ka riro ngatahi ki te whakama nga kaimahi o nga whakapakoko.</p> 
<p><A NAME="an_45:17">45:17</A>&nbsp;Ko Iharaira ia, ka ora i roto i a Ihowa, he whakaoranga pumau tonu. E kore koutou e whakama, e kore e numinumi a ake ake.</p> 
<p><A NAME="an_45:18">45:18</A>&nbsp;Ko te kupu hoki tenei a Ihowa, a te kaihanga o nga rangi; ko ia te Atua; nana i whakawhaiahua te whenua, nana i mahi; nana i whakapumau, kihai i hanga e ia hei takoto kau, i whakaahuatia e ia hei nohoanga. Ko Ihowa ahau, kahore ke atu.</p> 
<p><A NAME="an_45:19">45:19</A>&nbsp;Kihai ahau i korero i te wahi ngaro, i te wahi pouri o te whenua; kihai ahau i mea ki te uri o Hakopa, Rapua ahau, he mea noa iho. Ko taku korero, ko ta Ihowa, kei te tika, e whakaatu ana i nga mea e rite ana.</p> 
<p><A NAME="an_45:20">45:20</A>&nbsp;&#182; Huihui, haere mai, whakatata ngatahi mai, e nga oranga o nga iwi: kahore he mohio o te hunga e mau ana i te rakau o ta ratou whakapakoko, e inoi ana ki te atua e kore nei e whakaora.</p> 
<p><A NAME="an_45:21">45:21</A>&nbsp;Whakaaturia, kawea mai kia tata, kia whakatakoto whakaaro ngatahi ratou: na wai tenei i korero i mua riro na wai i whakaatu i nga wa onamata? He teka ianei naku, na Ihowa? Kore atu hoki he atua, ko ahau anake; he Atua tika, he kaiwhakaora; kahor e ke atu, ko ahau anake.</p> 
<p><A NAME="an_45:22">45:22</A>&nbsp;Tahuri mai ki ahau, kia ora ai koutou, e nga pito katoa o te whenua: ko te Atua hoki ahau, kahore ke atu.</p> 
<p><A NAME="an_45:23">45:23</A>&nbsp;Kua waiho ahau e ahau ano hei oati; kua puta atu te kupu i toku mangai i runga i te tika, e kore ano e hoki mai, ara ka tuturi nga turi katoa ki ahau, ka oati mai ano nga arero katoa;</p> 
<p><A NAME="an_45:24">45:24</A>&nbsp;Ka mea mai tetahi ki ahau, Kei a Ihowa anake te tika, te kaha: ka haere mai ki a ia nga tangata, a ko nga tangata katoa i riri ki a ia ka whakama.</p> 
<p><A NAME="an_45:25">45:25</A>&nbsp;Ma Ihowa ka tika ai, ka whakamanamana ai te uri katoa o Iharaira.</p> 
<p><A NAME="an_46:1">46:1</A>&nbsp;&#182; Kua piko a Pere, kua tuohu a Nepo; kei runga i te kirehe, i te kararehe a ratou whakapakoko: ko nga mea e haria haeretia ana e koutou ka meinga hei kawenga, hei taimaha ki te kararehe mauiui ra.</p> 
<p><A NAME="an_46:2">46:2</A>&nbsp;Tuohu ana ratou, piko ngatahi ana; kihai i taea te pikaunga te pupuri, heoi ko ratou nei ano ka riro hei parau.</p> 
<p><A NAME="an_46:3">46:3</A>&nbsp;Whakarongo ki ahau, e te whare o Hakopa, e nga morehu katoa o te whare o Iharaira, he mea waha nei koutou naku no te kopu mai ano, he mea pikau no roto mai ra ano i te puku.</p> 
<p><A NAME="an_46:4">46:4</A>&nbsp;Tae noa atu ki to koutou koroheketanga ko ahau tenei, ka pikaua ano koutou e ahau a hina noa; naku i mahi, maku ano e mau, maku ano e pikau, maku ano e whakaora.</p> 
<p><A NAME="an_46:5">46:5</A>&nbsp;&#182; Ki ta koutou kei to wai he ahua moku? ko wai e rite ana ki ahau? me whakarite ahau ki a wai, e kotahi ai to maua ahua?</p> 
<p><A NAME="an_46:6">46:6</A>&nbsp;Ko te hunga e tahoro ana i te koura i te peke, e pauna ana i te hiriwa ki te pauna, kei te utu i te kaitahu koura, hanga ake e ia hei atua; tapapa ana ratou, koropiko ana.</p> 
<p><A NAME="an_46:7">46:7</A>&nbsp;Amohia ana ia e ratou i runga i te pokohiwi, pikaua ana, kua waiho e ratou ki tona wahi, tu ana ia; te taea e ia te nekeneke atu i tona wahi: ka karanga ano hoki tetahi ki a ia, heoi e kore ia e whakahoki kupu, e kore e whakaora i a ia i roto i t ona mate.</p> 
<p><A NAME="an_46:8">46:8</A>&nbsp;Mahara ki tenei, whakatane, whakahokia ki te ngakau, e te hunga poka ke.</p> 
<p><A NAME="an_46:9">46:9</A>&nbsp;Maharatia nga mea tuatahi onamata: ko ahau hoki te Atua, kahore ke atu; ko ahau te Atua, kahore hoki tetahi hei rite moku.</p> 
<p><A NAME="an_46:10">46:10</A>&nbsp;I te timatanga e whakaatu ana i nga mea o te mutunga, a i nga wa onamata ko nga mea kahore ano i meatia; i ki ahau, Ko te whakaaro i whakatakotoria e ahau mau tonu, ka oti ano i ahau taku katoa i pai ai.</p> 
<p><A NAME="an_46:11">46:11</A>&nbsp;Ka karangatia hoki e ahau he manu kai kino i te rawhiti, ko te tangata kei a ia toku whakaaro i te whenua tawhiti; ina, kua korerotia nei e ahau, ka whakaputaina ano e ahau; kua takoto i ahau, ka oti ano i ahau.</p> 
<p><A NAME="an_46:12">46:12</A>&nbsp;Whakarongo ki ahau, e te hunga ngakau pakari, e matara atu ana i te tika:</p> 
<p><A NAME="an_46:13">46:13</A>&nbsp;Ka kawea mai e ahau toku tika kia tata; e kore e matara atu; e kore ano taku whakaora e roa; ka whakawhiwhia ano e ahau a Hiona ki te whakaora, mo Iharaira, mo toku kororia.</p> 
<p><A NAME="an_47:1">47:1</A>&nbsp;&#182; Haere iho, e noho ki te puehu, e te tamahine wahine a Papurona: e noho ki te whenua, kahore he torona, e te tamahine a nga Karari; e kore hoki koe e kiia i muri he kiri angiangi, he whakatarapi.</p> 
<p><A NAME="an_47:2">47:2</A>&nbsp;E mau ki nga kohatu mira, hurihia he paraoa: tangohia ake tou arai, huhua ake te waewae, kia takoto kau te huha; e whiti i nga awa.</p> 
<p><A NAME="an_47:3">47:3</A>&nbsp;Ka kitea ou wahi e takoto tahanga ana, ae ra ka kitea tou mea e whakama ai koe: ka rapu utu ahau, e kore ano e whakaae ki tetahi tangata.</p> 
<p><A NAME="an_47:4">47:4</A>&nbsp;Ko to tatou kaihoko, ko Ihowa o nga mano tona ingoa, ko te Mea Tapu o Iharaira.</p> 
<p><A NAME="an_47:5">47:5</A>&nbsp;Noho kupukore, haere ki te pouri, e te tamahine a nga Karari; e kore hoki koe e kiia i muri, ko te wahine rangatira o nga kingitanga.</p> 
<p><A NAME="an_47:6">47:6</A>&nbsp;I riri ahau ki taku iwi, i whakapokea toku kainga tupu; tukua ana e ahau ki tou ringa; kihai i puta tou aroha ki a ratou, whakataimahatia rawatia iho e koe tau ioka ki te kaumatua.</p> 
<p><A NAME="an_47:7">47:7</A>&nbsp;&#182; I mea ano koe, Hei wahine rangatira ahau ake ake: na kihai noa iho tou ngakau i mea ki enei mea; kihai koe i mahara ki tona mutunga.</p> 
<p><A NAME="an_47:8">47:8</A>&nbsp;Na whakarongo aianei ki tenei, e te wahine e whai na ki nga ahuareka, e noho kore wehi na, e mea na i roto i tou ngakau, Tenei ahau, kahore atu hoki, ko ahau anake; e kore ahau e noho pouaru, e kore ahau e mohio ki te matenga o nga tamariki.</p> 
<p><A NAME="an_47:9">47:9</A>&nbsp;Otira ka pa whakarere enei e rua ki a koe i te ra kotahi, te matenga o nga tamariki, te pouarutanga; ka pa enei ki a koe i tona tonuitanga, ahakoa te nui o au mahi makutu, te maha rawa o au whaiwhaia.</p> 
<p><A NAME="an_47:10">47:10</A>&nbsp;I whakawhirinaki hoki koe ki tou kino, i mea, Kahore he kaititiro moku: ko ou whakaaro nui me tou mohio, na ena koe i whakangau ke; i mea ai koe i tou ngakau, Ko ahau tenei, kahore ke atu, ko ahau anake.</p> 
<p><A NAME="an_47:11">47:11</A>&nbsp;Mo reira ka tae mai te kino ki a koe, e kore tona putanga e mohiotia e koe, ka taka ano te he ki a koe, e kore e taea e koe te karo; ka tae hohoro mai ano ki a koe te whakangaro, e kore e mohiotia e koe.</p> 
<p><A NAME="an_47:12">47:12</A>&nbsp;Tena ra, e tu, me au whaiwhaia, me au makutu maha, i mahia ra e koe i tou tamarikitanga ake, me kahore koe e whai pai, me kahore tau e taea.</p> 
<p><A NAME="an_47:13">47:13</A>&nbsp;Kua hoha koe i te maha o nga whakaaro i whakatakotoria e koe. Tena ra, kia tu nga kaiwhakaaro ki nga rangi, nga kaititiro ki nga whetu, nga mea mohio ki nga marama, kia whakaorangia koe e ratou i nga mea meake tupono ki a koe.</p> 
<p><A NAME="an_47:14">47:14</A>&nbsp;Nana, ka rite ratou ki te kakau witi, ka wera i te ahi; e kore ratou e ora i te ngaunga a te ahi: ehara i te ngarahu hei whakamahanatanga, ehara hoki i te ahi hei painatanga.</p> 
<p><A NAME="an_47:15">47:15</A>&nbsp;Na ka pera nga mea ki a koe, i mahi ai koe ki reira: ko te hunga i hokohoko ki a koe mai i tou taitamarikitanga, ka kotiti atu ratou ki tona wahi, ki tona wahi; kahore he kaiwhakaora mou.</p> 
<p><A NAME="an_48:1">48:1</A>&nbsp;&#182; Whakarongo ki tenei, e te whare o Hakopa, e te hunga kua huaina nei ko Iharaira hei ingoa mo koutou, kua puta ake nei i roto i nga wai o Hura; e whakaoati ana i te ingo o Ihowa, e whakahua ana i te Atua o Iharaira, ehara ia i te mea i runga i te pono, i te tika.</p> 
<p><A NAME="an_48:2">48:2</A>&nbsp;Ki ta ratou karanga hoki, no te pa tapu ratou, e okioki ana hoki ki te Atua o Iharaira; ko Ihowa o nga mano tona ingoa.</p> 
<p><A NAME="an_48:3">48:3</A>&nbsp;He mea whakaatu naku nonamata nga mea o mua; ae ra, i puta ano hoki aua mea i toku mangai, he mea korero naku; kitea rawatia ake kua mahia e ahau, kua puta.</p> 
<p><A NAME="an_48:4">48:4</A>&nbsp;I mohio hoki ahau he pakeke koe, he uaua rino hoki tou kaki, he parahi tou rae;</p> 
<p><A NAME="an_48:5">48:5</A>&nbsp;Na reira naku i whakaatu ki a koe inamata; kiano i puta kua korerotia e ahau ki a koe: kei ki koe, Na taku whakapakoko ena mahi, he mea whakahau enei na te mea i whaowhaoa e ahau, na te mea i whakarewaina e ahau.</p> 
<p><A NAME="an_48:6">48:6</A>&nbsp;Kua rongo koe; tirohia tenei katoa: a e kore ianei e whakaaturia e koutou? Kua korerotia nei e ahau ki a koe he mea hou, he mea i muri i tenei wa, he mea huna, kihai i mohiotia e koe;</p> 
<p><A NAME="an_48:7">48:7</A>&nbsp;He mea hanga nonaianei, kahore hoki inamata: i mua i tenei ra kihai i rangona e koutou; kei ki koe, Nana, i mohiotia e ahau.</p> 
<p><A NAME="an_48:8">48:8</A>&nbsp;Ae ra, kihai koe i rongo, kihai i mohio; ae ra, mai o mua kihai tou taringa i whakapuaretia: i mohio hoki ahau i mahi tinihanga koe, a no te kopu ano koe i huaina ai he poka ke.</p> 
<p><A NAME="an_48:9">48:9</A>&nbsp;&#182; Ka whakaaro ahau ki toku ingoa, a ka puhoi toku riri; ka whakaaro ki te whakamoemiti ki ahau, a ka pehi i taku ki a koe, kei hatepea atu koe.</p> 
<p><A NAME="an_48:10">48:10</A>&nbsp;Kua oti ou para te tahi e ahau, ehara ia i te mea hei hiriwa; he mea whiriwhiri koe naku i roto i te oumu, i te tangi.</p> 
<p><A NAME="an_48:11">48:11</A>&nbsp;He whakaaro ki ahau, he whakaaro ki ahau, i meatia ai tenei e ahau: kia whakapokea koia toku ingoa? e kore ano toku kororia e hoatu e ahau ki tetahi atu.</p> 
<p><A NAME="an_48:12">48:12</A>&nbsp;Whakarongo ki ahau, e Hakopa, e Iharaira, e taku i karanga ai; ko ahau ia, ko ahau te tuatahi, ko ahau ano te mutunga.</p> 
<p><A NAME="an_48:13">48:13</A>&nbsp;Ae ra, na toku ringa i whakatakoto nga turanga o te whenua, na toku matau i hora nga rangi; ki te karangatia ratou e ahau, ka tu ngatahi ratou.</p> 
<p><A NAME="an_48:14">48:14</A>&nbsp;Huihui mai, e koutou katoa, whakarongo hoki; na wai o ratou enei mea i whakaatu? He mea aroha ia na Ihowa; ka oti i a ia tana i pai ai ki Papurona, ka pa ano tona ringa ki nga Karari.</p> 
<p><A NAME="an_48:15">48:15</A>&nbsp;Naku, naku te kupu, ae ra, he mea karanga ia naku, naku ia i kawe mai, ka tika ano i a ia tona ara.</p> 
<p><A NAME="an_48:16">48:16</A>&nbsp;&#182; Whakatata mai ki ahau, whakarongo ki tenei; ko taku, no te timatanga ra ano ehara i te korero puku: i nga wa o aua mea, i reira ahau; na, inaianei na te Ariki, na Ihowa ahau i unga mai, na tona wairua ano.</p> 
<p><A NAME="an_48:17">48:17</A>&nbsp;Ko te kupu tenei a Ihowa, a tou kaihoko, a te Mea Tapu o Iharaira, Ko Ihowa ahau, ko tou Atua e whakaako nei i a koe ki te pai mou, e arahi nei i a koe i te ara e haere ai koe.</p> 
<p><A NAME="an_48:18">48:18</A>&nbsp;Aue, me i rongo koe ki aku whakahau, ina, kua rite ki te awa te mau o te rongo ki a koe; ko tou tika, koia ano kei nga ngaru o te moana.</p> 
<p><A NAME="an_48:19">48:19</A>&nbsp;Kua rite ano ou uri ki te onepu, nga whanau o ou whekau ki te kirikiri o reira; ko tona ingoa kihai i hatepea atu, kihai i whakangaromia i toku aroaro.</p> 
<p><A NAME="an_48:20">48:20</A>&nbsp;Haere atu i Papurona, e rere i roto i nga Karari; kia waiata te reo i a koutou e whakaatu ana; korerotia tenei, whakapuakina ki te pito o te whenua; ki atu, Kua oti i a Ihowa tana pononga, a Hakopa te hoko.</p> 
<p><A NAME="an_48:21">48:21</A>&nbsp;Kihai ano ratou i matewai i a ia e arahi ana i a ratou i nga koraha; i meinga e ia te wai mo ratou kia rere i roto i te kamaka: i wahia e ia te kamaka, a pupu mai ana te wai.</p> 
<p><A NAME="an_48:22">48:22</A>&nbsp;Kahore he maunga rongo ki te hunga kino, e ai ta Ihowa.</p> 
<p><A NAME="an_49:1">49:1</A>&nbsp;&#182; Whakarongo, e nga motu, ki ahau; kia whai whakaaro, e nga iwi o tawhiti; na Ihowa ahau i karanga, no te kopu mai ano; no nga whekau o toku whaea i whakahua ai ia i toku ingoa.</p> 
<p><A NAME="an_49:2">49:2</A>&nbsp;A meinga iho e ia toku mangai hei hoari koi; huna ana ahau e ia ki te taumarumarunga iho o tona ringa; a meinga ana ahau e ia hei pere kua oti te oro; kuhua ana ahau e ia ki tana papa pere.</p> 
<p><A NAME="an_49:3">49:3</A>&nbsp;I mea ano ia ki ahau, Ko koe taku pononga; ko Iharaira, mau ka whai kororia ai ahau.</p> 
<p><A NAME="an_49:4">49:4</A>&nbsp;Ko ahau ia i mea, Maumau mauiui noa ahau, he kore noa iho, he tekateka noa i whakapaua ai e ahau toku kaha; raia, kei a Ihowa he whakawa moku, kei toku Atua hoki he wahi maku.</p> 
<p><A NAME="an_49:5">49:5</A>&nbsp;Na akuanei, e ai ta Ihowa, nana nei ahau i whakaahua i te kopu hei tangata mana, hei whakahoki mai i a Hakopa ki a ia, kia kohikohia ai a Iharaira ki a ia; ka nui hoki ahau ki te aroaro o Ihowa, ko toku Atua hoki hei kaha moku;</p> 
<p><A NAME="an_49:6">49:6</A>&nbsp;Ae ra, i mea ia, He mea nohinohi kia waiho koe hei tangata maku, hei whakaara i nga iwi o Hakopa, hei whakahoki mai i nga oranga o Iharaira: ka hoatu ano koe e ahau hei marama ki nga tauiwi, kia ai koe hei whakaoranga maku, a te pito ra ano o te ao.</p> 
<p><A NAME="an_49:7">49:7</A>&nbsp;&#182; Ko te kupu tenei a Ihowa, a te kaihoko o Iharaira, a tona Mea Tapu hoki, ki ta te tangata e whakahawea nei, ki ta te iwi e whakarihariha nei, ki te pononga a nga ariki, Ka kite nga kingi, ka whakatika ano, ka koropiko hoki nga rangatira; he mea h oki na Ihowa, he pono hoki ia, na te Mea Tapu o Iharaira; nana hoki koe i whiriwhiri.</p> 
<p><A NAME="an_49:8">49:8</A>&nbsp;Ko te kupu tenei a Ihowa: No te ra manakohanga atu i whakahoki kupu ai ahau ki a koe, no te ra whakaora hoki i awhinatia ai koe e ahau; maku ano koe e tiaki, ka hoatu ano koe e ahau hei kawenata mo te iwi, hei whakaara i te whenua, hei mea kia no hoia nga kainga tupu kua ururuatia;</p> 
<p><A NAME="an_49:9">49:9</A>&nbsp;Hei mea ki nga herehere, Haere; ki te hunga i te pouri, Whakaatu i a koutou: ka kai ratou ki nga ara, ka ai hoki he wahi kai ma ratou ki nga pukepuke katoa.</p> 
<p><A NAME="an_49:10">49:10</A>&nbsp;E kore ratou e matekai, e kore ano e matewai, e kore hoki te werawera, te ra ranei, e pakakinakina ki a ratou; no te mea ko to ratou kaiatawhai hei arahi i a ratou; mana hoki ratou e arahi ki nga puna wai.</p> 
<p><A NAME="an_49:11">49:11</A>&nbsp;A ka waiho e ahau oku maunga katoa hei ara, ka whakateiteitia hoki oku huanui.</p> 
<p><A NAME="an_49:12">49:12</A>&nbsp;Nana, ka haere mai enei i tawhiti; nana, ko ena i te raki, i te taha hoki ki te uru, ko ena hoki i te whenua o Hinimi.</p> 
<p><A NAME="an_49:13">49:13</A>&nbsp;&#182; Waiata, e nga rangi; kia hari hoki, e te whenua; kia pakaru mai ta koutou waiata, e nga maunga: ka whakamarie hoki a Ihowa i tana iwi, ka aroha hoki ki ana kua tukinotia nei.</p> 
<p><A NAME="an_49:14">49:14</A>&nbsp;Otiia i mea a Hiona, Kua whakarerea ahau e Ihowa, kua wareware ahau i toku Ariki.</p> 
<p><A NAME="an_49:15">49:15</A>&nbsp;Tera ranei e wareware i te wahine tana kohungahunga, a kore ake ona aroha ki te tamaiti a tona kopu? E wareware ano ratou: ko ahau nei, e kore ahau e wareware ki a koe.</p> 
<p><A NAME="an_49:16">49:16</A>&nbsp;Nana, kua taia koe e ahau ki nga kapu o oku ringa; kei toku aroaro tonu ou taiepa.</p> 
<p><A NAME="an_49:17">49:17</A>&nbsp;Ka hohoro au tamariki; ka haere atu i roto i a koe ou kaiwawahi, ou kaiwhakamoti.</p> 
<p><A NAME="an_49:18">49:18</A>&nbsp;&#182; Tahuri ake ou kanohi a karapoi noa, titiro hoki; ka huihui katoa ena, ka haere mai ki a koe. E ora ana ahau, e ai ta Ihowa, ina, ka kakahu koe i a ratou, ano he mea whakapaipai, ka herehere hoki i a ratou ki a koe, kei nga mea o te wahine marena hou te rite.</p> 
<p><A NAME="an_49:19">49:19</A>&nbsp;Na, ko ou wahi ururua, ko ou wahi kua tuheatia me tou whenua kua huna, he pono ka kopiri rawa koe mo nga kainoho, a ka matara atu ou kaiwhakamoti.</p> 
<p><A NAME="an_49:20">49:20</A>&nbsp;Ko nga tamariki i whakapania ai koe, tera ano ratou e mea ki ou taringa, E kiki ana te wahi nei moku: whakawateatia atu, kia noho ai ahau.</p> 
<p><A NAME="an_49:21">49:21</A>&nbsp;A ka mea koe i tou ngakau, Na wai enei i whanau ai ki ahau, kua whakakorea nei aku tamariki i ahau, he moke, he parau, he kopikopiko nei ahau? na wai ra enei i whakatupu ake? Nana, i waiho mokemoke ahau: ko enei, i hea ra enei?</p> 
<p><A NAME="an_49:22">49:22</A>&nbsp;Ko te kupu tenei a te Ariki, a Ihowa, Nana, ka ara atu toku ringa ki nga tauiwi, ka tu hoki taku kara ki nga iwi: a ka maua mai e ratou au tama, awhi rawa ki o ratou uma, ka kawea mai hoki au tamahine i runga i o ratou pokohiwi.</p> 
<p><A NAME="an_49:23">49:23</A>&nbsp;A hei matua atawhai mou nga kingi, ko a ratou kuini hoki hei kaiwhakangote mou: ka piko iho ratou ki a koe, tapapa rawa ki te whenua, ka mitimiti hoki i te puehu o ou waewae: a ka mohio koe ko Ihowa ahau; e kore hoki te hunga e tatari ana ki aha u e whakama.</p> 
<p><A NAME="an_49:24">49:24</A>&nbsp;&#182; Tera ranei e tangohia nga taonga parau i te tangata kaha, e mawhiti ranei te tangata kua tika nei tona hereherenga?</p> 
<p><A NAME="an_49:25">49:25</A>&nbsp;Na ko te kupu tenei a Ihowa, Ina, ka tangohia mai nga herehere a te tangata kaha, ka whakahokia mai ano nga taonga parau a te nanakia: ka ngangare ano ahau ki te tangata e ngangare ana ki a koe, ka whakaora hoki i au tamariki.</p> 
<p><A NAME="an_49:26">49:26</A>&nbsp;A ka whangaia atu e ahau to ratou kikokiko ake ma ou kaiwhakatupu kino; ka haurangi ano ratou i o ratou ake toto, me te mea na te waina reka; a ka mohio nga kikokiko katoa ko ahau, ko Ihowa, e whakaora nei i a koe, ko tou kaihoko hoki, ko te Mea Nui o Hakopa.</p> 
<p><A NAME="an_50:1">50:1</A>&nbsp;&#182; Ko te kupu tenei a Ihowa, Kei hea ianei te pukapuka whakarere o to koutou whaea, i whakarerea ai ia e ahau? Ko wai ranei te tangata, i ahau ana moni, i hokona atu ai koutou e ahau ki a ia? Nana, he kino no koutou i hokona atu ai koutou, na a kout ou mahi whanoke ano i whakarerea ai to koutou whaea.</p> 
<p><A NAME="an_50:2">50:2</A>&nbsp;Na te aha i taku haerenga mai i kore ai he tangata, he aha i taku karangatanga i kore ai tetahi e oho ake? kua mutua koia toku ringa, te tau ai te araarai? kua kore ranei he kaha moku hei whakaora? Nana, maku, ma taku kupu riri, ka maroke ai te m oana, ka meinga ai nga awa hei koraha: piro ana o ratou ika i te waikore, ka mate hoki i te matewai.</p> 
<p><A NAME="an_50:3">50:3</A>&nbsp;E whakakakahu ana ahau i nga rangi ki te mangu, uhia iho te taratara hei hipoki mo ratou.</p> 
<p><A NAME="an_50:4">50:4</A>&nbsp;&#182; Kua homai ki ahau e te Ariki, e Ihowa, he arero matau, kia mohio ai ahau ki te ata ngarahu atu i te korero ki te tangata e mauiui ana. E whakaara ana ia i tenei ata, i tenei ata, e whakaara ana i toku taringa ki te whakarongo kia pera me ta te hu nga mohio.</p> 
<p><A NAME="an_50:5">50:5</A>&nbsp;Kua oti te whakatuwhera e te Ariki, e Ihowa toku taringa, kihai hoki ahau i tutu, kihai i hoki whakamuri.</p> 
<p><A NAME="an_50:6">50:6</A>&nbsp;Tukua atu ana e ahau toku tuara ki nga kaiwhiu, oku paparinga ki nga kaihutihuti; ko toku kanohi kihai i huna kei whakama, kei tuwhaina.</p> 
<p><A NAME="an_50:7">50:7</A>&nbsp;No te mea ka awhinatia mai ahau e te Ariki, e Ihowa; koia ahau te whakama ai; koia i whakamarotia ai e ahau toku kanohi ano he kiripaka; e mohio ana hoki ahau e kore ahau e whakama.</p> 
<p><A NAME="an_50:8">50:8</A>&nbsp;E tata ana te kaiwhakatikatika moku; ko wai hei whawhai ki ahau? kia tu ngatahi taua: ko wai he hoariri moku? kia tata mai ia ki ahau.</p> 
<p><A NAME="an_50:9">50:9</A>&nbsp;Nana, ko te Ariki, ko Ihowa, hei awhina moku; ko wai hei whakahe i ahau? Nana, ka tawhitotia katoatia ratou ano he kakahu, ka pau ratou i te purehurehu.</p> 
<p><A NAME="an_50:10">50:10</A>&nbsp;&#182; Ko wai o koutou e wehi ana i a Ihowa, e rongo ana ki te reo o tana pononga; ko te tangata e haere ana i te pouri, kahore hoki he whakamarama, kia okioki ia ki te ingoa o Ihowa, kia taupuhipuhi atu ki tona Atua.</p> 
<p><A NAME="an_50:11">50:11</A>&nbsp;Nana, e koutou katoa e tahu na i te ahi, e whitiki na i a koutou ki nga rama muramura; haere i te marama o ta koutou ahi, i nga rama muramura hoki i whakangihaia na e koutou. Tenei ta toku ringa mo koutou, ka takoto iho koutou me te tangi ano.</p> 
<p><A NAME="an_51:1">51:1</A>&nbsp;&#182; Whakarongo ki ahau, e koutou e whai na i te tika, e rapu na i a Ihowa; titiro ki te kohatu i haua mai ai koutou, ki te poka i te rua i keria mai ai koutou.</p> 
<p><A NAME="an_51:2">51:2</A>&nbsp;Titiro ki a Aperahama, ki to koutou matua, ki a Hera hoki i whanau ai koutou: he kotahi hoki ia, karangatia ana ia e ahau, manaakitia ana, whakanuia ana.</p> 
<p><A NAME="an_51:3">51:3</A>&nbsp;Ta te mea kua whakamarie a Ihowa i Hiona; kua whakamarie ia i ona wahi katoa ka ururuatia, kua mea hoki i tona wahi koraha kia rite ki Erene, i tona wahi titohea kia rite ki te kari a Ihowa; he koa, he hari, ka kitea i roto, he whakawhetai, me te reo hoki e waiata ana.</p> 
<p><A NAME="an_51:4">51:4</A>&nbsp;&#182; Whakarongo ki ahau, e aku tangata, kia whai taringa ki ahau, e taku iwi: ka puta atu hoki he ture i roto i ahau, ka takoto ano i ahau taku whakawa hei whakamarama mo nga iwi.</p> 
<p><A NAME="an_51:5">51:5</A>&nbsp;Kei te tata mai toku tika; kua puta taku whakaora, ma oku ringa e whakawa mo nga iwi: ka tatari ki ahau nga motu, ka okioki ki toku ringa.</p> 
<p><A NAME="an_51:6">51:6</A>&nbsp;Anga ake o koutou kanohi ki nga rangi, tirohia iho te whenua i raro; ka memeha atu hoki nga rangi, ano he paowa, ka tawhitotia te whenua, me he kakahu, ko te hunga hoki e noho ana i reira ka apena te mate: ko taku whakaoranga ia ka mau tonu: e ko re ano toku tika e heke.</p> 
<p><A NAME="an_51:7">51:7</A>&nbsp;Whakarongo ki ahau, e koutou e mohio na ki te tika, e te hunga kei o koutou ngakau nei taku ture; kei wehi i te tawai a te tangata, kei numinumi i a ratou taunu.</p> 
<p><A NAME="an_51:8">51:8</A>&nbsp;Ka kai hoki te purehurehu i a ratou, ano he kakahu, ka pau ratou, ano he huruhuru hipi i te huhu: ka mau tonu ia toku tika, taku whakaora ki nga whakapaparanga katoa.</p> 
<p><A NAME="an_51:9">51:9</A>&nbsp;&#182; Maranga, maranga, kakahuria te kaha, e te ringa o Ihowa! maranga, kia rite ki nga ra o mua ra, ki nga whakatupuranga onamata. Ehara oti i a koe nana i kotikoti a Rahapa, i wero te tarakona?</p> 
<p><A NAME="an_51:10">51:10</A>&nbsp;Ehara oti i a koe nana i whakamaroke te moana, nga wai o te rire nui? ko nga wai hohonu o te moana waiho ake e koe hei huarahi haerenga mo te hunga kua oti te hoko.</p> 
<p><A NAME="an_51:11">51:11</A>&nbsp;Na, ko a Ihowa i hoko ai ka hoki mai, ka haere mai ki Hiona, me te waiata ano ratou: i runga i o ratou mahunga he hari e kore e mutu: ka whiwhi ratou ki te koa, ki te hari; a rere ana te pouri me te aue.</p> 
<p><A NAME="an_51:12">51:12</A>&nbsp;Ko ahau, ina, maku koutou e whakamarie; ko wai koe, e wehi na i te tangata e matemate nei, i te tama a te tangata ka meinga nei hei tarutaru?</p> 
<p><A NAME="an_51:13">51:13</A>&nbsp;Ka wareware nei hoki ki a Ihowa, ki tou kaihanga, nana nga rangi i hora, nana i whakatakoto te turanga mo te whenua; ka pawera tonu koe i nga ra katoa i te riri o te kaiwhakawhiu, i te mea e anga mai ana ia ki te whakamate? a kei hea te riri o t e kaiwhakawhiu?</p> 
<p><A NAME="an_51:14">51:14</A>&nbsp;Hohoro tonu te wetekina o te herehere i whakaraua; e kore hoki ia e mate, e heke ki te poka, e kore hoki e whakakorea he taro mana.</p> 
<p><A NAME="an_51:15">51:15</A>&nbsp;Ko Ihowa ia ahau, ko tou Atua, i whakakorikori nei i te moana, a hamama ana ona ngaru: ko Ihowa o nga mano tona ingoa.</p> 
<p><A NAME="an_51:16">51:16</A>&nbsp;A kua hoatu e ahau aku kupu ki tou mangai; kua hipokina koe ki te marumaru o toku ringa, kia whakatokia ai nga rangi, kia takoto ai te turanga mo te whenua, hei mea hoki ki Hiona, Ko koe taku iwi.</p> 
<p><A NAME="an_51:17">51:17</A>&nbsp;&#182; Maranga, maranga, whakatika, e Hiruharama, i whakainumia nei e te ringa o Ihowa ki te kapu o tona riri: kua inu koe i nga nganga o te kapu wiri, he mea tatau nau.</p> 
<p><A NAME="an_51:18">51:18</A>&nbsp;Kohore kau tetahi hei tautiti i a ia o nga tama katoa i whanau i roto i a ia; kahore hoki tetahi o nga tama i atawhaitia e ia hei pupuri i tona ringa.</p> 
<p><A NAME="an_51:19">51:19</A>&nbsp;Ka rua enei mea ka pono nei ki a koe; ko wai hei tangi ki a koe/ ko te whakangaromanga, ko te wawahanga, ko te matekai, ko te hoari: me pehea taku whakamarie i a koe?</p> 
<p><A NAME="an_51:20">51:20</A>&nbsp;Kua hemo au tama; e takoto ana i te ahunga mai o nga ara katoa, ano he anaterope i roto i te kupenga; ki tonu ratou i te riri o Ihowa, i te whakatupehupehu o tou Atua.</p> 
<p><A NAME="an_51:21">51:21</A>&nbsp;Mo reira, whakarongo ki tenei, e koe kua tukinotia nei; e haurangi ana, raia, ehara i te haurangi waina.</p> 
<p><A NAME="an_51:22">51:22</A>&nbsp;Ko te kupu tenei a tou Ariki, a Ihowa, ara a tou Atua, e tohe nei i ta tona iwi, Nana, ka tangohia e ahau te kapu wiri i tou ringa, nga nganga o te kapu o toku riri; e kore e inumia ano e koe a muri ake nei.</p> 
<p><A NAME="an_51:23">51:23</A>&nbsp;A ka hoatu e ahau ki te ringa o te hunga e whakatupu kino nei i a koe, i mea ra ki tou wairua, Piko iho nei, kia haere atu ai matou; na kua whakatakotoria e koe tou tuara hei whenua, hei huarahi mo te hunga i haere atu ra.</p> 
<p><A NAME="an_52:1">52:1</A>&nbsp;&#182; Maranga, maranga; kakahuria tou kaha, e Hiona; kakahuria ou kahu whakapaipai, e Hiruharama, e te pa tapu! no te mea heoi ano haerenga mai ki a koe o te mea kokotikore, o te mea poke.</p> 
<p><A NAME="an_52:2">52:2</A>&nbsp;Ruperupea atu te puehu i a koe, whakatika, noho iho, e Hiruharama: wetekina nga here i tou kaki, e te tamahine herehere a Hiona.</p> 
<p><A NAME="an_52:3">52:3</A>&nbsp;Ko te kupu hoki tenei a Ihowa, Kua hokona kautia atu koutou; na ehara i te moni mana koutou e whakahoki mai.</p> 
<p><A NAME="an_52:4">52:4</A>&nbsp;Ko te kupu hoki tenei a te Ariki, a Ihowa, I haere atu taku iwi ki Ihipa i mua, ki reira noho ai; na kahore he rawa i whakatupuria kinotia ai ratou e te Ahiriana.</p> 
<p><A NAME="an_52:5">52:5</A>&nbsp;Na he aha ra taku i konei, e ai ta Ihowa; ka kahakina kautia atu nei hoki taku iwi? tangi aue ana i o ratou rangatira, e ai ta Ihowa, e whakahaweatia tonutia ana toku ingoa i tenei ra, i tenei ra.</p> 
<p><A NAME="an_52:6">52:6</A>&nbsp;Mo konei ka mohio taku iwi ki toku ingoa: mo konei ka mohio ratou i taua ra ko ahau te korero nei; nana, ko ahau tenei.</p> 
<p><A NAME="an_52:7">52:7</A>&nbsp;&#182; Ano te ahuareka o nga waewae i runga i nga maunga o te kaikawe i te rongo pai, e kauwhau ana i te maunga rongo; e kawe mai ana i te rongo whakahari o te pai, e kauwhau ana i te ora; e mea ana ki a Hiona, E kingi ana tou Atua!</p> 
<p><A NAME="an_52:8">52:8</A>&nbsp;Te reo o au tutei! ka maranga i a ratou te reo, ka waiata ngatahi; no te mea ka kite ratou he kanohi, he kanohi, ua whakahoki a Ihowa i Hiona.</p> 
<p><A NAME="an_52:9">52:9</A>&nbsp;Hamama, waiata ngatahi, e nga wahi o Hiruharama kua ururuatia; kua whakamarie hoki a Ihowa i tana iwi, kua hoko i Hiruharama.</p> 
<p><A NAME="an_52:10">52:10</A>&nbsp;Kua huhua te ringa tapu o Ihowa ki te aroaro o nga tauiwi katoa, a ka kite nga pito katoa o te ao i te whakaora a to tatou Atua.</p> 
<p><A NAME="an_52:11">52:11</A>&nbsp;Maunu, maunu, haere atu i reira: kaua e pa ki te mea poke; haere atu i roto i a ia; kia ma, e nga kai mau o nga oko a Ihowa.</p> 
<p><A NAME="an_52:12">52:12</A>&nbsp;E kore hoki koutou e haere kaika, e kore hoki e haere pera i te whati; no te mea ka haere a Ihowa i to koutou aroaro; ko te Atua hoki o Iharaira hei hiku mo koutou.</p> 
<p><A NAME="an_52:13">52:13</A>&nbsp;&#182; Nana, ka mahi tupato taku pononga, ka whakatiketiketia ia, ka hapainga ki runga, a ka tiketike rawa atu.</p> 
<p><A NAME="an_52:14">52:14</A>&nbsp;Pera i te tini i miharo ki a koe; i kino iho hoki tona kanohi i to te tangata, tona ahua i to nga tama a te tangata:</p> 
<p><A NAME="an_52:15">52:15</A>&nbsp;Waihoki he maha nga iwi ka tauhiuhia e ia; a ka kopi te mangai o nga kingi ki a ia; no te mea ko nga mea kihai i korerotia ki a ratou ka kitea, ko nga mea kihai i rangona ka mohiotia.</p> 
<p><A NAME="an_53:1">53:1</A>&nbsp;&#182; Ko wai i whakapono ki ta matou korero; i whakaaturia ranei ki a wai te ringaringa o Ihowa?</p> 
<p><A NAME="an_53:2">53:2</A>&nbsp;Ka tupu ake hoki ia ki tona aroaro, ano he rakau wana, me te pakiaka hoki i te oneone maroke, kahore ona ahuareka, kahore hoki he pai; a ka titiro tatou ki a ia, te ai he ataahua e minamina ai tatou ki a ia.</p> 
<p><A NAME="an_53:3">53:3</A>&nbsp;I whakahengia, i whakakahoretia ia e te tangata; he tangata pouri, kua mohio hoki ki te tangi: a, i ahua huna nga kanohi ki a ia; i whakakahoretia, kihai hoki tatou i whakaaro ki a ia.</p> 
<p><A NAME="an_53:4">53:4</A>&nbsp;&#182; He pono, nana o tatou mate i pikau, nana hoki i waha o tatou pouri: ko tatou ia i mea, i tukitukia, i patua ia e te Atua, i whakawhiua.</p> 
<p><A NAME="an_53:5">53:5</A>&nbsp;Kahore, i werohia ia mo o tatou he, i kurua mo o tatou kino: nona te whiunga i mau ai to tatou rongo, kei ona karawarawa hoki he rongoa mo tatou.</p> 
<p><A NAME="an_53:6">53:6</A>&nbsp;Ko tatou katoa, ano he hipi, kua marara ke, kua anga atu tatou ki tona ara, ki tona ara; na Ihowa ia i mea kia tau iho ki a ia te kino o tatou katoa.</p> 
<p><A NAME="an_53:7">53:7</A>&nbsp;I tukinotia ia, i whakawhiua; heoi kihai i kuihi tona mangai: ano he reme i arahina ia kia patua, me te hipi hoki i te aroaro o ona kaikutikuti e wahangu ana, kihai i kuihi tona waha.</p> 
<p><A NAME="an_53:8">53:8</A>&nbsp;Na te tukino, na te whakawa, tangohia atu ana ia; tena ko tona whakatupuranga, ko wai o ratou i whakaaro kua wehea atu ia i te ao ora? he mahi he hoki na taku iwi i patua ai ia.</p> 
<p><A NAME="an_53:9">53:9</A>&nbsp;A ka whakaritea hei te hunga kino he urupa mona; i te tangata taonga ia i tona matenga; ahakoa kahore ana mahi tutu, kahore ano he tinihanga i tona mangai.</p> 
<p><A NAME="an_53:10">53:10</A>&nbsp;&#182; Otiia i pai hoki a Ihowa kia kurua ia; nana ia i mea kia mamae. Ina meinga e koe tona wairua hei whakahere mo te he, ka kite ia i tona uri, ka whakaroa i ona ra, a ko ta Ihowa i pai ai ka ata oti i a ia.</p> 
<p><A NAME="an_53:11">53:11</A>&nbsp;Ka kite ia i ta tona wairua i uaua ai, a tatu ana te ngakau: ma te mohio ki a ia ka whakatikaia ai te tini e taku pononga tika; mana hoki o ratou kino e waha.</p> 
<p><A NAME="an_53:12">53:12</A>&nbsp;Mo reira ka hoatu e ahau he wahi mona i roto i o te hunga nui, a ka tu ngatahi ia me te hunga kaha i te taonga: mo tona wairua i ringihia e ia ki te mate, a i taua ngatahitia me nga poka ke; nana hoki nga hara o te tini i waha, nana i wawao nga poka ke.</p> 
<p><A NAME="an_54:1">54:1</A>&nbsp;&#182; Waiata, e te pakoko, e koe kahore ano nei i whanau: kia pakaru mai te waiata, hamama, e koe kahore ano kia whakamamae: he tini hoki nga tamariki a te noho kau i nga tamariki a te mea whai hoa, e ai ta Ihowa.</p> 
<p><A NAME="an_54:2">54:2</A>&nbsp;Kia rahi atu te turanga mo tou teneti; kia maro hoki nga uhi o ou nohoanga: aua e kaiponuhia; kia roa ou taura, kia u hoki ou poupou.</p> 
<p><A NAME="an_54:3">54:3</A>&nbsp;Ka tohatoha noa atu hoki koe ki matau, ki maui; a ka riro nga tauiwi i ou uri; ma ratou ano ka nohoia ai nga pa kua ururuatia.</p> 
<p><A NAME="an_54:4">54:4</A>&nbsp;Kaua e wehi; ta te mea e kore koe e whakama; kaua ano e numinumi, ta te mea e kore koe e whakama; no te mea ka wareware i a koe te whakama o tou tamahinetanga; a heoi ano maharatanga ki te ingoa kino o tou pouarutanga.</p> 
<p><A NAME="an_54:5">54:5</A>&nbsp;Ko tou Kaihanga tau tahu; ko Ihowa o nga mano tona ingoa; ko te Mea Tapu hoki o Iharaira tou kaiwhakaora; ko te Atua o te whenua katoa ka huaina ki a ia.</p> 
<p><A NAME="an_54:6">54:6</A>&nbsp;&#182; No te mea kua karanga a Ihowa ki a koe, ano he wahine kua whakarerea, kua pouri te ngakau, ano he hoa wahine o te taitamarikitanga, i te mea kua mahue, e ai ta tou Atua.</p> 
<p><A NAME="an_54:7">54:7</A>&nbsp;He iti te wahi i mahue ai koe i ahau; he nui ia nga atawhainga e kohikohi ai ahau i a koe.</p> 
<p><A NAME="an_54:8">54:8</A>&nbsp;He riri puhake, i huna ahau i toku kanohi i a koe, he wahi iti; he aroha mau tonu ia toku e aroha ai ki a koe, e ai ta Ihowa, ta tou kaiwhakaora.</p> 
<p><A NAME="an_54:9">54:9</A>&nbsp;He penei hoki tenei ki ahau me nga wai i a Noa; i ahau i oati ra, e kore e hurihia ano te whenua e nga wai i a Noa: waihoki ka oati nei ahau, e kore ahau e riri ki a koe, e kore ano e whakatupehupehu ki a koe.</p> 
<p><A NAME="an_54:10">54:10</A>&nbsp;Ko nga maunga hoki ka riro ke, ko nga pukepuke ka nekehia atu; tena ko toku aroha e kore e rere ke i a koe, e kore ano e nekehia ketia te kawenata e mau ai taku rongo; e ai ta Ihowa e atawhai nei i a koe.</p> 
<p><A NAME="an_54:11">54:11</A>&nbsp;&#182; E koe, kua whakawhiua nei, kua puhia nei e te awha! kahore ano i whakamarietia, nana, maku ou kohatu e whakatakoto, he pai hoki te kakano; ka hanga ano e ahau ou turanga ki te hapira.</p> 
<p><A NAME="an_54:12">54:12</A>&nbsp;Ka hanga ano e ahau ou tihi ki te rupi, ou tatau ki te karapanaka, ou rohe katoa ano ki nga kohatu whakapaipai.</p> 
<p><A NAME="an_54:13">54:13</A>&nbsp;A ka whakaakona e Ihowa au tamariki katoa; ka nui hoki te rangimarie ki au tamariki.</p> 
<p><A NAME="an_54:14">54:14</A>&nbsp;Ka whakaturia koe ki runga ki te tika, ka whakamataratia atu i a koe te tukino; e kore hoki koe e wehi; e kore ano te pawera e tata ki a koe.</p> 
<p><A NAME="an_54:15">54:15</A>&nbsp;Nana, huihui noa ratou, ehara ia i te mea naku: ko te tangata e huihui ana ki te whawhai ki a koe ka papahoro, he mea mou.</p> 
<p><A NAME="an_54:16">54:16</A>&nbsp;Nana, naku i hanga te parakimete e pupuhi nei i te ahi waro, e mau nei i te mea hei mahi mana; naku hoki te kaihuna i hanga hei whakamoti.</p> 
<p><A NAME="an_54:17">54:17</A>&nbsp;E kore tetahi patu e hanga ana mou e marohirohi: ko nga arero katoa e whakatika mai ana ki a koe ki te whakawa, mau ano e whakahe. Ko ta nga pononga a Ihowa tenei, tuku iho, tuku iho; naku hoki ratou i tika ai, e ai ta Ihowa.</p> 
<p><A NAME="an_55:1">55:1</A>&nbsp;&#182; E! e nga tangata katoa e matewai ana, haere mai ki nga wai! me te tangata kahore ana moni; haere mai, hokona, kainga! Haere mai, hokona he waina, he waiu; kaua he moni, kaua he utu.</p> 
<p><A NAME="an_55:2">55:2</A>&nbsp;He aha ra i hokona ai e koutou te moni mo nga mea ehara i te taro, to koutou uaua mo nga mea e kore ai koutou e makona? ata whakarongo mai ki ahau, a kainga te mea pai; kia ora hoki o koutou wairua i nga mea momona.</p> 
<p><A NAME="an_55:3">55:3</A>&nbsp;Tahuri mai o koutou taringa, haere mai ki ahau; whakarongo mai, a ka ora o koutou wairua, a maku e whakarite ki a koutou he kawenata mau tonu, ara nga atawhainga pono i a Rawiri.</p> 
<p><A NAME="an_55:4">55:4</A>&nbsp;Nana, kua waiho ia e ahau hei kaiwhakaatu ki nga iwi, hei rangatira, hei kaiwhakahau mo nga tauiwi.</p> 
<p><A NAME="an_55:5">55:5</A>&nbsp;Nana, ka karanga koe i te iwi kihai i mohiotia e koe; ka rere mai ano ki a koe nga iwi kahore i mohio ki a koe; mo Ihowa hoki, mo tou Atua, mo te Mea Tapu o Iharaira; nana hoki koe i whakanui.</p> 
<p><A NAME="an_55:6">55:6</A>&nbsp;&#182; Rapua a Ihowa, kei kitea ana ia: karangatia atu, kei tata ana mai ia.</p> 
<p><A NAME="an_55:7">55:7</A>&nbsp;Kia whakarere te tangata kino i tona ara, te tangata mahi he i ona whakaaro; kia hoki ki a Ihowa, a ka aroha ia ki a ia; ki to tatou Atua hoki, he nui rawa hoki tana mahi tohu.</p> 
<p><A NAME="an_55:8">55:8</A>&nbsp;Ehara hoki oku whakaaro i o koutou whakaaro, o koutou hurarahi i oku huarahi, e ai ta Ihowa.</p> 
<p><A NAME="an_55:9">55:9</A>&nbsp;Ta te mea e ikeike ake ana te rangi i te whenua, waihoki ko oku huarahi e ikeike ake ana i o koutou huarahi, ko oku whakaaro i o koutou whakaaro.</p> 
<p><A NAME="an_55:10">55:10</A>&nbsp;Ka rite hoki ki te ua raua ko te hukarere e rere iho ana i te rangi, a e kore e hoki ki reira; engari e whakamakuku ana i te whenua, e mea ana kia whai hua, kia pihi ake, kia homai ano he purapura ma te kaiwhakato, he taro ma te tangata e kai an a:</p> 
<p><A NAME="an_55:11">55:11</A>&nbsp;Ka pena ano taku kupu e puta ana i toku mangai: e kore e hoki kau, mai ki ahau; engari ka meatia taku i pai ai, ka taea hoki taku i unga atu ai.</p> 
<p><A NAME="an_55:12">55:12</A>&nbsp;Ta te mea ka haere atu koutou me te hari ano, ka arahina i runga i te rangimarie; ka pakaru mai te waiata a nga maunga, a nga pukepuke, i to koutou aroaro, a ka papaki ringa nga rakau katoa o te whenua.</p> 
<p><A NAME="an_55:13">55:13</A>&nbsp;He tataramoa i mua, ka puta ake he kauri; he tumatakuru i mua, ka puta ake he ramarama: a ka waiho hei ingoa ki a Ihowa, hei tohu mo a mua tonu atu, e kore e motuhia.</p> 
<p><A NAME="an_56:1">56:1</A>&nbsp;&#182; Ko te kupu tenei a Ihowa, Puritia te whakawa, mahia te tika; no te mea ka tata he putanga mo taku whakaora, he whakakitenga mo toku tika.</p> 
<p><A NAME="an_56:2">56:2</A>&nbsp;Ka hari te tangata nana tenei mahi, te tama a te tangata e pupuri nei i a ia, mau tonu; e pupuri ana, a kahore e whakapoke i te hapati, e tiaki ana i tona ringa kei mahi i tetahi he.</p> 
<p><A NAME="an_56:3">56:3</A>&nbsp;&#182; Kaua hoki te tama a te tangata ke, kua hona nei ki a Ihowa, e korero, e mea, He pono ka wehea rawatia mai ahau e Ihowa i roto i tana iwi; kaua ano te unaka e ki, Nana, he rakau maroke ahau.</p> 
<p><A NAME="an_56:4">56:4</A>&nbsp;Ko ta Ihowa kupu hoki tenei mo nga unaka e pupuri ana i aku hapati, e whiriwhiri ana i nga mea e paingia ana e ahau, a e hopu ana i taku kawenata;</p> 
<p><A NAME="an_56:5">56:5</A>&nbsp;Ka hoatu e ahau he wahi ki a ratou i roto i toku whare, i roto ano i oku taiepa, he ingoa ano e pai ake ana i o nga tama, i o nga tamahine; he ingoa mau tonu taku e hoatu ai ki a ratou, he mea e kore e hatepea atu.</p> 
<p><A NAME="an_56:6">56:6</A>&nbsp;Ko nga tamariki hoki a te tangata ke, kua oti te hono ki a Ihowa, he mea kia mahi ai ratou ki a ia, kia aroha ki te ingoa o Ihowa, kia waiho hei pononga mana; ko te hunga katoa e pupuri ana, a kahore e whakapoke i te hapati, a e hopu ana i taku k awenata;</p> 
<p><A NAME="an_56:7">56:7</A>&nbsp;Ka kawea ratou e ahau ki toku maunga tapu, ka whakahari ano ahau i a ratou i roto i toku whare inoi; ka manakohia a ratou tahunga tinana, me a ratou patunga tapu i runga i taku aata; no te mea ka kiia toku whare, He whare inoi mo nga iwi katoa.</p> 
<p><A NAME="an_56:8">56:8</A>&nbsp;He kupu tenei na te Ariki, na Ihowa, na te kaikohikohi mai o te hunga o Iharaira i peia atu, Kua kohikohia era ki a ia; ka kohikohi ano ahau i etahi atu ki a ia.</p> 
<p><A NAME="an_56:9">56:9</A>&nbsp;&#182; E nga kirehe katoa o te parae, haere mai ki te kai, e nga kirehe katoa o te ngahere.</p> 
<p><A NAME="an_56:10">56:10</A>&nbsp;Ko ona tutei, he matapo katoa, kahore e mohio; he kuri reokore katoa ratou, e kore e tau; he momoe, he takoto, e matenui ana ki te moe.</p> 
<p><A NAME="an_56:11">56:11</A>&nbsp;Ae ra, he kuri apo kai ratou, kahore rawa e makona; he hepara enei e kore e ngoto te matauranga; anga katoa ana ratou ki tona ara, ki tona ara, ki te mea taonga mona i tona wahi, i tona wahi.</p> 
<p><A NAME="an_56:12">56:12</A>&nbsp;Ko ta ratou ki, Haere mai, maku e tiki he waina, kia nui ano ta tatou inu i te wai kaha; a ka rite te ra apopo ki tenei ra, he ra kei runga noa atu tona nui.</p> 
<p><A NAME="an_57:1">57:1</A>&nbsp;&#182; Ka riro ki te kore te tangata tika, a kahore e maharatia iho e te ngakau o tetahi tangata: e tangohia atu ano hoki te hunga tohu tangata; te mahara tetahi, e tangohia atu ana te tangata tika kei kite i te he.</p> 
<p><A NAME="an_57:2">57:2</A>&nbsp;Ka haere ia ki te rangimarie, ka okioki ratou ki o ratou takotoranga, ka haere tena, tena, i runga i tona whakaaro tapatahi.</p> 
<p><A NAME="an_57:3">57:3</A>&nbsp;&#182; Ko koutou ia, awhi mai ki konei, e nga tama a te wahine makutu, e nga uri o te tangata puremu, o te wahine kairau.</p> 
<p><A NAME="an_57:4">57:4</A>&nbsp;He takaro ta koutou ki a wai? ki a wai te hamama nui o o koutou mangai, te whetero roa o te arero? He teka ianei he whanau koutou na te poka ke, he uri no te teka,</p> 
<p><A NAME="an_57:5">57:5</A>&nbsp;Koutou, e tahu na i o koutou hiahia i waenga i nga oki, i raro i nga rakau kouru nui katoa; e patu na i nga tamariki i nga awaawa, i raro i nga pari kohatu?</p> 
<p><A NAME="an_57:6">57:6</A>&nbsp;Kei nga kohatu maeneene o te awa tou whai; ko ena, ko ena te rota i a koe; ringihia ana e koe he ringihanga ki ena, whakaekea atu ana he whakahere. E marie ranei ahau ki ena?</p> 
<p><A NAME="an_57:7">57:7</A>&nbsp;I runga i te maunga tiketike, aua noa atu ki runga, i hanga e koe tou takotoranga, piki ai ki reira ki te mea patunga tapu.</p> 
<p><A NAME="an_57:8">57:8</A>&nbsp;Kua oti ano tou whakamahara te whakatu e koe ki tua i te tatau, i nga pou: kua hura hoki koe i a koe ki tetahi atu, ehara i ahau, kua piki ki runga; kei te whakanui i tou takotoranga, whakaritea ana e koe he kawenata ki a ratou; i matenuitia ano e koe to ratou takotoranga i te wahi i kite ai koe.</p> 
<p><A NAME="an_57:9">57:9</A>&nbsp;I haere atu ano koe ki te kingi, mea rawa ki te hinu, whakanuia ana e koe au hinu whakaranu; unga ana e koe au karere ki tawhiti, whakaititia ana koe e koe ano ki raro rawa ki te reinga.</p> 
<p><A NAME="an_57:10">57:10</A>&nbsp;Mauiui ana koe i te roa o tou ara; otiia kahore koe i mea, Kahore he manakohanga, Kua kitea e koe e nui haere ana tou kaha; koia koe te ruha ai.</p> 
<p><A NAME="an_57:11">57:11</A>&nbsp;I pawera koe, i wehi i a wai, i teka ai koe, i kore ai e mahara ki ahau, i kore ai tou ngakau e mea mai? kihai ianei ahau i whakarongo puku he wa roa i mua ra ano, na kahore ou wehi ki ahau?</p> 
<p><A NAME="an_57:12">57:12</A>&nbsp;Maku e whakaatu tou tika; tena ko au mahi, e kore koe e whai pai i ena.</p> 
<p><A NAME="an_57:13">57:13</A>&nbsp;&#182; Ka tangi koe, ma ou huihui koe e whakaora; otiia ka kahakina ratou e te hau, ka riro katoa atu i te nga: ko te tangata ia e whakawhirinaki ana ki ahau, mona te whenua, ka riro hoki i a ia toku maunga tapu;</p> 
<p><A NAME="an_57:14">57:14</A>&nbsp;Ka ki ano ia, Opehia ake, opehia ake, whakapaia te ara, hapainga atu te tutukitanga waewae i te ara o taku iwi.</p> 
<p><A NAME="an_57:15">57:15</A>&nbsp;Ko te kupu hoki tenei a te Mea tiketike o runga rawa, ko tona kainga nei kei nga wa onamata, ko tona ingoa ko Tapu; ko te wahi e noho nei ahau kei te tiketike, kei te tapu, i te tangata he maru rawa tona ngakau, he papaku, hei whakahauora i te w airua o te hunga papaku, hei whakahauora i te ngakau o nga mea kua maru.</p> 
<p><A NAME="an_57:16">57:16</A>&nbsp;E kore hoki ahau e whawhai a ake ake, e kore ano e mau tonu toku riri: pena ka pehia rawatia te wairua i toku aroaro, me nga manawa i hanga e ahau.</p> 
<p><A NAME="an_57:17">57:17</A>&nbsp;&#182; He he no tona apo taonga i riri ai ahau, i patu ai i a ia; i huna ahau i toku mata, i riri, a haere kotiti ke ana ia i runga i te ara o tona ngakau.</p> 
<p><A NAME="an_57:18">57:18</A>&nbsp;Kua kite ahau i ona ara, ka rongoatia ano ia e ahau: ka arahi ano ahau i a ia, ka whakahoki ano i nga whakamarietanga ki a ia, ki ona tangata ano hoki e tangi ana.</p> 
<p><A NAME="an_57:19">57:19</A>&nbsp;Ko ahau te kaihanga o nga hua o nga ngutu; Ka mau, ka mau te rongo ki te hunga i tawhiti, ki te hunga i tata, e ai ta Ihowa; maku ano ia e rongoa.</p> 
<p><A NAME="an_57:20">57:20</A>&nbsp;Ko te hunga kino ia rite tonu ki te moana ngarungaru; e kore e marino, heoi kei te aia ake e ona wai te puehu, te paru.</p> 
<p><A NAME="an_57:21">57:21</A>&nbsp;Kahore he maunga rongo ki te hunga kino, e ai ta toku Atua.</p> 
<p><A NAME="an_58:1">58:1</A>&nbsp;&#182; Kia rahi te karanga, kaua e kaiponuhia, kia rite ki te tetere te nui o tou reo, whakaaturia ki taku iwi to ratou poka ke, o ratou hara ki te whare o Hakopa.</p> 
<p><A NAME="an_58:2">58:2</A>&nbsp;He rapu ano ia ta ratou i ahau i tenei ra, i tenei ra, e ahuareka ana hoki ki te mohio ki aku ara: me te mea he iwi e mahi ana i te tika, a kihai i whakarere i te whakaritenga a tona Atua, e ui ana ratou ki ahau ki nga whakaritenga o te tika, e a huareka ana ki te awhi ki te Atua.</p> 
<p><A NAME="an_58:3">58:3</A>&nbsp;&#182; Ko ta ratou ki, he aha matou i nohopuku ai, a kahore koe e titiro mai? he aha matou i whakapouri ai i o matou wairua, te mohio mai koe? Nana, i te ra e nohopuku ai koutou e kitea ana e koutou te ahuareka mo koutou ano; e akiakina ana hoki e kouto u a koutou whakamauiui katoa.</p> 
<p><A NAME="an_58:4">58:4</A>&nbsp;Nana, ko ta koutou nohopuku, hei mea totohe, hei mea ngangare, kia moto ai ki te ringa o te kino: kahore koutou i nohopuku i tenei ra hei mea kia rangona ai to koutou reo i runga.</p> 
<p><A NAME="an_58:5">58:5</A>&nbsp;Ko taku nohopuku ianei tenei i whiriwhiri ai? he ra e whakapouri ai te tangata i tona wairua? He tuohu koia no te mahunga o te tangata, ano he kakaho? he whariki i te kakahu taratara, i te pungarehu, ki raro i a ia? E kiia ranei tenei e koe he no hopuku, he ra e manakohia ana e Ihowa?</p> 
<p><A NAME="an_58:6">58:6</A>&nbsp;He teka ianei ko te nohopuku tenei i whiriwhiria e ahau? kia whakatangorotia nga here a te kino, kia wetekina nga paihere o te ioka, kia tukua te hunga e tukinotia ana kia haere noa atu, kia wawahia e koutou nga ioka katoa?</p> 
<p><A NAME="an_58:7">58:7</A>&nbsp;He teka ianei ko te tuwha i tau taro ma te tangata e mate ana i te kai, ko te mau mai ki tou whare i nga rawakore i peia atu? kia hipokina hoki te tangata e tu tahanga ana, ina kitea e koe; kia kaua hoki e huna i a koe i ou kikokiko ake?</p> 
<p><A NAME="an_58:8">58:8</A>&nbsp;&#182; Ko reira tou marama puta ai, ano ko te puaotanga, ka hohoro ano ou mate te mahu; ka haere tou tika ki mua i a koe, ko te kororia ano o Ihowa hei hiku mou.</p> 
<p><A NAME="an_58:9">58:9</A>&nbsp;Ko reira koe karanga ai, a ka whakahoki kupu mai a Ihowa; ka tangi koe, a ka mea ia, Tenei ahau. Ki te whakarerea atu e koe te ioka i waenganui i a koe, te kokirihanga atu o te maihao, me te korero kino;</p> 
<p><A NAME="an_58:10">58:10</A>&nbsp;Ki te mea ano ka whai ngakau koe ki te tangata matekai, a ka makona i a koe te wairua e pehia ana e te mamae; ko reira tou marama puta ai i roto i te pouri, ka rite hoki tou pouri ki te poutumaro:</p> 
<p><A NAME="an_58:11">58:11</A>&nbsp;Ka arahina tonutia ano koe e Ihowa, ka makona ano tou wairua i a ia i nga wahi kore wai, ka whakakahangia ano ou whenua; a ka rite koe ki te kari kua oti te whakamakuku ki te wai, ki te puna hoki e pupu ake ana, e kore nei ona wai e poto.</p> 
<p><A NAME="an_58:12">58:12</A>&nbsp;Ka hanga ano e ou uri nga wahi kua ururuatia noatia ake; ka ara ano i a koe nga turanga o nga whakapaparanga maha; a ka huaina koe, Ko te kaihanga o te taiepa pakaru, Ko te kaiwhakahou o nga wahi i nga ara hei nohoanga.</p> 
<p><A NAME="an_58:13">58:13</A>&nbsp;&#182; Ki te tahuri atu tou waewae i te hapati, i te mea i tau i pai ai i taku ra tapu, a ka kiia e koe te hapati he ahurareka, he tapu no Ihowa, he mea honore, a ka whakahonoretia ia e koe, ka kore hoki e mahi i ou ara ake, e kite i au ake e ahuareka ai, e korero i au korero ake:</p> 
<p><A NAME="an_58:14">58:14</A>&nbsp;Katahi koe ka whai oranga ngakau i roto i a Ihowa; ka meinga ano e ahau nga wahi tiketike o te whenua hei hoiho mou; ka whangaia hoki koe ki te wahi tupu a tou papa, a Hakopa: na te mangai hoki o Ihowa te kupu.</p> 
<p><A NAME="an_59:1">59:1</A>&nbsp;&#182; Nana, kihai i mutua te ringa o Ihowa, te tau ai te whakaora; kihai ano i taimaha tona taringa, te rongo ai ia.</p> 
<p><A NAME="an_59:2">59:2</A>&nbsp;Engari na o koutou he i wehe koutou ko to koutou Atua, na o koutou hara ano i huna ai tona mata ki a koutou, te whakarongo ai ia.</p> 
<p><A NAME="an_59:3">59:3</A>&nbsp;Kua poke hoki o koutou ringa i te toto, o koutou maihao i te he; ko o koutou ngutu kua korero teka, ko o koutou arero kei te whakapuaki i te whanoke.</p> 
<p><A NAME="an_59:4">59:4</A>&nbsp;Kahore he karanga ki te tika, kahore he tohe ki te pono; ko te horihori to ratou okiokinga, e korero teka ana ratou; ko to ratou hapu he nanakia, whanau ake te kino.</p> 
<p><A NAME="an_59:5">59:5</A>&nbsp;E paoa ana e ratou nga hua o te neke, e hanga ana e ratou te whare pungawerewere: ko te tangata e kai ana i a ratou hua ka mate, a ki te kopengia tetahi, ka puta he waipera.</p> 
<p><A NAME="an_59:6">59:6</A>&nbsp;E kore o ratou whare pungawerewere e tau hei kakahu, e kore ano ratou e whai hipoki i a ratou mahi: ko a ratou mahi he mahi na te kino, he mahi nanakia kei o ratou ringa.</p> 
<p><A NAME="an_59:7">59:7</A>&nbsp;E rere ana o ratou waewae i te kino, hohoro tonu hoki ratou ki te whakaheke i te toto harakore: ko o ratou whakaaro he whakaaro ki te kino, he whakamoti, he wawahi kei o ratou ara.</p> 
<p><A NAME="an_59:8">59:8</A>&nbsp;Kahore o ratou matauranga ki te ara o te rangimarie, kahore hoki he whakawa i o ratou ara; ko o ratou huarahi, whakakopikopikoa ake e ratou: ko te hunga katoa e haere ana na reira, e kore e mohio ki te rangimarie.</p> 
<p><A NAME="an_59:9">59:9</A>&nbsp;&#182; Na reira matara noa atu te whakawa i a tatou, te mau tatou i te tika: e taria atu ana e tatou te marama, na ko te pouri; te tiaho, na kei te haere nei tatou i te pouri.</p> 
<p><A NAME="an_59:10">59:10</A>&nbsp;E whawha ana tatou ki te taiepa ano he matapo, ae ra, me te mea ko te hunga kahore he kanohi: e tutuki ana o tatou waewae i te poutumarotanga me te mea i te ahiahi; he rite tatou ki te tupapaku i roto i nga tangata pakari.</p> 
<p><A NAME="an_59:11">59:11</A>&nbsp;Kei te ngengere tatou katoa ano he pea; ko to tatou rite kei te kukupa e tumutumu tonu ana. E tatari ana tatou ki te whakawa, heoi kua kahore; ki te whakaora, otiia kei tawhiti atu i a tatou.</p> 
<p><A NAME="an_59:12">59:12</A>&nbsp;Kua nui hoki o matou poka ke i tou aroaro, e whakaatu ana hoki o matou hara i to matou he; kei a matou nei hoki o matou poka ke, a ko o matou kino, e mohiotia ana era e matou;</p> 
<p><A NAME="an_59:13">59:13</A>&nbsp;He poka ke, he whakakahore ki a Ihowa, he peka atu i te whai i to matou Atua, he whanoke nga korero, he whakakeke; kua hapu, kua puaki i te ngakau he kupu teka.</p> 
<p><A NAME="an_59:14">59:14</A>&nbsp;Kua tahuri atu nei ki muri te whakawa, ko te tika tu mai ana i tawhiti; kua hinga hoki te pono i te waharoa, a kahore he tomokanga mo te tika.</p> 
<p><A NAME="an_59:15">59:15</A>&nbsp;Ae ra, kua kore te pono; a ko te tangata e whakarere ana i te kino ka waiho hei taonga parau. Na ka kite a Ihowa, ka kino ki tana titiro, no te mea kahore he whakawa.</p> 
<p><A NAME="an_59:16">59:16</A>&nbsp;&#182; Na titiro rawa mai ia, kahore he tangata, miharo ana ia no te mea kahore he kaiwawao; na, kei tona ringa he whakaora mona; ko tona tika, na tera ia i tautoko ake.</p> 
<p><A NAME="an_59:17">59:17</A>&nbsp;I kakahuria hoki e ia te tika hei pukupuku, ko te whakaora hei potae ki tona mahunga; kakahuria ana e ia nga kakahu o te rapu utu hei kakahu, ropia mai ana te hae hei koroka.</p> 
<p><A NAME="an_59:18">59:18</A>&nbsp;Ko tana utu ka rite ki a ratou mahi, he riri ki ona hoa whawhai, he utu ki ona hoariri; ki nga motu hoki ka homai e ia he utu.</p> 
<p><A NAME="an_59:19">59:19</A>&nbsp;Na ka wehingia te ingoa o Ihowa i te uru, tona kororia i te rawhiti. Ka haere mai hoki ia ano he awa e taheke ana, e aia ana e te manawa o Ihowa.</p> 
<p><A NAME="an_59:20">59:20</A>&nbsp;A ka haere mai te kaihoko ki Hiona, ki te hunga o Hakopa e tahuri atu ana i te poka ke, e ai ta Ihowa.</p> 
<p><A NAME="an_59:21">59:21</A>&nbsp;Ko ahau nei, ko taku kawenata tenei ki a ratou, e ai ta Ihowa: Ko toku wairua i a koe na, me aku kupu i hoatu e ahau ki tou mangai, e kore e neke atu i tou mangai, i te mangai o ou uri, i te mangai ano o nga uri o ou uri, e ai ta Ihowa, aianei a ake tonu atu.</p> 
<p><A NAME="an_60:1">60:1</A>&nbsp;&#182; E ara, kia marama; kua tae mai hoki tou marama, kua whiti te kororia o Ihowa ki a koe.</p> 
<p><A NAME="an_60:2">60:2</A>&nbsp;Tera hoki e hipokina te whenua e te pouri, nga iwi e te pouri kerekere; ka whiti ia a Ihowa ki a koe, ka kitea hoki ki a koe tona kororia.</p> 
<p><A NAME="an_60:3">60:3</A>&nbsp;A ka haere mai nga tauiwi ki tou marama, nga kingi ki ou hihi, ina whiti mai.</p> 
<p><A NAME="an_60:4">60:4</A>&nbsp;Kia ara ou kanohi i tetahi taha, i tetahi taha, titiro atu hoki; kei te huihui ratou katoa, e haere mai ana ki a koe; ka haere mai au tama i tawhiti, ka hikitia hoki au tamahine ki nga ringa.</p> 
<p><A NAME="an_60:5">60:5</A>&nbsp;Ka kite koe i reira, ka whakamaramatia, ka wehi ano tou ngakau, ka nui; no te mea ka tahuri ki a koe nga mea maha o te moana, ka tae ano ki a koe nga taonga o nga tauiwi.</p> 
<p><A NAME="an_60:6">60:6</A>&nbsp;Ka kapi koe i te kamera, he tini, i nga kamera tere o Miriana, o Epa; ka haere mai era katoa i Hepa: me te mau mai ano i te koura, i te whakakakara; ka kauwhautia ano e ratou nga whakamoemiti ki a Ihowa.</p> 
<p><A NAME="an_60:7">60:7</A>&nbsp;Ka huihuia nga hipi katoa o Kerara ki a koe, hei kaimahi mau nga hipi toa o Nepaiota; ka manakohia ratou ina eke ki runga ki taku aata, a ka whakakororiatia e ahau te whare o toku kororia.</p> 
<p><A NAME="an_60:8">60:8</A>&nbsp;Ko wai enei e rere nei ano he kapua, me he kukupa nei, ki o ratou matapihi?</p> 
<p><A NAME="an_60:9">60:9</A>&nbsp;&#182; He pono ka tatari nga motu ki ahau, me nga kaipuke o Tarahihi i te tuatahi, ki te kawe mai i au tama i tawhiti: i a ratou, i ta ratou hiriwa, i ta ratou koura hoki, hei mea ki te ingoa o Ihowa, o tou Atua, ki te Mea Tapu o Iharaira, no te mea ka oti koe te whakakororia e ia.</p> 
<p><A NAME="an_60:10">60:10</A>&nbsp;Ka hanga ano ou taiepa e nga tangata ke, ko o ratou kingi ano hei kaimahi mau: he riri hoki noku i patu ai ahau i a koe, he manako ia naku i atawhai ai ahau i a koe.</p> 
<p><A NAME="an_60:11">60:11</A>&nbsp;Ka tuwhera tonu ano ou kuwaha: e kore e tutakina i te ao, i te po, kia kawea mai ai nga taonga o nga tauiwi ki a koe, kia arahina mai ai hoki o ratou kingi me ratou.</p> 
<p><A NAME="an_60:12">60:12</A>&nbsp;Ko te iwi hoki, me te kingitanga, e kore e mahi ki a koe, ka ngaro; ina, ka moti rawa aua iwi.</p> 
<p><A NAME="an_60:13">60:13</A>&nbsp;Ka tae mai te kororia o Repanona ki a koe, te kauri, te rimu, me te ake ngatahi hei whakapaipai, mo te wahi i toku kainga tapu, a ka whakakororiatia e ahau te wahi o oku waewae.</p> 
<p><A NAME="an_60:14">60:14</A>&nbsp;Ka haere mai ano, ka piko ki a koe nga tama a ou kaitukino, a ko te hunga katoa i whakahawea ki a koe, ka piko ki nga kapu o ou waewae; a ka kiia koe, Ko te pa o Ihowa, Ko te Hiona o te Mea Tapu o Iharaira.</p> 
<p><A NAME="an_60:15">60:15</A>&nbsp;&#182; He mea whakarere nei koe i mua, he mea i kinongia, kahore hoki tetahi kia haere i waenganui i a koe, na ka meinga koe e ahau hei mea nui e mau tonu ana, he kaonga ngakau ki nga whakatupuranga maha.</p> 
<p><A NAME="an_60:16">60:16</A>&nbsp;Ka ngotea ano e koe te waiu o nga tauiwi, ka ngotea te u o nga kingi: a ka mohio koe ko ahau, ko Ihowa, tou kaiwhakaora, tou kaihoko, te Mea Nui o Hakaopa.</p> 
<p><A NAME="an_60:17">60:17</A>&nbsp;Ko te parahi ka whakaputaia ketia e ahau hei koura, ko te rino ka whakaputaia ketia hei hiriwa, ka puta ke te rakau hei parahi, ka puta ke nga kohatu hei rino; ko ou kaitohutohu ka meinga he rongo e mau ana, ko ou kaiakiaki he tika.</p> 
<p><A NAME="an_60:18">60:18</A>&nbsp;E kore e rangona i muri te mahi nanakia ki tou whenua; te whakamoti te wawahi, ki ou rohe; engari ka kiia, ou taiepa, ko te Whakaoranga, ou kuwaha ko te Whakamoemiti.</p> 
<p><A NAME="an_60:19">60:19</A>&nbsp;E kore te ra e waiho i muri hei whakamarama mou i te awatea; na, ko te marama e tiaho nei, e kore tera e whakamarama i a koe; ko Ihowa hoki hei whakamarama mou ake ake, ko tou Atua hoki hei whakakororia i a koe.</p> 
<p><A NAME="an_60:20">60:20</A>&nbsp;Heoi ano hekenga o tou ra, e kore ano tou marama e pewa; no te mea ko Ihowa hei whakamarama pumau mou, a ka mutu nga ra o tou tangihanga.</p> 
<p><A NAME="an_60:21">60:21</A>&nbsp;Ko tou iwi hoki, tika katoa, ka pumau tonu ki a ratou te whenua; he peka whakato naku, he mahi na oku ringa, kia whai kororia ai ahau.</p> 
<p><A NAME="an_60:22">60:22</A>&nbsp;To te mea nohinohi putanga ake, he mano, to te mea iti, he iwi kaha: maku, ma Ihowa, e whakahohoro i tona wa e rite ai.</p> 
<p><A NAME="an_61:1">61:1</A>&nbsp;&#182; Kei runga i ahau te wairua o te Ariki, o Ihowa; na Ihowa nei hoki ahau i whakawahi hei kauwhau i te rongo pai ki te hunga mahaki; kua unga mai ahau e ia ki te takai i te hunga ngakau maru, ki te kauwhau ki nga whakarau kia haere noa, ki nga hereh ere, kua tuwhera te whareherehere;</p> 
<p><A NAME="an_61:2">61:2</A>&nbsp;Kia karangatia te tau manako mai o Ihowa, te ra rapu utu o to tatou Atua; kia whakamarietia te hunga katoa e tangi ana:</p> 
<p><A NAME="an_61:3">61:3</A>&nbsp;Kia whakatakotoria he tikanga mo te hunga katoa o Hiona e tangi ana, kia whakaputaia ketia o ratou pungarehu hei ataahua, te tangihanga hei hinu koa, te wairua pouri hei kakahu whakamoemiti; a ka kiia ratou he rakau na te tika, he mea whakato na Ihowa, kia whai kororia ai ia.</p> 
<p><A NAME="an_61:4">61:4</A>&nbsp;&#182; Ka hanga ano e ratou nga wahi kua ururuatia noatia ake, ka ara i a ratou nga wahi kua kore rawa i mua, ka whakahoutia e ratou nga pa kua ururuatia, nga mea kua kore i era whakatupuranga noa atu.</p> 
<p><A NAME="an_61:5">61:5</A>&nbsp;A ka tu te tangata ke, ka whangai i a koutou hipi, ko nga tama ano a te tangata ke hei kaiparau ma koutou, hei kaitiaki waina ma koutou.</p> 
<p><A NAME="an_61:6">61:6</A>&nbsp;Ko koutou ia ka kiia ko nga tohunga a Ihowa, ka kiia koutou ko nga minita a to tatou Atua: ko nga taonga o nga tauiwi hei kai ma koutou, ko to ratou kororia hei whakamanamana ma koutou.</p> 
<p><A NAME="an_61:7">61:7</A>&nbsp;Mo to koutou whakama e rua nga whakautu; mo te numinumi kau ka koa ratou ki ta ratou wahi: ae ra, i to ratou whenua ka haere rua mai nga mea ma ratou, ka mau tonu hoki to ratou koa.</p> 
<p><A NAME="an_61:8">61:8</A>&nbsp;E aroha ana hoki ahau, a Ihowa, ki te whakawa, e kino ana ki te pahua, ki te whakahaere he; ka hoatu ano e ahau i runga i te pono ta ratou i mahi ai, ka whakaritea he kawenata mau tonu ki a ratou.</p> 
<p><A NAME="an_61:9">61:9</A>&nbsp;Ka matauria ano to ratou uri i roto i nga tauiwi, o ratou whanau i roto i nga iwi: ko te hunga katoa e kite ana i a ratou ka mohio ki a ratou he uri no ta Ihowa i manaaki ai.</p> 
<p><A NAME="an_61:10">61:10</A>&nbsp;&#182; Ka nui toku koa ki a Ihowa, ka whakamanamana toku wairua ki toku Atua; kua whakakakahuria hoki ahau e ia ki nga kakahu o te whakaoranga, ropia mai ana e ia te tika ki ahau hei koroka; ka rite ki ta te tane marena hou e kopare nei i te whakapaipa i ki a ia, ki ta te wahine marena hou whakapaipai i a ia ki ana mea whakapaipai.</p> 
<p><A NAME="an_61:11">61:11</A>&nbsp;Ka rite hoki ki ta te whenua e mea nei i tona tupu kia kokiri ake, ki ta te kari e mea nei i nga mea kua whakatokia ki reira kia tupu, ka pena ano ta te Ariki, ta Ihowa, ka meinga e ia te tika me te whakamoemiti kia tupu ki te aroaro o nga iwi k atoa.</p> 
<p><A NAME="an_62:1">62:1</A>&nbsp;&#182; He whakaaro ki Hiona i kore ai ahau e noho hu, he whakaaro, ki Hiruharama te ata noho ai ahau, kia puta ra ano tona tika ano he tiahotanga, tona whakaoranga ano he rama e ka ana.</p> 
<p><A NAME="an_62:2">62:2</A>&nbsp;A ka kite nga tauiwi i tou tika, nga kingi katoa i tou kororia; a he ingoa hou e whakahuatia ki a koe, he mea whakahua na te mangai o Ihowa.</p> 
<p><A NAME="an_62:3">62:3</A>&nbsp;Hei karauna ataahua ano koe i te ringa o Ihowa, hei potae kingi i te ringa o tou Atua.</p> 
<p><A NAME="an_62:4">62:4</A>&nbsp;E kore koe e kiia a muri ake nei, He mea whakarere; heoi ano kianga o tou whenua, He ururua; engari ka huaina koe, ko Hepetipa; tou whenua, ko Peura: no te mea ka ahuareka a Ihowa ki a koe, a ka whai tahu tou whenua.</p> 
<p><A NAME="an_62:5">62:5</A>&nbsp;Kei te marenatanga hoki o te taitamariki ki te wahine te rite o te marenatanga o au tamariki ki a koe; kei te koa hoki o te tane marena hou ki te wahine marena hou te rite o te koa o tou Atua ki a koe.</p> 
<p><A NAME="an_62:6">62:6</A>&nbsp;&#182; Kua oti he kaitiaki te whakarite e ahau ki ou taiepa, e Hiruharama; e kore e kopia te mangai i te ao, i te po. E nga kaiwhakahua o to Ihowa ingoa, kei ata noho,</p> 
<p><A NAME="an_62:7">62:7</A>&nbsp;Kaua hoki e whakamutua ta koutou ki a ia, kia whakapumautia ra ano a Hiruharama e ia, kia meinga ra ano hei whakamoemiti i runga i te whenua.</p> 
<p><A NAME="an_62:8">62:8</A>&nbsp;Kua oatitia e Ihowa tona ringa matau, tona takakau kaha, E kore e hoatu e ahau tau witi a muri hei kai ma ou hoariri; e kore ano nga tangata ke e inu i tau waina i mauiui ai koe.</p> 
<p><A NAME="an_62:9">62:9</A>&nbsp;Engari ko nga tangata nana i whawhaki, ma ratou e kai, whakamoemiti tonu atu ki a Ihowa; a ko nga tangata nana i kohikohi mai, ka inumia e ratou ki nga marae o toku wahi tapu.</p> 
<p><A NAME="an_62:10">62:10</A>&nbsp;&#182; Tika atu, tika atu ma nga kuwaha; whakapaia te ara o te iwi; opehia ake, opehia ake te huanui; kohikohia atu nga kamaka; whakaarahia he kara ki nga iwi.</p> 
<p><A NAME="an_62:11">62:11</A>&nbsp;Nana, kua korero a Ihowa ki te pito o te whenua, Mea atu ki te tamahine a Hiona, Nana, ko tou whakaoranga te haere mai nei! nana, kei a ia tona utu, kei tona aroaro ano tana mahi.</p> 
<p><A NAME="an_62:12">62:12</A>&nbsp;A ka huaina ratou, Ko te iwi tapu, Ko ta Ihowa i hoko ai; ka huaina ano hoki koe, He mea i rapua, He pa kahore i mahue.</p> 
<p><A NAME="an_63:1">63:1</A>&nbsp;&#182; Ko wai tenei e haere mai nei i Eroma, he mea rongoa mai nga kakahu i Potora? tenei he kororia rawa nei ona kakahu, e haere ana i runga i te nui o tona kaha? Ko ahau e korero atu nei i runga i te tika, ko te mea kaha ki te whakaora.</p> 
<p><A NAME="an_63:2">63:2</A>&nbsp;He aha i whero ai ou kakahu? i rite ai ou weweru ki o te kaitakahi i te takahanga waina?</p> 
<p><A NAME="an_63:3">63:3</A>&nbsp;Na toku kotahi te takahanga waina i takahi, kahore hoki he tangata o te iwi hei hoa moku: takahia iho ratou e ahau, he riri noku; takatakahia ana ratou e ahau ki raro, i ahau e weriweri ana; pati ana o ratou toto ki oku weruweru, whakapokea iho e ahau toku kakahu katoa.</p> 
<p><A NAME="an_63:4">63:4</A>&nbsp;Kei roto hoki i toku ngakau te ra o te rapu utu; kua tae mai ano te tau o aku i hoko ai.</p> 
<p><A NAME="an_63:5">63:5</A>&nbsp;Na ka titiro atu ahau, a kahore he kaiawhina, miharo ana ahau no te mea kahore he kaitautoko ake: na kua meatia e toku takakau, he whakaoranga moku; ko toku weriweri, na tera ahau i tautoko ake.</p> 
<p><A NAME="an_63:6">63:6</A>&nbsp;Na takahia ana e ahau nga iwi i ahau e riri nei; i ahau ano e weriweri ana ka whakahaurangitia ratou e ahau, a ringihia ana e ahau to ratou toto ki te whenua.</p> 
<p><A NAME="an_63:7">63:7</A>&nbsp;&#182; Ka whakahuatia e ahau nga mahi aroha a Ihowa, nga whakamoemiti ki e Ihowa, ka rite ki nga mea i homai e Ihowa, ki a tatou; ki te nui hoki o te pai ki te whare o Iharaira i homai nei e ia ki a ratou; he mea i rite tonu ki ana mahi tohu tangata, ki te nui ano o ana mahi aroha.</p> 
<p><A NAME="an_63:8">63:8</A>&nbsp;I mea hoki ia, He pono, ko taku iwi ratou, he tamariki e kore e korero teka: na ko ia to ratou kaiwhakaora.</p> 
<p><A NAME="an_63:9">63:9</A>&nbsp;I o ratou pouritanga ngakau katoa i pouri ano ia, a whakaorangia ake ratou e te anahera o tona aroaro; he aroha nona, he mahi tohu tangata i hoko ai ia i a ratou, hikitia ana ratou, whakahaereerea ana i nga ra katoa onamata.</p> 
<p><A NAME="an_63:10">63:10</A>&nbsp;Heoi whakakeke ana ratou, whakapouritia iho e ratou tona wairua tapu. Na ka puta ke ia hei hoariri mo ratou; kei te whawhai ano ia ki a ratou.</p> 
<p><A NAME="an_63:11">63:11</A>&nbsp;Katahi ia ka mahara ki nga ra o mua, ki a Mohi, ki tana iwi, i mea ia, Kei hea ia nana ratou i kawe ake i te moana me nga hepara o tana kahuri? kei hea te kaiwhakanoho o tona wairua tapu ki waenganui i a ratou?</p> 
<p><A NAME="an_63:12">63:12</A>&nbsp;I arahi nei i a ratou, he meatanga na te ringa matau o Mohi, na tona takakau kororia? i wahi nei i nga wai i to ratou aroaro, hei mea i tetahi ingoa mona e mau tonu ana?</p> 
<p><A NAME="an_63:13">63:13</A>&nbsp;I arahi nei i a ratou i waenganui o te moana, ano he hoiho i te koraha, te hinga ratou?</p> 
<p><A NAME="an_63:14">63:14</A>&nbsp;Kei te kararehe e haere ana ki raro ki te awaawa te rite, pera tonu ta te wairua o Ihowa meatanga i a ratou kia okioki: pera tonu tau arahanga i tau iwi, i whai ingoa kororia ai koe.</p> 
<p><A NAME="an_63:15">63:15</A>&nbsp;&#182; Titiro mai i runga i te rangi, matakitaki mai i runga i te nohoanga o tou tapu, o tou kororia; kei hea tou ngakau nui, me au mahi nunui? ko te ohoohonga o ou whekau, ko au mahi tohu ka pehia iho ki ahau.</p> 
<p><A NAME="an_63:16">63:16</A>&nbsp;He pono ko koe to matou papa, kahore nei hoki a Aperahama e mohio ki a matou, kahore ano hoki a Iharaira e mahara ki a matou: ko koe, e Ihowa, to matou papa; ko to matou kaihoko, nonamata mai tou ingoa.</p> 
<p><A NAME="an_63:17">63:17</A>&nbsp;He aha koe, e Ihowa, i mea ai i a matou kia kotiti atu i au ara, whakapakeketia iho e koe o matou ngakau kia kaua e wehi ki a koe? Hoki mai, kia mahara ki au pononga, ki nga hapu o tou kainga pumau.</p> 
<p><A NAME="an_63:18">63:18</A>&nbsp;He iti nei te wa i mau ai taua kainga ki te iwi o tou tapu: e takatakahia ana tou wahi tapu e o matou hoariri.</p> 
<p><A NAME="an_63:19">63:19</A>&nbsp;Kua meinga matou kia rite ki te hunga kihai nei koe i kingi mo ratou; ki te hunga kihai nei i huaina ki tou ingoa.</p> 
<p><A NAME="an_64:1">64:1</A>&nbsp;&#182; Aue me i haehae koe i nga rangi, me i heke iho, me i rere a wai nga maunga i tou aroaro!</p> 
<p><A NAME="an_64:2">64:2</A>&nbsp;Kia rite ki te ngiha o te ahi tahu rara, ki te ahi e koropupu ai nga wai; kia mohiotia ai tou ingoa e ou hoariri, kia wiri ai nga iwi i tou aroaro!</p> 
<p><A NAME="an_64:3">64:3</A>&nbsp;I tau meatanga i nga mea wehi kihai nei i whakaaroa e matou, i heke iho koe, rere a wai ana nga maunga i tou aroaro.</p> 
<p><A NAME="an_64:4">64:4</A>&nbsp;Kahore hoki kia rangona noatia i mua, kihai i mohiotia e te taringa, kihai hoki te kanohi i kite i te Atua, ko koe anake, e mahi nei i nga mea mo te tangata e tatari ana ki a ia.</p> 
<p><A NAME="an_64:5">64:5</A>&nbsp;Ko tau, he whakatau ki te tangata e koa ana, e mahi ana i te tika, ki te hunga e mahara ana ki a koe i au ara. Nana, i riri na koe, he hara hoki no matou; kua roa noa atu matou ki aua ara, a ka ora ranei matou?</p> 
<p><A NAME="an_64:6">64:6</A>&nbsp;&#182; Ko matou katoa hoki kua rite ki te tangata poke, a ko o matou tika ki te kakahu kua paru: e memenge ana matou katoa ano he rau rakau; kei te hau te rite o o matou kino e kahaki nei i a matou.</p> 
<p><A NAME="an_64:7">64:7</A>&nbsp;Kahore hoki he tangata e karanga ana ki tou ingoa, e whakaoho ana i a ia ki te hopu i a koe: kua huna nei hoki e koe tou mata ki a matou, a kua huna matou e koe na o matou he.</p> 
<p><A NAME="an_64:8">64:8</A>&nbsp;Na inaianei, e Ihowa, ko koe to matou papa; ko matou te paru, ko koe to matou kaipokepoke; he mahi hoki matou katoa na tou ringa.</p> 
<p><A NAME="an_64:9">64:9</A>&nbsp;Kaua, e Ihowa, e whakanuia rawatia te riri, kaua hoki e mahara tonu ki te kino. Nana, titiro mai ra, he iwi matou katoa nau.</p> 
<p><A NAME="an_64:10">64:10</A>&nbsp;He koraha kau ou pa tapu, he koraha a Hiona, kua ururuatia a Hiruharama.</p> 
<p><A NAME="an_64:11">64:11</A>&nbsp;Ko to matou whare tapu, ko to matou whare ataahua, ko te wahi i whakamoemiti ai o matou matua ki a koe, kua waiho hei kanga ma te ahi, moti iho a matou mea matenui katoa.</p> 
<p><A NAME="an_64:12">64:12</A>&nbsp;Ka whakamanawanui ranei koe, e Ihowa, ki enei mea? ka whakarongo puku ranei koe? ka nui rawa ranei tau whakatupukino i a matou?</p> 
<p><A NAME="an_65:1">65:1</A>&nbsp;&#182; E rapua ana ahau e te hunga kihai nei i ui ki ahau; e kitea ana ahau e te hunga kihai nei i kimi i ahau: i mea ahau, Tenei ahau, tenei ahau, ki te iwi kihai nei i karangatia toku ingoa ki a ratou.</p> 
<p><A NAME="an_65:2">65:2</A>&nbsp;Tuwhera tonu oku ringa i te ra roa nei ki te iwi tutu e haere nei i te ara kahore i pai, e whai ana i o ratou whakaaro ake,</p> 
<p><A NAME="an_65:3">65:3</A>&nbsp;Ki te iwi he whakapataritari tonu nei ta ratou ki ahau ki toku aroaro, he patu whakahere i roto i nga kari, he tahu whakakakara ki runga ki nga aata pereki;</p> 
<p><A NAME="an_65:4">65:4</A>&nbsp;E noho nei i nga urupa, e moe ana i roto i nga wahi ngaro; e kai ana i te kikokiko poaka, a he hupa no nga mea whakarihariha kei roto i a ratou oko.</p> 
<p><A NAME="an_65:5">65:5</A>&nbsp;Ko ta ratou kupu, Tu atu, kaua e whakatata ki ahau; he tapu rawa hoki ahau i a koe. He paowa enei ki toku ihu, he ahi e ka ana, a pau noa te ra.</p> 
<p><A NAME="an_65:6">65:6</A>&nbsp;Nana, kua oti te tuhituhi ki toku aroaro; e kore ahau e whakarongo puku; ae ra, ka utua e ahau, ka utua ki roto ki o ratou uma,</p> 
<p><A NAME="an_65:7">65:7</A>&nbsp;Ara o koutou kino, hui atu ki nga kino o o koutou matua, e ai ta Ihowa, i tahu whakakakara nei ki runga ki nga maunga, i whakaiti nei i ahau i runga i nga pukepuke: mo reira ka matua mehuatia atu e ahau ta ratou mahi ki to ratou uma.</p> 
<p><A NAME="an_65:8">65:8</A>&nbsp;&#182; Ko te kupu tenei a Ihowa, Ka rite ki te waina hou e kitea ana i roto i te tautau, a ka kiia, Kaua e whakakorea, he manaaki hoki kei roto; ka pera ano taku e mea ai, he whakaaro ki aku pononga, kei kore ratou katoa.</p> 
<p><A NAME="an_65:9">65:9</A>&nbsp;Ka whakaputaina ake ano e ahau he uri i roto i a Hakopa, i roto hoki i a Hura, he tangata mona nei aku maunga: ka riro ano a reira i aku i whiriwhiri ai, ka noho aku pononga ki reira.</p> 
<p><A NAME="an_65:10">65:10</A>&nbsp;A hei puninga hipi a Harono, hei tapapatanga te raorao i Akoro mo nga kau a taku iwi i rapu nei i ahau.</p> 
<p><A NAME="an_65:11">65:11</A>&nbsp;&#182; Ko koutou ia kua whakarere i a Ihowa, kua wareware ki toku maunga tapu, kua whakapaia e koutou he tepu ma Kara, whakakiia ana e koutou he ringihanga ki a Meni;</p> 
<p><A NAME="an_65:12">65:12</A>&nbsp;Ka tukua atu koutou e ahau ma te hoari, ka tuohu koutou katoa, ka tukitukia: no te mea i karanga ahau, a kihai koutou i whakao mai, i korero ahau, a kihai koutou i whakarongo; heoi mahia ana e koutou te kino ki taku tirohanga, whiriwhiria ana e koutou te mea kihai i paingia e ahau.</p> 
<p><A NAME="an_65:13">65:13</A>&nbsp;Na ko te kupu tenei a te Ariki, a Ihowa, Nana, ko aku pononga, ka kai ratou, ko koutou ia ka matekai: nana, ko aku pononga, ka inu ratou, ko koutou ia ka matewai; nana, ko aku pononga, ka koa ratou, ko koutou ia ka whakama:</p> 
<p><A NAME="an_65:14">65:14</A>&nbsp;Nana, ko aku pononga, ka waiata ratou he koa no te ngakau, ko koutou ia ka tangi i te pouri o te ngakau, ka aue i te maru o te wairua.</p> 
<p><A NAME="an_65:15">65:15</A>&nbsp;A ka waiho ano e koutou to koutou ingoa hei kanga ma aku i whiriwhiri ai, a ka whakamatea koutou e te Ariki, e Ihowa, ka huaina hoki e ia he ingoa ke ki ana pononga:</p> 
<p><A NAME="an_65:16">65:16</A>&nbsp;Kia waiho te tangata e manaaki ana i a ia ano i te whenua, mana ia e manaaki i runga i te Atua o te pono; ko te tangata hoki e oati ana i te whenua, ko te Atua o te pono hei oati mana; no te mea ka warewaretia nga raru o mua, a no te mea kei te huna atu i oku kanohi.</p> 
<p><A NAME="an_65:17">65:17</A>&nbsp;&#182; Tenei hoki ahau kei te hanga i nga rangi hou, i te whenua hou; e kore ano o mua e maharatia, e kore ano e puta ake ki te ngakau.</p> 
<p><A NAME="an_65:18">65:18</A>&nbsp;Engari kia koa koutou, kia whakamanamana ki taku e hanga nei ake ake; no te mea tenei ahau te hanga nei i Hiruharama hei whakamanamananga, i tona iwi ano hei koanga ngakau.</p> 
<p><A NAME="an_65:19">65:19</A>&nbsp;Ka whakamanamana ano ahau ki Hiruharama, ka koa ki taku iwi: e kore ano e rangona i muri te reo e tangi ana, te reo e aue ana i roto i a ia.</p> 
<p><A NAME="an_65:20">65:20</A>&nbsp;Kahore o reira kohungahunga he torutoru nei ona ra ake ake, kahore he koroheke kihai i rite ona ra; no te mea kotahi rau nga tau o te taitamariki i tona matenga; ko te tangata hara ia, kotahi rau nei ona tau, he mea kanga.</p> 
<p><A NAME="an_65:21">65:21</A>&nbsp;Ka hanga whare ano ratou, nohoia iho, ka whakatokia he mara waina, ka kainga ano nga hua.</p> 
<p><A NAME="an_65:22">65:22</A>&nbsp;E kore e hanga e ratou hei nohoanga iho mo te tangata ke, e kore e whakatokia hei kai ma tetahi atu tangata: no te mea ka rite nga ra o taku iwi ki nga ra o te rakau, a ka roa aku i whiriwhiri ai e ahuareka ana ki te mahi a o ratou ringa.</p> 
<p><A NAME="an_65:23">65:23</A>&nbsp;E kore ratou e mauiui noa, e kore e whanau hei mate; no te mea he uri ratou no a Ihowa i manaaki ai, ratou tahi ano ko ta ratou whanau.</p> 
<p><A NAME="an_65:24">65:24</A>&nbsp;Kahore ano ratou kia karanga noa, kua whakao atu ahau; i a ratou ano e korero ana, ka rongo ahau.</p> 
<p><A NAME="an_65:25">65:25</A>&nbsp;Ko te wuruhi, ko te reme, ka kai tahi raua; ko te raiona, ka rite ki te kau, ka kai kakau witi; ko te nakahi, ko te peuhu hei kai mana. E kore ratou e tukino, e whakamate, puta noa i toku maunga tapu, e ai ta Ihowa.</p> 
<p><A NAME="an_66:1">66:1</A>&nbsp;&#182; Ko te kupu tenei a Ihowa, Ko te rangi toku torona, ko te whenua toku turanga waewae: kei hea te whare ka hanga nei e koutou moku? kei hea hoki te wahi hei okiokinga moku?</p> 
<p><A NAME="an_66:2">66:2</A>&nbsp;Ko enei mea katoa hoki he mea hanga na toku ringa, a na kona enei mea katoa i oti ai, e ai ta Ihowa; ko tenei ia taku e titiro ai, ko te tangata e iti ana, kua maru te wairua, a e wiri ana ki taku kupu.</p> 
<p><A NAME="an_66:3">66:3</A>&nbsp;Ko te tangata e patu ana i te kau, me te mea e tukituki ana i te tangata; te tangata he reme nei tana patunga tapu, me te mea he kaki kuri e poutoa ana e ia; te tangata e whakaeke ana i te whakahere, me te mea e whakaeke ana i te toto poaka; te t angata e tahu ana i te whakakakara, me te mea e manaaki ana i te whakapakoko. Ae ra, kua whiriwhiria e ratou o ratou ara, e ahuareka ana hoki to ratou wairua ki a ratou mea whakarihariha.</p> 
<p><A NAME="an_66:4">66:4</A>&nbsp;Ka whiriwhiria ano e ahau o ratou whakaaro horihori, a ka kawea a ratou i wehi ai ki runga ki a ratou; no te mea i karanga ahau, a kihai tetahi i whakao mai, i korero ahau, a kihai ratou i rongo; heoi mahia ana e ratou te kino i taku tirohanga, a whiriwhiria ana e ratou te mea kihai i paingia e ahau.</p> 
<p><A NAME="an_66:5">66:5</A>&nbsp;&#182; Whakarongo ki te kupu a Ihowa, e te hunga e wiri ana ki tana kupu; Ko o koutou tuakana i kino ra ki a koutou, i pei ra i a koutou, he whakaaro ki toku ingoa, i mea, Kia whakakororiatia a Ihowa, kia kite hoki matou i to koutou koa; na ka whakama r atou.</p> 
<p><A NAME="an_66:6">66:6</A>&nbsp;He reo, he ngangau, kei te pa, he reo kei te temepara, ko te reo o Ihowa e whakautu ana i ona hoariri.</p> 
<p><A NAME="an_66:7">66:7</A>&nbsp;Kiano ia i whakamamae, kua whanau; kiano i pa ona mamae, kua whanau he tane.</p> 
<p><A NAME="an_66:8">66:8</A>&nbsp;Ko wai i rongo i te penei? ko wai i kite i nga mea penei? E whakamamae ranei te whenua i te ra kotahi? e whanau ranei te iwi i te meatanga kotahi? whakamamae kau hoki a Hiona, kua whanau ana tama.</p> 
<p><A NAME="an_66:9">66:9</A>&nbsp;Tera ranei e meinga e ahau kia taka te ara, a kia kaua e whanau? e ai ta Ihowa; ka meinga ranei e ahau kia whanau, a kopia iho te kopu? e ai ta tou Atua.</p> 
<p><A NAME="an_66:10">66:10</A>&nbsp;Kia koa tahi me Hiruharama, whakamanamana ki a ia, e te hunga katoa e aroha ana ki a ia; kia hari tahi me ia, kia hari, e te hunga katoa e tangi ana ki a ia.</p> 
<p><A NAME="an_66:11">66:11</A>&nbsp;He mea hoki ka ngote koutou, a ka makona i te u, ara i ana whakamarie, he mea hoki ka whakatete koutou, a ka ora te ngakau i te nui o tona kororia.</p> 
<p><A NAME="an_66:12">66:12</A>&nbsp;Ko te kupu hoki tenei a Ihowa, Nana, ano he awa te rangimarie ka horahia atu e ahau ki a ia; ano he waipuke te kororia o nga tauiwi: ko reira koutou ngote ai; ka hikitia koutou ki ona kaokao, ka poipoia ki ona turi.</p> 
<p><A NAME="an_66:13">66:13</A>&nbsp;Ka rite hoki ki te tangata e whakamarietia ana e tona whaea, ka whakamarie ano ahau ki a koutou; ka whai whakamarietanga ano koutou i roto i Huriharama.</p> 
<p><A NAME="an_66:14">66:14</A>&nbsp;Ka kite koutou i tenei, ka koa o koutou ngakau; ko o koutou whenua, koia ano kei te otaota te tupu; a ka mohiotia te ringa o Ihowa ki ana pononga, tona riri ki ona hoariri.</p> 
<p><A NAME="an_66:15">66:15</A>&nbsp;&#182; Nana, ka haere mai a Ihowa me te ahi, ko ona hariata koia ano kei te tukauati; ki te tuku i tona riri i runga i te weriweri, i tana whakatupehupehu i roto i nga mura ahi.</p> 
<p><A NAME="an_66:16">66:16</A>&nbsp;No te mea he ahi ta Ihowa, me tana hoari ano, ina totohe ia ki nga kikokiko katoa, ka tokomaha ano nga tupapaku a Ihowa.</p> 
<p><A NAME="an_66:17">66:17</A>&nbsp;Ko te hunga e whakatapu ana i a ratou, e pure ana i a ratou i nga kari, e whai ana i tetahi i waenganui, ko te hunga e kai ana i te kikokiko poaka, i te mea whakarihariha, i te kiore, ka pau ngatahi ratou, e ai ta Ihowa.</p> 
<p><A NAME="an_66:18">66:18</A>&nbsp;E mohio ana hoki ahau ki a ratou mahi, ki o ratou whakaaro. Tenei ake ka huihuia e ahau nga iwi katoa, nga reo, a ka haere mai ratou, ka kite i toku kororia.</p> 
<p><A NAME="an_66:19">66:19</A>&nbsp;Ka meinga ano e ahau he tohu ki roto i a ratou, ka unga ano e ahau o ratou morehu ki nga iwi, ki Tarahihi, ki Puru, ki Ruru, ki te hunga kukume kopere, ki Tupara, ki Iawana, ki nga motu i tawhiti kihai nei i rongo ki toku rongo, kihai ano i kite i toku kororia; a ka whakaaturia e ratou toku kororia i roto i nga tauiwi.</p> 
<p><A NAME="an_66:20">66:20</A>&nbsp;Ka kawea mai ano e ratou o koutou teina katoa i roto i nga iwi katoa hei whakahere ki a Ihowa, i runga i te hoiho, i te hariata, i te amo, i te muera, i te kamera tere, ki toku maunga tapu ki Hiruharama, e ai ta Ihowa; ka rite ki ta nga tama a I haraira e kawe nei i te whakahere i roto i te oko ma ki te whare o Ihowa.</p> 
<p><A NAME="an_66:21">66:21</A>&nbsp;Ka tango hoki ahau i etahi o ratou hei tohunga, hei Riwaiti, e ai ta Ihowa.</p> 
<p><A NAME="an_66:22">66:22</A>&nbsp;Ka rite hoki ki te rangi hou, ki te whenua hou, ka hanga nei e ahau, a ka pumau tonu ki toku aroaro, e ai ta Ihowa, ka pera te pumau o to koutou uri, o to koutou ingoa.</p> 
<p><A NAME="an_66:23">66:23</A>&nbsp;A tenei ake ka haere mai nga kikokiko katoa i tenei marama, i tenei marama, i tenei hapati, i tenei hapati, ki te koropiko ki toku aroaro, e ai ta Ihowa.</p> 
<p><A NAME="an_66:24">66:24</A>&nbsp;A ka haere atu ratou, ka matakitaki ki nga tinana o nga tangata i he nei ki ahau: e kore hoki to ratou kutukutu e mate, e kore ano to ratou ahi e tineia, a hei mea whakarihariha ratou ki nga kikokiko katoa.</p> 
<p><HR>
<CENTER>
<A HREF="jer">Next: Jeremiah</A></CENTER>
</BODY>
</HTML>
