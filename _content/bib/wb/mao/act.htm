<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Maori Bible, full text etext at Intangible Textual Heritage">
<TITLE>Maori Bible: Acts</TITLE>
</HEAD>
<BODY>
<CENTER>
<A HREF="../../../index"><IMG SRC="../../../cdshop/ithlogo.png" BORDER="0"></A><BR>
<A HREF="../../../index">Intangible Textual Heritage</A>&nbsp;
<A HREF="../../index">Bible</A>&nbsp;
<A HREF="../index">World Bible</A>&nbsp;
<A HREF="index">Index</A>&nbsp;
<A HREF="joh">Previous</A>&nbsp;
<A HREF="rom">Next</A>&nbsp;
</CENTER>
<HR>
</p> <h3 align="center" align="center">Maori Bible: Acts</h3> 
<p><A NAME="an_1:1">1:1</A>&nbsp;&#182; Ko te pukapuka tuatahi ra he mea tuhituhi naku, e Tiopira, mo nga mea katoa i timata ai a Ihu te mahi, te ako.</p> 
<p><A NAME="an_1:2">1:2</A>&nbsp;Taea noatia te ra i tangohia atu ai ia, i muri i tana whakaakoranga, ara i ta te Wairua Tapu, ki nga apotoro i whiriwhiria e ia.</p> 
<p><A NAME="an_1:3">1:3</A>&nbsp;He maha hoki nga tohu i whakakite ora ai ia i a ia ki a ratou, i muri i tona whakamamaetanga, e wha tekau hoki nga ra i kitea ai e ratou, i korerotia ai e ia nga mea o te rangatiratanga o te Atua:</p> 
<p><A NAME="an_1:4">1:4</A>&nbsp;A, i a ratou ka huihui tahi me ia, ka whai kupu ia kia kaua ratou e haere atu i Hiruharama, a ka mea, Engari kia taria te mea i korerotia i mua e te Matua, i rongo ra koutou ki ahau.</p> 
<p><A NAME="an_1:5">1:5</A>&nbsp;I iriiri hoki a Hoani ki te wai; ko koutou ia, e kore e maha ake nga ra, ka iriiria ki te Wairua Tapu.</p> 
<p><A NAME="an_1:6">1:6</A>&nbsp;&#182; No reira, i a ratou ka tamene, ka ui ratou ki a ia, E te Ariki, ko te wa ianei tenei e whakahoki ai koe i te rangatiratanga ki a Iharaira?</p> 
<p><A NAME="an_1:7">1:7</A>&nbsp;Na ko tana meatanga ki a ratou, Ehara ma koutou te mohio ki nga taima, ki nga wa ranei, kua whakaritea e te Matua mana ake te tikanga.</p> 
<p><A NAME="an_1:8">1:8</A>&nbsp;Otiia ka riro he kaha i a koutou, ina haere mai te Wairua Tapu ki runga ki a koutou: a hei kaiwhakaatu koutou moku ki Hiruharama, ki Huria katoa, ki Hamaria hoki, a tae noa ki te pito whakamutunga o te ao.</p> 
<p><A NAME="an_1:9">1:9</A>&nbsp;A, no ka mutu tana korero i enei mea, i a ratou ano e titiro atu ana, ka tangohia atu ia, a na te kapua i kopaki atu i o ratou kanohi.</p> 
<p><A NAME="an_1:10">1:10</A>&nbsp;A, i a ratou e titiro matatau atu ana ki te rangi, i a ia e haere ana, na ko nga tangata tokorua e tu ana i to ratou taha, he ma nga kakahu;</p> 
<p><A NAME="an_1:11">1:11</A>&nbsp;E mea ana, E nga tangata o Kariri, he aha ta koutou e tu, e matakitaki atu na ki te rangi? ko tena Ihu kua tangohia atu na i a koutou ki te rangi, ka pera ano tona haerenga mai me ia i tirohia atu na e koutou e haere ana ki te rangi.</p> 
<p><A NAME="an_1:12">1:12</A>&nbsp;&#182; Na hoki ana ratou ki Hiruharama i te maunga e huaina nei ko Oriwa, he wahi e tata ana ki Hiruharama, he haerenga hapati.</p> 
<p><A NAME="an_1:13">1:13</A>&nbsp;A ka tomo ratou, ka kake ki te ruma i runga, ki te wahi i noho ai ratou; ara a Pita, a Hemi, a Hoani, a Anaru, a Piripi, a Tamati, a Patoromu, a Matiu, a Hemi tama a Arapiu, a Haimona Heroti, a Hura te teina o Hemi.</p> 
<p><A NAME="an_1:14">1:14</A>&nbsp;Ko enei katoa kotahi tonu te whakaaro i u ai ki te inoi, ki te karakia, me nga wahine; me te whaea o Ihu, me Meri; me ona teina.</p> 
<p><A NAME="an_1:15">1:15</A>&nbsp;&#182; I aua ra ka whakatika a Pita i waenganui o nga akonga; a he tokomaha nga tangata i huihui, kei te kotahi rau e rua tekau; a ka mea,</p> 
<p><A NAME="an_1:16">1:16</A>&nbsp;E hoa ma, e oku teina, i tika ano kia whakaritea tenei karaipiture, ta te Wairua Tapu i korerotia ra i mua e te mangai o Rawiri mo Hura, mo te kaiarahi i te hunga nana i hopu a Ihu.</p> 
<p><A NAME="an_1:17">1:17</A>&nbsp;I huihuia tahitia hoki ia ki a tatou, i a ia ano tetahi wahi o tenei mahi.</p> 
<p><A NAME="an_1:18">1:18</A>&nbsp;Na hokona ana e taua tangata tetahi mara ki te utu o tona hara; a taka tupou iho, koara pu i waenganui, pakaru katoa ki waho ona whekau.</p> 
<p><A NAME="an_1:19">1:19</A>&nbsp;I mohiotia tenei e te hunga katoa e noho ana i Hiruharama; na reira taua wahi i huaina ai ki to tatou reo ko Akerama, ara ko te Mara o te Toto.</p> 
<p><A NAME="an_1:20">1:20</A>&nbsp;Kua oti hoki te tuhituhi ki te pukapuka o nga Waiata, Kia ururatia tona nohoanga, kaua hoki tetahi tangata e noho ki reira: me tenei, Kia riro tana mahi tirotiro i tetahi atu.</p> 
<p><A NAME="an_1:21">1:21</A>&nbsp;No reira, ko nga tangata i haere tahi nei tatou, i nga wa katoa i haereere mai ai, i haereere atu ai te Ariki, a Ihu i roto i a tatou,</p> 
<p><A NAME="an_1:22">1:22</A>&nbsp;Hei te iriiringa a Hoani timata ai, a tae noa ki te ra i tangohia atu ai ia i a tatou, me whakatu tetahi o era hei hoa mo tatou ki te whakaatu i tona aranga mai.</p> 
<p><A NAME="an_1:23">1:23</A>&nbsp;A tokorua a ratou i whakarite ai, ko Hohepa i huaina nei ko Pahapa, ko tetahi o ona ingoa ko Hutuha, raua ko Matiaha.</p> 
<p><A NAME="an_1:24">1:24</A>&nbsp;Na ka inoi ratou, ka mea, Ko koe, e te Ariki, e mohio ana ki nga ngakau o te katoa, mau e whakaatu ko wai o tenei tokorua tau i whiriwhiri ai,</p> 
<p><A NAME="an_1:25">1:25</A>&nbsp;Hei tango i te wahi i tenei mahi minita, i te turanga apotoro hoki, i taka atu a Hura, he mea kia haere ai ia ki tona wahi.</p> 
<p><A NAME="an_1:26">1:26</A>&nbsp;Na ka maka e ratou o raua rota; a ka tau te rota ki a Matiaha; a uru ana ia ki nga apotoro tekau ma tahi.</p> 
<p><A NAME="an_2:1">2:1</A>&nbsp;&#182; A, no ka taka mai te ra o te Petekoha, e noho tahi ana ratou katoa i te wahi kotahi.</p> 
<p><A NAME="an_2:2">2:2</A>&nbsp;Na puta whakarere mai ana he haruru nui no te rangi, ano he hau nui e keri ana, a ki katoa te whare i noho ai ratou.</p> 
<p><A NAME="an_2:3">2:3</A>&nbsp;Heoi puta mai ana ki a ratou etahi arero he mea manganga, ano he ahi, a tau iho ana ki runga ki tenei, ki tenei o ratou.</p> 
<p><A NAME="an_2:4">2:4</A>&nbsp;Na ki katoa ratou i te Wairua Tapu, a ka timata te korero, rere ke ana nga reo, rite tonu ki ta te Wairua i hoatu ai ki a ratou kia korerotia.</p> 
<p><A NAME="an_2:5">2:5</A>&nbsp;&#182; I Hiruharama ano e noho ana etahi Hurai, he hunga whakaaro, no nga iwi katoa i raro o te rangi.</p> 
<p><A NAME="an_2:6">2:6</A>&nbsp;Na i te wa i rangona ai taua haruru, ka whakarapopoto te mano, ka pororaru, no te mea ka rangona e tera, e tera, tona reo e korerotia ana e ratou.</p> 
<p><A NAME="an_2:7">2:7</A>&nbsp;Na ka oho ratou katoa, ka miharo, ka mea, Na, ehara ianei enei katoa e korero nei i te hunga no Kariri?</p> 
<p><A NAME="an_2:8">2:8</A>&nbsp;He aha tatou ka rongo nei, ia tangata, ia tangata, i o tatou reo o to tatou whanautanga?</p> 
<p><A NAME="an_2:9">2:9</A>&nbsp;Ko te hunga o Patia, o Meria, o Erama, ko nga mea e noho ana i Mehopotamia, i Huria, i Kaparokia, i Ponoto, i Ahia,</p> 
<p><A NAME="an_2:10">2:10</A>&nbsp;I Perukia, i pamapuria, i Ihipa, i nga wahi o Ripia e patata ana ki Hairini, me nga manuhiri o Roma, nga Hurai, nga porohiraiti,</p> 
<p><A NAME="an_2:11">2:11</A>&nbsp;Nga Kariti, nga Arapi, e rongo ana tatou i a ratou e whakapuaki ana i nga mahi tohu a te Atua, no tatou ano nga reo.</p> 
<p><A NAME="an_2:12">2:12</A>&nbsp;A miharo katoa ana ratou, pohehe ana, ka mea tetahi ki tetahi, He aha tenei?</p> 
<p><A NAME="an_2:13">2:13</A>&nbsp;Ko etahi i tawai, i mea, E ki ana ratou i te waina hou.</p> 
<p><A NAME="an_2:14">2:14</A>&nbsp;&#182; Otira ka whakatika a Pita me te tekau ma tahi, ka hikitia tona reo, ka whai kupu ki a ratou, E nga tangata o Huria, me koutou katoa e noho nei i Hiruharama, kia mohio koutou ki tenei, kia whai taringa mai ki aku kupu:</p> 
<p><A NAME="an_2:15">2:15</A>&nbsp;Kahore hoki o enei haurangi me ta koutou e whakaaro nei, ko te toru noa hoki tenei o nga haora o te ra;</p> 
<p><A NAME="an_2:16">2:16</A>&nbsp;Engari ko te mea tenei i korerotia e Hoera poropiti;</p> 
<p><A NAME="an_2:17">2:17</A>&nbsp;A tenei ake kei nga ra whakamutunga, e ai ta te Atua, ka ringihia e ahau toku Wairua ki nga kikokiko katoa; ka poropiti hoki a koutou tama, a koutou tamahine, ka moemoea hoki o koutou kaumatua:</p> 
<p><A NAME="an_2:18">2:18</A>&nbsp;Ae, ka ringihia ano e ahau toku Wairua i aua ra, ki aku pononga tane, ki aku pononga wahine; a ka poropiti ratou.</p> 
<p><A NAME="an_2:19">2:19</A>&nbsp;Ka whakakitea ano e ahau nga mea whakamiharo i te rangi i runga, me nga tohu ki te whenua i raro; he toto, he kapura, he paowa pongere:</p> 
<p><A NAME="an_2:20">2:20</A>&nbsp;Ko te ra ka huri hei pouri, ko te marama hoki hei toto, i mua o te putanga mai o te ra o te Ariki, taua ra nui whakaharahara, rongonui.</p> 
<p><A NAME="an_2:21">2:21</A>&nbsp;Na, ko reira ora ai te hunga katoa e karanga ana ki te ingoa o te Ariki.</p> 
<p><A NAME="an_2:22">2:22</A>&nbsp;E nga tangata o Iharaira, kia rongo koutou ki enei kupu; Ko Ihu o Nahareta, he tangata i tino whaitohungia e te Atua ki a koutou i runga i nga merekara, i nga mea whakamiharo, i nga tohu i mea ai te Atua kia mahia e ia i waenganui o koutou, e mo hio ana ano ra koutou.</p> 
<p><A NAME="an_2:23">2:23</A>&nbsp;Ko tenei tangata i tukua atu, he mea i ata whakaaroa, a i mohiotia noatia ake e te Atua, tangohia ana e koutou, whakamatea iho, he mea ripeka na te ringa o nga tangata kino</p> 
<p><A NAME="an_2:24">2:24</A>&nbsp;Na te Atua ia i whakaara ake, nana i wewete nga mamae o te mate: no te mea e kore ia e taea te pupuri e taua mate.</p> 
<p><A NAME="an_2:25">2:25</A>&nbsp;Ko ta Rawiri korero hoki tenei mona, I kite ahau i te Ariki i mua i toku aroaro i nga ra katoa; kei toku ringa matau nei ia, e kore ai ahau e whakakorikoria:</p> 
<p><A NAME="an_2:26">2:26</A>&nbsp;Koia i koa ai toku ngakau, i whakamanamana ai toku arero: i takoto tumanako ai ano oku kikokiko.</p> 
<p><A NAME="an_2:27">2:27</A>&nbsp;No te mea e kore e waiho e koe toku wairua i te reinga, e kore ano e tukua tau Mea Tapu kia kite i te pirau.</p> 
<p><A NAME="an_2:28">2:28</A>&nbsp;Kua whakakitea e koe ki ahau nga huarahi o te ora; ka meinga e koe kia ki tonu toku koa i tou aroaro.</p> 
<p><A NAME="an_2:29">2:29</A>&nbsp;E oku teina, e tika ana kia aronui he kupu ki a koutou mo te tupuna nei mo Rawiri, ara kua mate ia, kua tanumia, kei a tatou ano tona urupa, a taea noatia tenei ra.</p> 
<p><A NAME="an_2:30">2:30</A>&nbsp;I te mea he poropiti ia, a i mohio kua oati te Atua i te oati ki a ia, ka whakaputaina ake tetahi, he hua no tona hope, hei noho ki runga ki tona torona;</p> 
<p><A NAME="an_2:31">2:31</A>&nbsp;A, i tana kite wawe i tenei, korerotia ana e ia te aranga o te Karaiti, ara kihai tona wairua i waiho i te reinga, kihai ano tona kikokiko i kite i te pirau.</p> 
<p><A NAME="an_2:32">2:32</A>&nbsp;Kua whakaarahia ake tenei Ihu e te Atua: ko matou katoa nga kaiwhakaatu.</p> 
<p><A NAME="an_2:33">2:33</A>&nbsp;A, ka oti nei ia te whakanui e te ringa matau o te Atua, a ka homai nei ki a ia e te Matua te Wairua Tapu i korerotia ra i mua, na kua ringihia mai e ia tenei, e kite nei, e rongo nei koutou.</p> 
<p><A NAME="an_2:34">2:34</A>&nbsp;Kahore hoki a Rawiri i kake ki te rangi; heoi e mea ana ia, I mea te Ariki ki toku Ariki, hei toku matau koe noho ai,</p> 
<p><A NAME="an_2:35">2:35</A>&nbsp;Kia meinga ra ano e ahau ou hoariri hei turanga waewae mou.</p> 
<p><A NAME="an_2:36">2:36</A>&nbsp;No reira ka kia matau pu te whare katoa o Iharaira, kua meinga e te Atua hei Ariki, hei Karaiti, taua Ihu i ripekatia na e koutou.</p> 
<p><A NAME="an_2:37">2:37</A>&nbsp;&#182; No ratou ka rongo, ka werowero i roto i o ratou ngakau, ka mea ki a Pita ratou ko era atu apotoro, E nga tuakana, me aha matou?</p> 
<p><A NAME="an_2:38">2:38</A>&nbsp;Na ko te meatanga a Pita ki a ratou, Ripeneta, kia iriiria tena tangata, tena tangata o koutou i runga i te ingoa o Ihu Karaiti, hei murunga hara; a ka riro i a koutou te mea homai, ara te Wairua Tapu.</p> 
<p><A NAME="an_2:39">2:39</A>&nbsp;Ki a koutou hoki, ki a koutou tamariki, te kupu homai, ki te hunga katoa ano o tawhiti, ki nga mea e karangatia e te Ariki, e to tatou Atua, ki a ia.</p> 
<p><A NAME="an_2:40">2:40</A>&nbsp;He maha atu ano nga kupu i korero ai, i kauwhau ai ia, i mea ai, Me whakaora koutou i a koutou i tenei whakatupuranga parori ke.</p> 
<p><A NAME="an_2:41">2:41</A>&nbsp;Na, ko nga mea tonu i tango i tana kupu i iriiria: me te mea e toru mano nga wairua i honoa mai ki a ratou i taua ra.</p> 
<p><A NAME="an_2:42">2:42</A>&nbsp;&#182; A i u tonu ratou ki te whakaakoranga a nga apotoro, ki te kotahitanga, ki te whawhati taro, a ki te inoi.</p> 
<p><A NAME="an_2:43">2:43</A>&nbsp;Tau iho ana te wehi ki nga wairua katoa; he maha hoki nga mea whakamiharo me nga tohu i meinga e nga apotoro.</p> 
<p><A NAME="an_2:44">2:44</A>&nbsp;I noho tahi ano te hunga whakapono katoa, i huihuia ano hoki a ratou mea katoa;</p> 
<p><A NAME="an_2:45">2:45</A>&nbsp;I hokona atu hoki a ratou rawa me nga taonga, tuwhaina ana ma te katoa, rite tonu ki te mate o tenei, o tenei.</p> 
<p><A NAME="an_2:46">2:46</A>&nbsp;Haere tonu ana hoki ratou i tenei ra, i tenei ra ki te temepara, kotahi tonu ano te whakaaro; whawhati taro ana i o ratou kainga, kai ana i a ratou kai i runga i te koa, i te ngakau tapatahi;</p> 
<p><A NAME="an_2:47">2:47</A>&nbsp;E whakamoemiti ana ki te Atua, e paingia ana hoki e te iwi katoa. A honoa mai ana e te Ariki ki a ratou i tena ra, i tena ra, i tena ra, te hunga e whakaorangia ana.</p> 
<p><A NAME="an_3:1">3:1</A>&nbsp;&#182; Na e haere tahi atu ana a pita raua ko Hoani ki te temepara i te haora inoi, i te iwa o nga haora.</p> 
<p><A NAME="an_3:2">3:2</A>&nbsp;Na ka kawea mai tetahi tangata, he kopa no te kopu mai ano o tona whaea, he mea whakatakoto i nga ra katoa ki te kuwaha o te temepara i huaina nei ko Ataahua, ki te tono mea mana i te hunga e tomo ana ki te temepara;</p> 
<p><A NAME="an_3:3">3:3</A>&nbsp;No tona kitenga i a Pita raua ko Hoani meake tomo ki te temepara, ka tono ia i tetahi mea mana.</p> 
<p><A NAME="an_3:4">3:4</A>&nbsp;Na ka whakamau atu nga kanohi o Pita raua ko Hoani ki a ia, ka mea, Titiro mai ki a maua.</p> 
<p><A NAME="an_3:5">3:5</A>&nbsp;Ka whakarongo ia ki a raua, hua noa e riro mai tetahi mea a raua mana.</p> 
<p><A NAME="an_3:6">3:6</A>&nbsp;Ano ra ko Pita, Ko te hiriwa me te koura kahore i ahau; ko te mea ia kei ahau, maku tena e hoatu ki a koe: I runga i te ingoa o Ihu Karaiti o Nahareta, whakatika, haere.</p> 
<p><A NAME="an_3:7">3:7</A>&nbsp;Katahi ia ka hopu i tona ringa matau ka whakaara ake i a ia: i reira tonu kua whai kaha ona waewae me nga pona.</p> 
<p><A NAME="an_3:8">3:8</A>&nbsp;A, ko tona mawhititanga ake, ka tu, ka timata te haere, tomo tahi ana me raua ki te temepara, e haere ana, e tupeke ana, e whakamoemiti ana ki te Atua.</p> 
<p><A NAME="an_3:9">3:9</A>&nbsp;A i kite te iwi katoa i a ia e haere ana, e whakamoemiti ana ki te Atua.</p> 
<p><A NAME="an_3:10">3:10</A>&nbsp;Katahi ratou ka mohio ki a ia, ko ia ano tera i noho ra ki te tatau Ataahua o te temepara, tono mea ai mana: na nui atu to ratou miharo me te ihiihi ki taua mea i pa ki a ia.</p> 
<p><A NAME="an_3:11">3:11</A>&nbsp;I a ia e pupuri ana ki a Pita raua ko Hoani, ka oma atu te iwi katoa ki a ratou i te whakamahau i huaina nei ko ta Horomona, nui rawa te whakamiharo.</p> 
<p><A NAME="an_3:12">3:12</A>&nbsp;&#182; A, i te kitenga o Pita, ka whai kupu atu ia ki te iwi, E nga tangata o Iharaira, he aha ta koutou e miharo nei ki tenei tangata? he aha hoki koutou ka whakamau ai te titiro ki a maua, me te mea he mana no maua ake he ngakau karakia ranei i meati a ai ia kia haere?</p> 
<p><A NAME="an_3:13">3:13</A>&nbsp;Na te Atua o Aperahama, o ihaka, o Hakopa, na te Atua o o tatou matua, i whakakororia tana Tama a Ihu: ko ta koutou i tuku na, i whakakahore na i te aroaro o Pirato, kua oti ra i a ia kia tukua ia.</p> 
<p><A NAME="an_3:14">3:14</A>&nbsp;Otira whakakahoretia ana e koutou te Mea Tapu, te Mea Tika, tonoa ana ko te tangata kohuru kia homai ki a koutou;</p> 
<p><A NAME="an_3:15">3:15</A>&nbsp;Patua ana hoki e koutou te Take o te ora; kua whakaarahia nei ia e te Atua i te hunga mate, ko matou nei ona kaiwhakaatu.</p> 
<p><A NAME="an_3:16">3:16</A>&nbsp;A na te whakapono ki tona ingoa i meinga ai e tona ingoa tenei tangata kia kaha, e kite nei, e matau nei koutou; ae ra, ko te whakapono ki a ia te mea nana i hoatu tenei ora nui ki tenei i te aroaro o koutou katoa.</p> 
<p><A NAME="an_3:17">3:17</A>&nbsp;Na, e oku teina, e mahara ana ahau na te kuware tena mahi a koutou, pera i ta o koutou rangatira.</p> 
<p><A NAME="an_3:18">3:18</A>&nbsp;Engari ko nga mea a te Atua i whakakitea i mua e te mangai o nga poropiti katoa, mo tana Karaiti kia whakamamaetia, kua rite enei i a ia.</p> 
<p><A NAME="an_3:19">3:19</A>&nbsp;No reira, Ripeneta, a tahuri mai ano koutou, kia murua ai o koutou hara, kia puta mai ai i te aroaro o te Ariki he wa whakahauora.</p> 
<p><A NAME="an_3:20">3:20</A>&nbsp;A kia tonoa mai ai e ia te Karaiti i whakaritea nei mo koutou, ara a Ihu:</p> 
<p><A NAME="an_3:21">3:21</A>&nbsp;Kua takoto nei te tikanga kia noho ia ki te rangi a taea noatia nga wa o te whakahokinga mai o nga mea katoa, i korero ai te Atua ra te mangai o ana poropiti tapu no te timatanga mai ano o te ao.</p> 
<p><A NAME="an_3:22">3:22</A>&nbsp;I mea ra hoki a Mohi, Ma te Ariki, ma te Atua, e whakaara ake he poropiti mo koutou i roto i o koutou teina, he penei ano me ahau; ko ia ta koutou e whakarongo ai i nga mea katoa e mea ai ia ki a koutou.</p> 
<p><A NAME="an_3:23">3:23</A>&nbsp;A taua wa, ko nga wairua katoa e kore e whakarongo ki taua poropiti, ka whakamatea rawatia i roto i te iwi.</p> 
<p><A NAME="an_3:24">3:24</A>&nbsp;Ae ra, ko nga poropiti katoa o Hamuera iho ano, tae mai ki o muri nei, ko te hunga katoa i korero, i whakaatu ano hoki ratou i nga ra nei.</p> 
<p><A NAME="an_3:25">3:25</A>&nbsp;Ko koutou aua tama a nga poropiti, a te kawenata hoki i whakatakotoria e te Atua ki o koutou matua, i mea ra ia ki a Aperahama, Ma tou uri ka manaakitia ai nga hapu katoa o te ao.</p> 
<p><A NAME="an_3:26">3:26</A>&nbsp;Mo koutou ke hoki i te tuatahi, i tana whakaaranga ake ai i tana Tama, te tononga mai nei a te Atua i a ia ki a koutou hei manaaki i a koutou, hei whakatahuri i tenei, i tenei o koutou i o koutou kino.</p> 
<p><A NAME="an_4:1">4:1</A>&nbsp;&#182; A, i a raua e korero ana ki te iwi, ka puta ohorere mai ki a raua nga tohunga, te rangatira o te temepara me nga Haruki,</p> 
<p><A NAME="an_4:2">4:2</A>&nbsp;He nui te pawera mo ta raua ako i te iwi, mo te kauwhau hoki i runga i a Ihu i te aranga mai i te hunga mate.</p> 
<p><A NAME="an_4:3">4:3</A>&nbsp;Na ka mau o ratou ringa ki a raua, meinga ana kia tiakina kia ao ra ano te ra, i te mea hoki kua ahiahi.</p> 
<p><A NAME="an_4:4">4:4</A>&nbsp;Otira he tokomaha o te hunga i rongo i te kupu i whakapono, a ko te tokomaha o nga tangata me te mea e rima mano.</p> 
<p><A NAME="an_4:5">4:5</A>&nbsp;&#182; Na i te aonga ake ka huihui o ratou rangatira, nga kaumatua, me nga karaipi ki Hiruharama,</p> 
<p><A NAME="an_4:6">4:6</A>&nbsp;Ratou ko te tino tohunga, ko Anaha, ko Kaiapa, ko Hoani, ko Arehanara, me nga whanaunga katoa o te tohunga nui.</p> 
<p><A NAME="an_4:7">4:7</A>&nbsp;A, no ka whakaturia raua ki waenganui, ka ui ratou, Tena koa te mana, te ingoa ranei, i meatia ai tenei e korua?</p> 
<p><A NAME="an_4:8">4:8</A>&nbsp;Katahi a Pita, ki tonu i te Wairua Tapu, ka mea ki a ratou, E nga rangatira o te iwi, e nga kaumatua, o Iharaira.</p> 
<p><A NAME="an_4:9">4:9</A>&nbsp;Mehemea ki te uiuia maua aianei mo te mahi pai i mahia ki te tangata haua, i peheatia taua tangata i ora ai;</p> 
<p><A NAME="an_4:10">4:10</A>&nbsp;Kia mohio koutou katoa, me te iwi katoa o Iharaira, na te ingoa o Ihu Karaiti o Nahareta, i ripekatia na e koutou, i whakaarahia ra e te Atua i te hunga mate, nana tenei i tu ora ai i to koutou aroaro.</p> 
<p><A NAME="an_4:11">4:11</A>&nbsp;Ko ia te kohatu i whakakahoretia na e koutou, e nga kaihanga, a kua meinga nei hei mo te kokonga.</p> 
<p><A NAME="an_4:12">4:12</A>&nbsp;Kahore hoki he ora i tetahi atu: kahore hoki he ingoa ke atu i raro o te rangi kua homai ki nga tangata, e ora ai tatou.</p> 
<p><A NAME="an_4:13">4:13</A>&nbsp;Na ka kite ratou i te maia o Pita raua ko Hoani, a ka matau ki a raua ehara i te mea whakaako, engari he hunga kuware, ka miharo ratou; ka mohio hoki he hoa raua no Ihu.</p> 
<p><A NAME="an_4:14">4:14</A>&nbsp;Ka kite hoki i te tangata i whakaorangia e tu tahi ana ratou, kahore rawa i taea tetahi kupu whakahe ma ratou.</p> 
<p><A NAME="an_4:15">4:15</A>&nbsp;&#182; Na ka tono ratou i a raua kia haere i waho o te runanga, a ka korerorero ki a ratou ano,</p> 
<p><A NAME="an_4:16">4:16</A>&nbsp;Ka mea, Me aha e tatou enei tangata? ka kite katoa nei hoki te hunga e noho ana i Hiruharama, he merekara nui kua meinga nei, a e kore e ahei te whakakorekore e tatou.</p> 
<p><A NAME="an_4:17">4:17</A>&nbsp;Otiia, kia kaua ai e horapa atu ki roto ki te iwi, kia kaha ta tatou whakawehi i a raua, kei korero ki tetahi tangata a muri nei i runga i tenei ingoa.</p> 
<p><A NAME="an_4:18">4:18</A>&nbsp;A karangatia ana raua e ratou, ka mea ki a raua, Kia kaua rawa e korero, kia kaua e whakaako, i runga i te ingoa o Ihu.</p> 
<p><A NAME="an_4:19">4:19</A>&nbsp;Na ka whakahoki a Pita raua ko Hoani ki a ratou, ka mea, Whakaaroa e koutou, ka tika ranei ki te aroaro o te Atua ko koutou kia whakarangona, kaua te Atua?</p> 
<p><A NAME="an_4:20">4:20</A>&nbsp;E kore hoki e ahei kia kaua e korerotia e maua nga mea i kite ai, i rongo ai matou.</p> 
<p><A NAME="an_4:21">4:21</A>&nbsp;Heoi whakawehi ana ano ratou i a raua, a tukua ana kia haere, kihai hoki i kitea he mea e whiua ai raua, i wehi i te iwi: i whakakororia katoa nei nga tangata i te Atua mo taua mea i meatia;</p> 
<p><A NAME="an_4:22">4:22</A>&nbsp;No te mea kua neke atu i te wha tekau nga tau o te tangata i meinga nei ki a ia tenei merekara whakaora.</p> 
<p><A NAME="an_4:23">4:23</A>&nbsp;&#182; A ka oti raua te tuku, ka haere ki o raua hoa, a korerotia ana nga mea katoa i korero ai nga tohunga nui me nga kaumatua ki a raua.</p> 
<p><A NAME="an_4:24">4:24</A>&nbsp;A, i to ratou rongonga, ka karanga ake ratou ki te Atua, he kotahi te reo, ka mea, E te Ariki, nau nei i hanga te rangi me te whenua, te moana, me o reira mea katoa:</p> 
<p><A NAME="an_4:25">4:25</A>&nbsp;Nau te kupu i korerotia e te Wairua Tapu, na te mangai o to matou matua, o tau pononga, o Rawiri, He aha ka nana ai nga Tauiwi, ka whakaaro horihori ai nga iwi?</p> 
<p><A NAME="an_4:26">4:26</A>&nbsp;I whakatika ake nga kingi o te whenua, i huihui ngatahi nga rangatira, ki te whawhai ki te Ariki raua ko tana Karaiti.</p> 
<p><A NAME="an_4:27">4:27</A>&nbsp;He pono nei hoki te huihuinga ki tenei pa o Herora, o Ponotia Pirato, o nga Tauiwi, ratou ko te iwi o Iharaira, ki tau Tama tapu, ki a Ihu i whakawahia nei e koe,</p> 
<p><A NAME="an_4:28">4:28</A>&nbsp;Ki te mea i ta tou ringa, i ta tou whakaaro i whakatakoto ai i mua kia meatia.</p> 
<p><A NAME="an_4:29">4:29</A>&nbsp;Na, titiro iho, e te Ariki, aianei ki a ratou kupu whakawehi: tukua mai hoki ki au pononga kia tino maia te korero i tau kupu,</p> 
<p><A NAME="an_4:30">4:30</A>&nbsp;Ko koe ia e totoro mai ana tou ringa ki te whakaora; kia meatia hoki te tohu, he mea whakamiharo i runga i te ingoa o tau Pononga tapu, o Ihu.</p> 
<p><A NAME="an_4:31">4:31</A>&nbsp;I te mutunga o ta ratou inoi, ka ngaueue te wahi i mine ai ratou, a ki katoa ratou i te Wairua Tapu, na, maia noa atu ratou ki te korero i te kupu a te Atua.</p> 
<p><A NAME="an_4:32">4:32</A>&nbsp;&#182; Kotahi ano ngakau, kotahi ano wairua o te mano o te hunga whakapono: kihai ano tetahi o ratou i mea, mana ake tetahi o ana taonga; heoi he mea huihui a ratou mea katoa.</p> 
<p><A NAME="an_4:33">4:33</A>&nbsp;A nui atu te kaha i whakapuakina ai e nga apotoro te aranga o te Ariki, o Ihu; he nui ano te aroha noa i runga i a ratou katoa.</p> 
<p><A NAME="an_4:34">4:34</A>&nbsp;Kahore hoki tetahi o ratou i hapa: ko te hunga hoki he kainga, he whare o ratou, hokona atu ana e ratou, a mauria ana mai nga utu o nga mea i hokona,</p> 
<p><A NAME="an_4:35">4:35</A>&nbsp;Whakatakotoria ana ki nga waewae o nga apotoro: na ka tuwhaina ma ia tangata, ma ia tangata, he mea whakarite ki te mate o ia tangata.</p> 
<p><A NAME="an_4:36">4:36</A>&nbsp;A ko Hohi i huaina e nga apotoro ko Panapa, ko te tikanga tenei ina whakamaoritia, ko te Tama a te whakamarietanga, he Riwaiti, ko Kaiperu tona kainga,</p> 
<p><A NAME="an_4:37">4:37</A>&nbsp;He wahi whenua tona, na hokona atu ana, mauria ana nga moni, whakatakotoria ana ki nga waewae o nga apotoro.</p> 
<p><A NAME="an_5:1">5:1</A>&nbsp;&#182; Na ko tetahi tangata ko Anania tona ingoa, raua ko tana wahine, ko Hapaira, i hoko atu i tetahi whenua;</p> 
<p><A NAME="an_5:2">5:2</A>&nbsp;A puritia ana e ia tetahi wahi o te utu, ko tana wahine hoki i mohio ki taua mea huna, mauria ana tetahi wahi, whakatakotoria ana ki nga waewae o nga apotoro.</p> 
<p><A NAME="an_5:3">5:3</A>&nbsp;Na ko te meatanga atu a Pita, E Anania, na te aha i whakakiia ai tou ngakau e Hatana kia teka koe ki te Wairua Tapu, kia puritia atu ai tetahi wahi o te utu o te whenua?</p> 
<p><A NAME="an_5:4">5:4</A>&nbsp;I te mea kahore ano i riro, he teka ianei nau ake tau mea? a ka oti te hoko tikanga? na te aha tenei mea i whakaaroa ai i roto i tou ngakau? kihai hoki koe i teka ki te tangata, engari ki te Atua.</p> 
<p><A NAME="an_5:5">5:5</A>&nbsp;A, no te rongonga o Anania i enei kupu, hinga ana ki raro, mate rawa: he nui ano te wehi i tau ki te hunga katoa i rongo i enei mea.</p> 
<p><A NAME="an_5:6">5:6</A>&nbsp;Na ka whakatika nga taitamariki, takai ana i a ia, a maua atu ana ia ki waho, tanumia ana.</p> 
<p><A NAME="an_5:7">5:7</A>&nbsp;A, patata ki te toru haora i muri, ka tomo mai tana wahine, kihai hoki i mohio he aha te mea kua meatia.</p> 
<p><A NAME="an_5:8">5:8</A>&nbsp;Na ko te meatanga a Pita ki a ia, Korero mai ki ahau, ko te utu ranei tera i hokona atu ai e korua te whenua? ka mea ia, Ae, koia tena.</p> 
<p><A NAME="an_5:9">5:9</A>&nbsp;Ka mea a Pita ki a ia, he aha korua i whakaaro tahi ai ki te whakamatautau i te Wairua o te Ariki? Nana, kei te kuwaha nga waewae o te hunga i tanumia ai tau tane, ma ratou koe e kawe ki waho.</p> 
<p><A NAME="an_5:10">5:10</A>&nbsp;Na hinga tonu iho ia ki ona waewae, hemo rawa: a, ko te tomonga mai o nga taitamariki, rokohanga mai kua mate, na kawea ana ia ki waho, tanumia ana ki te taha o tana tane.</p> 
<p><A NAME="an_5:11">5:11</A>&nbsp;A nui atu te wehi o te hahi katoa, o te hunga katoa ano i rangona ai enei mea.</p> 
<p><A NAME="an_5:12">5:12</A>&nbsp;&#182; A na nga ringa o nga apotoro i mahi nga tohu maha, me nga mea whakamiharo, i roto i te iwi; i noho hoki ratou katoa ki te whakamahau o Horomona, kotahi ano te whakaaro.</p> 
<p><A NAME="an_5:13">5:13</A>&nbsp;Tena ko era atu tangata kihai rawa tetahi i maia ki te whakauru mai ki a ratou: otira whakanuia ana ratou e te iwi.</p> 
<p><A NAME="an_5:14">5:14</A>&nbsp;A he nui noa atu te hunga whakapono i honoa mai ki te Ariki, tona tino te tane, o te wahine.</p> 
<p><A NAME="an_5:15">5:15</A>&nbsp;Na reira hoki ka mauria e ratou nga turoro ki nga ara, whakatakotoria ana ki runga i nga moenga, i nga whariki, me kore noa e taumarumaru iho ki tetahi o ratou te atarangi o Pita, i a ia e haere ana.</p> 
<p><A NAME="an_5:16">5:16</A>&nbsp;I hui katoa mai ano te mano i nga pa katoa e patata ana ki Hiruharama, me te mau mai i nga turoro, i te hunga e whakaporeareatia ana e nga wairua poke; a whakaorangia ana ratou katoa.</p> 
<p><A NAME="an_5:17">5:17</A>&nbsp;&#182; Me i reira ka whakatika te tohunga nui ratou ko ona hoa katoa, ara te wehenga ki nga Haruki, ki tonu hoki ratou i te hae,</p> 
<p><A NAME="an_5:18">5:18</A>&nbsp;A ka pa o ratou ringa ki nga apotoro, maka ana ratou ki te whare herehere nui.</p> 
<p><A NAME="an_5:19">5:19</A>&nbsp;Otira na tetahi anahera a te Ariki i uaki nga tatau o te whare herehere i te po; arahina mai ana ratou e ia ki waho, ka mea,</p> 
<p><A NAME="an_5:20">5:20</A>&nbsp;Haere, e tu i roto i te temepara, ka korero ki te iwi i nga kupu katoa o tenei ora.</p> 
<p><A NAME="an_5:21">5:21</A>&nbsp;A ka rongo ratou i tenei, ka tomo ki te temepara i te atatu, ka whakaako. Na ko te haerenga o te tohunga nui ratou ko ona hoa, karangatia ana kia huihui te runanga me nga kaumatua katoa o nga tama a Iharaira, a tonoa ana he tangata ki te whare h erehere hei tiki i a ratou.</p> 
<p><A NAME="an_5:22">5:22</A>&nbsp;Otira, ko nga katipa i tae mai, kihai i kite i a ratou i roto i te whare herehere, na ka hoki mai, ka korero.</p> 
<p><A NAME="an_5:23">5:23</A>&nbsp;Ka mea, Rokohina atu e matou e tutaki tonu ana te whare herehere u tonu, me nga kaitiaki e tu ana i waho o nga tatau; no te huakanga atu, kahore he tangata i kitea e matou i roto.</p> 
<p><A NAME="an_5:24">5:24</A>&nbsp;A, no ka rongo te rangatira o te temepara ratou ko nga tohunga nui ki enei kupu, ka pororaru ratou, he aha ra te tukunga iho o taua mea.</p> 
<p><A NAME="an_5:25">5:25</A>&nbsp;Na ko te haerenga mai o tetahi, ka korero ki a ratou, ka mea, Nana, ko te hunga i maka ra e koutou ki te whare herehere, e tu mai nei i te temepara, e whakaako ana i te iwi.</p> 
<p><A NAME="an_5:26">5:26</A>&nbsp;&#182; Katahi ka haere te rangatira ratou ko nga katipa, a arahina mai ana ratou, otira kihai i taka kinotia; i wehi hoki ratou i te iwi, kei akina ratou ki te kohatu.</p> 
<p><A NAME="an_5:27">5:27</A>&nbsp;A, ka oti ratou te arahi mai, ka whakaturia ki mua i te runanga: na ka ui te tohunga nui ki a ratou,</p> 
<p><A NAME="an_5:28">5:28</A>&nbsp;Ka mea, Kihai ianei matou i ata whakatupato i a koutou kia kaua e whakaako i runga i tenei ingoa? na, kua ki nei Hiruharama i ta koutou whakaakoranga, a e mea ana koutou kia whakairia nga toto o tenei tangata ki runga i a matou.</p> 
<p><A NAME="an_5:29">5:29</A>&nbsp;Na ka whakahoki a Pita ratou ko nga apotoro, ka mea, Me whakarongo ra matou ki te Atua, kaua ki te tangata.</p> 
<p><A NAME="an_5:30">5:30</A>&nbsp;Na te Atua o o tatou tupuna i whakaara ake a Ihu, i whakamatea na e koutou, he mea whakairi ki te rakau.</p> 
<p><A NAME="an_5:31">5:31</A>&nbsp;Kua oti ia te whakanoho e te ringa matau o te Atua ki runga, hei Piriniha, hei Kaiwhakaora, hei homai i te ripeneta, i te murunga hara ki a Iharaira.</p> 
<p><A NAME="an_5:32">5:32</A>&nbsp;Ko matou ano nga kaiwhakaatu i enei mea: ko te Wairua Tapu hoki, i homai nei e te Atua ki te hunga e rongo ana ki a ia.</p> 
<p><A NAME="an_5:33">5:33</A>&nbsp;Otira, i to ratou rongonga i tenei, tu tonu ki o ratou ngakau, a ka whakaaro kia whakamatea ratou.</p> 
<p><A NAME="an_5:34">5:34</A>&nbsp;Na ka whakatika tetahi o nga Parihi i roto i te runanga, ko Kamariera te ingoa, he kaiwhakaako i te ture, he tangata e whakanuia ana e te iwi katoa, ka mea, kia nekehia atu aua tangata ki waho mo tetahi wa poto nei.</p> 
<p><A NAME="an_5:35">5:35</A>&nbsp;Na ko tana meatanga ki a ratou, E nga tangata o Iharaira, kia tupato ki ta koutou e mea ai ki enei tangata.</p> 
<p><A NAME="an_5:36">5:36</A>&nbsp;I nga ra ki muri ka whakatika ake a Teura, me te whakaari i a ia, ko ia he tangata nui: piri atu ana ki a ia etahi tangata, patata ki te wha rau: na patua iho ia; a ko te hunga katoa i whakarongo ki a ia, whakamararatia atu ana, a kore ake.</p> 
<p><A NAME="an_5:37">5:37</A>&nbsp;A muri iho i taua tangata ka whakatika ake ko Hura o Kariri i nga ra o te tatauranga, a kumea atu ana e ia etahi o te iwi ki te whai i a ia; i ngaro ano hoki tena; a ko te hunga katoa i whakarongo ki a ia, whakamararatia atu ana.</p> 
<p><A NAME="an_5:38">5:38</A>&nbsp;Na ko taku kupu tenei ki a koutou, Kati te mea ki enei tangata, waiho noa iho ratou; ki te mea hoki na te tangata tenei whakaaro, tenei mahi, tera e whakakahoretia.</p> 
<p><A NAME="an_5:39">5:39</A>&nbsp;Otira mehemea na te Atua, e kore rawa e taea e koutou te whakakahore; kei tupono hoki e whawhai ke ana koutou ki te Atua.</p> 
<p><A NAME="an_5:40">5:40</A>&nbsp;A whakaae ana ratou ki a ia: na ka karangatia nga apotoro ki a ratou, ka whiua, ka whakatupatoria kia kaua rawa e korero i runga i te ingoa o Ihu, a tukua ana ratou kia haere.</p> 
<p><A NAME="an_5:41">5:41</A>&nbsp;Heoi haere hari atu ana ratou i te aroaro o te runanga, mo ratou kua meinga e pai ana kia whakataurekarekatia mo te Ingoa.</p> 
<p><A NAME="an_5:42">5:42</A>&nbsp;A, i nga ra katoa, i roto i te temepara, i nga kainga ranei, kahore e mutu ana ta ratou whakaako, ta ratou kauwhau i a Ihu, ko te Karaiti ia.</p> 
<p><A NAME="an_6:1">6:1</A>&nbsp;&#182; Na i aua ra, i te mea ka tokomaha haere nga akonga ka amuamu nga Hurai Kariki ki nga Hiperu, no te mea i mahue o ratou pouaru i nga tuwhanga mea o tenei ra, o tenei ra.</p> 
<p><A NAME="an_6:2">6:2</A>&nbsp;Katahi ka karangatia e te tekau ma rua te mano o nga akonga, ka mea, E kore e pai kia whakarerea e matou te kupu a te Atua, a kia mahi tepu.</p> 
<p><A NAME="an_6:3">6:3</A>&nbsp;No reira, e nga teina, tirohia mai i roto i a koutou kia tokowhitu nga tangata e korerotia paitia ana, e ki ana i te Wairua Tapu, i te matauranga, a ma matou ratou e whakatu ki tenei mahi.</p> 
<p><A NAME="an_6:4">6:4</A>&nbsp;Ko matou ia ka u tonu ki te inoi, ki te mahi i te kupu.</p> 
<p><A NAME="an_6:5">6:5</A>&nbsp;A pai katoa te mano ki taua korero: na whiriwhiria ana e ratou a Tepene, he tangata e ki ana i te whakapono, i te Wairua Tapu, ratou ko Piripi, ko Porokoru, ko Nikanora, ko Timona, ko Paramena, ko Nikora, he porohiraiti no Anatioka:</p> 
<p><A NAME="an_6:6">6:6</A>&nbsp;Na whakaturia ana ratou ki te aroaro o nga apotoro: ka inoi era, ka whakapa i nga ringa ki runga ki a ratou.</p> 
<p><A NAME="an_6:7">6:7</A>&nbsp;Heoi tupu ana te kupu a te Atua: tino nui haere ana te tokomaha o nga akonga i Hiruharama; a he ope nui o nga tohunga i tahuri mai ki te whakapono.</p> 
<p><A NAME="an_6:8">6:8</A>&nbsp;&#182; A, ko Tepene, ki tonu i te whakapono, i te mana, nui atu nga merekara me nga tohu i meatia e ia i roto i te iwi.</p> 
<p><A NAME="an_6:9">6:9</A>&nbsp;Na ka whakatika etahi o te whakaminenga, e kiia nei ko te whakaminenga o nga Riperetini, etahi hoki o te whakaminenga o te hunga o Hairini, o te hunga o Arehanaria, o te hunga hoki o Kirikia, o Ahia, ka totohe ki a Tepene.</p> 
<p><A NAME="an_6:10">6:10</A>&nbsp;Otira kihai i taea e ratou te tu atu ki tona matauranga me te wairua i korero ai ia.</p> 
<p><A NAME="an_6:11">6:11</A>&nbsp;Na ka whakakiki ratou i etahi tangata hei mea, I rongo matou i a ia e korero kohukohu ana mo Mohi, mo te Atua ano hoki.</p> 
<p><A NAME="an_6:12">6:12</A>&nbsp;Na ka tahuri ratou ki te whakaohooho i te iwi, i nga kaumatua, me nga karaipi hoki, na ka mau ia ia ratou, hopukia ana, kawea atu ana ki te runanga;</p> 
<p><A NAME="an_6:13">6:13</A>&nbsp;A whakaturia ana e ratou etahi kaiwhakapae teka, nana i mea, Kahore e mutu te korero kino a tenei tangata mo tenei kainga tapu, mo te ture hoki:</p> 
<p><A NAME="an_6:14">6:14</A>&nbsp;I rongo hoki matou ki a ia e mea ana, Ma tenei Ihu o Nahareta e whakangaro te kainga nei, e whakaputa ke hoki nga ritenga i homai e Mohi ki a tatou.</p> 
<p><A NAME="an_6:15">6:15</A>&nbsp;A, ko te hunga katoa e noho ana i te runanga, ka titiro pu ki a ia, ka kite i tona mata, ano he mata no te anahera.</p> 
<p><A NAME="an_7:1">7:1</A>&nbsp;&#182; Katahi ka mea te tohunga nui, He pono ranei enei mea?</p> 
<p><A NAME="an_7:2">7:2</A>&nbsp;Na mea ia, E nga teina, e nga matua, whakarongo mai: I puta te Atua o te kororia ki to tatou matua, ki a Aperahama, i a ia i Mehopotamia, a kiano i noho ki Harana,</p> 
<p><A NAME="an_7:3">7:3</A>&nbsp;Ka mea ki a ia, Haere atu i tou whenua, i ou whanaunga, a e tomo ki te whenua e whakakitea e ahau ki a koe.</p> 
<p><A NAME="an_7:4">7:4</A>&nbsp;Na puta mai ana ia i te whenua o nga Karari, noho ana ki Harana: a, no te matenga o tona papa, ka whakahekea mai ia i reira e te Atua ki tenei whenua e noho nei koutou.</p> 
<p><A NAME="an_7:5">7:5</A>&nbsp;A kihai i hoatu tetahi kainga mona i konei, kore rawa, ahakoa he turanga waewae noa: heoi i oati ia, tera e homai a konei hei kainga mona, mo tona uri hoki i muri i a ia, ahakoa ra i taua wa kahore ana tamariki.</p> 
<p><A NAME="an_7:6">7:6</A>&nbsp;A i penei te korero a te Atua, tera tona uri e noho manene ki te whenua ke: ka meinga hoki hei pononga, a e wha rau tau e tukinotia ana.</p> 
<p><A NAME="an_7:7">7:7</A>&nbsp;Na, ko te iwi e meinga ai ratou hei pononga, ka whakawakia e ahau, e ai ta te Atua: muri iho i tenei ka puta mai ratou, a ka mahi ki ahau i tenei wahi.</p> 
<p><A NAME="an_7:8">7:8</A>&nbsp;A i homai ano e ia ki a ia te kawenata o te kotinga: a whanau ake ta Aperahama ko Ihaka, a i te waru o nga ra ka kotia; a na Ihaka ko Hakopa; na Hakopa hoki nga tupuna kotahi tekau ma rua.</p> 
<p><A NAME="an_7:9">7:9</A>&nbsp;Na ka hae nga tupuna ki a Hohepa, a hokona ana ia ki Ihipa: otira i a ia te Atua;</p> 
<p><A NAME="an_7:10">7:10</A>&nbsp;Nana ia i whakaora i ona matenga katoa, a hoatu ana ki a ia he pai, he matauranga i te aroaro o Parao kingi o Ihipa; a meinga ana ia e tera hei kawana mo Ihipa, mo tona whare katoa hoki.</p> 
<p><A NAME="an_7:11">7:11</A>&nbsp;Na i reira ka puta he matekai ki te whenua katoa o Ihipa, o Kanaana, a he mate nui: kihai rawa i kitea he oranga e o tatou matua.</p> 
<p><A NAME="an_7:12">7:12</A>&nbsp;A, no te rongonga o Hakopa, e whai witi ana a Ihipa, ka tonoa e ia o tatou matua, ko te tononga tuatahi.</p> 
<p><A NAME="an_7:13">7:13</A>&nbsp;A, no te tononga tuarua, ka whakamohiotia a Hohepa ki ona tuakana; a ka whakaaturia ki a Parao te iwi o Hohepa.</p> 
<p><A NAME="an_7:14">7:14</A>&nbsp;Na ka tono tangata a Hohepa ki te karanga i tona papa, i a Hakopa ki a ia, i ona huanga katoa hoki, e whitu tekau ma rima nga wairua.</p> 
<p><A NAME="an_7:15">7:15</A>&nbsp;Na heke ana a Hakopa ki Ihipa, a ka mate, a ia me o tatou matua.</p> 
<p><A NAME="an_7:16">7:16</A>&nbsp;A kawea atu ana ratou ki Hekeme, whakatakotoria ana ki te urupa i hokona mai ra e Aperahama, he moni hiriwa te utu, i nga tama a Hamora i Hekeme.</p> 
<p><A NAME="an_7:17">7:17</A>&nbsp;&#182; A, no ka tata mai te wa mo te mea i korerotia ra i mua, i oatitia ra e te Atua ki a Aperahama, ka tupu te iwi, ka tini haere ki Ihipa,</p> 
<p><A NAME="an_7:18">7:18</A>&nbsp;A tae noa ki te putanga ake o tetahi atu kingi mo Ihipa, kihai nei i mohio ki a Hohepa.</p> 
<p><A NAME="an_7:19">7:19</A>&nbsp;Ko ia te mea nana i tinihanga to tatou iwi, i whakatupu kino o tatou matua, i meatia ai kia maka atu a ratou tamariki kei puta ki te ora.</p> 
<p><A NAME="an_7:20">7:20</A>&nbsp;No taua wa ka whanau a Mohi, he tangata tino ataahua; e toru nga marama i whakatupuria ai ia i roto i te whare o tona papa,</p> 
<p><A NAME="an_7:21">7:21</A>&nbsp;A, no ka maka atu ia, ka tangohia ake ia e te tamahine a Parao, a atawhaitia ana hei tamaiti ake mana.</p> 
<p><A NAME="an_7:22">7:22</A>&nbsp;Na i ata whakaakona a Mohi ki nga mea katoa o te matauranga o nga Ihipiana; a he mana rawa ia, i te kupu, i te mahi.</p> 
<p><A NAME="an_7:23">7:23</A>&nbsp;A, ka tata ona tau ki te wha tekau, ka uru mai te whakaaro ki tona ngakau kia haere ia ki ona tuakana, ki nga tama a Iharaira.</p> 
<p><A NAME="an_7:24">7:24</A>&nbsp;A, i tona kitenga i tetahi o ratou e tukinotia ana, ka awhina ia i a ia, a patua iho e ia te Ihipiana, a ka whai utu mona i tukinotia ra:</p> 
<p><A NAME="an_7:25">7:25</A>&nbsp;Hua noa e mohio ona tuakana, nona te ringa e homai ai e te Atua te whakaoranga mo ratou: heoi kihai ratou i mohio.</p> 
<p><A NAME="an_7:26">7:26</A>&nbsp;Na i te aonga ake ka puta atu ia ki etahi e whawhai ana ki a raua, ka tahuri ki te wawao i a raua, ka mea, E hoa ma, he teina, he tuakana korua: he aha korua ka kino ai ki a korua ano?</p> 
<p><A NAME="an_7:27">7:27</A>&nbsp;Otira peia atu ana ia e te tangata nana te he ki tona hoa; i mea ia, Na wai koe i mea hei rangatira, hei kaiwhakawa mo maua?</p> 
<p><A NAME="an_7:28">7:28</A>&nbsp;E mea ana koe ki te whakamate i ahau, me koe i whakamate ra i te Ihipiana inanahi?</p> 
<p><A NAME="an_7:29">7:29</A>&nbsp;Na ka tahuti a Mohi i taua korero, a noho manene ana i Miriana; a tokorua ana tama i whanau ki reira.</p> 
<p><A NAME="an_7:30">7:30</A>&nbsp;&#182; A, no ka tutuki nga tau e wha tekau, ka puta ki a ia tetahi anahera a te Ariki i te koraha o Maunga Hinai, i roto i te mura ahi i te rakau.</p> 
<p><A NAME="an_7:31">7:31</A>&nbsp;A, no te kitenga o Mohi, ka miharo ki taua whakakitenga; a i a ia ka whakatata atu ki te matakitaki, ka puaki mai te reo o te Ariki ki a ia,</p> 
<p><A NAME="an_7:32">7:32</A>&nbsp;Ko te Atua ahau o ou matua, ko te Atua o Aperahama, o Ihaka, o Hakopa. Na wiri ana a Mohi, kore rawa i kaha ki te titiro atu.</p> 
<p><A NAME="an_7:33">7:33</A>&nbsp;A ka mea mai te Ariki ki a ia, Wetekia atu nga hu i ou waewae: ko te wahi hoki e tu na koe he oneone tapu.</p> 
<p><A NAME="an_7:34">7:34</A>&nbsp;Kua tino kite hoki ahau i te mate o toku iwi e noho nei i Ihipa, kua rongo hoki i ta ratou aue, a kua heke iho nei ahau ki te whakaora i a ratou. Na, haere mai, ka tonoa koe e ahau ki Ihipa.</p> 
<p><A NAME="an_7:35">7:35</A>&nbsp;Na ko taua Mohi i whakakahoretia ra e ratou, i mea ra ratou, na wai koe i mea hei rangatira, hei kaiwhakawa? ko ia ano i tonoa e te Atua hei rangatira, hei kaiwhakaora, he mea na te ringa o te anahera i puta mai ra ki a ia i te rakau.</p> 
<p><A NAME="an_7:36">7:36</A>&nbsp;Na taua tangata ratou i arahi atu, i muri iho i tana mahinga i nga mea whakamiharo, i nga tohu, ki te whenua o Ihipa, ki te Moana Whero, ki te koraha hoki i nga tau e wha tekau.</p> 
<p><A NAME="an_7:37">7:37</A>&nbsp;Ko taua Mohio ano tenei i mea atu ra ki nga tamariki a Iharaira, Ma te Atua e whakaara ake he poropiti mo koutou i roto i o koutou teina, he penei me ahau.</p> 
<p><A NAME="an_7:38">7:38</A>&nbsp;Ko ia ano tenei i te whakaminenga i te koraha, raua ko te anahera i korero ra ki a ia i Maunga Hinai, ko o tatou matua hoki: i riro mai ai i a ia nga kupu ora hei homai ki a tatou.</p> 
<p><A NAME="an_7:39">7:39</A>&nbsp;Kihai nei o tatou matua i pai ki te whakarongo ki a ia, heoi peia atu ana ia e ratou, a hoki ana o ratou ngakau ki Ihipa.</p> 
<p><A NAME="an_7:40">7:40</A>&nbsp;A mea ana ratou ki a Arona, hanga ma tatou etahi atua hei haere ki mua i a tatou: ko tenei Mohi hoki i arahina mai nei tatou i te whenua o Ihipa, kahore tatou e matau kua ahatia ranei.</p> 
<p><A NAME="an_7:41">7:41</A>&nbsp;Heoi hanga ana e ratou he kuao kau i aua ra, tapaea ana he patunga tapu ma taua whakapakoko, a koa ana o ratou ngakau ki nga mahi a o ratou ringa.</p> 
<p><A NAME="an_7:42">7:42</A>&nbsp;&#182; Na ka tahuri ke te Atua, tukua atu ana ratou kia karakia ki te ope o te rangi; kia pera me te mea i tuhia ki te pukapuka a nga poropiti, I homai koia e koutou ki ahau nga patunga tapu me nga whakahere i nga tau e wha tekau i te koraha, e te whar e o Iharaira?</p> 
<p><A NAME="an_7:43">7:43</A>&nbsp;Na kua mau koutou ki te tapenakara o Moroko, ki te whetu o to koutou atua o Reipana, ki nga whakapakoko i hanga e koutou hei koropiko atu; na, maku koutou e kawe atu ki tawahi o Papurona.</p> 
<p><A NAME="an_7:44">7:44</A>&nbsp;I o tatou matua te tapenakara o te whakaaturanga i te koraha, tana hoki i whakarite ai, i mea ai ki a Mohi kia hanga e ia, kia rite ki te tauira i kite ai ia.</p> 
<p><A NAME="an_7:45">7:45</A>&nbsp;A, i o ratou na ra, na o tatou matua i mau mai, i a ratou ko Hohua i haere mai ai ki te noho i te whenua o nga Tauiwi, i peia atu nei e te Atua i te aroaro o o tatou matua, a taea noatia nga ra i a Rawiri;</p> 
<p><A NAME="an_7:46">7:46</A>&nbsp;I paingia nei ia e te Atua, a i inoi hoki mana e rapu he nohoanga mo te Atua o Hakopa.</p> 
<p><A NAME="an_7:47">7:47</A>&nbsp;Na Horomona ia i hanga he whare mona.</p> 
<p><A NAME="an_7:48">7:48</A>&nbsp;He ahakoa ra, e kore te Runga Rawa e noho ki nga whare i hanga e te ringa; ko ta te poropiti hoki tena i mea ai,</p> 
<p><A NAME="an_7:49">7:49</A>&nbsp;Ko te rangi toku torona, ko te whenua toku turanga waewae; he whare pehea ta koutou e hanga ai moku? e ai ta te Ariki: a ko tehea te wahi e okioki ai ahau?</p> 
<p><A NAME="an_7:50">7:50</A>&nbsp;Ehara ianei i toku ringa nana enei mea katoa i hanga?</p> 
<p><A NAME="an_7:51">7:51</A>&nbsp;&#182; E te hunga kaki maro, kahore nei i kotia te ngakau me nga taringa, he whakakeke tonu ta koutou ki te Wairua Tapu: rite tonu ta koutou ki ta o koutou matua.</p> 
<p><A NAME="an_7:52">7:52</A>&nbsp;Ko tehea o nga poropiti kihai i whakatupuria kinotia e o koutou matua? whakamatea iho e ratou te hunga i poropititia ai te haerenga mai o te Mea Tika: ko koutou nei ona kaituku, ona kaikohuru;</p> 
<p><A NAME="an_7:53">7:53</A>&nbsp;Ko koutou, kua riro na i a koutou te ture, i ta nga anahera i whakatakoto mai ai, heoi kihai i puritia e koutou.</p> 
<p><A NAME="an_7:54">7:54</A>&nbsp;&#182; A ka rongo ratou ki enei mea, na tu rawa ki roto ki o ratou ngakau, tetea ana o ratou niho ki a ia.</p> 
<p><A NAME="an_7:55">7:55</A>&nbsp;Otiia ko ia, ki tonu i te Wairua Tapu, titiro matatau atu ana ki te rangi, ka kite i te kororia o te Atua, i a Ihu hoki e tu ana i te ringa matau o te Atua;</p> 
<p><A NAME="an_7:56">7:56</A>&nbsp;A ka mea, nana, e kite ana ahau ko nga rangi e tuhaha ana, a ko te Tama a te tangata e tu ana i te ringa matau o te Atua.</p> 
<p><A NAME="an_7:57">7:57</A>&nbsp;Katahi ratou ka hamama, he nui te reo, ka puru i o ratou taringa, a kotahi tonu te omanga atu ki a ia,</p> 
<p><A NAME="an_7:58">7:58</A>&nbsp;Ka maka ia e ratou ki waho o te pa, a akina ana ki te kohatu: ko nga kaititiro i whakatakoto i o ratou kakahu ki nga waewae o tetahi taitama, ko Haora te ingoa.</p> 
<p><A NAME="an_7:59">7:59</A>&nbsp;Heoi akina ana e ratou a Tepene ki te kohatu, me ia e karanga ana ki te Ariki, e mea ana, E te Ariki, e Ihu, toku wairua ki a koe.</p> 
<p><A NAME="an_7:60">7:60</A>&nbsp;Katahi ia ka tuturi ki raro, ka karanga, he nui te reo, E te Ariki, kaua tenei mea e whakairia ki a ratou. A, i tana korerotanga i tenei, ka moe.</p> 
<p><A NAME="an_8:1">8:1</A>&nbsp;&#182; A i reira a Haora e whakaae ana ki tona matenga. Na i taua ra ka oho he whakatoinga nui ki te hahi i Hiruharama: a marara katoa ana ratou, puta noa i nga wahi o Huria, o Hamaria; kahore ia nga apotoro.</p> 
<p><A NAME="an_8:2">8:2</A>&nbsp;A na te hunga whakaaro a Tepene i tana, a he nui ta ratou tangihanga mona.</p> 
<p><A NAME="an_8:3">8:3</A>&nbsp;Ko Haora ia, tahoroa ana e ia te hahi, tomo ana ki tena whare, ki tena whare, toia atu ana nga tane me nga wahine, hoatu ana ki roto ki te whare herehere.</p> 
<p><A NAME="an_8:4">8:4</A>&nbsp;&#182; No reira ko ratou tonu, ko nga mea i whakamararatia ra, i haereere ki te kauwhau i te kupu.</p> 
<p><A NAME="an_8:5">8:5</A>&nbsp;Na ko Piripi i heke atu ki te pa o Hamaria, a kauwhau ana i a te Karaiti ki a ratou.</p> 
<p><A NAME="an_8:6">8:6</A>&nbsp;A kotahi tonu te whakaaro o nga mano ki te whakarongo ki nga mea i korero ai a Piripi, i a ratou e rongo ana, e kite ana i nga tohu i mea ai ia.</p> 
<p><A NAME="an_8:7">8:7</A>&nbsp;I puta mai hoki nga wairua poke i roto i te tini o nga mea e nohoia ana, he nui te reo ki te karanga: he tokomaha ano nga pararutiki, nga kopa i whakaorangia.</p> 
<p><A NAME="an_8:8">8:8</A>&nbsp;A nui atu te hari o taua pa.</p> 
<p><A NAME="an_8:9">8:9</A>&nbsp;Na i reira tetahi tangata, ko Haimona te ingoa, he mahi makutu tana i mua atu i roto i taua pa, a miharo ana te iwi o Hamaria, i mea hoki ia i a ia he tangata nui.</p> 
<p><A NAME="an_8:10">8:10</A>&nbsp;I whakarongo katoa hoki ratou ki a ia te iti me te rahi, i mea, Ko taua kaha o te Atua tenei tangata, e kiia nei ko te nui.</p> 
<p><A NAME="an_8:11">8:11</A>&nbsp;A i whakarongo ratou ki a ia, no te mea kua roa ke ratou e miharo ana ki ana mahi makutu.</p> 
<p><A NAME="an_8:12">8:12</A>&nbsp;A, no ratou ka whakapono ki a Piripi; e kauwhau ana i te rongopai o te rangatiratanga o te Atua, i te ingoa hoki o Ihu Karaiti, ka iriiria ratou, nga tane me nga wahine.</p> 
<p><A NAME="an_8:13">8:13</A>&nbsp;Ko Haimona tonu tetahi i whakapono: a ka iriiria, ka piri tahi ki a Piripi; a, no tona kitenga i nga tohu me nga merekara nunui i mahia, ka miharo.</p> 
<p><A NAME="an_8:14">8:14</A>&nbsp;&#182; A, i te rongonga o nga apotoro i Hiruharama kua tango a Hamaria i te kupu a te Atua, ka tonoa atu e ratou a Pita raua ko Hoani ki a ratou:</p> 
<p><A NAME="an_8:15">8:15</A>&nbsp;No to raua taenga iho, ka inoi mo ratou, kia riro te Wairua Tapu i a ratou:</p> 
<p><A NAME="an_8:16">8:16</A>&nbsp;Kahore ano hoki ia i tau noa ki tetahi o ratou: he mea iriiri kau i runga i te ingoa o te Ariki, o Ihu.</p> 
<p><A NAME="an_8:17">8:17</A>&nbsp;Me i reira ka whakapakia iho o ratou ringa ki a ratou, a ka riro mai te Wairua Tapu i a ratou.</p> 
<p><A NAME="an_8:18">8:18</A>&nbsp;A, no te kitenga o Haimona, na te whakapanga iho o nga ringa o nga apotoro i homai ai te Wairua tapu, ka mea ki te hoatu moni ki a raua,</p> 
<p><A NAME="an_8:19">8:19</A>&nbsp;Ka ki, Homai hoki ki ahau tenei mana, kia riro ai te Wairua Tapu i te tangata e whakapakia iho ai e ahau oku ringa.</p> 
<p><A NAME="an_8:20">8:20</A>&nbsp;Na ko te meatanga a Pita ki a ia, Kia pirau ngatahi korua ko tau moni, ina koe ka whakaaro ma te moni ka whiwhi ai ki te mea homai noa a te Atua.</p> 
<p><A NAME="an_8:21">8:21</A>&nbsp;Kahore he wahi mau, kahore he taunga mou i tenei mea: kahore hoki i tika tou ngakau i te aroaro o te Atua.</p> 
<p><A NAME="an_8:22">8:22</A>&nbsp;Na, ripenetatia tenei kino ou, a inoi ki te Atua, me kore noa e murua te whakaaro o tou ngakau.</p> 
<p><A NAME="an_8:23">8:23</A>&nbsp;Kua kite hoki ahau i a koe, kei roto koe i te au kawa, kei te here o te kino.</p> 
<p><A NAME="an_8:24">8:24</A>&nbsp;Na ka whakahoki a Haimona, ka mea, Ma korua e inoi moku ki te Ariki, kei pa ki ahau tetahi o nga mea kua korerotia mai na e korua.</p> 
<p><A NAME="an_8:25">8:25</A>&nbsp;A, ka mutu ta raua whakaatu, ta raua kauwhau i te kupu a te Ariki, ka hoki ki Hiruharama, he maha hoki nga kainga o nga Hamari i kauwhautia ai e raua te rongopai.</p> 
<p><A NAME="an_8:26">8:26</A>&nbsp;&#182; Na ka korero tetahi anahera a te Ariki ki a Piripi, ka mea, Whakatika, haere ki te tonga, ki te ara e heke atu ana i Hiruharama ki Kaha; he koraha tera.</p> 
<p><A NAME="an_8:27">8:27</A>&nbsp;Whakatika ana ia, haere ana: na ko tetahi tangata o Etiopia, he unaka, he tangata nui na Kanarahi, kuini o nga Etiopiana, ko te kaitiaki ia o ana taonga katoa, i haere ki Hiruharama ki te karakia;</p> 
<p><A NAME="an_8:28">8:28</A>&nbsp;A e hoki mai ana, e noho ana i runga i tona hariata, e korero ana i a Ihaia poropiti.</p> 
<p><A NAME="an_8:29">8:29</A>&nbsp;Na ka mea te Wairua ki a Piripi, Whakatata atu, ka haere atu koe ki te hariata ra.</p> 
<p><A NAME="an_8:30">8:30</A>&nbsp;Katahi a Piripi ka oma atu ki a ia, ka rongo i a ia e korero ana i a Ihaia poropiti, ka mea atu, E matau ana ranei koe ki tau e korero na?</p> 
<p><A NAME="an_8:31">8:31</A>&nbsp;Ano ra ko ia, Me pehea koia, ki te kore tetahi hei arataki i ahau? Na ka mea ia ki a Piripi kia eke ki runga kia noho tahi me ia.</p> 
<p><A NAME="an_8:32">8:32</A>&nbsp;Na, ko te wahi o te karaipiture e korero nei ia, ko tenei, I arahina ia ano he hipi kia patua; a, me te reme e wahangu ana i te aroaro o tona kaikutikuti, kihai i kuihi tona waha;</p> 
<p><A NAME="an_8:33">8:33</A>&nbsp;I ona whakaitinga i whakakorea he whakawa mona: ma wai hoki tona whakatupuranga e korero? Kua tangohia atu nei tona ora i te whenua.</p> 
<p><A NAME="an_8:34">8:34</A>&nbsp;Na ka whakahoki te unaka ki a Piripi, ka mea, Tena koa, mo wai tenei korero a te poropiti? mona ake ano, mo tetahi atu ranei?</p> 
<p><A NAME="an_8:35">8:35</A>&nbsp;Na ka puaki te mangai o Piripi, a, timata mai i taua karaipiture, kauwhautia ana e ia a Ihu ki a ia.</p> 
<p><A NAME="an_8:36">8:36</A>&nbsp;A, i a raua e haere ana i te ara, ka tae atu raua ki tetahi wai, ka mea te unaka, Na, he wai tenei: he aha te mea e kore ai ahau e iriiria?</p> 
<p><A NAME="an_8:37">8:37</A>&nbsp;Mea atu ana a Piripi, Ki te whakapono tou ngakau katoa, e ahei ano koe. na ka whakahoki ia, ka mea, E whakapono ana ahau ko Ihu Karaiti te Tama a te Atua.</p> 
<p><A NAME="an_8:38">8:38</A>&nbsp;Katahi ia ka whakahau i te haraiata kia tu: ka haere atu raua tokorua ki roto i te wai, a Piripi raua ko te unaka; a iriiria ana ia e ia.</p> 
<p><A NAME="an_8:39">8:39</A>&nbsp;A, i to raua putanga ake i te wai, kahakina atu ana a Piripi e te Wairua o te Ariki: a mutu tonu te kitenga atu o te unaka i a ia, heoi haere hari atu ana ia i tona ara.</p> 
<p><A NAME="an_8:40">8:40</A>&nbsp;Ko Piripi ia i kitea ki Ahota; a, i a ia e haere ana, kauwhautia ana e ia te rongopai ki nga pa katoa, a tae noa ia ki Hiharia.</p> 
<p><A NAME="an_9:1">9:1</A>&nbsp;&#182; Ko Haora ia kei te kupukupu tonu i te whakawehi, i te mate mo nga akonga a te Ariki, a haere ana ki te tohunga nui,</p> 
<p><A NAME="an_9:2">9:2</A>&nbsp;Kei te tono pukapuka i a ia ki nga whakaminenga i Ramahiku, ina kitea e ia tetahi no te huarahi, ahakoa tane, wahine ranei, kia mauria hereheretia mai e ia ki Hiruharama.</p> 
<p><A NAME="an_9:3">9:3</A>&nbsp;Na, i a ia e haere ana, ka whakatata ia ki Ramahiku; na, ohorere ana te whitinga mai ki a ia, huri noa, o tetahi marama no te rangi:</p> 
<p><A NAME="an_9:4">9:4</A>&nbsp;A hinga ana ia ki te whenua, ka rongo ake i tetahi reo e mea ana ki a ia, E Haora, e Haora, he aha tau e whakatoi nei i ahau?</p> 
<p><A NAME="an_9:5">9:5</A>&nbsp;Ano ra ko ia, Ko wai koe, e te Ariki? Ka mea ia, Ko Ihu ahau, e whakatoia nei e koe: ehara tau, te whana ki nga koikoi.</p> 
<p><A NAME="an_9:6">9:6</A>&nbsp;Na wiri ana ia, ihiihi ana, ka mea, E te Ariki, kia aha ahau? Ano ra ko te Ariki ki a ia, Whakatika, tomo atu ki te pa, a ka korerotia ki a koe tau e mea ai.</p> 
<p><A NAME="an_9:7">9:7</A>&nbsp;Na, ko nga tangata i haere tahi i a ia, tu reokore ana, rongo kau ana ki te reo, kahore ia i kite tangata.</p> 
<p><A NAME="an_9:8">9:8</A>&nbsp;Na ka whakatika ake a Haora i te whenua, a, i te tuwheratanga o ona kanohi, kihai rawa ia i kite aha: na arahina a ringatia ana ia e ratou, mauria ana ia ki Ramahiku.</p> 
<p><A NAME="an_9:9">9:9</A>&nbsp;A e toru ona ra e kore ana e kite, kihai hoki i kai, kihai i inu.</p> 
<p><A NAME="an_9:10">9:10</A>&nbsp;&#182; Na i Ramahiku tetahi akonga, ko Anania te ingoa; ka mea te Ariki ki a ia, he kite, E Anania. Ka mea tera, Tenei ahau, e te Ariki.</p> 
<p><A NAME="an_9:11">9:11</A>&nbsp;Ano ra ko te Ariki ki a ia, Whakatika, haere ki te ara e kiia nei ko Torotika, ka ui te whare o Hura mo tetahi ko Haora te ingoa, no Tarahu: na, kei te inoi ia.</p> 
<p><A NAME="an_9:12">9:12</A>&nbsp;A kua kite ia i tetahi tangata, ko Anania te ingoa, e tomo mai ana, e whakapa ana i ona ringa ki a ia, kia kite ai ia.</p> 
<p><A NAME="an_9:13">9:13</A>&nbsp;Otira ka whakahoki a Anania, E te Ariki, he tokomaha aku i rongo ai mo tenei tangata, ki te nui o te kino i mea ai ia ki tau hunga tapu i Hiruharama:</p> 
<p><A NAME="an_9:14">9:14</A>&nbsp;A tenei ano kei a ia he mana na nga tohunga nui, kia herea te hunga katoa e karanga ana ki tou ingoa.</p> 
<p><A NAME="an_9:15">9:15</A>&nbsp;Heoi ka mea te Ariki ki a ia, haere: no te mea he kaupapa whiriwhiri ia naku, hei mau i toku ingoa ki te aroaro o nga Tauiwi, o nga kingi, o nga tama hoki a Iharaira:</p> 
<p><A NAME="an_9:16">9:16</A>&nbsp;Ka whakakitea hoki e ahau ki a ia te nui o nga mea e mamae ai ia mo toku ingoa.</p> 
<p><A NAME="an_9:17">9:17</A>&nbsp;Na haere ana a Anania, tomo ana ki roto ki te whare; ka whakapa i ona ringa ki a ia, ka mea, E toku teina, e Haora, na te Ariki, na Ihu, i puta ra ki a koe i te ara i haere mai na koe, nana ahau i tono mai, kia kite ai koe, a kia ki ai hoki i te Wairua Tapu.</p> 
<p><A NAME="an_9:18">9:18</A>&nbsp;Na marere tonu iho etahi mea, ano he unahi, i ona kanohi, a kite ana ia, ka whakatika, ka iriiria.</p> 
<p><A NAME="an_9:19">9:19</A>&nbsp;Na ka kai ia, ka whai kaha. Na noho ana a Haora ki nga akonga i Ramahiku mo etahi ra.</p> 
<p><A NAME="an_9:20">9:20</A>&nbsp;A reira tonu kauwhautia ana e ia a te Karaiti i roto i nga whare karakia, ko te Tama ia a te Atua.</p> 
<p><A NAME="an_9:21">9:21</A>&nbsp;A miharo ana te hunga katoa i rongo, ka mea, Ehara ianei tenei i te kaitukino o te hunga i karanga ki tenei ingoa i Hiruharama? a, ko te mea ano tenei i haere mai ai ia, kia herea ratou, kia arahina ki nga tohunga nui?</p> 
<p><A NAME="an_9:22">9:22</A>&nbsp;Ko Haora ia ka nui haere ke atu tona kaha, a whakapororarutia ana e ia nga Hurai e noho ana i Ramahiku, i a ia e whakakite ana ko te Karaiti tenei.</p> 
<p><A NAME="an_9:23">9:23</A>&nbsp;&#182; A, ka maha nga ra ka pahure, ka runanga nga Hurai kia whakamatea ia:</p> 
<p><A NAME="an_9:24">9:24</A>&nbsp;Heoi i matau a Haora ki ta ratou whakapapanga mona. A whanga ana ratou ki nga tatau i te ao, i te po, kia whakamatea ia:</p> 
<p><A NAME="an_9:25">9:25</A>&nbsp;Otiia i mau nga akonga ki a ia i te po, tukua iho ana e ratou ra te taiepa i roto i te kete.</p> 
<p><A NAME="an_9:26">9:26</A>&nbsp;A, no tona taenga mai ki Hiruharama, ka whai ia kia uru atu ia ki nga akonga; heoi wehi katoa ana ratou i a ia, kihai i whakapono he akonga ia.</p> 
<p><A NAME="an_9:27">9:27</A>&nbsp;Ko Panapa ia i tango i a ia, a mauria ana ia ki nga apotoro, korerotia ana e ia ki a ratou tona kitenga i te Ariki i te ara, tana korerotanga ki a ia, tona maia hoki ki te kauwhau i Ramahiku i runga i te ingoa o Ihu.</p> 
<p><A NAME="an_9:28">9:28</A>&nbsp;Na ka noho ia ki a ratou, haereere atu ana, haereere mai ana i Hiruharama,</p> 
<p><A NAME="an_9:29">9:29</A>&nbsp;Me te maia hoki ki te kauwhau i runga i te ingoa o te Ariki: a korero ana ia, totohe ana ki nga Hurai Kariki: otira ka whakangakau ratou kia whakamatea ia.</p> 
<p><A NAME="an_9:30">9:30</A>&nbsp;No te mohiotanga o nga tuakana, ka mauria ia e ratou ki raro ki Hiharia, a tonoa atu ana ia ki Tarahu.</p> 
<p><A NAME="an_9:31">9:31</A>&nbsp;Na ka whai tanga manawa te hahi, puta noa i Huria katoa, i Kariri, i Hamaria, a tupu ana; haere ana i runga i te wehi o te Ariki, i te whakamarie hoki a te Wairua Tapu, no ka whakatupu ake.</p> 
<p><A NAME="an_9:32">9:32</A>&nbsp;&#182; Na, i a Pita e haereere ana puta noa nga wahi katoa, ka tae iho hoki ia ki te hunga tapu e noho ana i Raira.</p> 
<p><A NAME="an_9:33">9:33</A>&nbsp;Ka kitea e ia i reira tetahi tangata ko Inia te ingoa, kua waru ona tau e takoto ana i runga i tona moenga; he pararutiki hoki ia.</p> 
<p><A NAME="an_9:34">9:34</A>&nbsp;Na ko te meatanga a Pita ki a ia, E Inia, ka ora koe i a Ihu Karaiti: whakatika, wharikitia tou moenga. Na whakatika tonu ake ia.</p> 
<p><A NAME="an_9:35">9:35</A>&nbsp;I kite katoa hoki ia i te hunga e noho ana i Raira, i Harona, a tahuri ana ki te Ariki.</p> 
<p><A NAME="an_9:36">9:36</A>&nbsp;&#182; Na tera tetahi akonga i Hopa e noho ana, ko Tapita te ingoa, ko te whakamaoritanga ko Roka: he wahine tenei i aro nui ki nga mahi pai, ki nga mahi atawhai rawakore.</p> 
<p><A NAME="an_9:37">9:37</A>&nbsp;A i aua ra ka turorotia ia, ka mate: a ka oti ia te horoi e ratou, ka whakatakotoria ia ki tetahi ruma i runga.</p> 
<p><A NAME="an_9:38">9:38</A>&nbsp;Na, i te mea e tata atu ana a Raira ki Hopa, ka rongo nga akonga kei reira a Pita, a ka tonoa e ratou tokorua nga tangata ki a ia, hei mea, Kaua e whakaroa te haere mai ki a matou.</p> 
<p><A NAME="an_9:39">9:39</A>&nbsp;Na whakatika ana a Pita, haere ana i a raua. A, i tona taenga atu ka arahina e ratou ki te ruma i runga: a tu ana nga pouaru katoa i tona taha, tangi ana, ka whakakite ki a ia i nga koti, i nga kakahu i hanga e Roka, i a ia e noho ana i a ratou.</p> 
<p><A NAME="an_9:40">9:40</A>&nbsp;Otiia ka tonoa ratou katoa e Pita ki waho, ka tuku ia i ona turi, ka inoi; katahi ka tahuri ake ia ki te tupapaku, ka mea, Tapita, e ara. Na ka titiro ona kanohi: a, i tona kitenga i a Pita, ka noho ia ki runga.</p> 
<p><A NAME="an_9:41">9:41</A>&nbsp;Katahi ka hoatu e ia tona ringa ki a ia, ka whakaara ake i a ia; a karangatia ana e ia te hunga tapu me nga pouaru, a tukua oratia atu ana ia.</p> 
<p><A NAME="an_9:42">9:42</A>&nbsp;A i mohiotia tenei mea puta noa i Hopa katoa: he tokomaha hoki i whakapono ki te Ariki.</p> 
<p><A NAME="an_9:43">9:43</A>&nbsp;A he maha ona ra i noho ai ia ki Hopa, ki a Haimona kaimahi hiako.</p> 
<p><A NAME="an_10:1">10:1</A>&nbsp;&#182; Na i Hiharia tetahi tangata, ko Koroniria te ingoa, he keneturio no te pu i kiia nei ko to Itari;</p> 
<p><A NAME="an_10:2">10:2</A>&nbsp;He tangata karakia ia, e wehi ana i te Atua, ratou ko tona whare katoa, he maha ana mahi atawhai ki te iwi, me te inoi tonu ki te Atua.</p> 
<p><A NAME="an_10:3">10:3</A>&nbsp;I kite nui ia, he whakarehu, i te mea ka tata ki te iwa o nga haora o te ra, i tetahi anahera a te Atua, e haere mai ana ki a ia, e mea ana hoki ki a ia, E Koroniria.</p> 
<p><A NAME="an_10:4">10:4</A>&nbsp;Na ka titiro matatau atu ia ki a ia, ka wehi, ka mea, he aha, e te Ariki? Ka ki tera ki a ia, Kua puta ake au inoi me au mahi atawhai, hei whakamahara ki te aroaro o te Atua.</p> 
<p><A NAME="an_10:5">10:5</A>&nbsp;Na tonoa aianei he tangata ki Hopa, ki te tiki i a Haimona, ko te rua nei o ona ingoa ko Pita.</p> 
<p><A NAME="an_10:6">10:6</A>&nbsp;He manuhiri ia na Haimona kaimahi hiako, i te taha nei o te moana tona whare.</p> 
<p><A NAME="an_10:7">10:7</A>&nbsp;A, no te rironga atu o te anahera i korero nei ki a ia, ka karangatia e ia tokorua o ana pononga tane, me tetahi hoia karakia no te hunga e mahi tonu ana ki a ia;</p> 
<p><A NAME="an_10:8">10:8</A>&nbsp;A, ka oti nga mea katoa te korero ki a ratou, ka tonoa ratou e ia ki Hopa.</p> 
<p><A NAME="an_10:9">10:9</A>&nbsp;&#182; Na i te aonga ake, i a ratou e haere ana, e whakatata atu ana ki te pa, ka kake a Pita ki runga ki te tuanui, i te ono o nga haora, ki te inoi:</p> 
<p><A NAME="an_10:10">10:10</A>&nbsp;Na ka pa ki a ia te matekai, ka mea ki te kai: otira i a ratou e taka mai ana, ka tau iho te wairua matakite ki a ia;</p> 
<p><A NAME="an_10:11">10:11</A>&nbsp;Na ka kite ia i te rangi kua tuwhera, me tetahi mea e heke iho ana, he mea tuku iho ma nga pito e wha, ki te whenua:</p> 
<p><A NAME="an_10:12">10:12</A>&nbsp;I roto i taua mea nga momo kararehe waewae wha katoa, nga mea ngokingoki katoa o te whenua, me nga manu o te rangi.</p> 
<p><A NAME="an_10:13">10:13</A>&nbsp;I reira ka puta mai he reo ki a ia, Whakatika, e Pita; patua, kainga.</p> 
<p><A NAME="an_10:14">10:14</A>&nbsp;Ko Pita ia i mea, Kahore, e te Ariki; kiano ahau i kai i te mea noa, i te mea poke ranei.</p> 
<p><A NAME="an_10:15">10:15</A>&nbsp;Ka puta mai ano he reo ki a ia, ka tuaruatia, Ko a te Atua i mea ai kia ma, kaua e whakanoatia e koe.</p> 
<p><A NAME="an_10:16">10:16</A>&nbsp;E toru meatanga o tenei: a i reira tonu ka tangohia atu taua mea ki te rangi.</p> 
<p><A NAME="an_10:17">10:17</A>&nbsp;I taua wa tonu, i a Pita e whakaaroaro ana i roto i a ia ki te tikanga o tenei whakakitenga, na, ko nga tangata i tonoa mai ra e Koroniria, tera kua uiui ki te whare o Haimona, tu ana i mua i te kuwaha,</p> 
<p><A NAME="an_10:18">10:18</A>&nbsp;Karanga ana mai, ui ana, kei reira ranei e noho ana a Pita, te rua nei o ona ingoa ko Haimona.</p> 
<p><A NAME="an_10:19">10:19</A>&nbsp;&#182; A, i a Pita e whakaaro ana mo taua whakakitenga, ka mea te Wairua ki a ia, Nana, tokotoru enei tangata e rapu ana i a koe.</p> 
<p><A NAME="an_10:20">10:20</A>&nbsp;Na whakatika, heke atu, haere tahi koutou, kei ruarua; naku hoki ratou i tono mai.</p> 
<p><A NAME="an_10:21">10:21</A>&nbsp;Na ka heke atu a Pita ki aua tangata, ka mea, Na, ko ahau tenei e rapu nei koutou: he aha te take o ta koutou haere mai?</p> 
<p><A NAME="an_10:22">10:22</A>&nbsp;Na ka mea ratou, Ko Koroniria ra, he keneturio, he tangata tika, e wehi ana i te Atua, e korerotia paitia ana e te iwi katoa o nga Hurai, kua whakamaharatia ia e te Atua na tetahi anahera tapu kia tikina atu koe ki tona whare, kia rongo ia ki et ahi kupu i a koe.</p> 
<p><A NAME="an_10:23">10:23</A>&nbsp;Na karanga ana ia i a ratou ki roto hei manuhiri mana. A, i te aonga ake, ka whakatika ia ka haere atu me ratou, a ko etahi o nga teina no Hopa i haere tahi me ia.</p> 
<p><A NAME="an_10:24">10:24</A>&nbsp;A ao ake ka tomo ratou ki Hiharia. Na ko Koronira e tatari mai ana ki a ratou, he mea karanga nana kia huihui mai ona whanaunga me ona hoa tupu.</p> 
<p><A NAME="an_10:25">10:25</A>&nbsp;A, no ka tomo atu a Pita, ka tutaki a Koroniria ki a ia, ka hinga ki ona waewae, ka koropiko ki a ia.</p> 
<p><A NAME="an_10:26">10:26</A>&nbsp;Otira ka whakaara ake a Pita i a ia, ka mea, E tu ki runga; he tangata nei ano ahau.</p> 
<p><A NAME="an_10:27">10:27</A>&nbsp;Na i a ia e korero ana ki a ia, ka tomo atu ia ki roto, ka kite i te menenga tokomaha,</p> 
<p><A NAME="an_10:28">10:28</A>&nbsp;Ka mea atu ki a ratou, E matau ana koutou e kore e tika kia huihui te tangata o nga Hurai, kia haere atu ranei ki te tangata iwi ke: otiia kua whakakitea e te Atua ki ahau kia kaua e kiia tetahi tangata he noa, he poke.</p> 
<p><A NAME="an_10:29">10:29</A>&nbsp;Koia ahau i haere mai ai, kihai i aha i te tikinga ake i ahau. Na ka ui nei ahau, he aha te take i tikina ake ai ahau?</p> 
<p><A NAME="an_10:30">10:30</A>&nbsp;Ka mea a Koroniria, Ka wha nga ra inaianei tae mai ki tenei haora, e whakarite ana ahau i te inoinga o te iwa o nga haora i roto i toku whare; na, ko te tangata e tu ana i toku aroaro, kanapa tonu te kakahu,</p> 
<p><A NAME="an_10:31">10:31</A>&nbsp;E mea ana, E Koroniria, kua rangona tau inoi, a e maharatia ana au mahi atawhai i te aroaro o te Atua.</p> 
<p><A NAME="an_10:32">10:32</A>&nbsp;Na, tonoa he tangata ki Hopa, ka karanga ki a koe i a Haimona, te rua nei o ona ingoa ko Pita: he manuhiri ia i roto i te whare o Haimona kaimahi hiako, i te taha moana.</p> 
<p><A NAME="an_10:33">10:33</A>&nbsp;I reira tonu ka tono tangata atu ahau ki a koe; na he pai rawa tou haerenga mai. No reira kei konei katoa matou kei te aroaro o te Atua, whakarongo ai ki nga mea katoa kua whakahaua e te Ariki ki a koe.</p> 
<p><A NAME="an_10:34">10:34</A>&nbsp;&#182; Na ka puaki te mangai o Pita, ka mea, he pono ka kite ahau kahore a te Atua whakapai kanohi:</p> 
<p><A NAME="an_10:35">10:35</A>&nbsp;Otiia i roto i nga tini iwi ko te tangata e wehi ana ki a ia, a e mahi ana i te tika, ka paingia e ia.</p> 
<p><A NAME="an_10:36">10:36</A>&nbsp;Ko te kupu i tukua mai e ia ki nga tamariki a Iharaira, he kauwhau i te rongopai o te rangimarie na Ihu Karaiti: ko ia nei te Ariki o te katoa:</p> 
<p><A NAME="an_10:37">10:37</A>&nbsp;Ko taua kupu, kei te mohio koutou, i kauwhautia ra puta noa i Huria katoa, i timata mai i Kariri, i muri o te iriiri i kauwhautia e Hoani;</p> 
<p><A NAME="an_10:38">10:38</A>&nbsp;Ara ko Ihu o Nahareta, ta te Atua whakawahinga i a ia ki te Wairua Tapu, ki te kaha: a haereere ana ia ki te mahi i te pai, ki te whakaora i te hunga katoa i pehia e te rewera; no te mea i a ia te Atua.</p> 
<p><A NAME="an_10:39">10:39</A>&nbsp;Ko matou hoki nga kaiwhakaatu o nga mea katoa i mea ai ia ki te whenua o nga Hurai, ki Hiruharama hoki: a whakamatea ana ia e ratou, he mea whakairi ki runga ki te rakau.</p> 
<p><A NAME="an_10:40">10:40</A>&nbsp;Na ko ia i whakaarahia ake e te Atua i te toru o nga ra, a meinga ana ia kia kitea nuitia,</p> 
<p><A NAME="an_10:41">10:41</A>&nbsp;Ehara i te mea e te iwi katoa, engari e te hunga i whiriwhiria i mua e te Atua, ara e matou, i kai tahi nei, i inu tahi nei me ia, i muri i tona aranga ake i te hunga mate.</p> 
<p><A NAME="an_10:42">10:42</A>&nbsp;I whai kupu hoki ia ki a matou kia kauwhau ki te iwi, kia whakaatu, ko ia ta te Atua i whakarite ai hei kaiwhakawa mo nga tangata ora, mo nga tangata mate.</p> 
<p><A NAME="an_10:43">10:43</A>&nbsp;He kaiwhakaatu nga poropiti katoa mona, ara ma tona ingoa ka whiwhi ai ki te murunga hara nga tangata katoa e whakarongo ana ki a ia.</p> 
<p><A NAME="an_10:44">10:44</A>&nbsp;&#182; I a Pita ano e korero ana i enei kupu, ka tau iho te Wairua Tapu ki te hunga katoa e whakarongo ana ki te kupu.</p> 
<p><A NAME="an_10:45">10:45</A>&nbsp;A, ko te hunga o te kotinga i whakapono nei, ko nga mea i haere tahi mai me Pita, miharo ana no te mea kua ringihia tahitia iho te Wairua Tapu ki nga Tauiwi.</p> 
<p><A NAME="an_10:46">10:46</A>&nbsp;I rongo hoki ratou ki nga reo i korero ai ratou, i whakanui ai i te Atua. I reira ka whakahoki a Pita,</p> 
<p><A NAME="an_10:47">10:47</A>&nbsp;E ahei ranei te whakakahore e tetahi te wai, kei iriiria enei kua whiwhi tahi nei me tatou ki te Wairua Tapu?</p> 
<p><A NAME="an_10:48">10:48</A>&nbsp;Na ka whakahau ia kia iriiria ratou i runga i te ingoa o Ihu Karaiti. I reira ka tohe ratou ki a ia kia noho mo etahi ra.</p> 
<p><A NAME="an_11:1">11:1</A>&nbsp;&#182; A ka rongo nga apotoro me nga tuakana i Huria, kua tango hoki nga Tauiwi te kupu a te Atua.</p> 
<p><A NAME="an_11:2">11:2</A>&nbsp;A, no te taenga ake o Pita ki Hiruharama, ka whakawakia ia e te hunga o te kotinga,</p> 
<p><A NAME="an_11:3">11:3</A>&nbsp;I mea ratou, I haere koe ki roto ki nga tangata kihai i kotia, i kai tahi me ratou.</p> 
<p><A NAME="an_11:4">11:4</A>&nbsp;Na ka timata a Pita, ka korero whakatepe atu ki a ratou, ka mea,</p> 
<p><A NAME="an_11:5">11:5</A>&nbsp;I te pa ahau, i Hopa, e inoi ana; a ka kite moemoea ahau i tetahi whakakitenga, ko tetahi mea e heke iho ana, ano he kakahu nui, he mea tuku iho i te rangi ma nga pito e wha; a tae tonu mai ki ahau:</p> 
<p><A NAME="an_11:6">11:6</A>&nbsp;No te whakamaunga atu o oku kanohi ki taua mea, ka whakaaro ahau, a ka kite i nga karerehe waewae wha o te whenua, i nga kararehe mohoao me nga mea ngokingoki me nga manu o te rangi.</p> 
<p><A NAME="an_11:7">11:7</A>&nbsp;A ka rongo hoki ahau he reo e mea mai ana ki ahau, E ara, e Pita; patua, kainga.</p> 
<p><A NAME="an_11:8">11:8</A>&nbsp;Otira ka ki atu ahau, Kahore, e te Ariki; kiano hoki tetahi mea noa, poke ranei, i tapoko noa ki toku mangai.</p> 
<p><A NAME="an_11:9">11:9</A>&nbsp;Na ka whakahoki tuarua mai he reo no te rangi, Ko a te Atua i mea ai kia ma, kaua e meinga e koe kia noa.</p> 
<p><A NAME="an_11:10">11:10</A>&nbsp;E toru nga meatanga o tenei: ka hutia katoatia atu ano ki te rangi.</p> 
<p><A NAME="an_11:11">11:11</A>&nbsp;Na i taua wa ano kua tu nga tangata tokotoru ki mua i te whare i noho ai ahau, he mea tono mai no Hiharia ki ahau.</p> 
<p><A NAME="an_11:12">11:12</A>&nbsp;Na ka mea te Wairua ki ahau kia haere tahi matou, kia kaua ahau e ruarua. I haere tahi ano i ahau enei teina tokoono, a tomo ana matou ki te whare o taua tangata:</p> 
<p><A NAME="an_11:13">11:13</A>&nbsp;Na ka korerotia mai e ia ki a matou tona kitenga i te anahera i tona whare e tu ana, e mea ana ki a ia, Tonoa etahi tangata ki Hopa, tikina a Haimona, te rua nei o ona ingoa ko Pita:</p> 
<p><A NAME="an_11:14">11:14</A>&nbsp;Mana e korero ki a koe etahi kupu, e ora ai koutou ko tou whare katoa.</p> 
<p><A NAME="an_11:15">11:15</A>&nbsp;A, noku ka timata ki te korero, ka tau iho te Wairua Tapu ki a ratou, ka pera ano me ia ki a tatou i te timatanga.</p> 
<p><A NAME="an_11:16">11:16</A>&nbsp;Katahi ahau ka mahara ki te kupu a te Ariki, ki tana i mea ai, i iriiri ra a Hoani ki te wai; ko koutou ia ka iriiria ki te Wairua Tapu.</p> 
<p><A NAME="an_11:17">11:17</A>&nbsp;Na, mehemea rite tonu ta te Atua mea i hoatu ai ki a ratou ki tana i homai ai hoki ki a tatou, i a tatou i whakapono ai ki te Ariki, ki a Ihu Karaiti; ko wai ahau, kia ahei te tu atu ki te Atua?</p> 
<p><A NAME="an_11:18">11:18</A>&nbsp;A, no ka rongo ratou ki enei mea, mutu pu ta ratou korero, heoi ka whakakororia i te Atua, ka mea, Koia ano, kua homai hoki e te Atua ki nga Tauiwi te ripeneta e ora ai.</p> 
<p><A NAME="an_11:19">11:19</A>&nbsp;&#182; Na, ko te iwi i whakamararatia atu i runga i te tukinotanga i puta ake i to Tepene, haereere ana ratou a tae noa ki Pinikia, ki Kaiperu, ki Anatioka, me te kauwhau ano i te kupu ki nga Hurai anake, kahore ki etahi atu.</p> 
<p><A NAME="an_11:20">11:20</A>&nbsp;Otira ko etahi o ratou, he tangata no Kaiperu, no Hairini, i to ratou taenga ki Anatioka, ka korero ki nga Kariki hoki, ka kauwhau i te Ariki, i a Ihu.</p> 
<p><A NAME="an_11:21">11:21</A>&nbsp;Ko te ringa hoki o te Ariki i a ratou: a he tokomaha rawa i whakapono, i tahuri ki te Ariki.</p> 
<p><A NAME="an_11:22">11:22</A>&nbsp;Na ka tae to ratou rongo ki nga taringa o te hahi i Hiruharama; a ka tonoa e ratou a Panapa kia haere ki Anatioka:</p> 
<p><A NAME="an_11:23">11:23</A>&nbsp;No tona taenga atu, ka kite i te aroha noa o te Atua, ka hari, ka whakahau i a ratou katoa kia u te ngakau, kia piri ki te Ariki.</p> 
<p><A NAME="an_11:24">11:24</A>&nbsp;He tangata pai hoki ia, ki tonu i te Wairua Tapu, i te whakapono: he nui ano te hunga i honoa ki te Ariki.</p> 
<p><A NAME="an_11:25">11:25</A>&nbsp;Me i reira ka haere atu a Panapa ki Tarahu, ki te rapu i a Haora:</p> 
<p><A NAME="an_11:26">11:26</A>&nbsp;A, no ka kitea ia e ia, ka kawea mai ia e ia ki Anatioka. A kotahi tino tau i huihui tahi ai raua ki te hahi, a he nui te hunga i whakaakona. I matua huaina hoki nga akonga he Karaitiana ki Anatioka.</p> 
<p><A NAME="an_11:27">11:27</A>&nbsp;&#182; Na i aua ra ka heke mai etahi poropiti i Hiruharama ki Anatioka.</p> 
<p><A NAME="an_11:28">11:28</A>&nbsp;A ka tu ake tetahi o ratou, ko Akapu te ingoa, ka whakakite, he mea na te Wairua, tera ka pa he mate nui i te hiakai ki te whenua katoa: i puta ano tenei i nga ra o Karauria.</p> 
<p><A NAME="an_11:29">11:29</A>&nbsp;Na ka whakatakoto tikanga nga akonga i runga i te mea e taea e tena, e tena, kia tukua atu he awhina mo nga tuakana e noho ana i Huria:</p> 
<p><A NAME="an_11:30">11:30</A>&nbsp;Pera ana hoki ratou, tukua atu ana ki nga kaumatua ma te ringa o Panapa raua ko Haora.</p> 
<p><A NAME="an_12:1">12:1</A>&nbsp;&#182; Na i taua wa ka totoro atu nga ringa o Kingi Herora ki te tukino i etahi o te hahi.</p> 
<p><A NAME="an_12:2">12:2</A>&nbsp;A whakamatea ana e ia ki te hoari a Hemi, te tuakana o Hoani.</p> 
<p><A NAME="an_12:3">12:3</A>&nbsp;A, no tona kitenga e pai ana ki nga Hurai, ka anga ia ki te hopu hoki i a Pita. Na ko nga ra ena o te taro rewenakore.</p> 
<p><A NAME="an_12:4">12:4</A>&nbsp;A, no ka mau ia, ka maka ki te whare herehere, ka tukua ki nga hoia kotahi tekau ma ono kia tiakina; ko te whakaaro mo muri iho i te kapenga ka whakaputa mai ai i a ia ki te iwi.</p> 
<p><A NAME="an_12:5">12:5</A>&nbsp;&#182; Na ka puritia a Pita ki roto ki te whare herehere: otiia kihai i mutumutu te inoi a te hahi ki te Atua mona.</p> 
<p><A NAME="an_12:6">12:6</A>&nbsp;A, no ka tata a Herora te whakaputa mai i a ia, i taua po ano e moe ana a Pita i waenganui o nga hoia tokorua, he mea here ki nga mekameka e rua: me nga kaitiaki i mua i te tatau e tiaki ana i te whare herehere.</p> 
<p><A NAME="an_12:7">12:7</A>&nbsp;Na, tu ana tetahi anahera na te Ariki i tona taha, a tiaho ana te marama i roto i te ruma: na ka papaki ia i te kaokao o Pita, ka whakaara i a ia, ka mea, E ara, hohoro. A marere iho ona mekameka i ona ringa.</p> 
<p><A NAME="an_12:8">12:8</A>&nbsp;Ka mea atu ano te anahera ki a ia, Whitiki i a koe, ka here i ou parekereke. A meinga ana e ia. Ka mea ano ki a ia, Kakahuria tou kakahu, haere mai i muri i ahau.</p> 
<p><A NAME="an_12:9">12:9</A>&nbsp;Na ka haere ia ki waho, ka aru i a ia; a kihai ia i mahara he pono ta te anahera i mea ai; hua noa he rekanga kanohi tana i kite ai.</p> 
<p><A NAME="an_12:10">12:10</A>&nbsp;A, no ka mahue i a raua te tuatahi, te tuarua o nga kaitiaki, ka tae raua ki te tatau rino i te putanga atu ki te pa; tuwhera noa ana tera ki a raua: puta ana raua ki waho, haere ana, puta rawa i tetahi ara, mawehe tonu atu te anahera i a ia.</p> 
<p><A NAME="an_12:11">12:11</A>&nbsp;A, i te hokinga ake o nga whakaaro o Pita, ka mea ia, Katahi ahau ka tino mohio, kua tono mai te Ariki i tana anahera, hei tango i ahau i roto i te ringa o Herora, i nga mea katoa hoki e taria nei e te iwi o nga Hurai.</p> 
<p><A NAME="an_12:12">12:12</A>&nbsp;A, no ka whakaaroaro ia ki taua mea, ka haere ia ki te whare o Meri whaea o Hoani, ko te rua nei o ona ingoa ko Maka; he tokomaha hoki kua huihui ki reira ki te inoi.</p> 
<p><A NAME="an_12:13">12:13</A>&nbsp;A, no te patototanga a Pita i te tatau o te whatitoka, ka tae mai he kotiro ki te whakarongo, ko Rora te ingoa.</p> 
<p><A NAME="an_12:14">12:14</A>&nbsp;A, no ka mohio ia ki te reo o Pita, kihai i uakina te tatau i te hari, heoi oma ana ki roto, ki te korero kei te tatau a Pita e tu ana.</p> 
<p><A NAME="an_12:15">12:15</A>&nbsp;Na ka mea ratou ki a ia, E haurangi ana koe. Heoi ka tohe tonu ia he pono. Na ka mea ratou, Ko tona anahera.</p> 
<p><A NAME="an_12:16">12:16</A>&nbsp;Me te patuki tonu ano tera a Pita: a, i ta ratou uakanga, ka kite i a ia, ka miharo.</p> 
<p><A NAME="an_12:17">12:17</A>&nbsp;Na ka pepehi atu tona ringa i a ratou kia kaua e kuihi, ka korerotia ki a ratou tona whakaputanga mai e te Ariki i te whare herehere. Ka mea, Korerotia enei mea ki a Hemi ratou ko nga teina. Na ka puta ia ki waho, haere ana he wahi ke.</p> 
<p><A NAME="an_12:18">12:18</A>&nbsp;Na i te aonga ake ano o te ra, kihai i iti te pororaru o nga hoia, i ahatia ranei a Pita.</p> 
<p><A NAME="an_12:19">12:19</A>&nbsp;Na ka rapu a Herora i a ia, a, no te korenga i kitea, ka whakawa i nga kaitiaki, ka whakahau kia whakamatea. Na haere atu ana ia i Huria ki raro ki Hiharia noho ai.</p> 
<p><A NAME="an_12:20">12:20</A>&nbsp;&#182; Na tino nui te riri o Herora ki te hunga o Taira, o Hairona: otira ka huihui mai ratou ki a ia, a, ka oti a Parahitu, te kaitiaki o te whare moenga o te kingi, te whakakiki e ratou, ka tono ratou kia houhia te rongo, no te mea ko nga kai i whang aia ai to ratou whenua no te whenua o te kingi.</p> 
<p><A NAME="an_12:21">12:21</A>&nbsp;A i tetahi ra i whakaritea ka kakahu a Herora i te kakahu kingi, ka noho ki runga ki te torona, a whakatu ana ki a ratou.</p> 
<p><A NAME="an_12:22">12:22</A>&nbsp;Na ko te karangatanga a te huihui, He reo atua, ehara i to te tangata.</p> 
<p><A NAME="an_12:23">12:23</A>&nbsp;I reira pu ano ka patua ia e tetahi anahera a te Ariki, no te mea kihai i hoatu e ia te kororia ki te Atua: a kainga ana ia e te kutukutu, hemo ake.</p> 
<p><A NAME="an_12:24">12:24</A>&nbsp;Ko te kupu ia a te Atua i tupu, i nui haere.</p> 
<p><A NAME="an_12:25">12:25</A>&nbsp;A ka hoki a Panapa raua ko Haora i Hiruharama, i te otinga o ta raua mahi, ka mauria a Hoani, ko te rua nei o ona ingoa ko Maka.</p> 
<p><A NAME="an_13:1">13:1</A>&nbsp;&#182; Na tera etahi poropiti me etahi kaiwhakaako i Anatioka, i te hahi i reira, ko Panapa, ko Himiona i huaina nei ko Nikera, ko Rukia no Hairini, ko Manaena, he mea whakatupu ngatahi nei raua ko Herora tetaraki, me Haora.</p> 
<p><A NAME="an_13:2">13:2</A>&nbsp;A, i a ratou e karakia ana ki te Ariki, e nohopuku ana, ka mea te Wairua Tapu, Motuhia mai ki ahau a Panapa raua ko Haora ki te mahi i karangatia ai raua e ahau.</p> 
<p><A NAME="an_13:3">13:3</A>&nbsp;Na, ka mutu ta ratou nohopuku me te inoi, a ka popoki iho i o ratou ringa ki a raua, ka tonoa atu raua kia haere.</p> 
<p><A NAME="an_13:4">13:4</A>&nbsp;&#182; Na, ka tonoa nei raua e te Wairua Tapu, ka haere ki Herukia; a rere atu ana i reira ki Kaiperu.</p> 
<p><A NAME="an_13:5">13:5</A>&nbsp;Na, i a raua i Harami, ka kauwhautia e raua te kupu a te Atua i roto i nga whare karakia o nga Hurai: i a raua ano a Hoani hei kaimahi.</p> 
<p><A NAME="an_13:6">13:6</A>&nbsp;A, no to ratou putanga i te motu katoa ki Papaho, ka kitea tetahi tangata makutu, he poropiti teka, he Hurai, ko Paraihu te ingoa:</p> 
<p><A NAME="an_13:7">13:7</A>&nbsp;I te tino kawana ia, i a Herekiu Paora; he tangata mahara a Herekiu. A karangatia ana e ia a Panapa raua ko Haora, a ka whai kia rongo i te kupu a te Atua.</p> 
<p><A NAME="an_13:8">13:8</A>&nbsp;Otira i tautohe ki a raua a Erima te kaimakutu, ko te whakamaoritanga hoki tenei o tona ingoa, i mea kia tahuri ke te tino kawana i te whakapono.</p> 
<p><A NAME="an_13:9">13:9</A>&nbsp;Otira ko Haora, e huaina nei ano ko Paora, ki tonu i te Wairua Tapu, i whakamau i ona kanohi ki a ia,</p> 
<p><A NAME="an_13:10">13:10</A>&nbsp;A i mea, E te tangata ki tonu i te tinihanga, i nga tini mahi pokanoa, e te tama a te rewera, hoariri o nga mahi tika katoa, e kore ianei e mutu tau whakaputa ke i nga ara tika a te Ariki?</p> 
<p><A NAME="an_13:11">13:11</A>&nbsp;Nana, ianei pa ai te ringa o te Ariki ki a koe, ka matapotia koe, e kore e kite i te ra a taka noa tetahi wa. Na taka tonu iho ki a ia he kohu, he pouri; a haereere noa ia ki te rapu kaiarahi mona.</p> 
<p><A NAME="an_13:12">13:12</A>&nbsp;A, no te kitenga o te tino kawana i taua meatanga, ka whakapono ia, i miharo hoki ki te ako a te Ariki.</p> 
<p><A NAME="an_13:13">13:13</A>&nbsp;Na ka rere atu a Paora ratou ko ona hoa i Papaho, ka u ki Pereka i Pamapuria: a whakarere ana a Hoani i a raua, hoki ana ki Hiruharama.</p> 
<p><A NAME="an_13:14">13:14</A>&nbsp;&#182; Ko raua ia haere atu ana i Pereka, tae tonu atu ki Anatioka i Pihiria, a tomo ana ki te whare karakia i te ra hapati, noho ana.</p> 
<p><A NAME="an_13:15">13:15</A>&nbsp;A ka mutu te korerotanga o te ture, o nga poropiti, ka tono tangata nga rangatira o te whare karakia ki a raua, ka mea, E hoa ma, ki te mea he kupu whakaako ta korua ki te hunga nei, korerotia.</p> 
<p><A NAME="an_13:16">13:16</A>&nbsp;Na ka tu a Paora ki runga, ka tawhiri tona ringa, ka mea, E nga tangata o Iharaira, e te hunga e wehi ana ki te Atua, whakarongo mai.</p> 
<p><A NAME="an_13:17">13:17</A>&nbsp;Na te Atua o tenei iwi, o Iharaira i whiriwhiri o tatou matua, a whakanuia ana e ia tenei iwi, i a ratou e noho manene ana i te whenua o Ihipa, i runga tonu ano te ringa i arahina mai ai ratou e ia i reira.</p> 
<p><A NAME="an_13:18">13:18</A>&nbsp;Na me te mea e wha tekau nga tau i whakamanawanui ai ki to ratou ahua i te koraha.</p> 
<p><A NAME="an_13:19">13:19</A>&nbsp;A ka whitu nga iwi ka ngaro i a ia i te whenua o Kanaana, ka hoatu e ia ki a ratou to ratou whenua hei whenua pumau, mo nga tau me te mea e wha rau e rima tekau:</p> 
<p><A NAME="an_13:20">13:20</A>&nbsp;A, muri iho i enei mea, ka hoatu e ia ki a ratou he kaiwhakawa, taea noatia a Hamuera poropiti.</p> 
<p><A NAME="an_13:21">13:21</A>&nbsp;A muri iho ka tono ratou ki tetahi kingi: a hoatu ana e te Atua ki a ratou a Haora, tama a Kihi, he tangata no te pu o Pineamine, a e wha tekau nga tau.</p> 
<p><A NAME="an_13:22">13:22</A>&nbsp;A ka oti ia te whakataka, ka whakaarahia ake e ia a Rawiri hei kingi mo ratou; i whakaaturia hoki ia e ia, i korerotia, Kua kitea e ahau a Rawiri tama a Hehe, he tangata e whakaaetia ana e toku ngakau; ka meatia e ia nga mea katoa e pai ai ahau.</p> 
<p><A NAME="an_13:23">13:23</A>&nbsp;He uri no tenei tangata ta te Atua i homai ai ki a Iharaira, he Kaiwhakaora, ko Ihu, hei whakarite i te mea i korerotia ai i mua;</p> 
<p><A NAME="an_13:24">13:24</A>&nbsp;No mua tata ano hoki i tona haerenga mai te kauwhautanga a Hoani i te iriiri ripeneta, ki te iwi katoa o Iharaira.</p> 
<p><A NAME="an_13:25">13:25</A>&nbsp;A ka tutuki a Hoani ki tona tutukitanga, ka mea ia, Ko wai koia ahau ki to koutou whakaaro? ehara ra ahau i a ia. Engari tera te haere mai ana tetahi i muri i ahau, ko ona hu e kore ahau e tau hei wewete.</p> 
<p><A NAME="an_13:26">13:26</A>&nbsp;E oku tuakana, e nga tama o te kawei o Aperahama, e te hunga i roto i a koutou e wehi ana ki te Atua, kua homai te kupu o tenei ora kia whakapuakina ki a tatou.</p> 
<p><A NAME="an_13:27">13:27</A>&nbsp;Na ko te hunga e noho ana i Hiruharama, me o ratou rangatira, i te mea kihai ratou i mohio ki a ia, ki nga reo ranei o nga poropiti e korerotia ana i nga hapati katoa, na ratou i whakarite aua reo, i a ratou i tuku i a ia ki te mate.</p> 
<p><A NAME="an_13:28">13:28</A>&nbsp;Ahakoa kihai i kitea e ratou he mea e mate ai ia, ka tohe ratou ki a Pirato kia whakamatea ia.</p> 
<p><A NAME="an_13:29">13:29</A>&nbsp;A, no ka rite i a ratou nga mea katoa i tuhituhia mona, tangohia iho ana ia i te rakau, whakatakotoria ana ki roto ki te urupa.</p> 
<p><A NAME="an_13:30">13:30</A>&nbsp;Heoi na te Atua ia i whakaara ake i te hunga mate:</p> 
<p><A NAME="an_13:31">13:31</A>&nbsp;A he maha nga ra i kitea ai ia e te hunga i haere tahi i a ia i Kariri ki Hiruharama, ko ratou nei nga kaiwhakaatu mona ki te iwi.</p> 
<p><A NAME="an_13:32">13:32</A>&nbsp;Na he kauwhau tenei na maua ki a koutou i te rongopai, i korerotia i mua ki nga matua,</p> 
<p><A NAME="an_13:33">13:33</A>&nbsp;Ara kua mana tenei i te Atua, hei mea ma a tatou tamariki, i a ia i whakaara nei i a Ihu: ko te mea hoki tena i tuhituhia i te rua o nga waiata, Ko taku Tama koe, nonaianei koe i whakatupuria ai e ahau.</p> 
<p><A NAME="an_13:34">13:34</A>&nbsp;Ko tana korero ano tenei mona i whakaarahia nei e ia i te hunga mate, te hoki ano ki te pirau i muri iho, ka hoatu e ahau ki a koutou nga mea tapu, nga manaakitanga pono o Rawiri.</p> 
<p><A NAME="an_13:35">13:35</A>&nbsp;Koia hoki ia i mea ai i tetahi atu waiata, E kore koe e tuku i tau Mea Tapu kia kite i te pirau.</p> 
<p><A NAME="an_13:36">13:36</A>&nbsp;Ko Rawiri hoki i mahi i ta te Atua i pai ai i tona whakatupuranga ano, a moe iho, whakatakotoria ana ki ona matua, kite ana i te pirau:</p> 
<p><A NAME="an_13:37">13:37</A>&nbsp;Ko tenei ia i whakaarahia ake nei e te Atua, kihai ia i kite i te pirau.</p> 
<p><A NAME="an_13:38">13:38</A>&nbsp;Na kia mohio koutou, e oku tuakana, na tenei tangata te murunga hara e kauwhautia nei ki a koutou;</p> 
<p><A NAME="an_13:39">13:39</A>&nbsp;Mana hoki nga tangata katoa, e whakapono ana, ka whakatikaia ai i nga mea katoa, e kore nei koutou e whakatikaia i runga i ta Mohi ture.</p> 
<p><A NAME="an_13:40">13:40</A>&nbsp;Na kia mahara, kei pa ki a koutou te mea i korerotia ra e nga poropiti.</p> 
<p><A NAME="an_13:41">13:41</A>&nbsp;Titiro mai, e te hunga whakahawea, ka miharo ai, a whakangaromia iho: ka mahia hoki e ahau he mahi i o koutou ra, he mahi e kore e whakaponohia e koutou, ki te whakapuakina e te tangata ki a koutou.</p> 
<p><A NAME="an_13:42">13:42</A>&nbsp;&#182; Na, i a ratou e puta ana ki waho, ka tohe ratou kia kauwhautia ano aua kupu ki a ratou i to muri iho hapati.</p> 
<p><A NAME="an_13:43">13:43</A>&nbsp;Heoi ka pakarukaru te huihui, he tokomaha nga Hurai me nga porohiraiti karakia i aru i a Paora raua ko Panapa: a ka korero raua ki a ratou, ka ako kia mau tonu ratou ki te aroha noa o te Atua.</p> 
<p><A NAME="an_13:44">13:44</A>&nbsp;Na i to muri iho hapati ka huihui mai te pa, me te mea ko ratou katoa, ki te whakarongo ki te kupu a te Atua.</p> 
<p><A NAME="an_13:45">13:45</A>&nbsp;No te kitenga ia o nga Hurai i te huihui, ka ki ratou i te hae, ka whakakahore ki nga mea i korerotia e Paora, ka whakateka, ka kohukohu.</p> 
<p><A NAME="an_13:46">13:46</A>&nbsp;Katahi a Paora raua ko Panapa ka korero maia atu, ka mea, I takoto te tikanga kia matua korerotia te kupu a te Atua ki a koutou: na ka peia nei e koutou, ka whakaaro koutou e kore koutou e tau mo te ora tonu, na ka tahuri atu nei maua ki nga Tau iwi.</p> 
<p><A NAME="an_13:47">13:47</A>&nbsp;I penei hoki te ako a te Ariki ki a matou, Kua waiho koe e ahau hei marama ki nga Tauiwi, kia ai koe hei oranga puta noa i nga pito o te whenua.</p> 
<p><A NAME="an_13:48">13:48</A>&nbsp;Na, i te rongonga o nga Tauiwi, ka hari, ka whakakororia i te kupu a te Ariki: ka whakapono ano te hunga i rite mo te ora tonu.</p> 
<p><A NAME="an_13:49">13:49</A>&nbsp;A paku ana te kupu a te Ariki puta noa i taua whenua.</p> 
<p><A NAME="an_13:50">13:50</A>&nbsp;Otira i whakaohokia e nga Hurai nga wahine karakia, rangatira, me nga tangata nunui o te pa, a ara ana i a ratou he whakatoi mo Paora raua ko Panapa, peia ana raua i o ratou wahi.</p> 
<p><A NAME="an_13:51">13:51</A>&nbsp;Heoi ruia atu ana e raua te puehu o o raua waewae ki a ratou, a haere ana ki Ikoniuma.</p> 
<p><A NAME="an_13:52">13:52</A>&nbsp;Na ki tonu nga akonga i te hari, i te Wairua Tapu.</p> 
<p><A NAME="an_14:1">14:1</A>&nbsp;&#182; Na i Ikoniuma ka haere tahi raua ki roto ki te whare karakia o nga Hurai, a ka korero, no ka whakapono tona tini o nga Hurai, o nga Kariki.</p> 
<p><A NAME="an_14:2">14:2</A>&nbsp;Na nga Hurai whakateka ia i whakaoho, i whakakino nga ngakau o nga Tauiwi ki nga teina.</p> 
<p><A NAME="an_14:3">14:3</A>&nbsp;Na he nui te wa i noho ai raua i reira, i maia ai te korero i nga mea a te Ariki, nana i whakaae te kupu o tona aroha noa, me te homai ano e ia nga tohu me nga mea whakamiharo kia meatia e o raua ringa.</p> 
<p><A NAME="an_14:4">14:4</A>&nbsp;Otiia i wehewehea nga tangata o te pa: ko etahi i u ki nga Hurai, ko etahi ki nga apotoro.</p> 
<p><A NAME="an_14:5">14:5</A>&nbsp;A, i nga Tauiwi ratou ko nga Hurai, ko o ratou rangatira hoki e huaki ana ki te whakatupu kino, ki te aki i a raua ki te kohatu,</p> 
<p><A NAME="an_14:6">14:6</A>&nbsp;Ka tupato raua, a rere ana ki Raihitara, ki Rerepe, ki nga pa o Raikaonia, ki pahaki tata atu ano hoki:</p> 
<p><A NAME="an_14:7">14:7</A>&nbsp;A kauwhautia ana e raua te rongopai ki reira.</p> 
<p><A NAME="an_14:8">14:8</A>&nbsp;&#182; I Raihitara hoki e noho ana tetahi tangata waewae ngoikore, he kopa no te kopu mai o tona whaea, kahore i haere i mua iho.</p> 
<p><A NAME="an_14:9">14:9</A>&nbsp;I rongo tenei i a Paora e korero ana: ko te tirohanga putanga atu o tera ki a ia, ka kite he whakapono tona e ora ai;</p> 
<p><A NAME="an_14:10">14:10</A>&nbsp;He nui noa atu tona reo ki te karanga atu, E tu ou waewae ki runga. Na mokowhiti ake ana ia, haere ana.</p> 
<p><A NAME="an_14:11">14:11</A>&nbsp;No te kitenga o nga tangata i ta Paora i mea ai, ka ara to ratou reo, ka mea i te reo o Raikaonia, Kua heke iho nga atua ki a tatou, no nga tangata te ahua.</p> 
<p><A NAME="an_14:12">14:12</A>&nbsp;A huaina ana e ratou a Panapa ko Hupita, a Paora ko Merekurai, no te mea ko ia te pu korero.</p> 
<p><A NAME="an_14:13">14:13</A>&nbsp;Na ka kawea mai e te tohunga o Hupita, i te ngutu nei o te pa tona temepara, he puru, he tupare ki nga kuwaha, ka mea kia patua he whakahere e ratou ko nga mano.</p> 
<p><A NAME="an_14:14">14:14</A>&nbsp;Otira, i te rongonga o nga apotoro, o Panapa raua ko Paora, ka haehae i o raua kakahu, a rere ana ki roto ki nga tangata, ka karanga atu,</p> 
<p><A NAME="an_14:15">14:15</A>&nbsp;Ka mea, E mara ma, he aha koutou ka mea ai i enei mea? he tangata ano maua, he rite tahi ki a koutou te tu, e kauwhau ana hoki i te rongopai, kia tahuri ke koutou i enei mea tekateka noa ki te Atua ora, nana nei i hanga te rangi me te whenua, te moana me o reira mea katoa:</p> 
<p><A NAME="an_14:16">14:16</A>&nbsp;I nga whakatupuranga hoki kua pahemo atu, i tukua e ia nga iwi katoa kia haere i o ratou ake ara.</p> 
<p><A NAME="an_14:17">14:17</A>&nbsp;Otiia kihai i tukua e ia kia kahore he kaiwhakaatu mona; i atawhai hoki ia, i homai ano e ia ki a koutou te ua o te rangi, me nga po hua, i makona ai o koutou ngakau i te kai, i te koa.</p> 
<p><A NAME="an_14:18">14:18</A>&nbsp;A ka korerotia enei kupu, na mutu whakauaua i a raua te mea a nga tangata ki te patu whakahere ma raua.</p> 
<p><A NAME="an_14:19">14:19</A>&nbsp;&#182; Otira ka haere mai etahi Hurai i Anatioka, i Ikoniuma: a ka whakakiki ratou i nga mano a akina ana a Paora ki te kohatu, toia ana ki waho o te pa, hua noa kua mate.</p> 
<p><A NAME="an_14:20">14:20</A>&nbsp;Otiia i nga akonga e tu ana i tona taha, ka whakatika ia, haere ana ki roto ki te pa: a i te aonga ake ka haere raua ko Panapa ki Rerepe.</p> 
<p><A NAME="an_14:21">14:21</A>&nbsp;A, no ka kauwhau raua i te rongopai ki taua pa, a he tokomaha ka meinga hei akonga, ka hoki raua ki Raihitara, ki Ikoniuma, ki Anatioka;</p> 
<p><A NAME="an_14:22">14:22</A>&nbsp;Whakau ana i nga wairua o nga akonga, whakahau ana i a ratou kia mau tonu ki te whakapono, kua takoto hoki te tikanga, me na runga i nga matenga maha he ara atu mo tatou ki te rangatiratanga o te Atua.</p> 
<p><A NAME="an_14:23">14:23</A>&nbsp;A, no ka whakaritea e raua he kaumatua mo ratou i tenei hahi, i tenei hahi, me te inoi ano raua, me te nohopuku, ka tukua atu ratou e raua ki te Ariki, i whakapono nei ratou.</p> 
<p><A NAME="an_14:24">14:24</A>&nbsp;Na ka ka haere raua na waenganui o Pihiria, tae tonu atu ki Pamapuria.</p> 
<p><A NAME="an_14:25">14:25</A>&nbsp;A ka oti te kauwhau e raua te kupu ki Pereka, na ka haere raua ki raro ki Ataria.</p> 
<p><A NAME="an_14:26">14:26</A>&nbsp;A rere atu ana i reira ki Anatioka, ki te wahi i tukua ai raua ki te aroha noa o te Atua, mo te mahi ka oti nei i a raua.</p> 
<p><A NAME="an_14:27">14:27</A>&nbsp;Na ka tae raua, ka huihuia te hahi, ka korerotia nga mea i mahi tahi ai te Atua me raua, ko tana uakanga hoki i te tatau o te whakapono ki nga Tauiwi.</p> 
<p><A NAME="an_14:28">14:28</A>&nbsp;A kihai i iti te wa i noho ai raua i reira ki nga akonga.</p> 
<p><A NAME="an_15:1">15:1</A>&nbsp;&#182; Na ka tae iho etahi tangata i Huria ka whakaako i nga teina, Ki te kore koutou e kotia, kia rite ki ta Mohi, e kore koutou e taea te whakaora.</p> 
<p><A NAME="an_15:2">15:2</A>&nbsp;Na kihai i iti te whawhai, te uiui a Paora raua ko Panapa ki a ratou, ka whakaritea ko Paora, ko Panapa, ko etahi atu hoki o ratou, e haere ki nga apotoro ki nga kaumatua ki Hiruharama, mo tenei putake.</p> 
<p><A NAME="an_15:3">15:3</A>&nbsp;Heoi arahina ana ratou e te hahi, haere ana ra Piniki, ra Hamaria, korero ana i te tahuritanga o nga Tauiwi: a hoatu ana e raua he hari nui ki nga teina katoa.</p> 
<p><A NAME="an_15:4">15:4</A>&nbsp;A, no to raua taenga ki Hiruharama, ka whakamanuhiritia raua e te hahi, e nga apotoro hoki ratou ko nga kaumatua, ka korerotia nga mea i mahi tahi ai te Atua me raua.</p> 
<p><A NAME="an_15:5">15:5</A>&nbsp;Na ko te whakatikanga o etahi tangata whakapono no te titorehanga ki nga Parihi, ka mea, Me kokoti ratou, me ako hoki kia whakaritea te ture a Mohi.</p> 
<p><A NAME="an_15:6">15:6</A>&nbsp;&#182; Na ka huihui nga apotoro ratou ko nga kaumatua ki te whakaaro ki tenei mea.</p> 
<p><A NAME="an_15:7">15:7</A>&nbsp;A, ka nui te tautohetohe, ka whakatika a Pita, ka mea ki a ratou, E nga tuakana, e matau ana koutou ki te whiriwhiringa a te Atua i mua rawa i roto i a koutou, ko toku mangai e rongo ai nga Tauiwi i te kupu o te rongopai, e whakapono ai hoki.</p> 
<p><A NAME="an_15:8">15:8</A>&nbsp;I whakaae hoki ki a ratou te Atua e matau nei aki nga ngakau, i a ia i hoatu ai i te Wairua Tapu ki a ratou, rite tahi ki tana ki a tatou;</p> 
<p><A NAME="an_15:9">15:9</A>&nbsp;Kahore hoki i puta ke tona whakaaro ki a tatou, ki a ratou, i o ratou ngakau kua ma i a ia i runga i te whakapono.</p> 
<p><A NAME="an_15:10">15:10</A>&nbsp;Ko tenei, he aha koutou ka whakamatautau ai i te Atua, ka whakatakoto ioka ai ki te kaki o nga akonga, he mea kihai nei i taea te mau e o tatou matua, e tatou ranei?</p> 
<p><A NAME="an_15:11">15:11</A>&nbsp;Heoi ka whakapono nei tatou, tera tatou e ora i runga i te aroha noa o te Ariki, o Ihu Karaiti, ka pera tahi hoki me ratou.</p> 
<p><A NAME="an_15:12">15:12</A>&nbsp;Na noho puku ana te mano katoa, whakarongo ana ki a Panapa raua ko Paora e korero ana i nga tohu, i nga mea whakamiharo, i mea ai te Atua kia mahia e raua i roto i nga Tauiwi.</p> 
<p><A NAME="an_15:13">15:13</A>&nbsp;A ka mutu ta raua, ka whakahoki a Hemi, ka mea, E nga tuakana, whakarongo ki ahau:</p> 
<p><A NAME="an_15:14">15:14</A>&nbsp;Kua korerotia e Himiona ta te Atua tirohanga mai i mua, tana tangohanga i tetahi iwi i roto i nga Tauiwi mo tona ingoa.</p> 
<p><A NAME="an_15:15">15:15</A>&nbsp;E rite ana ano ki tenei nga korero a nga poropiti; i tuhituhia ra,</p> 
<p><A NAME="an_15:16">15:16</A>&nbsp;I muri o enei mea ka hoki mai ahau, ka hanga ano e ahau te tapenakara o Rawiri, kua hinga nei; ka hanga ano e ahau ona wahi kua horoa, a ka whakaarahia e ahau:</p> 
<p><A NAME="an_15:17">15:17</A>&nbsp;Kia rapu ai nga toenga o nga tangata ki te Ariki, me nga Tauiwi katoa hoki i karangatia nei toku ingoa ki runga ki a ratou, e ai ta te Ariki, e mahi nei i enei mea katoa,</p> 
<p><A NAME="an_15:18">15:18</A>&nbsp;Nana nei i mea kia mohiotia enei mea katoa no te timatanga ra ano o te ao.</p> 
<p><A NAME="an_15:19">15:19</A>&nbsp;Na ko toku whakaaro tenei, kia kaua e whakararua te hunga e tahuri ana mai ki te Atua i roto i nga Tauiwi:</p> 
<p><A NAME="an_15:20">15:20</A>&nbsp;Engari kia tuhi atu tatou ki a ratou, kia mawehe atu ratou i nga poke o nga whakapakoko, i te moe tahae, i te mea kua notia te kaki, i te toro.</p> 
<p><A NAME="an_15:21">15:21</A>&nbsp;No nga whakatupuranga hoki o mua nga kaikauwhau i a Mohi i tenei pa, i tenei pa, he mea korero i roto i nga whare karakia i nga hapati katoa.</p> 
<p><A NAME="an_15:22">15:22</A>&nbsp;&#182; Katahi ka pai nga apotoro ratou ko nga kaumatua me te hahi katoa, kia whiriwhiria etahi tangata i roto i a ratou, kia tonoa hei hoa mo Paora raua ko Panapa ki Anatioka; a Hura, i huaina nei ko Panapa, raua ko Hira, he hunga ingoa nui i roto i ng a teina:</p> 
<p><A NAME="an_15:23">15:23</A>&nbsp;Ka tuhia hoki enei mea hei mauranga; Na nga apotoro ratou ko nga kaumatua, ko nga tuakana, ki nga teina o roto i nga Tauiwi, i Anatioka, i Hiria, i Kirikia; tena koutou:</p> 
<p><A NAME="an_15:24">15:24</A>&nbsp;Na, ka rongo nei matou, tera etahi i haere atu nei i a matou, i whakararu i a koutou ki nga korero, i whakapohehe i o koutou ngakau, kahore nei a matou kupu ki a ratou:</p> 
<p><A NAME="an_15:25">15:25</A>&nbsp;Kotahi tonu to matou whakaaro he pai kia whiriwhiria etahi tangata, kia tonoa atu ki a koutou, hei hoa mo a matou tangata e aroha nei, mo Panapa raua ko Paora;</p> 
<p><A NAME="an_15:26">15:26</A>&nbsp;He hunga i tuku nei i a raua ki te mate hei mea mo te ingoa o to tatou Ariki, o Ihu Karaiti.</p> 
<p><A NAME="an_15:27">15:27</A>&nbsp;Na kua tonoa atu nei e matou a Hura raua ko Hira, ma raua hoki e korero a kupu atu aua mea ano.</p> 
<p><A NAME="an_15:28">15:28</A>&nbsp;I pai hoki ki te Wairua Tapu, ki a matou hoki, kia kaua e utaina ki a koutou tetahi atu whakataimaha, ko enei mea tika anake;</p> 
<p><A NAME="an_15:29">15:29</A>&nbsp;Kia mawehe koutou i nga mea e patua ana ma nga whakapakoko, i te toto, i te mea kua notia te kaki, i te moe tahae: ka tiaki koutou i a koutou i enei mea, ka pai ta koutou mahi. Kia ora koutou.</p> 
<p><A NAME="an_15:30">15:30</A>&nbsp;A, no to ratou tukunga atu, ka haere ki Anatioka: na ka huihuia te mano, ka hoatu te pukapuka.</p> 
<p><A NAME="an_15:31">15:31</A>&nbsp;A ka oti te korero, ka koa ratou mo te kupu whakahauora.</p> 
<p><A NAME="an_15:32">15:32</A>&nbsp;Na he maha nga kupu a Hura raua ko Hira i whakahau ai, i whakau ai i nga teina; he poropiti hoki raua.</p> 
<p><A NAME="an_15:33">15:33</A>&nbsp;A, ka roa iho raua ki reira, ka tukua raua e nga teina i runga i te rangimarie ki te hunga nana raua i tono atu.</p> 
<p><A NAME="an_15:34">15:34</A>&nbsp;Heoi i pai a Hira kia noho ki reira.</p> 
<p><A NAME="an_15:35">15:35</A>&nbsp;Ko Paora ia raua ko Panapa i noho i Anatioka, i whakaako, i kauwhau i te kupu a te Ariki, ratou tahi ko tera hunga tokomaha.</p> 
<p><A NAME="an_15:36">15:36</A>&nbsp;&#182; Na muri iho i etahi ra ka ki atu a Paora ki a Panapa, Taua ka hoki, ka tirotiro i nga teina i nga pa katoa i kauwhautia ai e taua te kupu a te Ariki, i to ratou peheatanga.</p> 
<p><A NAME="an_15:37">15:37</A>&nbsp;A ka mea a Panapa kia mauria hei hoa a Hoani, e huaina nei ko Maka.</p> 
<p><A NAME="an_15:38">15:38</A>&nbsp;Otiia kihai a Paora i pai kia haere i to raua tira te tangata i whakarere ra i a raua i Pamapuria, kihai hoki i haere tahi me raua ki te mahi.</p> 
<p><A NAME="an_15:39">15:39</A>&nbsp;Heoi nui atu to raua ngangare, i mawehe ai raua i a raua: a mauria ana e Panapa a Maka, rere ana ki Kaiperu;</p> 
<p><A NAME="an_15:40">15:40</A>&nbsp;Na tango ana a Paora i a Hira, haere ana, he mea tuku ki te aroha noa o te Atua e nga teina.</p> 
<p><A NAME="an_15:41">15:41</A>&nbsp;A haere ana ia ra Hiria, ra Kirikia, whakau ana i nga hahi.</p> 
<p><A NAME="an_16:1">16:1</A>&nbsp;&#182; Na ka tae atu hoki ia ki Rerepe, ki Raihitara: a, i reira tetahi akonga, ko Timoti te ingoa, he tama na tetahi wahine whakapono, he Hurai, ko tona papa ia he Kariki.</p> 
<p><A NAME="an_16:2">16:2</A>&nbsp;He pai te korero mona a nga teina i Raihitara, i Ikoniuma.</p> 
<p><A NAME="an_16:3">16:3</A>&nbsp;I mea a Paora kia haere ia hei hoa mona; a tangohia ana ia, kotia ana, he mea hoki mo nga Hurai e noho ana i aua wahi: i matau hoki ratou katoa he kariki tona papa.</p> 
<p><A NAME="an_16:4">16:4</A>&nbsp;A, i a ratou e haereere ana i nga pa, ka tukua e ratou hei pupuri ma ratou nga tikanga i whakaritea e nga apotoro, e nga kaumatua, i Hiruharama.</p> 
<p><A NAME="an_16:5">16:5</A>&nbsp;Na ka whakaukia nga hahi ki te whakapono, ka nui haere hoki i tenei ra, i tenei ra.</p> 
<p><A NAME="an_16:6">16:6</A>&nbsp;&#182; Na haere ana ratou na waenganui o te whenua o Pirikia, o Karatia, kua araia hoki e te Wairua Tapu kei korero i te kupu ki Ahia;</p> 
<p><A NAME="an_16:7">16:7</A>&nbsp;A, i te taenga atu ki Maihia, ka whakamatau ratou ki te haere ki Pitinia; heoi kihai i tukua e te Wairua o Ihu;</p> 
<p><A NAME="an_16:8">16:8</A>&nbsp;Na kapea ana Maihia, ka haere ki Toroa.</p> 
<p><A NAME="an_16:9">16:9</A>&nbsp;A ka kitea e Paora he kitenga i te po: He tangata no Makeronia e tu ana, e tohe ana ki a ia, e mea ana, Whiti mai ki Makeronia, awhinatia matou.</p> 
<p><A NAME="an_16:10">16:10</A>&nbsp;A, no ka kitea te kitenga, ka mea tonu matou kia haere ki Makeronia, i whakaaro hoki, na te Atua matou i karanga ki te kauwhau i te rongopai ki a ratou.</p> 
<p><A NAME="an_16:11">16:11</A>&nbsp;Heoi, ko te rerenga atu i Toroa, ka tika tonu matou ki Hamotarakia, a ao ake te ra ki Neapori;</p> 
<p><A NAME="an_16:12">16:12</A>&nbsp;I reira atu ki Piripai, ko te pa nui ia o taua wahi o Makeronia, he koroni no Roma: a noho ana matou i taua pa a taka noa etahi ra.</p> 
<p><A NAME="an_16:13">16:13</A>&nbsp;Na i te ra hapati ka haere matou ki waho o te pa, ki te taha o tetahi awa, he whakaaro ko te wahi tera hei karakiatanga; a ka noho, ka korero ki nga wahine i haere tahi ake.</p> 
<p><A NAME="an_16:14">16:14</A>&nbsp;Na ka whakarongo tetahi wahine, ko Riria te ingoa, he kaihoko papura, no te pa o Taiataira, he wahine karakia ki te Atua: he mea whakapuare tona ngakau e te Ariki, i rongo ai ia ki nga mea i korerotia e Paora.</p> 
<p><A NAME="an_16:15">16:15</A>&nbsp;A, no ka oti ia te iriiri, ratou ko tona whare, ka tohe ia, ka mea, Ki te mea kua whakaaro koutou he pono taku mahi ki te Ariki, tomo mai koutou, e noho ki toku whare. Na ka tohea matou e ia.</p> 
<p><A NAME="an_16:16">16:16</A>&nbsp;&#182; Na, i a matou e haere ana ki te wahi inoi, ka tutaki ki a matou tetahi kotiro, he wairua matakite nei tona, he nui te utu i riro i a ia ma ona rangatira, i a ia e poropiti ana:</p> 
<p><A NAME="an_16:17">16:17</A>&nbsp;Ka whai ia i a matou ko Paora, ka karanga, ka mea, he pononga enei tangata na te Atua, na te Runga Rawa, e whakapuakina ana e ratou te ara o te ora ki a koutou.</p> 
<p><A NAME="an_16:18">16:18</A>&nbsp;Na he maha nga ra i mea ai ia i tenei. Otiia ka hoha a Paora, ka tahuri, ka mea ki te wairua, Ko taku kupu tenei ki a koe i runga i te ingoa o Ihu Karaiti, puta mai i roto i a ia, A puta mai ana i taua haora ano.</p> 
<p><A NAME="an_16:19">16:19</A>&nbsp;Otira, no te kitenga o ona rangatira kua kore he mahinga moni ma ratou, ka mau ki a Paora raua ko Hira, ka toia ki te kainga hoki ki nga rangatira;</p> 
<p><A NAME="an_16:20">16:20</A>&nbsp;A, ka oti raua te mau ki nga kaiwhakawa, ka mea, Ko enei tangata, he Hurai nei, e tino whakararuraru ana i to tatou pa,</p> 
<p><A NAME="an_16:21">16:21</A>&nbsp;E whakapuakina ana hoki e raua he ritenga e kore nei e tika kia whakaaetia, kia mahia e tatou, e nga tangata o Roma.</p> 
<p><A NAME="an_16:22">16:22</A>&nbsp;Na ko te whakatikanga o te mano ki a raua; ka huhua o raua kakahu e nga kaiwhakawa, ka mea kia whiua ki te rakau.</p> 
<p><A NAME="an_16:23">16:23</A>&nbsp;A, ka maha o raua whiunga e ratou, ka maka raua ki te whare herehere, ka tohutohutia te kaitiaki herehere, kia mau tana pupuri i a raua.</p> 
<p><A NAME="an_16:24">16:24</A>&nbsp;No te rironga i a ia o taua kupu, ka maka raua e ia ki te whare herehere i roto rawa, ka whakauria o raua waewae ki te rakau.</p> 
<p><A NAME="an_16:25">16:25</A>&nbsp;&#182; Na i waenganui po ka inoi a Paora raua ko Hira, ka waiata atu ki te Atua, me te whakarongo ano nga herehere ki a raua;</p> 
<p><A NAME="an_16:26">16:26</A>&nbsp;Na ka pa whakarere he ru nui, i ngarue ai nga turanga o te whare herehere: a puare tonu atu nga tatau katoa, whakakorokoroa ana nga herenga o nga tangata katoa.</p> 
<p><A NAME="an_16:27">16:27</A>&nbsp;A, ka oho te kaitiaki herehere i te moe, ka kite i nga tatau o te whare herehere e puare ana, na ka unu i tana hoari, ka mea ki te patu i a ia ano, hua noa kua oma nga herehere.</p> 
<p><A NAME="an_16:28">16:28</A>&nbsp;Na kanui te reo o Paora ki te karanga, ka mea, Kauaka tetahi mea kino e meatia ki a koe: ina tonu hoki matou katoa.</p> 
<p><A NAME="an_16:29">16:29</A>&nbsp;A karangatia ana e ia he rama, ka rere ki roto, ka haere wiri, ka takoto ki te aroaro o Paora raua ko Hira,</p> 
<p><A NAME="an_16:30">16:30</A>&nbsp;Ka arahina hoki raua ki waho, ka mea, E hoa ma, me aha ka ora ai ahau?</p> 
<p><A NAME="an_16:31">16:31</A>&nbsp;Ka mea raua, Me whakapono ki te Ariki, ki a Ihu Karaiti, ka ora ai koe, koutou tahi ko tou whare.</p> 
<p><A NAME="an_16:32">16:32</A>&nbsp;Na ka korerotia te kupu a te Ariki ki a ia, ki nga tangata katoa hoki i roto i tona whare.</p> 
<p><A NAME="an_16:33">16:33</A>&nbsp;A ka mauria raua e ia i taua haora o te po, ka horoia o raua whiunga; na iriiria tonutia iho, a ia me ana tangata katoa.</p> 
<p><A NAME="an_16:34">16:34</A>&nbsp;A ka arahina raua e ia ki tona whare, ka whakaturia he tepu kai ki mua i a raua, a nui atu tona hari, me tona whare katoa, i te mea kua whakapono nei ki te Atua.</p> 
<p><A NAME="an_16:35">16:35</A>&nbsp;&#182; I te aonga ake ia o te ra, ka tonoa nga katipa e nga kaiwhakawa, i mea, Tukua aua tangata kia haere.</p> 
<p><A NAME="an_16:36">16:36</A>&nbsp;Na ka korerotia e te kaitiaki herehere enei kupu ki a Paora, ka mea, Kua tono tangata mai nga kaiwhakawa, kia tukua korua: tena ra puta mai, haere i runga i te rangimarie.</p> 
<p><A NAME="an_16:37">16:37</A>&nbsp;Na ko te kinga atu a Paora, Kua whiua nuitia nei maua e ratou, ahakoa kahore i whakawakia, he tangata hoki no Roma, a kua maka maua ki te whare herehere; a kei te maka pukutia atu maua aianei e ratou? Kahore rapea: engari ma ratou tonu e haere m ai, e whakaputa i a maua ki waho.</p> 
<p><A NAME="an_16:38">16:38</A>&nbsp;na ka korerotia enei kupu e nga katipa ki nga kaiwhakawa: a ka wehi, i to ratou rongonga no Roma raua;</p> 
<p><A NAME="an_16:39">16:39</A>&nbsp;Na ka haere mai ratou, ka tohe ki a raua; a, ka oti raua te arahi ki waho, ka mea ratou kia haere atu raua i te pa.</p> 
<p><A NAME="an_16:40">16:40</A>&nbsp;A ka puta atu raua i te whare herehere, ka tomo ki te whare o Riria: a, no ka kite raua i nga teina, ka whakamarie i a ratou, ka haere.</p> 
<p><A NAME="an_17:1">17:1</A>&nbsp;&#182; Na, ka haereere raua i Amapipori, i Aporonia, ka tae ki Teharonika; he whare karakia no nga Hurai i reira:</p> 
<p><A NAME="an_17:2">17:2</A>&nbsp;A ka tomo atu a Paora ki a ratou, he tikanga hoki nana, a e toru nga hapati i korerorero ai ki a ratou i roto i nga karaipiture,</p> 
<p><A NAME="an_17:3">17:3</A>&nbsp;I whakapuaki ai, i korero ai, kua takoto hoki te tikanga kia mamae a te Karaiti, kia ara mai hoki i te hunga mate; a ko tenei Ihu, e kauwhautia nei e ahau ki a koutou, ko ia te Karaiti.</p> 
<p><A NAME="an_17:4">17:4</A>&nbsp;Na ka whakapono etahi o ratou, ka piri hoki ki a Paora raua ko Hira; he tokomaha hoki o nga Kariki karakia, kihai hoki i ruarua nga wahine rangatira.</p> 
<p><A NAME="an_17:5">17:5</A>&nbsp;Heoi ka hae nga Hurai, ka tango ki a ratou i etahi tangata kikino o te hunga mangere, ka huihuia nga tangata, ka whakaohotia te pa; na ko te huakanga ki te whare o Hahona, ka mea kia whakaputaina raua ki te iwi.</p> 
<p><A NAME="an_17:6">17:6</A>&nbsp;A, no te korenga i kitea raua, ka toia e ratou a Hahona ratou ko etahi teina ki nga rangatira o te pa, ka karanga, Kua tae mai ki konei nga tangata i whakatutungia ai te ao;</p> 
<p><A NAME="an_17:7">17:7</A>&nbsp;Kua puritia hoki e Hahona; e tika ke ana nga mahi a tenei hunga katoa i nga ture a Hiha, e mea ana, tera atu tetahi kingi, ko Ihu.</p> 
<p><A NAME="an_17:8">17:8</A>&nbsp;Na, ka rongo te mano ratou ko nga rangatira o te pa ki enei mea, ka pororaru.</p> 
<p><A NAME="an_17:9">17:9</A>&nbsp;Na ka tango ratou i etahi moni pupuri i a Hahona ratou ko era atu, a tukua atu ana ratou.</p> 
<p><A NAME="an_17:10">17:10</A>&nbsp;&#182; Na tonoa tonutia atu e nga teina a Paora raua ko Hira i te po ki Peria: i to raua taenga atu, ka haere ki te whare karakia o nga Hurai.</p> 
<p><A NAME="an_17:11">17:11</A>&nbsp;Engari enei i nui atu te ahua rangatira i to nga tangata o Teharonika, i hohoro tonu ratou te tango i te kupu, a i tenei ra, i tenei ra i rapu i roto i nga karaipiture i te tikanga o enei mea.</p> 
<p><A NAME="an_17:12">17:12</A>&nbsp;Na he tokomaha o ratou i whakapono; kihai hoki i tokoiti nga wahine rangatira o nga Kariki, me nga tane hoki.</p> 
<p><A NAME="an_17:13">17:13</A>&nbsp;Otira, i te mohiotanga o nga Hurai o Teharonika, tera te kupu a te Atua te kauwhautia ana e Paora ki Peria, ka haere hoki ratou ki reira ki te whakaoho, ki te whakararuraru i nga mano.</p> 
<p><A NAME="an_17:14">17:14</A>&nbsp;Na tonoa tonutia atu e nga teina a Paora kia haere tae noa ki te moana: ko Hira ia raua ko Timoti i noho ki reira.</p> 
<p><A NAME="an_17:15">17:15</A>&nbsp;Na ka kawea a Paora e ona kaiarahi ki Atena: a, ka riro he kupu ki a Hira raua ko Timoti kia hohoro te haere ki a ia, ka hoki ratou.</p> 
<p><A NAME="an_17:16">17:16</A>&nbsp;&#182; Na, i a Paora e tatari ana ki a raua i Atene, ka oho tona wairua i roto i a ia, i tana kitenga i te pa e ki ana i te whakapakoko.</p> 
<p><A NAME="an_17:17">17:17</A>&nbsp;Na totohe ana ia i roto i te whare karakia ki nga Hurai ratou ko nga tangata karakia, i te kainga hoko hoki i nga ra katoa ki nga tangata i pono ki a ia.</p> 
<p><A NAME="an_17:18">17:18</A>&nbsp;A ka ngangare ki a ia etahi tohunga o nga Epikureana, o nga Toika. Ko etahi i mea, he aha ta tenei tangata korerorero e mea nei? i mea etahi, Me te mea he kaiwhakapuaki ia i etahi atua tauhou: mo tana kauwhau i a Ihu, i te aranga, ki a ratou.</p> 
<p><A NAME="an_17:19">17:19</A>&nbsp;Na ka mau ratou ki a ia, ka kawea ki Areopaka, ka mea, Kia mohio matou, he aha ranei tenei ako hou e korerotia nei e koe?</p> 
<p><A NAME="an_17:20">17:20</A>&nbsp;Poka ke hoki nga mea e mauria mai nei e koe ki o matou taringa: koia matou i mea ai kia mohio, he aha enei mea.</p> 
<p><A NAME="an_17:21">17:21</A>&nbsp;Ka mutu hoki ta nga tangata katoa o Atene, ratou ko nga manuhiri e noho ana i reira, e watea ai, ko te korero ranei, ko te whakarongo ranei ki tetahi mea hou.</p> 
<p><A NAME="an_17:22">17:22</A>&nbsp;&#182; Na ka tu a Paora i waenganui o Areopaka, ka mea, E nga tangata o Atene, i nga mea katoa ka kite ahau he ahua nui ke to koutou wehi ki nga atua maori.</p> 
<p><A NAME="an_17:23">17:23</A>&nbsp;I ahau hoki e haereere ana, e matakitaki ana i nga mea e karakia nei koutou, ka kite ahau i tetahi aata i tuhia nei i runga, KI TE ATUA NGARO. Heoi ko ta koutou e karakia kuware nei, ko ia taku e whakaatu nei ki a koutou.</p> 
<p><A NAME="an_17:24">17:24</A>&nbsp;Ko te Atua, nana nei i hanga te ao me nga mea katoa i roto, ko ia nei te Ariki o te rangi, o te whenua, e kore ia e noho ki nga whare i hanga e te ringa;</p> 
<p><A NAME="an_17:25">17:25</A>&nbsp;E kore ano e mahia he mea mana e te ringa tangata, me te mea he mate nona ki tetahi aha ranei, ko ia hoki hei homai i te ora, i te manawa, i nga mea katoa, ki nga tangata katoa;</p> 
<p><A NAME="an_17:26">17:26</A>&nbsp;Kotahi ano te toto i hanga ai e ia nga iwi katoa o nga tangata, hei noho ki te mata katoa o te whenua, nana hoki i whakatakoto o ratou wa i whakaritea i mua, me nga kaha o to ratou nohoanga;</p> 
<p><A NAME="an_17:27">17:27</A>&nbsp;Kia rapu ai ratou i te Atua, me kore e whawha, e kite i a ia, ahakoa ra kahore ia i matara atu i a tatou katoa:</p> 
<p><A NAME="an_17:28">17:28</A>&nbsp;Nana hoki tatou i ora ai, i korikori ai, i noho ai; i pera hoki te korero a etahi o o koutou kaitito, Ko tatou hoki tona uri.</p> 
<p><A NAME="an_17:29">17:29</A>&nbsp;Na, he uri nei tatou no te Atua, e kore e tika kia mea tatou, kei te rite te Atua ki te koura, ki te hiriwa, ki te kohatu, ki te mea i whakairoa e te mohio, e te whakaaro o te tangata.</p> 
<p><A NAME="an_17:30">17:30</A>&nbsp;Na kahore i whakaaroa e te Atua nga wa o te kuwaretanga; inaianei ia kua whakahau ia i nga tangata katoa o nga wahi katoa kia ripeneta:</p> 
<p><A NAME="an_17:31">17:31</A>&nbsp;Kua rite hoki i a ia he ra e whakawa ai ia i te ao i runga i te tika, ara ma te tangata kua whakaritea nei e ia; kua tukua nei hoki he tohu ki nga tangata katoa, i tana whakaarahanga i a ia i te hunga mate.</p> 
<p><A NAME="an_17:32">17:32</A>&nbsp;&#182; Na ka rangona e ratou te aranga o te hunga mate, ka tawai etahi; ko etahi i mea, Taihoa matou e whakarongo ano ki tenei mea i a koe.</p> 
<p><A NAME="an_17:33">17:33</A>&nbsp;Heoi puta atu ana a Paora i waenganui i a ratou.</p> 
<p><A NAME="an_17:34">17:34</A>&nbsp;Ko etahi tangata ia i piri ki a ia, i whakapono; i roto i a ratou a Rionaihia no Areopaka, ko tetahi wahine, ko Ramari te ingoa, ratou ko etahi atu.</p> 
<p><A NAME="an_18:1">18:1</A>&nbsp;&#182; Muri iho i enei mea ka haere atu a Paora i Atene, ka tae ki Koriniti;</p> 
<p><A NAME="an_18:2">18:2</A>&nbsp;Na ka kite ia i tetahi Hurai ko Akuira te ingoa, i whanau ki Ponoto, he mea tae hou mai i Itari, raua ko tana wahine, ko Pirihira; kua whakahaua hoki e Karauria kia haere atu nga Hurai katoa i Roma: a ka haere ia ki a raua.</p> 
<p><A NAME="an_18:3">18:3</A>&nbsp;A, no te mea kotahi ta ratou mahi, ka noho ia ki a raua, ka mahi ratou: he tui teneti hoki ta raua mahi.</p> 
<p><A NAME="an_18:4">18:4</A>&nbsp;Na ka korerorero ia i roto i te whare karakia i nga hapati katoa, e tohe ana ki nga Hurai ratou ko nga Kariki.</p> 
<p><A NAME="an_18:5">18:5</A>&nbsp;No te taenga mai ia o Hira raua ko Timoti i Makeronia, ka takare te ngakau o Paora, ka whakapuaki ki nga Hurai ko Ihu te Karaiti.</p> 
<p><A NAME="an_18:6">18:6</A>&nbsp;Heoi, i a ratou ka whakatika, ka kohukohu, ka ruia e ia ona kakahu, ka mea ki a ratou, hei runga i o koutou matenga o koutou toto; ka ma ahau: ko tenei ka haere ahau ki nga Tauiwi.</p> 
<p><A NAME="an_18:7">18:7</A>&nbsp;&#182; Na ka haere atu ia i reira, ka tomo ki te whare o tetahi tangata, ko Taituha Hutuha te ingoa, he tangata karakia ki te Atua, ko tona whare i tata tonu ki te whare karakia.</p> 
<p><A NAME="an_18:8">18:8</A>&nbsp;Na ka whakapono a Kirihipu, te rangatira o te whare karakia, me tona whare katoa ki te Ariki; he tokomaha hoki nga Koriniti, i a ratou ka rongo, i whakapono, i iriiria hoki.</p> 
<p><A NAME="an_18:9">18:9</A>&nbsp;A ka korero moemoea te Ariki ki a Paora i te po, Kaua e wehi, engari me korero, kei noho puku:</p> 
<p><A NAME="an_18:10">18:10</A>&nbsp;Kei a koe hoki ahau, e kore hoki tetahi tangata e pa ki a koe, e hoatu i te kino ki a koe: he nui hoki aku tangata i tenei pa.</p> 
<p><A NAME="an_18:11">18:11</A>&nbsp;Na kotahi te tau e ono marama i noho ai ia i reira, i whakaako ai i te kupu a te Atua i roto i a ratou.</p> 
<p><A NAME="an_18:12">18:12</A>&nbsp;&#182; Na, i a Kario e noho ana hei kawana mo Akaia, kotahi tonu whakatikanga o nga Hurai ki a Paora, a kawea ana ia ki te nohoanga whakawa,</p> 
<p><A NAME="an_18:13">18:13</A>&nbsp;Ka mea, E kukume ana tenei i nga tangata ki tetahi karakia ki te Atua e poka ke ana i ta te ture.</p> 
<p><A NAME="an_18:14">18:14</A>&nbsp;A, e mea tonu ana te mangai o Paora ki te puaki, ka mea a Kario ki nga Hurai, E nga Hurai, mehemea ko tetahi hanga he, ko tetahi mahi kino ranei, he tika kia ata whakarongo ahau ki a koutou:</p> 
<p><A NAME="an_18:15">18:15</A>&nbsp;Ko tenei he totohe korero, he mea ki nga ingoa, ki ta koutou ture, kei a koutou te whakaaro; e kore hoki ahau e pai kia waiho ahau hei kaiwhakawa mo ena mea.</p> 
<p><A NAME="an_18:16">18:16</A>&nbsp;Na peia atu ana ratou e ia i te nohoanga whakawa.</p> 
<p><A NAME="an_18:17">18:17</A>&nbsp;Na ka mau nga Kariki katoa ki a Hotene, rangatira o te whare karakia, a whiua ana ia i mua o te nohoanga whakawa. Heoi kihai a Kario i whakaaro ki tetahi o enei mea.</p> 
<p><A NAME="an_18:18">18:18</A>&nbsp;&#182; A, ka maha nga ra i noho ai a Paora, ka poroporoaki ia ki nga teina, a rere ana ki Hiria, ratou ko Pirihira ko Akuira; he mea moremore tona i Kenekerea: he ki taurangi hoki nana.</p> 
<p><A NAME="an_18:19">18:19</A>&nbsp;A ka tae ratou ki Epeha, ka mahue raua i a ia ki reira: ko ia i tomo ki te whare karakia, korerorero ai ki nga Hurai.</p> 
<p><A NAME="an_18:20">18:20</A>&nbsp;A, i ta ratou meatanga kia roa atu te wa e noho ai ia ki a ratou, kihai ia i whakaae;</p> 
<p><A NAME="an_18:21">18:21</A>&nbsp;Heoi poroporoaki ana ki a ratou, ka mea, E hoki mai ano ahau ki a koutou, ki te pai te Atua; a rere atu ana ia i Epeha.</p> 
<p><A NAME="an_18:22">18:22</A>&nbsp;A, no ka u ia ki Hiharia, ka haere atu ka oha ki te hahi, a haere ana ki Anatioka.</p> 
<p><A NAME="an_18:23">18:23</A>&nbsp;A, roaroa iho ki reira, ka haere, a haereerea marietia ana e ia te whenua o Karatia, o Pirikia, me te whakau i nga akonga katoa.</p> 
<p><A NAME="an_18:24">18:24</A>&nbsp;&#182; Na ka haere mai tetahi Hurai ki Epeha, ko Aporo te ingoa, i whanau ki Arehanaria, he pu korero, he tangata kaha ki nga karaipiture.</p> 
<p><A NAME="an_18:25">18:25</A>&nbsp;I whakaakona tenei tangata ki te ara o te Ariki; he tangata ia e toko tonu ake ana te ngakau, ka korero ia, tika tonu hoki tana whakaako i nga mea mo Ihu; heoi ano tana i matau ai ko te iriiri a Hoani;</p> 
<p><A NAME="an_18:26">18:26</A>&nbsp;Ka anga ia ka korero nui i roto i te whare karakia. No te rongonga o Akuira raua ko Pirihia ki a ia, ka mau raua ki a ia, ka ata whakaatu ki a ia i te ara o te Atua.</p> 
<p><A NAME="an_18:27">18:27</A>&nbsp;A, no ka mea ia kia haere ki Akaia, ka tautokona ia e nga teina, a ka tuhituhi ratou ki nga akonga kia whakamanuhiritia ia e ratou: a, no tona taenga atu, ka whakakahangia e ia te hunga i meinga nei e te aroha noa kia whakapono:</p> 
<p><A NAME="an_18:28">18:28</A>&nbsp;Kaha rawa hoki tana whawhati i ta nga Hurai i roto i te huihui; whakaaturia ana e ia ta nga karaipiture mo Ihu, ko te Karaiti ia.</p> 
<p><A NAME="an_19:1">19:1</A>&nbsp;&#182; I a Aporo i Koriniti, ka puta atu a Paora na nga wahi o runga, ka tae ki Epeha: a tupono atu ko etahi akonga.</p> 
<p><A NAME="an_19:2">19:2</A>&nbsp;A ka mea ki a ratou, I riro ranei te Wairua Tapu i a koutou i to koutou whakaponotanga? Ano ra ko ratou ki a ia, Kahore, kiano matou i rongo noa mehemea te Wairua Tapu i homai.</p> 
<p><A NAME="an_19:3">19:3</A>&nbsp;Ka mea ia ki a ratou, I iriiria oti koutou ki roto ki te aha? Ka mea ratou, Ki roto ki ta Hoani iriiri.</p> 
<p><A NAME="an_19:4">19:4</A>&nbsp;Na ka mea a Paora, Ko ta Hoani iriiri he iriiri ripeneta. I mea ia ki te iwi, kia whakapono ratou ki tetahi e haere mai ana i muri i a ia, ara ki a Ihu.</p> 
<p><A NAME="an_19:5">19:5</A>&nbsp;A, ka rongo ratou i tenei, ka iriiria i runga i te ingoa o te Ariki, o Ihu.</p> 
<p><A NAME="an_19:6">19:6</A>&nbsp;Na ka oti te whakapa e Paora ona ringa ki runga ki a ratou, ka tae mai te Wairua Tapu ki a ratou; na ka korerotia e ratou nga reo, ka poropiti hoki.</p> 
<p><A NAME="an_19:7">19:7</A>&nbsp;A ko to ratou tokomaha kei te tekau ma rua.</p> 
<p><A NAME="an_19:8">19:8</A>&nbsp;&#182; Na ka tomo ia ki te whare karakia, ka korero maia atu, e toru nga marama i korerorero ai, i kukume ai ki nga mea o te rangatiratanga o te Atua.</p> 
<p><A NAME="an_19:9">19:9</A>&nbsp;A, ka pakeke etahi, ka whakateka, ka whakahawea ki taua ritenga i te aroaro o te mano, ka mawehe atu ia i roto i a ratou, ka wehea ketia nga akonga, ka korerorero i tenei ra, i tenei ra, i roto i te kura o Tairanu.</p> 
<p><A NAME="an_19:10">19:10</A>&nbsp;Na e rua ona tau i penei ai; a ka rongo katoa te hunga e noho ana i Ahia, nga Hurai, nga Kariki, i te kupu a te Ariki, a Ihu.</p> 
<p><A NAME="an_19:11">19:11</A>&nbsp;Na ehara i te merekara noa ake a te Atua i mea ai kia meatia e nga ringa o Paora:</p> 
<p><A NAME="an_19:12">19:12</A>&nbsp;Ina hoki, i te mauranga atu i nga aikiha me nga arai i tona tinana ki te hunga mate, mutu ake o ratou mate, a puta atu ana nga wairua kino i roto i a ratou.</p> 
<p><A NAME="an_19:13">19:13</A>&nbsp;&#182; Katahi ka anga etahi o nga Hurai haereere noa, he hunga pei wairua, ka whakahua i te ingoa o te Ariki, o Ihu ki runga ki etahi i nga wairua kino, ka mea, He whakahua tenei na matou ki a koutou i a Ihu, i ta Paora e kauwhau nei.</p> 
<p><A NAME="an_19:14">19:14</A>&nbsp;Na i pera ano nga tama tokowhitu a tetahi Hurai, a Hewa, he tohunga nui ia.</p> 
<p><A NAME="an_19:15">19:15</A>&nbsp;Na ka whakahoki te wairua kino, ka mea ki a ratou, E mohio ana ahau ki a Ihu, e matau ana ki a Paora; ko koutou ia, ko wai ra?</p> 
<p><A NAME="an_19:16">19:16</A>&nbsp;Na ko te tupeketanga o te tangata i a ia nei te wairua kino ki a ratou, kua kaha i a ratou, taea ana ratou e ia, no ka oma tahanga ratou, ka oma mamae atu i taua whare.</p> 
<p><A NAME="an_19:17">19:17</A>&nbsp;A ka mohiotia tenei e nga tangata katoa e noho ana i Epeha, e nga Hurai ratou tahi ko nga Kariki; a ka tau te wehi ki a ratou katoa, a whakanuia ana te ingoa o te Ariki, o Ihu.</p> 
<p><A NAME="an_19:18">19:18</A>&nbsp;A he tokomaha o te hunga whakapono i haere mai, i whaki, i whakakite i a ratou mahi.</p> 
<p><A NAME="an_19:19">19:19</A>&nbsp;He tokomaha ano o te hunga i mahi i nga mahi tinihanga, i huihui i a ratou pukapuka, a tahuna ana i te aroaro o te katoa: a ka taua nga utu o aua pukapuka, ka kitea e rima tekau mano hiriwa.</p> 
<p><A NAME="an_19:20">19:20</A>&nbsp;Koia ano te nui o te tupu o te kupu a te Atua, te kaha.</p> 
<p><A NAME="an_19:21">19:21</A>&nbsp;&#182; A, no ka rite enei mea, ka mea a Paora i roto i tona wairua, kia tika na Makeronia, na Akaia, kia haere ki Hiruharama; i mea ia, Ka tae ahau ki reira, ko Roma ano taku e tiki ai e titiro.</p> 
<p><A NAME="an_19:22">19:22</A>&nbsp;A tokorua ana i tono ai ki Makeronia o te hunga e mahi ana ki a ia, ko Timoti raua ko Eratu; ko ia i noho iho i Ahia mo tetahi wa.</p> 
<p><A NAME="an_19:23">19:23</A>&nbsp;Na i taua wa kihai i nohinohi te ngangau i puta ake mo taua Ara.</p> 
<p><A NAME="an_19:24">19:24</A>&nbsp;Tera hoki tetahi tangata, ko Rimitiriua te ingoa, he kaimahi hiriwa, nana nei i hanga nga temepara hiriwa o Riana, kihai hoki i nohinohi nga utu i tika mai i tana mahi ki nga kaihanga;</p> 
<p><A NAME="an_19:25">19:25</A>&nbsp;Na ka whakaminea ratou e ia me era kaimahi o nga pera, a ka mea, E mara ma, e matau ana koutou, no tenei mahi a tatou rawa.</p> 
<p><A NAME="an_19:26">19:26</A>&nbsp;Na e kite ana, e rongo ana koutou, ehara i te mea ko Epeha anake, engari he iti te wahi o Ahia katoa kua mahue nei i tenei Paora te kukume, te whakapeau ke i te tini o te tangata, e mea ana ia, Ehara enei i te atua, e hanga nei e te ringa:</p> 
<p><A NAME="an_19:27">19:27</A>&nbsp;Na ehara i te mea ko to tatou nei wahi anake ka tata te kore noa iho; tera ano hoki e whakakahoretia te temepara o te atua nui, o Riana, a meake memeha noa iho tona nui, e karakiatia nei e Ahia katoa, e te ao.</p> 
<p><A NAME="an_19:28">19:28</A>&nbsp;A, no to ratou rongonga, a ka ki i te riri, ka karanga ake, ka mea, He nui a Riana o nga Epehi.</p> 
<p><A NAME="an_19:29">19:29</A>&nbsp;Na ka tutu te puehu o te pa katoa: a, ka oti te hopu e ratou a Kaiu raua ko Aritaku, he hunga no Makeronia, he hoa haere no Paora, na kotahi tonu ta ratou kokiritanga ki te whare matakitaki.</p> 
<p><A NAME="an_19:30">19:30</A>&nbsp;A, i a Paora e mea ana kia tomo ki roto ki te iwi, kihai ia i tukua e nga akonga.</p> 
<p><A NAME="an_19:31">19:31</A>&nbsp;Na ka unga tangata mai etahi o nga rangatira o Ahia, i pai nei ki a ia, ka mea kia kaua ia e tuku i a ia ki roto ki te whare matakitaki.</p> 
<p><A NAME="an_19:32">19:32</A>&nbsp;Heoi puta ke te karanga a etahi, puta ke a etahi: tino raruraru hoki taua whakaminenga; ko te nuinga kihai i matau ki te mea i huihui ai ratou.</p> 
<p><A NAME="an_19:33">19:33</A>&nbsp;Na ka mauria e ratou a Arehanara i roto i te hui, na nga Hurai ia i mea kia whakatika atu. A tawhiri ana te ringa o Arehanara, i mea hoki kia korerotia e ia ta ratou ki te iwi.</p> 
<p><A NAME="an_19:34">19:34</A>&nbsp;Heoi ka matau ratou he Hurai ia, kotahi tonu te reo o te katoa ki te karanga, a tata noa ki te rua nga haora, He nui a Riana o nga Epehi.</p> 
<p><A NAME="an_19:35">19:35</A>&nbsp;A, ka mariri iho te huihui i te kaiwhakawa, ka mea ia, E nga Epehi, ko wai te tangata kahore e mohio ko te pa o nga Epehi te kaitiaki temepara o te atua nui, o Riana, o te whakapakoko ano hoki i taka iho i a Hupita?</p> 
<p><A NAME="an_19:36">19:36</A>&nbsp;Na, ka kore nei enei mea e taea te whakakorekore, heoi kia ata noho, kaua hoki e hikaka te mahi.</p> 
<p><A NAME="an_19:37">19:37</A>&nbsp;Kua arahina mai nei hoki e koutou enei tangata ki konei, ehara nei i te hunga tahae mea tapu, ehara hoki i te hunga kohukohu ki to tatou atua.</p> 
<p><A NAME="an_19:38">19:38</A>&nbsp;Na, ki te mea he kupu ta Rimitiriu ratou ko ona hoa mahi mo tetahi tangata, e taea te whakawa, a tenei ano nga kawana: ma ratou ratou e whakawa.</p> 
<p><A NAME="an_19:39">19:39</A>&nbsp;Na, ki te mea he mea ke ta koutou e whai na, waiho ma te runanga tika te ritenga.</p> 
<p><A NAME="an_19:40">19:40</A>&nbsp;Ko wai hoki ka tohu? tera pea tatou e whakawakia mo tenei ngangautanga onaianei, kahore nei ona take; kahore hoki he take e tika ai ta tatou korero mo tenei huihui.</p> 
<p><A NAME="an_19:41">19:41</A>&nbsp;A, no ka puaki enei kupu ana, ka tonoa atu e ia te whakaminenga.</p> 
<p><A NAME="an_20:1">20:1</A>&nbsp;&#182; A, no te mutunga o te ngangau, ka karangatia e Paora nga akonga, ka tohutohu i a ratou, ka poroporoaki, a turia atu ana e ia, haere ana ki Makeronia.</p> 
<p><A NAME="an_20:2">20:2</A>&nbsp;A ka haereerea e ia aua wahi, me te whakahau i a ratou ki nga kupu maha, a haere ana ia ki Kariki;</p> 
<p><A NAME="an_20:3">20:3</A>&nbsp;A, ka toru ona marama ki reira, i nga Hurai ano e whakatakoto whakaaro ana mona, i a ia meake rere ki Hiria, ka whakaaro ia kia hoki ma Makeronia.</p> 
<p><A NAME="an_20:4">20:4</A>&nbsp;A i haere tahi i a ia tae noa ki Ahia, a Hopate o Peria, te tama a Piru; a Kaiu o Rerepe; a Timoti hoki ratou ko Tikiku, ko Toropimu o Ahia.</p> 
<p><A NAME="an_20:5">20:5</A>&nbsp;Otira kua haere atu enei i mua, a e tatari mai ana ki a matou i Toroa.</p> 
<p><A NAME="an_20:6">20:6</A>&nbsp;Na i te mutunga o nga ra o te taro rewenakore ka rere atu matou i Piripai, a po rima ka tae atu ki a ratou ki Toroa; a e whitu nga ra i noho ai ki reira.</p> 
<p><A NAME="an_20:7">20:7</A>&nbsp;&#182; Na i te ra tuatahi o te wiki, i te mea kua huihui matou ki te whawhati taro, ka kauwhau a Paora ki a ratou, e mea ana hoki ki te haere i te aonga ake; a ka kumea roatia tana korero a waenganui po ra ano.</p> 
<p><A NAME="an_20:8">20:8</A>&nbsp;A he maha nga rama i te ruma i runga, i te wahi i huihui ai matou.</p> 
<p><A NAME="an_20:9">20:9</A>&nbsp;Na tera tetahi taitamariki, ko Utiku te ingoa, i te matapihi e noho ana, kua tino parangia e te moe: a, ka roa tonu te kauwhau a Paora, na ka pehia rawatia ia e te moe, na ka taka iho i te toru o nga whakapaparanga o nga ruma, tangohia rawatia ak e kua mate.</p> 
<p><A NAME="an_20:10">20:10</A>&nbsp;Na ka heke iho a Paora, a hinga ana ki runga ki a ia, awhi ana i a ia, ka mea, kei ngangau koutou; kei roto hoki i a ia tona wairua.</p> 
<p><A NAME="an_20:11">20:11</A>&nbsp;Na ka kake atu ano ia, ka whawhati taro, ka kai, a ka roa rawa te korero a puao noa, ka haere.</p> 
<p><A NAME="an_20:12">20:12</A>&nbsp;Heoi arahina oratia atu ana e ratou taua taitama, kihai hoki i nohinohi te koa.</p> 
<p><A NAME="an_20:13">20:13</A>&nbsp;&#182; Na ko matou kua riro i mua ki te kaipuke, a rere ana ki Aho, i mea kia utaina a Paora i reira: nana hoki i whakarite, i mea hoki ko ia me ra uta.</p> 
<p><A NAME="an_20:14">20:14</A>&nbsp;A ka tutaki ki a matou ki Aho, ka utaina ia, a rere ana matou ki Mitirini.</p> 
<p><A NAME="an_20:15">20:15</A>&nbsp;Rere atu ana matou i reira, a i te aonga ake ka taea te ritenga atu o Kio; ao ake ano ka u ki Hamo a noho ana ki Torokiriuma; ao ake ano ka u ki Miretu.</p> 
<p><A NAME="an_20:16">20:16</A>&nbsp;I mea hoki a Paora kia rere i waho ake o Epeha, kei roa ia ki Ahia: i porangi hoki me kore e rokohanga atu ia e te ra o te Petekoha ki Hiruharama.</p> 
<p><A NAME="an_20:17">20:17</A>&nbsp;&#182; Na ka tono tangata atu ia i Miretu ki Epeha, hei tiki i nga kaumatua o te hahi.</p> 
<p><A NAME="an_20:18">20:18</A>&nbsp;A, no to ratou taenga mai ki a ia, ka mea ia ki a ratou, E matau ana koutou ki taku tikanga i roto i a koutou i nga ra katoa, no te ra tuatahi iho ano o toku taenga mai ki Ahia,</p> 
<p><A NAME="an_20:19">20:19</A>&nbsp;Papaku noa iho te ngakau i mahi ai ahau ki te Ariki, he maha ia nga roimata me nga whakamatautau i pa ki ahau, i nga Hurai e whakatakoto whakaaro ana moku:</p> 
<p><A NAME="an_20:20">20:20</A>&nbsp;Kihai i puritia e ahau tetahi o nga mea pai; i whakakitea atu ano ki a koutou, i akona nuitia ki a koutou, i tenei whare, i tenei whare;</p> 
<p><A NAME="an_20:21">20:21</A>&nbsp;I kauwhautia hoki ki nga Hurai, ki nga Kariki, te ripeneta whaka te Atua, me te whakapono ki to tatou Ariki, ki a Ihu Karaiti.</p> 
<p><A NAME="an_20:22">20:22</A>&nbsp;Na, tenei ahau te haere nei ki Hiruharama, he hereherenga na te wairua, kahore hoki e mohio ki nga mea e pa ki ahau i reira:</p> 
<p><A NAME="an_20:23">20:23</A>&nbsp;Heoi ano ko ta te Wairua Tapu e whakaatu nei ki ahau i tenei pa, i tenei pa, e mea ana, kei te taria mai ahau e nga mekameka, e nga mate.</p> 
<p><A NAME="an_20:24">20:24</A>&nbsp;Otira kahore ahau e ihupuku ki te ora, hei painga ki ahau ake, engari kia taea taku e whai nei, me te mahi i homai ki ahau e te Ariki, e Ihu, ara kia whakaaturia te rongopai o te aroha noa o te Atua.</p> 
<p><A NAME="an_20:25">20:25</A>&nbsp;Na e mohio ana tenei ahau, heoi ano kitenga o toku mata e tetahi o koutou, e te hunga i kauwhau haere nei ahau i te rangatiratanga o te Atua i roto i a koutou.</p> 
<p><A NAME="an_20:26">20:26</A>&nbsp;Koia ahau ka mea nei ki a koutou aianei, Kahore oku poke i nga toto o tetahi tangata.</p> 
<p><A NAME="an_20:27">20:27</A>&nbsp;Kihai hoki ahau i manawapa ki te kauwhau i te whakaaro katoa o te Atua ki a koutou.</p> 
<p><A NAME="an_20:28">20:28</A>&nbsp;Na kia tupato ki a koutou, ki te kahui katoa ano i meinga ai koutou e te Wairua Tapu hei kaitirotiro, whangaia te hahi a te Atua i hokona nei e ia ki ona ake toto.</p> 
<p><A NAME="an_20:29">20:29</A>&nbsp;E mohio ana hoki ahau ki tenei ka riro ahau, tera e puta mai ki a koutou he wuruhi nanakia, e kore nei e tohu i te kahui;</p> 
<p><A NAME="an_20:30">20:30</A>&nbsp;A ka whakatika ake etahi tangata i roto i a koutou ano, korero ai i nga mea parori ke, hei kukume i nga akonga kia whai i a ratou.</p> 
<p><A NAME="an_20:31">20:31</A>&nbsp;Na reira, kia mataara, kia mahara ano ki nga tau e toru kihai nei ahau i mangere i te po, i te ao, ki te whakatupato i tenei, i tenei o koutou, me te tangi ano ahau.</p> 
<p><A NAME="an_20:32">20:32</A>&nbsp;Na, tenei ahau, te tuku nei i a koutou ki te Atua, ki te kupu hoki o tona aroha noa, e kaha nei ki te whakatupu ake, ki te hoatu hoki i tetahi wahi ki a koutou i roto i te hunga katoa kua oti te whakatapu.</p> 
<p><A NAME="an_20:33">20:33</A>&nbsp;Kihai i hiahiatia e ahau te hiriwa, te koura, te kakahu ranei, o tetahi.</p> 
<p><A NAME="an_20:34">20:34</A>&nbsp;E mohio ana ano koutou, na enei ringa i mahi nga mea i matea e ahau, e oku hoa hoki.</p> 
<p><A NAME="an_20:35">20:35</A>&nbsp;I nga mea katoa i hoatu e ahau he tauira ki a koutou, kia penei ta koutou mahi kia atawhaitia ai e koutou te hunga ngoikore, me te mahara ki nga kupu a te Ariki, a Ihu, i mea ra ia, Ko te whakawhiwhi, nui atu te hari i to te whiwhi.</p> 
<p><A NAME="an_20:36">20:36</A>&nbsp;&#182; I te mutunga o tenei whai kupu ana ka tukua ona turi ki raro, ka inoi tahi ia me ratou katoa.</p> 
<p><A NAME="an_20:37">20:37</A>&nbsp;He nui hoki te tangi o te katoa; hinga iho ratou ki runga ki te kaki o Paora, ka kihi i a ia;</p> 
<p><A NAME="an_20:38">20:38</A>&nbsp;I tino mamae pu hoki ratou i te kupu i mea ai ia, heoi ano to ratou kitenga i tona mata. Na ka arahi ratou i a ia ki te kaipuke.</p> 
<p><A NAME="an_21:1">21:1</A>&nbsp;&#182; Heoi ka wehe matou i a ratou, ka rere, a tika tonu atu, tae noa ki Koha, a ao ake te ra kei Roro, i reira atu ki Patara.</p> 
<p><A NAME="an_21:2">21:2</A>&nbsp;Na ka rokohanga tetahi kaipuke e whakawhiti atu ana ki Pinika, a eke ana matou ki runga, rere ana.</p> 
<p><A NAME="an_21:3">21:3</A>&nbsp;A ka kitea Kaiperu, ka mahue ake i te taha ki maui, ka rere atu matou ki Hiria, a ka u ki Taira: hei reira hoki te kaipuke ruke ai i tona utanga.</p> 
<p><A NAME="an_21:4">21:4</A>&nbsp;A ka kitea nga akonga, e whitu nga ra i noho ai matou ki reira: ka korero hoki ratou ki a Paora, he mea na te Wairua, kia kaua ia e haere ki Hiruharama.</p> 
<p><A NAME="an_21:5">21:5</A>&nbsp;A ka rite aua ra o matou, ka puta atu matou, ka haere; me te kawe ano ratou katoa, me nga wahine, me nga tamariki, i a matou a waho ra ano o te pa: na ka tukua o matou turi ki te tahatai, ka inoi;</p> 
<p><A NAME="an_21:6">21:6</A>&nbsp;Katahi ka poroporoaki matou tetahi ki tetahi; a eke ana matou ki te kaipuke; ko ratou ia i hoki ki o ratou kainga.</p> 
<p><A NAME="an_21:7">21:7</A>&nbsp;A ka tutuki to matou rerenga atu i Taira, ka tae ki Toromai, na ka oha atu ki nga teina, a kotahi te ra i noho ai ki a ratou.</p> 
<p><A NAME="an_21:8">21:8</A>&nbsp;&#182; I te aonga ake ka turia atu e matou, ka haere ki Hiharia: a tomo ana ki te whare o Piripi kaikauwhau, ko ia nei tetahi o nga tokowhitu; noho ana i a ia.</p> 
<p><A NAME="an_21:9">21:9</A>&nbsp;Na tokowha nga tamahine a taua tangata, he wahine, he poropiti.</p> 
<p><A NAME="an_21:10">21:10</A>&nbsp;A ka maha o matou ra i noho ai, ka haere mai tetahi poropiti i Huria, ko Akapu te ingoa.</p> 
<p><A NAME="an_21:11">21:11</A>&nbsp;A, no to ratou taenga mai ki a matou, ka mau ki te whitiki o Paora, herea iho e ia ona ake ringa me ona waewae, ka mea, Ko ta te Wairua Tapu korero tenei, E peneitia te here o te tangata nona tenei whitiki e nga Hurai i Hiruharama, e tukua atu a no ia ki nga ringa o nga Tauiwi.</p> 
<p><A NAME="an_21:12">21:12</A>&nbsp;Heoi, i to matou rongonga i enei mea, ka tohe matou ko nga tangata o taua kainga, kia kaua ia e haere ki Hiruharama.</p> 
<p><A NAME="an_21:13">21:13</A>&nbsp;Na ko te whakahokinga a Paora, he aha ta koutou e tangi, e whakangakaukore nei i ahau? ehara hoki i te mea ko te here anake taku e pai ai, engari ko te mate ano hoki ki Hiruharama, mo te ingoa o te Ariki, o Ihu.</p> 
<p><A NAME="an_21:14">21:14</A>&nbsp;A, no tona korenga i rongo, ka mutu ta matou, ka mea, Kia meatia ta te Ariki e pai ai.</p> 
<p><A NAME="an_21:15">21:15</A>&nbsp;&#182; A ka pahemo enei ra, ka takai matou i a matou mea, a haere ana ki Hiruharama.</p> 
<p><A NAME="an_21:16">21:16</A>&nbsp;I haere tahi ano i a matou etahi o nga akonga o Hiharia, na ratou i mau ake a Nahona o Kaiperu, he akonga tawhito hei tukunga atu mo matou.</p> 
<p><A NAME="an_21:17">21:17</A>&nbsp;A, i to matou taenga ki Hiruharama, ka koa nga teina ki a matou.</p> 
<p><A NAME="an_21:18">21:18</A>&nbsp;I te aonga ake ka haere tahi matou ko Paora ki a Hemi: i reira ano nga kaumatua katoa.</p> 
<p><A NAME="an_21:19">21:19</A>&nbsp;Na ka oha ia ki a ratou, ka korerotia takitahitia nga mea i mea ai te Atua kia mahia e ia i roto i nga Tauiwi.</p> 
<p><A NAME="an_21:20">21:20</A>&nbsp;No to ratou rongonga, ka whakakororia i te Atua, ka mea ki a ia, Kua kite koe, e to matou teina, i nga mano tini o nga Hurai kua whakapono nei; e uaua katoa ana hoki ki te ture:</p> 
<p><A NAME="an_21:21">21:21</A>&nbsp;Kua rongo ano hoki ratou ki a koe, e whakaako ana koe i nga Hurai katoa i roto i nga Tauiwi, kia whakarerea a Mohi, e mea ana kia kaua ratou e kokoti i nga tamariki, kia kaua ano e haere i runga i nga ritenga o mua.</p> 
<p><A NAME="an_21:22">21:22</A>&nbsp;Na, me pehea? e kore hoki e kore ka rongo ratou ki tou taenga mai.</p> 
<p><A NAME="an_21:23">21:23</A>&nbsp;Na, me mea e koe tenei e korerotia nei e matou ki a koe: Tokowha o matou tangata, he kupu taurangi ta ratou;</p> 
<p><A NAME="an_21:24">21:24</A>&nbsp;Tangohia enei, kia purea ngatahitia koutou, mau ano e utu a ratou mea, kia waruhia ai o ratou matenga: a ka kite ratou katoa he teka noa nga mea i korerotia mou: engari ko koe, he tika tau haere, kei te whakarite ano koe i te ture.</p> 
<p><A NAME="an_21:25">21:25</A>&nbsp;Tena ko nga Tauiwi kua whakapono, kua tuhituhi atu matou, kua whakatakoto tikanga atu, kia tupato ratou i nga mea e patua ana ma nga whakapakoko, i te toto, i te mea kua notia te kaki, i te moe tahae.</p> 
<p><A NAME="an_21:26">21:26</A>&nbsp;Na ka mau a Paora ki aua tangata, a i te aonga ake ka pure tahi, ka haere tahi ratou ki roto ki te temepara, hei whakaatu ka whakaritea nga ra mo te purenga, kia whakaherea ra ano he whakahere mo tetahi, mo tetahi o ratou.</p> 
<p><A NAME="an_21:27">21:27</A>&nbsp;&#182; Heoi ka tata nga ra e whitu te taka, ka kitea ia i roto i te temepara e etahi Hurai o Ahia: na ratou i whakaoho te mano katoa, a ka pa o ratou ringa ki a ia,</p> 
<p><A NAME="an_21:28">21:28</A>&nbsp;Ka karanga, E nga tangata o Iharaira, awhinatia mai: Ko te tangata tenei e whakaako nei i nga tangata katoa o nga wahi katoa ki nga mea whakahe mo te iwi, mo te ture, mo tenei kainga hoki: kua kawea mai ano e ia etahi Kariki ki roto ki te temepa ra, a ka noa nei i a ia tenei wahi tapu.</p> 
<p><A NAME="an_21:29">21:29</A>&nbsp;I kite hoki ratou i mua he hoa nona i roto i te pa, ko Toropimu o Epeha; tohu noa ratou, kua mauria mai ia e Paora ki roto ki te temepara.</p> 
<p><A NAME="an_21:30">21:30</A>&nbsp;Na ka oho te pa katoa, ka oma nga tangata: a ka mau ratou ki a Paora, toia ana ia ki waho o te temepara: tutakina tonutia atu nga tatau.</p> 
<p><A NAME="an_21:31">21:31</A>&nbsp;Na i a ratou e whai ana kia patua ia, ka tae te rongo ki te rangatira mano o te hapu hoia, kua tutu te puehu i Hiruharama katoa.</p> 
<p><A NAME="an_21:32">21:32</A>&nbsp;Na hohoro tonu tana mau ki etahi hoia, ki etahi keneturio, a oma iho ana ki a ratou: a, no to ratou kitenga i te rangatira mano, i nga hoia hoki, ka mutu te patu i a Paora.</p> 
<p><A NAME="an_21:33">21:33</A>&nbsp;Na ka whakatata mai te rangatira mano, ka tango i a ia, ka mea kia herea ia ki nga mekameka e rua; a ka ui ko wai ia, i aha hoki ia.</p> 
<p><A NAME="an_21:34">21:34</A>&nbsp;Na he karanga ano ta etahi, he karanga ke ta etahi, i roto i te mano: na kihai ia i mohio ki te tino tikanga, i te ngangau hoki, a whakahaua ana kia arahina ia ki te pa.</p> 
<p><A NAME="an_21:35">21:35</A>&nbsp;A, no tona taenga ki te pikitanga, ka hikitia ia e nga hoia i te taututetutenga hoki a te tangata;</p> 
<p><A NAME="an_21:36">21:36</A>&nbsp;I aru hoki te huihui o te iwi, me te karanga, Whakamatea ia.</p> 
<p><A NAME="an_21:37">21:37</A>&nbsp;A, no ka whano a Paora te kawea ki roto ki te pa, ka mea ia ki te rangatira mano, E pai ana ranei kia korero ahau i tetahi kupu ki a koe? Ka mea ia, E matau ana ranei koe ki te reo Kariki?</p> 
<p><A NAME="an_21:38">21:38</A>&nbsp;Ehara oi koe i te Ihipiana, nana nei i whakatupu te tutu i mua ake ra, a mauria ana e ia nga tangata kohuru e wha mano ki te koraha?</p> 
<p><A NAME="an_21:39">21:39</A>&nbsp;Ka mea a Paora, he Hurai ahau, no Tarahu o Kirikia, he tangata tupu no taua pa, ehara hoki i te pa ingoakore: na ko taku inoi tenei ki a koe, tukua ahau kia korero ki te iwi.</p> 
<p><A NAME="an_21:40">21:40</A>&nbsp;Na tukua ana e ia, a tu ana a Paora ki te pikitanga, ka tawhiri tona ringa ki te iwi. Na mutu pu te turituri, ka korero ia, no nga Hiperu te reo, ka mea,</p> 
<p><A NAME="an_22:1">22:1</A>&nbsp;&#182; E oku tuakana, e oku matua, whakarongo ki tenei korero aku ki a koutou.</p> 
<p><A NAME="an_22:2">22:2</A>&nbsp;A, ka rongo ratou ko te reo Hiperu tana i korero ai ki a ratou, katahi ka mutu rawa te kiki; a ka mea ia,</p> 
<p><A NAME="an_22:3">22:3</A>&nbsp;&#182; He Hurai ahau, i whanau ki Tarahu o Kirikia, i whakatupuria i roto i tenei pa ki nga waewae o Kamariere, i ata whakaakona ki te tino tikanga o te ture o nga matua, i uaua ano ahau mo te Atua, i pena me koutou katoa inaianei.</p> 
<p><A NAME="an_22:4">22:4</A>&nbsp;A whakatoia ana e ahau nga tangata o tenei tikanga, tae ana ki te mate; herea ana e ahau nga tane me nga wahine, a tukua ana ki nga whare herehere.</p> 
<p><A NAME="an_22:5">22:5</A>&nbsp;Ma te tohunga nui tenei korero aku e whakatika, ma te huihui hoki o nga kaumatua katoa: i riro mai hoki i ahau a ratou pukapuka ki nga teina, a haere ana ahau ki Ramahiku, kia herea, kia arahina mai hoki te hunga o reira ki Hiruharama kia whakama maetia.</p> 
<p><A NAME="an_22:6">22:6</A>&nbsp;Na, i ahau e haere ana, e whakatata ana ki Ramahiku, i te poutumarotanga, ka whiti whakarere mai ki ahau he marama nui no te rangi.</p> 
<p><A NAME="an_22:7">22:7</A>&nbsp;A hinga ana ahau ki te whenua, ka rangona he reo e mea ana ki ahau, E Haora, e Haora, he aha tau e whakatoi nei i ahau?</p> 
<p><A NAME="an_22:8">22:8</A>&nbsp;Na ka whakahokia e ahau, Ko wai koe, e te Ariki? Ka mea ia ki ahau, Ko Ihu ahau o Nahareta, e whakatoia nei e koe.</p> 
<p><A NAME="an_22:9">22:9</A>&nbsp;I kite ano oku hoa i te marama, otira kihai i rongo i te reo ona i korero ki ahau.</p> 
<p><A NAME="an_22:10">22:10</A>&nbsp;Ka mea ahau, Me aha ahau, e te Ariki? Ka mea te Ariki ki ahau, Whakatika, haere ki Ramahiku; a ka korerotia ki a koe i reira nga mea katoa kua whakaritea kia meinga e koe.</p> 
<p><A NAME="an_22:11">22:11</A>&nbsp;Heoi, i te mea kahore ahau i kite, na te kororia hoki o taua marama, ka arahina a ringatia ahau e oku hoa haere, ka tae ki Ramahiku.</p> 
<p><A NAME="an_22:12">22:12</A>&nbsp;Na ko tetahi tangata, ko Anania, he tangata karakia, i rite tonu nei ki ta te ture ana mahi, a e korerotia paitia ana e nga Hurai katoa e noho ana i reira,</p> 
<p><A NAME="an_22:13">22:13</A>&nbsp;Haere mai ana ia ki ahau, a tu ana i toku taha, ka mea mai ki ahau, E toku teina, e Haora, titiro ake. A i taua haora ano ka titiro ahau ki a ia.</p> 
<p><A NAME="an_22:14">22:14</A>&nbsp;I mea ano ia, Na te Atua o o tatou matua koe i whiriwhiri, kia matau ki tana e pai ai, kia kite i a te Tika, kia rongo hoki i te reo o tona mangai.</p> 
<p><A NAME="an_22:15">22:15</A>&nbsp;No te mea ko koe hei kaiwhakaatu mana ki nga tangata katoa, mo nga mea i kite ai, i rongo ai koe.</p> 
<p><A NAME="an_22:16">22:16</A>&nbsp;Na, he aha tau e whakaroa nei? whakatika, kia iriiria koe, kia horoia ou hara, me te karanga ano ki te ingoa o te Ariki.</p> 
<p><A NAME="an_22:17">22:17</A>&nbsp;A, no toku hokinga mai ki Hiruharama, i ahau e inoi ana i roto i te temepara, ka puta te ngakau matakite ki ahau;</p> 
<p><A NAME="an_22:18">22:18</A>&nbsp;A ka kite ahau i a ia e mea ana mai ki ahau, E ahua, kia hohoro te haere atu i Hiruharama: e kore hoki ratou e tango i tau korero moku.</p> 
<p><A NAME="an_22:19">22:19</A>&nbsp;Na ko taku meatanga, E te Ariki, e matau ana ratou, he kaiherehere ahau, he kaiwhiu i roto i nga whare karakia, i te hunga i whakapono ki a koe:</p> 
<p><A NAME="an_22:20">22:20</A>&nbsp;A, i te whakahekenga o nga toto o tou kaiwhakaatu, o Tepene, i reira ahau e tu ana, e whakaae ana, e tiaki ana hoki i nga kakahu o ona kaiwhakamate.</p> 
<p><A NAME="an_22:21">22:21</A>&nbsp;Na ko tana meatanga ki ahau, Haere: ka unga hoki koe e ahau ki tawhiti ki nga Tauiwi.</p> 
<p><A NAME="an_22:22">22:22</A>&nbsp;&#182; A whakarongo ana ratou ki a ia taea noatia tenei kupu, na ka hamama ratou, ka mea, Whakamatea atu te koroke nei i runga i te whenua: e kore hoki e pai kia ora ia.</p> 
<p><A NAME="an_22:23">22:23</A>&nbsp;Heoi, i a ratou e karanga ana, e rukeruke ana i o ratou kakahu, e akiri ana i te puehu ki te rangi,</p> 
<p><A NAME="an_22:24">22:24</A>&nbsp;Ka whakahau te rangatira kia kawea ia ki te pa, ka mea kia whiua, kia uia; kia matau ai ia ki te mea i penei ai ratou te karanga ki a ia.</p> 
<p><A NAME="an_22:25">22:25</A>&nbsp;A, ka oti ia te here e ratou ki nga here, ka mea a Paora ki te keneturio e tu ana i reira, he mea tika ranei kia whiua e koutou te tangata, he tangata no Roma, i te mea kahore ano i mau noa tona he?</p> 
<p><A NAME="an_22:26">22:26</A>&nbsp;A, no te rongonga o te keneturio, ka haere, ka korero ki te rangatira mano, ka mea, He aha tau e mea ai? no Roma hoki te tangata nei.</p> 
<p><A NAME="an_22:27">22:27</A>&nbsp;Na ka haere mai te rangatira mano, ka mea ki a ia, Korero mai ki ahau, no Roma koe? Ka mea ia, Ae.</p> 
<p><A NAME="an_22:28">22:28</A>&nbsp;Na ka whakahoki te rangatira mano, Na te moni nui i whiwhi ai ahau ki tenei taonga, hei tangata whenua no Roma. Ka mea a Paora, Ko ahau i whanau tonu no Roma.</p> 
<p><A NAME="an_22:29">22:29</A>&nbsp;Na whakarerea tonutia iho ia e te hunga e mea ana ki te ui ki a ia: i mataku hoki te rangatira mano, i tona rongonga no Roma ia, mona hoki i here i a ia.</p> 
<p><A NAME="an_22:30">22:30</A>&nbsp;Na i te aonga ake ka mea ia kia matau ki te tikanga, ki te mea i whakawakia ai ia e nga Hurai, ka wewete i ona here, ka whakahau kia haere mai nga tohunga nui, me to ratou runanga katoa, a arahina iho ana a Paora, whakaturia ana ki to ratou aroa ro.</p> 
<p><A NAME="an_23:1">23:1</A>&nbsp;&#182; Na ka titiro pu a Paora ki te runanga, ka mea, E oku tuakana, tika tonu ki toku mahara taku whakahaere i te aroaro o te Atua, a taea noatia tenei ra.</p> 
<p><A NAME="an_23:2">23:2</A>&nbsp;Na ka mea a Anania tohunga nui ki te hunga e tu ana i tona taha, kia pakia tona mangai.</p> 
<p><A NAME="an_23:3">23:3</A>&nbsp;Ano ra ko Paora ki a ia, Tenei ake ka papaki te Atua i a koe, e te pakitara kua oti te pani ki te paru ma: a ka noho mai koe hei whakawa i ahau i ta te ture i whakatakoto ai, me te whakahau ano kia pakia ahau, e he nei tena ki te ture?</p> 
<p><A NAME="an_23:4">23:4</A>&nbsp;Na ka mea te hunga e tu tata ana, E whakamanumanu ana koe ki te tohunga nui a te Atua?</p> 
<p><A NAME="an_23:5">23:5</A>&nbsp;Ano ra ko Paora, Kihai ahau i matau, e oku tuakana, ko ia te tohunga nui: kua oti hoki te tuhituhi, Aua e korerotia kinotia te rangatira o tou iwi.</p> 
<p><A NAME="an_23:6">23:6</A>&nbsp;&#182; A, no ka kite a Paora no nga Haruki etahi, ko etahi no nga Parihi, ka karanga ia i roto i te runanga, E oku tuakana, he Parihi ahau, he tama na nga Parihi: ko te aranga o te hunga mate e tumanakohia nei te mea e whakawakia nei ahau.</p> 
<p><A NAME="an_23:7">23:7</A>&nbsp;A, no tana korerotanga i tenei, ka tohetohe nga Parihi ratou ko nga Haruki: ka wahirua hoki te huihui.</p> 
<p><A NAME="an_23:8">23:8</A>&nbsp;E mea ana hoki nga Haruki, kahore he aranga, kahore he anahera, he wairua ranei: ko nga Parihi ia e whakaae ana ki aua mea e rua.</p> 
<p><A NAME="an_23:9">23:9</A>&nbsp;A ka nui te ngangare; ka whakatika etahi o nga karaipi o to nga Parihi taha, ka totohe, ka mea, Kahore ano i mau i a matou te he o tenei tangata: tena, ka pehea, mehemea kua korero tetahi wairua ki a ia, tetahi anahera ranei?</p> 
<p><A NAME="an_23:10">23:10</A>&nbsp;A, no ka nui te ngangau, ka mataku te rangatira mano kei motumotuhia a Paora e ratou, na unga ana e ia nga hoia kia heke atu, ki te tango mai i a ia i roto i a ratou, kia arahina hoki ki te pa.</p> 
<p><A NAME="an_23:11">23:11</A>&nbsp;A i taua po ka tu te Ariki ki tona taha, ka mea, Kia maia: kia pena i a koe i whakaatu na moku i Hiruharama, tau whakaatu hoki ki Roma.</p> 
<p><A NAME="an_23:12">23:12</A>&nbsp;&#182; Ao ake te ra, ka huihui etahi o nga Hurai, ka maka oati ki a ratou ano, ka mea, kia kaua ratou e kai, kia kaua e inu, kia whakamatea ra ano e ratou a Paora.</p> 
<p><A NAME="an_23:13">23:13</A>&nbsp;A e wha tekau ngahoro nga tangata nana tenei oatitanga.</p> 
<p><A NAME="an_23:14">23:14</A>&nbsp;Na ka haere ratou ki nga tohunga nui ratou ko nga kaumatua, ka mea, Kua oati matou i tetahi oati nui, kia kaua e pa kai, kia mate ra ano a Paora i a matou.</p> 
<p><A NAME="an_23:15">23:15</A>&nbsp;Na, ma koutou tahi ko te runanga e ki atu ki te rangatira mano kia arahina iho ia ki a koutou apopo, me te mea nei e mea ana koutou kia ata mohiotia te take ki a ia: ko matou ia, i te mea kiano ia i tata noa, ka noho rite ki te whakamate i a ia.</p> 
<p><A NAME="an_23:16">23:16</A>&nbsp;Otira ka rongo te tama a te tuahine o Paora ki to ratou whakaaro whakapapa, ka haere ia, ka tomo ki te pa, ka korero ki a Paora.</p> 
<p><A NAME="an_23:17">23:17</A>&nbsp;Katahi ka karanga a Paora ki tetahi keneturio, ka mea, Arahina atu te tamaiti nei ki te rangatira mano: he korero hoki tana ki a ia.</p> 
<p><A NAME="an_23:18">23:18</A>&nbsp;Na ka mau ia ki a ia, ka arahi i a ia ki te rangatira mano, ka mea, I karanga te herehere, a Paora, i ahau, i mea kia arahina mai tenei tamaiti ki a koe, he korero hoki tana ki a koe.</p> 
<p><A NAME="an_23:19">23:19</A>&nbsp;Na ka mau te rangatira mano ki tona ringa, ka haere ki tahaki, ka ui atu, He aha tau mea hei korero</p> 
<p><A NAME="an_23:20">23:20</A>&nbsp;Ano ra ko tera, Kua whakatakoko whakaaro nga Hurai kia mea ki a koe kia arahina iho a Paora apopo ki te runanga, ano e ata uia ano e koe tetahi atu mea mona.</p> 
<p><A NAME="an_23:21">23:21</A>&nbsp;Na aua koe e rongo ki a ratou: e wha hoki tekau ngahoro tangata o ratou e whanga ana ki a ia, kua puaki ta ratou oati, kia kaua e kai, kia kaua e inu, kia mate ra ano ia i a ratou: na kua rite tenei ratou, e tatari ana ki te kupu whakaae i a koe.</p> 
<p><A NAME="an_23:22">23:22</A>&nbsp;Katahi ka tukua atu taua tamaiti e te rangatira mano, ka mea ia, Kaua e korerotia ki tetahi tau whakaaturanga mai i enei mea ki ahau.</p> 
<p><A NAME="an_23:23">23:23</A>&nbsp;Na tokorua nga keneturio i karangatia e ia; i mea ia, Kia rite mai etahi hoia kia rua rau hei haere ki Hiharia, me etahi hoia eke hoiho kia whitu tekau, me tetahi hunga mau matia kia rua rau, i te toru o nga haora o te po;</p> 
<p><A NAME="an_23:24">23:24</A>&nbsp;A ka whakahau ia ki a raua, kia whakaritea mai he kararehe, hei whakanohoanga iho mo Paora ki runga, kia kawea oratia ai ia ki a Pirika, ki te kawana.</p> 
<p><A NAME="an_23:25">23:25</A>&nbsp;A i tuhituhia e ia he pukapuka, ka penei:</p> 
<p><A NAME="an_23:26">23:26</A>&nbsp;Na Karauria Raihia ki a Pirika, ki te kawana pai rawa, Tena koe.</p> 
<p><A NAME="an_23:27">23:27</A>&nbsp;I hopukia tenei tangata e nga Hurai, a i a ia ka tata te whakamatea e ratou, ka puta atu ahau me nga hoia, a tangohia mai ana ia; i rongo hoki ahau no Roma ia.</p> 
<p><A NAME="an_23:28">23:28</A>&nbsp;I mea ano ahau kia rongo i te take i whakawakia ai ia e ratou, a arahina ana ia e ahau ki to ratou runanga;</p> 
<p><A NAME="an_23:29">23:29</A>&nbsp;Na ka kite ahau he kupu tautohe no to ratou ture i whakawakia ai ia, kahore hoki ona he i tika ai te mate, te here ranei.</p> 
<p><A NAME="an_23:30">23:30</A>&nbsp;A, no te whakaaturanga mai ki ahau, kei te whakapapatia he mate mo te tangata nei, tonoa tonutia ia e ahau ki a koe, i mea hoki ahau ki ona kaiwhakapae, kia korerotia ki a koe nga mea mona.</p> 
<p><A NAME="an_23:31">23:31</A>&nbsp;Na ka mau nga hoia ki a Paora, ka pera me te mea i korerotia ki a ratou, a arahina ana ia i te po ki Anatipatari.</p> 
<p><A NAME="an_23:32">23:32</A>&nbsp;Ao ake te ra ka tukua atu nga tangata eke hoiho hei hoa haere mona, a hoki ana ratou ki te pa:</p> 
<p><A NAME="an_23:33">23:33</A>&nbsp;A, no te taenga o era ki Hiharia, ka hoatu te pukapuka ki te kawana, a whakaturia ana a Paora ki tona aroaro.</p> 
<p><A NAME="an_23:34">23:34</A>&nbsp;A, no te tirohanga iho o te kawana, ka ui, no tehea kawanatanga ia; a, i tona rongonga no Kirikia ia,</p> 
<p><A NAME="an_23:35">23:35</A>&nbsp;Ka mea ia, Ka whakarongo ahau ki a koe, ina tae mai ano hoki ou kaiwhakapae: a i whakahau ia, kia tiakina ia i roto i te whare whakawa o Herora.</p> 
<p><A NAME="an_24:1">24:1</A>&nbsp;&#182; Na ka pahure nga ra e rima, ka haere atu a Anania, te tohunga nui ratou ko etahi kaumatua, ko tetahi kaikorero hoki, ko Tereturu, whakakite ai i nga he o Paora ki te kawana.</p> 
<p><A NAME="an_24:2">24:2</A>&nbsp;A, ka oti ia te karanga, ka timata a Tereturu te whakawa, ka mea, I te mea nau i hua ai te rangimarie ki a matou, he ata ngarahu hoki nau i whakatikatikaina ai nga kino ki tenei iwi,</p> 
<p><A NAME="an_24:3">24:3</A>&nbsp;Nui atu ta matou whakawhetai mo aua mea ka riro mai nei i a matou, i nga wa katoa, i nga wahi katoa, e Pirika, e te tangata pai rawa.</p> 
<p><A NAME="an_24:4">24:4</A>&nbsp;Otiia e kore e nui atu taku whakaware i a koe, koia ka inoi atu ki a koe kia pai koe ki te whakarongo mai ki etahi kupu torutoru a matou.</p> 
<p><A NAME="an_24:5">24:5</A>&nbsp;I mau hoki i a matou te koroke nei, he tangata whakatutehu, e whakaoho ana i nga Hurai katoa o te ao, ko ia hoki te tino take o te titorehanga ki ta nga Nahareti:</p> 
<p><A NAME="an_24:6">24:6</A>&nbsp;I mea hoki ia kia whakanoatia te temepara: na ka hopu matou i a ia, ka mea kia whakawakia ia ki ta to matou ture i whakatakoto ai.</p> 
<p><A NAME="an_24:7">24:7</A>&nbsp;Otira i puta mai a Raihia, te rangatira mano, a tangohia kinotia atu ana ia i o matou ringa.</p> 
<p><A NAME="an_24:8">24:8</A>&nbsp;A unga ana ona kaiwhakapae kia haere mai ki a koe: mau e ui ki a ia, kia rongo ai koe ki enei mea katoa e whakawakia nei ia e matou.</p> 
<p><A NAME="an_24:9">24:9</A>&nbsp;A i whakaae hoki nga Hurai ki taua whakapae, i mea, Koia tera ko aua mea.</p> 
<p><A NAME="an_24:10">24:10</A>&nbsp;&#182; A, ka tohu atu te kawana ki a ia kia korero, ka whakahokia e Paora, E matau ana ahau, ka maha ou tau e whakawa nei koe i tenei iwi, koia i pai ai toku ngakau ki te tohe i te tika o aku mea:</p> 
<p><A NAME="an_24:11">24:11</A>&nbsp;E takoto kau ana hoki hei mohiotanga mou, kahore i maha ake i te tekau ma rua nga ra oku i haere nei ki Hiruharama, ki te karakia.</p> 
<p><A NAME="an_24:12">24:12</A>&nbsp;Kihai ano ahau i mau i a ratou i roto i te temepara e totohe ana ki tetahi, e mea ana ranei i te mano kia tutu, kahore i nga whare karakia, kahore ano hoki i te pa:</p> 
<p><A NAME="an_24:13">24:13</A>&nbsp;E kore ano e taea e ratou te whakatau ki ahau i tou aroaro nga mea e whakawakia nei ahau e ratou.</p> 
<p><A NAME="an_24:14">24:14</A>&nbsp;Otira me whaki tenei e ahau ki a koe, ko te ara e kiia nei e ratou he titorehanga, ko taku tena i ahau e karakia nei ki te Atua o oku matua; e whakapono ana hoki ahau ki nga mea katoa kua oti te whakarite i roto i te ture, kua oti hoki te tuhitu hi ki ta nga poropiti:</p> 
<p><A NAME="an_24:15">24:15</A>&nbsp;E tumanako ana ki ta te Atua, ki ta enei ano hoki e whakaae nei, ara tenei ake ka ara te hunga mate, nga tangata tika, nga tangata he.</p> 
<p><A NAME="an_24:16">24:16</A>&nbsp;Tenei ano taku e whai nei, kia harakore tonu toku hinengaro i te aroaro o te Atua, o nga tangata.</p> 
<p><A NAME="an_24:17">24:17</A>&nbsp;Na, muri iho i nga tau e maha, ka tae mai ahau ki te kawe mai i nga mea atawhai rawakore ki toku iwi, me nga whakahere:</p> 
<p><A NAME="an_24:18">24:18</A>&nbsp;I kitea ahau i reira e ratou, e purea ana i roto i te temepara, kahore he huihui, kahore he ngangau:</p> 
<p><A NAME="an_24:19">24:19</A>&nbsp;Tera ano ra etahi Hurai no Ahia; ko te tikanga kia haere mai ratou ki a koe ki te whakawa, ki te mea he mea ta ratou moku.</p> 
<p><A NAME="an_24:20">24:20</A>&nbsp;Tenei ranei ma enei tangata tonu e korero, me i kitea e ratou he he toku, i ahau e tu ana i mua i te runanga,</p> 
<p><A NAME="an_24:21">24:21</A>&nbsp;Ko taua kupu kotahi pea i karanga ai ahau, i ahau e tu ana i roto i a ratou, Ko te aranga o te hunga mate te mea e whakawakia nei ahau e koutou inaianei.</p> 
<p><A NAME="an_24:22">24:22</A>&nbsp;&#182; Otira, i te mea he nui atu tona mohio ki taua ritenga, ka unga ratou e Pirika, ka mea ia, Kia tae mai a Raihia, te rangatira mano, ka tino rapu ahau ki te tikanga o a koutou mea.</p> 
<p><A NAME="an_24:23">24:23</A>&nbsp;Na ka mea ia ki te keneturio kia tiakina a Paora, kia waiho noa ano ia, kia kaua e riria ona hoa ina mahi ki a ia.</p> 
<p><A NAME="an_24:24">24:24</A>&nbsp;Na muri iho i etahi ra ka tae mai a Pirika raua ko tana wahine ko Ruruhira, he Hurai, ka mea ia kia tikina atu a Paora, a ka whakarongo ki a ia ki te whakapono ki a te Karaiti.</p> 
<p><A NAME="an_24:25">24:25</A>&nbsp;A, i a ia e korero ana ki nga mea o te tika, ki te hiahia kia pehia, ki te whakawakanga kei te haere mai, ka wiri a Pirika, ka mea, Haere aianei; kia watea ahau, ka karanga atu ai ano i a koe.</p> 
<p><A NAME="an_24:26">24:26</A>&nbsp;Tohu noa hoki ka hoatu ki a ia he moni e Paora: koia i hono ai te tiki atu i a ia, te korero ki a ia.</p> 
<p><A NAME="an_24:27">24:27</A>&nbsp;Otira, ka pahure nga tau e rua, ka whakakapia a Pirika e Porohia Petuha; a, i tona hiahia ki te whakamanawareka i nga Hurai, ka waiho e Pirika a Paora kia here ana.</p> 
<p><A NAME="an_25:1">25:1</A>&nbsp;&#182; No te taenga mai o Petuha ki te kawanatanga, ka toru nga ra, ka haere atu ia i Hiharia ki Hiruharama.</p> 
<p><A NAME="an_25:2">25:2</A>&nbsp;Na ka korero te tohunga nui me nga rangatira o nga Hurai ki a ia mo Paora, ka tohe ki a ia,</p> 
<p><A NAME="an_25:3">25:3</A>&nbsp;Kia whakaaetia ta ratou mona, kia tikina atu ia ki Hiruharama, he whanga hoki to ratou mona kia whakamatea ki te ara.</p> 
<p><A NAME="an_25:4">25:4</A>&nbsp;Otira ka whakahokia e Petuha, kei Hiharia a Paora e pupuri ana, a tera e hohoro tona haere ki reira.</p> 
<p><A NAME="an_25:5">25:5</A>&nbsp;I mea ano ia, Me haere tahi ano i ahau ki raro nga mea o koutou e whai mana ana, ki te whakawa i taua tangata, ki te mea he kino tona.</p> 
<p><A NAME="an_25:6">25:6</A>&nbsp;A ka noho ia i a ratou mo nga ra e waru, ngahuru ranei, na ka haere ki Hiharia; ao ake te ra ka noho ki te nohoanga whakawa, a ka mea kia arahina mai a Paora.</p> 
<p><A NAME="an_25:7">25:7</A>&nbsp;A, no tona taenga atu, e tu ana tera nga Hurai i haere mai i Hiruharama, he maha, he nui nga he i whakapangia e ratou ki a Paora; heoi kihai i u ta ratou.</p> 
<p><A NAME="an_25:8">25:8</A>&nbsp;A ka utua e Paora, Kahore rawa oku hara ki te ture a nga Hurai, kahore hoki ki te temepara, kahore ano ki a Hiha.</p> 
<p><A NAME="an_25:9">25:9</A>&nbsp;Heoi ka mea a Petuha ki a Paora, i tona hiahia kia paingia e nga Hurai, E pai ana ranei koe kia haere ki Hiruharama, ki reira whakawakia ai mo enei mea ki toku aroaro?</p> 
<p><A NAME="an_25:10">25:10</A>&nbsp;Ano ra ko Paora, E tu ana ahau ki te nohoanga whakawa o Hiha, hei reira tonu ahau whakawakia ai: kahore oku he ki nga Hurai, kua tino kitea na hoki e koe.</p> 
<p><A NAME="an_25:11">25:11</A>&nbsp;Me he he toku, kua meinga ranei e ahau tetahi mea e tika ai te mate, e kore ahau e kino kia mate: tena ko tenei he teka nga mea e whakapangia nei e ratou ki ahau, e kore e ahei kia tukua ahau e tetahi ki a ratou. He karanga tenei naku ki a Hiha.</p> 
<p><A NAME="an_25:12">25:12</A>&nbsp;Na ka korerorero a Petuha ki te runanga, a ka mea, Kua karanga koe ki a Hiha: na me haere koe ki a Hiha.</p> 
<p><A NAME="an_25:13">25:13</A>&nbsp;&#182; A muri iho i etahi ra, ka tae atu a Kingi Akaripa, raua ko Pereniki ki Hiharia, a ka oha ki a Petuha.</p> 
<p><A NAME="an_25:14">25:14</A>&nbsp;A, ka po maha raua e noho ana i reira, ka korerotia e Petuha ki te kingi te take mo Paora, ka mea, Tenei tetahi tangata i waiho iho e Pirika e here ana:</p> 
<p><A NAME="an_25:15">25:15</A>&nbsp;A, i ahau i Hiruharama, ka korerotia mai ia ki ahau e nga tohunga nui, e nga kaumatua o nga Hurai, ka tono ratou kia whakawakia ia.</p> 
<p><A NAME="an_25:16">25:16</A>&nbsp;Na ko taku whakahokinga atu ki a ratou, Ehara i te ritenga na nga tangata o Roma kia tukua he tangata kia mate i te mea kiano i tutataki noa te tangata e whakawakia ana ki nga kaiwhakapae, i whai wahi ranei ki te whakahoki kupu ki te kupu whakaw a mona.</p> 
<p><A NAME="an_25:17">25:17</A>&nbsp;No reira, i to ratou minenga mai ki konei, kihai ahau i whakaora; ao ake te ra ka noho ahau ki te nohoanga whakawa, ka mea kia arahina mai taua tangata.</p> 
<p><A NAME="an_25:18">25:18</A>&nbsp;A, i te turanga o nga kaiwhakapae, kihai tetahi he o aku i whakaaro ai i korerotia e ratou mona:</p> 
<p><A NAME="an_25:19">25:19</A>&nbsp;Heoi he kupu tautohetohe no ta ratou karakia ta ratou i mea ai ki a ia, ko tetahi Ihu ano i mate, e kiia ana hoki e Paora kei te ora.</p> 
<p><A NAME="an_25:20">25:20</A>&nbsp;Heoi pohewa noa iho ahau ki taua tautohe, ka mea hoki me kore ia e pai kia haere ki Hiruharama, ki reira whakawakia ai mo aua mea.</p> 
<p><A NAME="an_25:21">25:21</A>&nbsp;No te karangatanga a Paora kia waiho ia kia whakarangona tana e te Emepara, ka whakahaua e ahau kia puritia ia, kia tukua ra ano ia e ahau ki a Hiha.</p> 
<p><A NAME="an_25:22">25:22</A>&nbsp;Ka mea a Akaripa ki a Petuha, E hiahia ana ano ahau kia rongo i taua tangata. Ka mea ia, Ko apopo koe rongo ai ki a ia.</p> 
<p><A NAME="an_25:23">25:23</A>&nbsp;Heoi, i te aonga ake, ka tae atu a Akaripa raua ko Pereniki, me nga whakapaipai maha, a tomo ana ki te whare whakarongo, ratou ko nga rangatira mano, ko nga tangata nunui o te pa, a ka whakahaua e Petuha, ka mauria mai a Paora.</p> 
<p><A NAME="an_25:24">25:24</A>&nbsp;Na ka mea a Petuha, E Kingi Akaripa, e nga tangata katoa hoki e noho nei tatou, ka kite koutou i tenei tangata, i tohe mai ai ki ahau te huihui katoa o nga Hurai i Hiruharama, i konei ano hoki, i karanga ai, ehara rawa i te tika kia waiho ia kia ora ana.</p> 
<p><A NAME="an_25:25">25:25</A>&nbsp;Otira i kite ahau, kahore ana mahi e tika ai te mate: a, i te mea nana ano i karanga ki te Emepara, ka mea ahau kia unga atu aia.</p> 
<p><A NAME="an_25:26">25:26</A>&nbsp;Kahore ia aku tino mea e tuhituhi atu ai ahau mona ki toku ariki. Koia ahau ka arahi mai nei i a ia ki a koutou, ki a koe rawa ano, e Kingi Akaripa, kia whai mea ai ahau hei tuhituhinga atu, ua mutu te uiui.</p> 
<p><A NAME="an_25:27">25:27</A>&nbsp;Ki taku hoki he mea he kia unga atu he herehere, a kia kaua hoki e korerotia te mea i whakawakia ai ia.</p> 
<p><A NAME="an_26:1">26:1</A>&nbsp;&#182; Na ko te meatanga a Akaripa ki a Paora, E ahei ana koe kia korero i au korero. Katahi ka totoro te ringa o Paora, a ka korero ia:</p> 
<p><A NAME="an_26:2">26:2</A>&nbsp;He koanga ngakau tenei ki ahau, e Kingi Akaripa, kia korerotia e ahau ki a koe aianei nga mea katoa e whakawakia nei ahau e nga Hurai:</p> 
<p><A NAME="an_26:3">26:3</A>&nbsp;He mohio rawa hoki koe ki nga ritenga katoa, ki nga tautohe hoki ano a nga Hurai: na reira kia pai koe ki te whakarongo marie ki ahau.</p> 
<p><A NAME="an_26:4">26:4</A>&nbsp;Ko taku whakahaere mai o toku tamarikitanga, no te timatanga mai ra ano i roto i toku iwi, i Hiruharama hoki, e mohio ana nga Hurai katoa;</p> 
<p><A NAME="an_26:5">26:5</A>&nbsp;Mohio tonu ratou ki ahau o mua iho, me i pai ratou ki te whakaatu; ko taku mahi, i whai i ta te titorehanga pakeke rawa o to tatou karakia, i ta te Parihi.</p> 
<p><A NAME="an_26:6">26:6</A>&nbsp;Tenei ahau te tu nei i konei, te whakawakia nei mo te tumanako ki te mea i korerotia e te Atua i mua ki o tatou matua:</p> 
<p><A NAME="an_26:7">26:7</A>&nbsp;E tumanako nei o tatou iwi kotahi tekau ma rua kia uru ki tenei, i a ratou e mahi tonu nei ki te Atua i te ao, i te po. Ko tenei e tumanakohia atu nei e te kingi, te mea e whakawakia nei ahau e nga Hurai.</p> 
<p><A NAME="an_26:8">26:8</A>&nbsp;He aha rawa kia kore e whakaponohia e koutou, ki te mea ka whakaara ake te Atua i te hunga mate?</p> 
<p><A NAME="an_26:9">26:9</A>&nbsp;Ko ahau nei, i whakaaro ahau kia maha tonu nga mea e mahia e ahau hei pehi mo te ingoa o Ihu o Nahareta.</p> 
<p><A NAME="an_26:10">26:10</A>&nbsp;Ae, i meinga ano tenei e ahau ki Hiruharama: he tokomaha ano te hunga tapu i uakina e ahau ki nga whare herehere, he mea tuku mai hoki nga tikanga na nga tohunga nui ki ahau; a, i te whakamatenga i a ratou, i whakaae ahau kia peratia ratou.</p> 
<p><A NAME="an_26:11">26:11</A>&nbsp;He maha ano aku whiunga i a ratou i roto i nga whare karakia katoa, i meinga ano ratou e ahau kia kohukohu; heoi haurangi noa iho ahau ki a ratou, whaia ana e ahau, a taea noatia nga pa o tawhiti.</p> 
<p><A NAME="an_26:12">26:12</A>&nbsp;&#182; Nawai a, i ahau e haere ana ki Ramahiku, me nga tikanga, me te kupu whakaae a nga tohunga nui,</p> 
<p><A NAME="an_26:13">26:13</A>&nbsp;I te poutumarotanga, e te kingi, ka kitea e ahau i te ara he marama i te rangi e tiaho ana ki ahau, ki oku hoa haere ano, tera atu i te marama o te ra.</p> 
<p><A NAME="an_26:14">26:14</A>&nbsp;Heoi hinga ana matou katoa ki te whenua, ka rongo ahau i te reo e korero ana ki ahau, no nga Hiperu ano hoki te reo, e mea ana, E Haora, e Haora, he aha tau e whakatoi nei i ahau? ehara tau te whana ki nga koikoi.</p> 
<p><A NAME="an_26:15">26:15</A>&nbsp;Ano ra ko ahau, Ko wai koe, e te Ariki? Ka mea ia, Ko Ihu ahau e whakatoia nei e koe.</p> 
<p><A NAME="an_26:16">26:16</A>&nbsp;Otira whakatika, e tu ou waewae ki runga: ko te mea tenei i puta ai ahau ki a koe, kia meinga koe hei kaimahi, hei kaiwhakaatu mo nga mea i kite nei koe, mo nga mea ano e kitea ai ahau e koe.</p> 
<p><A NAME="an_26:17">26:17</A>&nbsp;Ka whakaorangia koe i te iwi, i nga Tauiwi, ka tonoa nei koe e ahau ki a ratou.</p> 
<p><A NAME="an_26:18">26:18</A>&nbsp;Hei whakatitiro i o ratou kanohi, hei whakatahuri i a ratou i te pouri ki te marama, i te kaha o Hatana ki te Atua, kia whiwhi ai ratou ki te murunga hara, ki tetahi wahi ano i roto i te hunga ka oti te whakatapu i runga i te whakapono ki ahau.</p> 
<p><A NAME="an_26:19">26:19</A>&nbsp;No reira, kihai ahau i whakatuturi, e Kingi Akaripa, ki to te rangi kitenga:</p> 
<p><A NAME="an_26:20">26:20</A>&nbsp;Heoi i korero ahau ki te hunga i Ramahiku i te tuatahi, a i Hiruharama, ki te whenua katoa ano o Huria, ki nga Tauiwi hoki, kia ripeneta, kia tahuri ki te Atua, me te mahi ano i nga mahi tika o te ripeneta.</p> 
<p><A NAME="an_26:21">26:21</A>&nbsp;No reira nga Hurai i hopu ai i ahau i te temepara, i whai ai ki te whakamate i ahau.</p> 
<p><A NAME="an_26:22">26:22</A>&nbsp;Heoi ka awhinatia mai ahau e te Atua, ka tu tonu nei ahau, a mohoa noa nei, me te korero ki te iti, ki te rahi, kahore aku kupu ke ake i ta nga poropiti ratou ko Mohi i mea ai meake puta:</p> 
<p><A NAME="an_26:23">26:23</A>&nbsp;Ara ko te Karaiti kia mate, ko ia te matamua o te aranga o te hunga mate, mana ano e whakapuaki te marama ki te iwi, ki nga Tauiwi.</p> 
<p><A NAME="an_26:24">26:24</A>&nbsp;&#182; I a ia e korero ana i enei mea, nui atu te reo o Petuha ki te karanga, E Paora, he haurangi koe; na te nui o tau korero pukapuka i haurangi ai koe.</p> 
<p><A NAME="an_26:25">26:25</A>&nbsp;Ano ra ko ia, Kahore oku haurangi, e Petuha, e te tangata pai rawa; engari he pono, he whai whakaaro, aku kupu e whakapuaki nei.</p> 
<p><A NAME="an_26:26">26:26</A>&nbsp;E matau ana hoki te kingi ki enei mea, i maia ai ahau ki te korero ki a ia: e mea ana hoki ahau, kahore tetahi o enei mea i ngaro i a ia; kihai hoki tenei mea i mahia i te kokonga.</p> 
<p><A NAME="an_26:27">26:27</A>&nbsp;E whakapono ana ranei koe ki nga poropiti, e Kingi Akaripa? e mea ana ahau, tenei koe te whakapono nei.</p> 
<p><A NAME="an_26:28">26:28</A>&nbsp;Ano ra ko Akaripa? ki a Paora, Wahi iti kua riro atu ahau ki tau, ki ta te Karaiti tikanga.</p> 
<p><A NAME="an_26:29">26:29</A>&nbsp;Na ko te meatanga a Paora, Pai tonu kia inoi ahau ki te Atua kia kaua e iti, engari kia tino nui, kia kaua ano e waiho i tou kotahi, engari kia tino rite ki ahau te hunga katoa e whakarongo nei ki ahau inaianei: ko enei mekameka ia kia kore.</p> 
<p><A NAME="an_26:30">26:30</A>&nbsp;Na ka whakatika te kingi, me te kawana, me Pereniki, me te hunga i noho tahi ratou:</p> 
<p><A NAME="an_26:31">26:31</A>&nbsp;Na, i a ratou ka wehe ke, ka korerorero ki a ratou ano, ka mea, Kahore he hanga a tenei tangata e tika ai te mate, te here ranei.</p> 
<p><A NAME="an_26:32">26:32</A>&nbsp;Katahi ka mea a Akaripa ki a Petuha, Ka tukua tenei tangata kia haere, me i kaua ia te karanga ki a Hiha.</p> 
<p><A NAME="an_27:1">27:1</A>&nbsp;&#182; A, no ka takoto te tikanga kia rere matou ki Itari, ka tukua a Paora, me era atu herehere ki tetahi keneturio, ko Huriu te ingoa, no te hapu o Akuhata.</p> 
<p><A NAME="an_27:2">27:2</A>&nbsp;Na eke ana matou ki tetahi kaipuke o Ataramituma, e tika ana ra nga kainga o Ahia, rere ana matou; ko Aritaku o Teharonika, he tangata no Makeronia, to matou hoa.</p> 
<p><A NAME="an_27:3">27:3</A>&nbsp;Po tahi ka u matou ki Hairona: na ka ngawari te mahi a Huriu ki a Paora, tuku ana ia kia haere ki ona hoa kia atawhaitia.</p> 
<p><A NAME="an_27:4">27:4</A>&nbsp;Rere atu ana i reira, ka miri haere matou i te taha o Kaiperu, no te mea i he te hau.</p> 
<p><A NAME="an_27:5">27:5</A>&nbsp;Whiti ana matou i te moana o Kirikia, o Pamapuria, ka u ki Maira, he pa no Raikia.</p> 
<p><A NAME="an_27:6">27:6</A>&nbsp;Na ka mau i te keneturio he kaipuke ki reira no Arehanaria, e rere ana ki Itari; ka utaina matou e ia ki runga.</p> 
<p><A NAME="an_27:7">27:7</A>&nbsp;A, ka po maha i puhoi ai te rere, ka whiti whakauaua ki te ritenga atu o Hiniru, a, te tukua matou e te hau, ka miri haere matou i te taha o Kariti i te ritenga atu o Haramone;</p> 
<p><A NAME="an_27:8">27:8</A>&nbsp;A ka pahemo whakauaua a reira, ka u matou ki tetahi kainga, ko Nga Kokoru Ataahua te ingoa; e tata ana a reira ki te pa o Rahia.</p> 
<p><A NAME="an_27:9">27:9</A>&nbsp;A, ka maha nga ra ka pahemo, na kua kino te rerenga, no te mea kua pahemo ke te po nohopuku, a ka whakatupato a Paora,</p> 
<p><A NAME="an_27:10">27:10</A>&nbsp;Ka mea ki a ratou, E mara ma, e kite ana ahau i te kino, i te nui o te mate e pa mai i tenei rerenga, ehara i te mea ko te utanga anake me te kaipuke, engari ko tatou ano.</p> 
<p><A NAME="an_27:11">27:11</A>&nbsp;Otira nui ke atu te aro o te keneturio ki te kapene raua ko te tangata nona te kaipuke i tana ki nga mea i korero ai a Paora.</p> 
<p><A NAME="an_27:12">27:12</A>&nbsp;&#182; A, i te mea kihai i pai taua kokoru hei tunga i te hotoke, ka mea te tokomaha kia rere atu ano i reira, me kore e u ki Pinikia, ki reira tu ai i te hotoke; he kokoru ia no Kariti, e anga ana ki te uru ma tonga, ki te uru ma raki.</p> 
<p><A NAME="an_27:13">27:13</A>&nbsp;A ka pa rekareka te tonga, ka mea ratou kua taea ta ratou i whakaaro ai, ka hutia te punga; a miri haere ana i Kariti.</p> 
<p><A NAME="an_27:14">27:14</A>&nbsp;Na kihai i roa ka puta he hau nui whakaharahara, ko Urokarairona te ingoa.</p> 
<p><A NAME="an_27:15">27:15</A>&nbsp;A ka kahakina te kaipuke, te ngongo ki te hau, na ka tukua e matou ki tana, a ka paea.</p> 
<p><A NAME="an_27:16">27:16</A>&nbsp;Na ka miri i te taha ruru o tetahi motu, tona ingoa ko Karaura; ka riro whakauaua mai te poti i a matou:</p> 
<p><A NAME="an_27:17">27:17</A>&nbsp;A ka hutia ake, ka hanga ki te whakau, meatia he awhi mo te tangere o te puke; a, no ka mataku kei eke ki te tahuna, ki Hatihi, ka tukua te ra, a ka paea haeretia.</p> 
<p><A NAME="an_27:18">27:18</A>&nbsp;A, no ka tino akina matou e te tupuhi, i te aonga ake ka akiritia nga utanga;</p> 
<p><A NAME="an_27:19">27:19</A>&nbsp;A i toru o nga ra ka maka atu e ratou ki o ratou ringa nga mea ake o te kaipuke.</p> 
<p><A NAME="an_27:20">27:20</A>&nbsp;A he maha nga ra i kore ai e puta te ra me nga whetu, kihai ano i iti te tupuhi i akina ai matou, na ka mahue katoa to matou whakaaro ki te ora.</p> 
<p><A NAME="an_27:21">27:21</A>&nbsp;&#182; Heoi ka roa te nohopuku, na ka tu a Paora i waenganui o ratou, ka mea, E mara ma, engari ra me i rongo koutou ki ahau, kia kaua e rere mai i Kariti, kei pa mai tenei kino, tenei mate.</p> 
<p><A NAME="an_27:22">27:22</A>&nbsp;Na ko taku kupu tenei ki a koutou, Kia marama te ngakau: e kore hoki e mate tetahi o koutou, ko te kaipuke anake.</p> 
<p><A NAME="an_27:23">27:23</A>&nbsp;I tu hoki ki toku taha i tenei po he anahera na te Atua, nana nei ahau, ko ia taku e karakia atu nei,</p> 
<p><A NAME="an_27:24">27:24</A>&nbsp;I mea mai, Aua e mataku, e Paora; me tu koe ki te aroaro o Hiha: nana, kua hoatu ki a koe e te Atua te hunga katoa e rere tahi na koutou.</p> 
<p><A NAME="an_27:25">27:25</A>&nbsp;Na kia marama te ngakau, e mara ma: e whakapono ana hoki ahau ki te Atua, e rite ano ki tana i korero mai ai ki ahau.</p> 
<p><A NAME="an_27:26">27:26</A>&nbsp;Otira kua takoto te tikanga kia eke tatou ki tetahi motu.</p> 
<p><A NAME="an_27:27">27:27</A>&nbsp;Na i te tekau ma wha o nga po, i a matou e kahakihakina ana i te moana o Aria, i waenganui po, ka mea nga heramana kei te whakatata ratou ki tetahi whenua;</p> 
<p><A NAME="an_27:28">27:28</A>&nbsp;Na ka whakatatutu ratou, ka kite e rua tekau maro: a ka neke tata atu, ka whakatatutu ano, ka kite kotahi tekau ma rima maro.</p> 
<p><A NAME="an_27:29">27:29</A>&nbsp;Na ka mataku kei paea matou ki nga toka, ka tukua nga punga e wha i te kei, ka hiahia ki te awatea.</p> 
<p><A NAME="an_27:30">27:30</A>&nbsp;A, i nga heramana e mea ana kia oma atu i te kaipuke, e tuku ana hoki i te poti ki te moana, he whakaware, kia kiia ai e tukua ana etahi punga i te ihu.</p> 
<p><A NAME="an_27:31">27:31</A>&nbsp;Ka mea a Paora ki te keneturio ratou ko nga hoia, Ki te kore enei e noho ki te kaipuke, e kore koutou e taea te whakaora.</p> 
<p><A NAME="an_27:32">27:32</A>&nbsp;Katahi ka tapahia nga whakaheke o te poti e nga hoia, a tukua ana kia taka atu.</p> 
<p><A NAME="an_27:33">27:33</A>&nbsp;A i te mea meake puao te ra, ka tohe a Paora ki a ratou katoa kia kai, ka mea, Ko te tekau ma wha tenei o nga ra e tatari nei koutou, e nohopuku nei, te o te kai.</p> 
<p><A NAME="an_27:34">27:34</A>&nbsp;Koia ahau ka tohe nei kia kai: ko tetahi mea hoki tenei e ora ai koutou: e kore hoki e ngahoro tetahi huruhuru o te o tetahi o koutou,</p> 
<p><A NAME="an_27:35">27:35</A>&nbsp;A, no tana korerotanga i enei kupu, ka mau ki te taro, ka whakawhetai ki te Atua i te aroaro o te katoa: a ka whawhati, ka timata te kai.</p> 
<p><A NAME="an_27:36">27:36</A>&nbsp;Na ka marama nga ngakau o ratou katoa, ka kai ano ratou.</p> 
<p><A NAME="an_27:37">27:37</A>&nbsp;Na e rua rau e whitu tekau ma ono matou katoa i te kaipuke.</p> 
<p><A NAME="an_27:38">27:38</A>&nbsp;A, no ka makona i te kai, ka whakamama ratou i te kaipuke, ka akiritia te witi ki te moana.</p> 
<p><A NAME="an_27:39">27:39</A>&nbsp;A ka ao te ra kihai ratou i mohio ki tera whenua; engari i kite ratou i tetahi kokoru he one to reira, a ka mea ratou me kore e ahei te aki atu i te kaipuke ki roto.</p> 
<p><A NAME="an_27:40">27:40</A>&nbsp;Na tapahia ana e ratou nga punga, tukua ana ki te moana, i whakakorokoroa ana nga here o te urungi, ka hutia ano te ra nui ki te hau, ka tika atu ki te one.</p> 
<p><A NAME="an_27:41">27:41</A>&nbsp;A, ka puta atu ki tetahi wahi, he tai papakirua, ka whakaekea te kaipuke; a titi tonu te ihu, mau tonu, ko te kei i pakaru i te kaha o te ngaru.</p> 
<p><A NAME="an_27:42">27:42</A>&nbsp;A, ki ta nga hoia whakaaro, me whakamate nga herehere, kei kau tetahi ki uta, kei oma.</p> 
<p><A NAME="an_27:43">27:43</A>&nbsp;Ko te keneturio ia i mea kia whakaorangia a Paora, kihai hoki i tukua ki ta ratou i whakaaro ai; na ka mea ia, kia matua peke atu te hunga e matau ana ki te kau, kia kau ki uta:</p> 
<p><A NAME="an_27:44">27:44</A>&nbsp;Ko era atu, ko etahi i runga i nga papa, ko etahi i runga i etahi o nga mea o te kaipuke. Heoi tae ora katoa ana ratou ki uta.</p> 
<p><A NAME="an_28:1">28:1</A>&nbsp;&#182; A ka ora matou, katahi ka mohio ko Merita te ingoa o te motu.</p> 
<p><A NAME="an_28:2">28:2</A>&nbsp;Na kihai i nohinohi te atawhai a nga tangata maori ki a matou: ka tahuna he kapura, whakamanuhiritia ana matou katoa, no te mea e ua ana te ua, no te matao hoki.</p> 
<p><A NAME="an_28:3">28:3</A>&nbsp;Na ka kohikohia e Paora he pupu wahie, a maka ana e ia ki te kapura: heoi puta mai ana he neke i te wera, ka mau ki tona ringa.</p> 
<p><A NAME="an_28:4">28:4</A>&nbsp;A, i te kitenga o nga tangata maori i te ngarara e werewere ana ki tona ringa, ka mea ratou tetahi ki tetahi, Koia, he tangata kohuru tenei, ka ora nei ia i te moana, na kihai i tukua e te Tika kia ora.</p> 
<p><A NAME="an_28:5">28:5</A>&nbsp;Otiia i ruia atu e ia te ngarara ki te kapura, a kihai ia i mate, kihai i aha.</p> 
<p><A NAME="an_28:6">28:6</A>&nbsp;Na whanga noa ratou kia tetere ia, kia hinga whakarere ranei, kia mate: heoi ka roa noa to ratou whanganga, a, i te kitenga kahore he aha i pa ki a ia, ka puta ke o ratou whakaaro, ka mea, he atua ia.</p> 
<p><A NAME="an_28:7">28:7</A>&nbsp;I taua wahi te kainga o te tino rangatira o te motu, ko Pupiriu te ingoa: he manuhiri matou nana; e toru nga ra i atawhaitia ai matou e ia.</p> 
<p><A NAME="an_28:8">28:8</A>&nbsp;Na i te takoto te papa o Pupiriu, e mate ana i te kirika, i te koripi: heoi ka tomo a Paora ki a ia, ka inoi, ka whakapa i ona ringa ki a ia, a ora ake ia.</p> 
<p><A NAME="an_28:9">28:9</A>&nbsp;A, i te meatanga o tenei, na ka haere mai ano era atu o te motu he mate o ratou, a whakaorangia ana:</p> 
<p><A NAME="an_28:10">28:10</A>&nbsp;Nui atu ano te honore i whakahonoretia ai matou e ratou; a i to matou rerenga ka utaina nga mea e rite ana ma matou.</p> 
<p><A NAME="an_28:11">28:11</A>&nbsp;&#182; A muri iho i nga marama e toru, ka rere matou i runga i tetahi kaipuke o Arehanaria, i tu nei ki taua motu i te hotoke, ko Katoro raua ko Poruku te tohu.</p> 
<p><A NAME="an_28:12">28:12</A>&nbsp;Na ka u ki Hairakuha, a e toru o matou ra i noho ai ki reira.</p> 
<p><A NAME="an_28:13">28:13</A>&nbsp;Na ka awhio ake matou i reira, ka u ki Rekiuma: ka po tahi ka pa te tonga, a i te rua o nga ra ka u ki Puteori:</p> 
<p><A NAME="an_28:14">28:14</A>&nbsp;A, no ka kitea nga tuakana i reira, ka tohea matou kia noho i a ratou, kia whitu nga ra: heoi haere ana matou ki Roma.</p> 
<p><A NAME="an_28:15">28:15</A>&nbsp;A ka rongo nga tuakana o reira ki a matou, ka haere ake ki te whakatau i a matou ki Te Makete o Apiu, ki Wharetoru: a, i te kitenga o Paora i a ratou, ka whakawhetai ki te Atua, ka ora te ngakau.</p> 
<p><A NAME="an_28:16">28:16</A>&nbsp;Na ka tae matou ki Roma, ka hoatu nga herehere e te keneturio ki te rangatira hoia: ko Paora ia i tukua kia noho motu ke raua ko tetahi hoia hei tiaki i a ia.</p> 
<p><A NAME="an_28:17">28:17</A>&nbsp;&#182; A, i muri i nga ra e toru, ka huihuia e Paora nga tino tangata o nga Hurai: a, no to ratou minenga mai, ka mea ia ki a ratou, E oku tuakana, ko ahau kahore oku hara ki te iwi, ki nga ritenga ranei a nga matua, i tukua ai ahau i Hiruharama hei he rehere ki nga ringa o nga tangata o Roma:</p> 
<p><A NAME="an_28:18">28:18</A>&nbsp;A i mea ratou, i ta ratou whakawakanga i ahau kia tukua ahau, no te mea kahore he take e mate ai ahau.</p> 
<p><A NAME="an_28:19">28:19</A>&nbsp;Heoi ka whakahe tonu nga Hurai; e taea hoki te aha? karanga ana ahau ki a Hiha; kahore ia aku mea e whakawa ai ahau i toku iwi.</p> 
<p><A NAME="an_28:20">28:20</A>&nbsp;Koia ahau i karanga ai i a koutou kia kite, kia korero ki ahau: no te mea hoki ko ta Iharaira e tumanako nei te mea i herea ai ahau ki tenei mekameka.</p> 
<p><A NAME="an_28:21">28:21</A>&nbsp;Na ko ta ratou meatanga ki a ia, kahore he pukapuka mou i tae mai ki a matou i Huria, kahore ano tetahi o nga tuakana i haere mai nei i kawe kupu mai, i korero mai ranei i tetahi kino mou.</p> 
<p><A NAME="an_28:22">28:22</A>&nbsp;Otira e mea ana matou kia rongo ki a koe ki ou whakaaro: e mohio ana hoki matou ki tenei wehenga, e korerotia kinotia ana i nga wahi katoa.</p> 
<p><A NAME="an_28:23">28:23</A>&nbsp;&#182; A, ka oti te whakarite he ra ki a ia, he tokomaha i haere mai ki a ia ki tona whare; a whakakitea ana e ia ki a ratou, whakaaturia ana te rangatiratanga o te Atua, a ka kukume i a ratou ki nga mea o Ihu, tiki atu ai i ta te ture a Mohi, i ta nga poropiti, no te ata a ahiahi noa.</p> 
<p><A NAME="an_28:24">28:24</A>&nbsp;Ko etahi i whakapono ki nga mea i korerotia, ko etahi kihai i whakapono.</p> 
<p><A NAME="an_28:25">28:25</A>&nbsp;A, te rite a ratou korero, ka puta atu ratou, i muri i te korerotanga a Paora i tetahi kupu, Tika tonu te korero a te Wairua Tapu i a Ihaia poropiti ki o koutou matua,</p> 
<p><A NAME="an_28:26">28:26</A>&nbsp;I mea nei, Haere ki tenei iwi, mea atu, Rongo noa koutou, e kore e matau; titiro noa koutou, e kore e kite:</p> 
<p><A NAME="an_28:27">28:27</A>&nbsp;Kua matotoru hoki te ngakau o tenei iwi, he puhoi nga taringa ki te whakarongo, o ratou kanohi kua whakamoea e ratou; kei kite nga kanohi, kei rongo nga taringa, kei matau te ngakau, a ka tahuri ratou, ka ora i ahau.</p> 
<p><A NAME="an_28:28">28:28</A>&nbsp;Na kia mohio koutou, ka tukua tenei whakaoranga a te Atua ki nga Tauiwi, a ka rongo ratou.</p> 
<p><A NAME="an_28:29">28:29</A>&nbsp;A ka mutu enei korero ana, ka haere nga Hurai, he nui hoki ta ratou tautohetohe ki a ratou ano.</p> 
<p><A NAME="an_28:30">28:30</A>&nbsp;&#182; A e rua tino tau i noho ai a Paora ki tona whare i utua e ia, a manaakitia ana e ia te hunga katoa e tomo ana ki a ia;</p> 
<p><A NAME="an_28:31">28:31</A>&nbsp;A maia tonu ia ki te kauwhau i te rangatiratanga o te Atua, ki te whakaako i nga mea o te Ariki, o Ihu karaiti, kihai ano i riria.</p> 
<p><HR>
<CENTER>
<A HREF="rom">Next: Romans</A></CENTER>
</BODY>
</HTML>
