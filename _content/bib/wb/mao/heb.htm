<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Maori Bible, full text etext at Intangible Textual Heritage">
<TITLE>Maori Bible: Hebrews</TITLE>
</HEAD>
<BODY>
<CENTER>
<A HREF="../../../index"><IMG SRC="../../../cdshop/ithlogo.png" BORDER="0"></A><BR>
<A HREF="../../../index">Intangible Textual Heritage</A>&nbsp;
<A HREF="../../index">Bible</A>&nbsp;
<A HREF="../index">World Bible</A>&nbsp;
<A HREF="index">Index</A>&nbsp;
<A HREF="plm">Previous</A>&nbsp;
<A HREF="jam">Next</A>&nbsp;
</CENTER>
<HR>
</p> <h3 align="center" align="center">Maori Bible: Hebrews</h3> 
<p><A NAME="an_1:1">1:1</A>&nbsp;&#182; He maha nga wahi, he maha nga huarahi i korero ai te Atua i mua, ara nga poropiti, ki nga matua,</p> 
<p><A NAME="an_1:2">1:2</A>&nbsp;I enei ra whakamutunga na tana Tama ana korero ki a tatou, ko tana hoki tera i mea ai mana nga mea katoa, ko tana kaihanga hoki tera o nga ao;</p> 
<p><A NAME="an_1:3">1:3</A>&nbsp;Ko ia te kanapatanga o tona kororia, te tino ahua o tona pumautanga, e whakau nei i nga mea katoa ki te kupu o tona kaha, ka oti i a ia ake ano te horoi o tatou hara, na noho ana ia i te ringa matau o te Nui i runga rawa;</p> 
<p><A NAME="an_1:4">1:4</A>&nbsp;&#182; A meinga ana ia kia pai ake i nga anahera, kia pera me te ingoa i riro i a ia he nui atu i to ratou.</p> 
<p><A NAME="an_1:5">1:5</A>&nbsp;Ki a wai hoki o nga anahera tana meatanga i mua, Ko koe taku Tama, nonaianei koe i whakatupuria ai e ahau? Me tenei ano, Ko ahau hei Matua ki a ia, ko ia hei Tama ki ahau?</p> 
<p><A NAME="an_1:6">1:6</A>&nbsp;I tana kawenga mai ano hoki i te whanau matamua ki te ao, ka mea ia, Kia koropiko nga anahera katoa a te Atua ki a ia.</p> 
<p><A NAME="an_1:7">1:7</A>&nbsp;Ko tana kupu ia mo nga anahera, Meinga ana e ia ana anahera hei wairua, ana kaimahi hei mura ahi.</p> 
<p><A NAME="an_1:8">1:8</A>&nbsp;Mo te Tama ia, i ki ia, Pumau tonu tou torona, e te Atua, ake, ake: a ko te hepeta o te tika te hepeta o tou kingitanga;</p> 
<p><A NAME="an_1:9">1:9</A>&nbsp;I arohaina e koe te tika, i kinongia e koe te hara; no reira nui atu i to ou hoa te whakawahinga a te Atua, a tou Atua, i a koe ki te hinu o te hari.</p> 
<p><A NAME="an_1:10">1:10</A>&nbsp;Me tenei ano, Nau, e te Ariki, i te timatanga i whakatakoto te whenua; he mahi ano nga rangi na ou ringa:</p> 
<p><A NAME="an_1:11">1:11</A>&nbsp;Ko era e hemo atu, ko koe ia e mau tonu: ka tawhitotia katoatia hoki era me he kakahu:</p> 
<p><A NAME="an_1:12">1:12</A>&nbsp;Ka pokaitia e koe, ano he koheka, ka whakaputaia ketia: ko koe tonu ano ia koe, kahore hoki he mutunga o ou tau.</p> 
<p><A NAME="an_1:13">1:13</A>&nbsp;Ki tehea hoki o nga anahera tana meatanga i mua, Hei toku ringa matau koe noho ai, kia meinga ra ano e ahau ou hoariri hei turanga waewae mou?</p> 
<p><A NAME="an_1:14">1:14</A>&nbsp;He teka ianei he wairua kaimahi ratou katoa, he mea tonotono hei minita, he whakaaro ki te hunga mo ratou nei te ora?</p> 
<p><A NAME="an_2:1">2:1</A>&nbsp;&#182; Na, ko te tikanga tenei, kia kaha ake to tatou whakaaro ki nga mea kua rangona, kei pahuhu atu i a tatou.</p> 
<p><A NAME="an_2:2">2:2</A>&nbsp;Mehemea hoki te kupu i whakapuakina e nga anahera he pumau, a he tika tonu te utu i whakahokia mo nga pokanga ketanga katoa, mo nga mahi tutu;</p> 
<p><A NAME="an_2:3">2:3</A>&nbsp;Me pehea ka mawhiti ai tatou ki te paopao tatou ki tenei ora nui; i timataia nei te korero e te Ariki, a kua whakaukia mai ki a tatou e te hunga i rangona ai;</p> 
<p><A NAME="an_2:4">2:4</A>&nbsp;Me te whakaatu ano te Atua ki ta ratou, i runga i nga tohu, i nga mea whakamiharo, i tona tini o nga merekara, i nga tuwhanga mai ano hoki o te Wairua Tapu, he pera ano me tana i pai ai.</p> 
<p><A NAME="an_2:5">2:5</A>&nbsp;&#182; Kahore hoki i waiho e ia ki raro i nga anahera te ao meake nei puta, ta matou e korero nei.</p> 
<p><A NAME="an_2:6">2:6</A>&nbsp;Heoi i whakaaturia mai e tetahi i tetahi wahi, i mea mai, He aha te tangata, i mahara ai koe ki a ia? te tama ranei a te tangata, i tirohia ai ia e koe?</p> 
<p><A NAME="an_2:7">2:7</A>&nbsp;Nohinohi nei te whai i whakaititia iho ai ia e koe i nga anahera; kua karaunatia ia e koe ki te kororia, ki te honore, kua waiho ano ia e koe hei rangatira mo nga mahi a ou ringa:</p> 
<p><A NAME="an_2:8">2:8</A>&nbsp;Kua waiho nei e koe nga mea katoa ki raro i ona waewae. Na, i nga mea katoa ka waiho nei i raro i a ia, kahore i mahue tetahi mea kihai nei i waiho i raro i a ia. Otira kahore ano tatou kia kite noa i nga mea katoa kua oti te waiho i raro i a ia.</p> 
<p><A NAME="an_2:9">2:9</A>&nbsp;Ka kite raia tatou i a Ihu, he nohinohi nei te wahi i whakaititia iho ai ia i nga anahera ka oti nei te karauna ki te kororia, ki te honore, i muri nei i tona ngaunga e te mate; he meatanga na to te Atua aroha noa kia pangia ia e te mate mo nga t angata katoa.</p> 
<p><A NAME="an_2:10">2:10</A>&nbsp;&#182; Ko tana tikanga tika hoki ia, mana nei nga mea katoa, nana ano hoki nga mea katoa i a ia e arahi ana i nga tama tokomaha ki te kororia, kia waiho nga mamae hei mea e tino rite ai te Take o to ratou whakaoranga.</p> 
<p><A NAME="an_2:11">2:11</A>&nbsp;Ko te kaiwhakatapu hoki, ratou ko te hunga e whakatapua ana, no te pu kotahi ratou katoa: koia ia te whakama ai ki te hua i a ratou he teina;</p> 
<p><A NAME="an_2:12">2:12</A>&nbsp;E mea nei ia, Maku e korero tou ingoa ki oku teina; ka himene atu ahau ki a koe i waenganui o te whakaminenga.</p> 
<p><A NAME="an_2:13">2:13</A>&nbsp;Me tenei ano hoki, Ka u pu ahau ki a ia. Me tenei ano, Nana, ahau nei me nga tamariki i homai e te Atua ki ahau.</p> 
<p><A NAME="an_2:14">2:14</A>&nbsp;&#182; Na, kei nga tamariki he kikokiko, he toto, koia hoki ia i whakawhiwhia ai ano hoki ki aua mea; kia ai ai tona matenga hei whakakahore mo te rangatira o te mate, ara mo te rewera;</p> 
<p><A NAME="an_2:15">2:15</A>&nbsp;Kia whakaputaina mai ai hoki e ia ki waho te hunga i meinga e te wehi o te mate hei taurekareka i nga wa katoa i ora ai ratou.</p> 
<p><A NAME="an_2:16">2:16</A>&nbsp;Kihai hoki ia i mau ki nga anahera; engari i mau ia ki te uri o Aperahama.</p> 
<p><A NAME="an_2:17">2:17</A>&nbsp;Na konei i tika ai kia whakaritea ia ki ona teina i nga mea katoa, kia waiho ai ia hei tohunga nui e atawhai ana, e pono ana i nga meatanga ki te Atua, hei whakamarie mo nga hara o te iwi.</p> 
<p><A NAME="an_2:18">2:18</A>&nbsp;I te mea hoki ka whakamatautauria ia, a mamae iho, e taea e ia te awhina te hunga e whakamatautauria ana.</p> 
<p><A NAME="an_3:1">3:1</A>&nbsp;&#182; Na, e oku teina tapu, e te hunga kua uru nei ki ta te rangi karanga, whakaaroa a Ihu Karaiti, te Apotoro, te Tohunga nui o te tikanga kua whakaaetia nei e tatou;</p> 
<p><A NAME="an_3:2">3:2</A>&nbsp;I pono nei ki tona kaiwhakarite mai, i pera ano me Mohi i tona whare katoa.</p> 
<p><A NAME="an_3:3">3:3</A>&nbsp;I tika hoki kia nui ake te kororia mo tenei tangata i to Mohi, no te mea nui ake i to te whare te honore o te kaihanga.</p> 
<p><A NAME="an_3:4">3:4</A>&nbsp;He mea hanga hoki na tetahi nga whare katoa; ko te Atua ia te kaihanga o nga mea katoa.</p> 
<p><A NAME="an_3:5">3:5</A>&nbsp;A i pono ano a Mohi i roto i tona whare katoa, i pera me te pononga, hei whakaatu mo nga mea ka korerotia i muri;</p> 
<p><A NAME="an_3:6">3:6</A>&nbsp;Ko te Karaiti ia i rite ki te tama i tona whare ano; ko tona whare tonu hoki tatou, ki te u to tatou maia me te whakamanamana ki te mea e tumanakohia atu nei, a taea noatia te mutunga.</p> 
<p><A NAME="an_3:7">3:7</A>&nbsp;&#182; Na, kia rite ki ta te Wairua Tapu i mea ai, Ki te rongo koutou ki tona reo aianei,</p> 
<p><A NAME="an_3:8">3:8</A>&nbsp;Kaua e whakapakeketia o koutou ngakau, kei pera me o te whakatoinga, i te ra o te whakamatautauranga i te koraha:</p> 
<p><A NAME="an_3:9">3:9</A>&nbsp;I ahau i whakamatautauria e o koutou matua, i ahau i ata mohiotia, e wha tekau nga tau i kite ai ratou i aku mahi.</p> 
<p><A NAME="an_3:10">3:10</A>&nbsp;Na, ka hoha ahau ki taua whakatupuranga, ka mea, Kotiti ke tonu o ratou ngakau; kahore ratou e mohio ki aku ara.</p> 
<p><A NAME="an_3:11">3:11</A>&nbsp;Na reira i riri ai ahau, i oati ai hoki, E kore ratou e tae ki toku okiokinga.</p> 
<p><A NAME="an_3:12">3:12</A>&nbsp;Kia tupato, e oku teina, kei noho te ngakau kino, whakaponokore i roto i tetahi o koutou; kei whakarerea te Atua ora;</p> 
<p><A NAME="an_3:13">3:13</A>&nbsp;Engari me whakahau koutou tetahi i tetahi i tenei ra, i tenei ra, i te mea e kiia ana ko tenei ra, kei whakapakeketia tetahi o koutou e te tinihanga o te hara.</p> 
<p><A NAME="an_3:14">3:14</A>&nbsp;Ka uru hoki tatou ki ta te Karaiti, ki te mea ka mau i a tatou te timatanga o te whakaaro pumau, taea noatia te mutunga;</p> 
<p><A NAME="an_3:15">3:15</A>&nbsp;I te mea hoki e korerotia ana, Ki te rongo koutou ki tona reo aianei, kaua e whakapakeketia o koutou ngakau, kei pera me o te whakatoinga.</p> 
<p><A NAME="an_3:16">3:16</A>&nbsp;Ko wai hoki i whakatoi i to ratou rongonga? he teka ianei ko te hunga katoa i haere mai i Ihipa, a Mohi i arahi ra?</p> 
<p><A NAME="an_3:17">3:17</A>&nbsp;I riri hoki ia ki a wai i nga tau e wha tekau? he teka ianei ki te hunga i hara, i hinga ra o ratou tinana ki te koraha?</p> 
<p><A NAME="an_3:18">3:18</A>&nbsp;I oati ano ia ki a wai, e kore ratou e tae ki tona okiokinga? he teka ianei ki te hunga kihai nei i whakapono?</p> 
<p><A NAME="an_3:19">3:19</A>&nbsp;Na ka kite nei tatou kihai ratou i ahei te tae atu i te kore o te whakapono.</p> 
<p><A NAME="an_4:1">4:1</A>&nbsp;&#182; Na, kia mataku tatou, i te mea ka tukua iho nei he korero pai mo tatou kia tae atu ki tona okiokinga, kei tirohia mai tetahi o koutou kua mahue ki muri.</p> 
<p><A NAME="an_4:2">4:2</A>&nbsp;He mea kauwhau hoki te rongopai ki a tatou, he pera ano me tera i a ratou: heoi kihai te kupu i rangona i whai pai ki a ratou; no te mea kihai i whakananua ki te whakapono i roto i te hunga i rangona ai.</p> 
<p><A NAME="an_4:3">4:3</A>&nbsp;Ka taea hoki te okiokinga e tatou kua whakapono nei; ka rite ki tana i ki ra, Na reira i riri ai ahau, i oati ai hoki, e kore ratou e tae ki toku okiokinga: kua oti na hoki nga mahi i te timatanga ra ano o te ao.</p> 
<p><A NAME="an_4:4">4:4</A>&nbsp;Ko tana kupu hoki tenei i tetahi wahi mo te ra whitu, A ka okioki te Atua i te ra whitu i ana mahi katoa.</p> 
<p><A NAME="an_4:5">4:5</A>&nbsp;I tenei wahi ano hoki, E kore ratou e tae ki toku okiokinga.</p> 
<p><A NAME="an_4:6">4:6</A>&nbsp;Na, tera atu ano he taenga mo etahi ki reira; kihai hoki te hunga i kauwhautia ai te rongopai ki a ratou i mua i tae, no te mea kahore o ratou whakapono:</p> 
<p><A NAME="an_4:7">4:7</A>&nbsp;A ka motuhia mai e ia tetahi ra, i a ia i mea ra i ta Rawiri, Hei aianei, i muri i taua wa roa ra; ko te kupu hoki tenei, Hei aianei, ki te rongo koutou ki tona reo, kaua e whakapakeketia o koutou ngakau.</p> 
<p><A NAME="an_4:8">4:8</A>&nbsp;Mehemea hoki i whai okiokinga ratou i a Hohua, e kore e korerotia e ia tetahi atu ra i muri iho.</p> 
<p><A NAME="an_4:9">4:9</A>&nbsp;Ina, tera atu ano he hapati okiokinga mo te iwi o te Atua.</p> 
<p><A NAME="an_4:10">4:10</A>&nbsp;Ki te tae hoki te tangata ki tona okiokinga, ka okioki ano ia i ana mahi ake, ka pera me te Atua i okioki i ana mahi ake.</p> 
<p><A NAME="an_4:11">4:11</A>&nbsp;&#182; Na, kia puta to tatou uaua ki te tomo ki taua okiokinga, kei pera te whakaponokore o tetahi, a ka hinga.</p> 
<p><A NAME="an_4:12">4:12</A>&nbsp;Ora tonu hoki te kupu a te Atua, mana tonu, koi rawa atu i tetahi hoari matarua, ngoto tonu, a wehea noatia te ngakau me te wairua, nga ponapona me te hinu wheua, a wawae ana ano i nga whakaaro, i nga hihiritanga o te ngakau.</p> 
<p><A NAME="an_4:13">4:13</A>&nbsp;Kahore hoki he mea hanga i ngaro ki tona aroaro: heoi e takoto kau ana, e tuwhera ana nga mea katoa ki ona kanohi, kei a ia nei he kupu mo tatou.</p> 
<p><A NAME="an_4:14">4:14</A>&nbsp;Na, he tino tohunga nui to tatou, kua tomo ki nga rangi, a Ihu, te Tama a te Atua, kia mau pu tatou ki te tikanga i whakaaetia e tatou.</p> 
<p><A NAME="an_4:15">4:15</A>&nbsp;Ehara hoki to tatou i te tohunga nui e kore e ahei kia mamae tahi me tatou e ngoikore nei; i whakamatautauria nei hoki ia i nga mea katoa, i i peneitia me tatou, kahore ia he hara.</p> 
<p><A NAME="an_4:16">4:16</A>&nbsp;Na, kia haere maia atu tatou ki te torona o te aroha noa, kia puta mai ai ki a tatou te mahi tohu, kia kitea ai e tatou ta te aroha noa hei awhina mai mo nga wa e mate ai.</p> 
<p><A NAME="an_5:1">5:1</A>&nbsp;&#182; Ko ia tohunga nui hoki e tangohia nei i roto i nga tangata, he mea whakatu ratou mo nga mea a nga tangata ki te Atua, hei tapae i nga whakahere, i nga patunga tapu mo nga hara:</p> 
<p><A NAME="an_5:2">5:2</A>&nbsp;E taea e ia te ata hanga ki te hunga e kuware ana, e kotiti ke ana; no te mea e muia ana ano ia e te ngoikore;</p> 
<p><A NAME="an_5:3">5:3</A>&nbsp;Na konei i tika ai, kia rite ki tana mo te iwi tana e tapae ai mona ake, hei whakahere mo nga hara.</p> 
<p><A NAME="an_5:4">5:4</A>&nbsp;E kore ano hoki tetahi e tango i tenei honore ki a ia ano, engari te tangata e karangatia ana e te Atua, e peratia ana me Arona.</p> 
<p><A NAME="an_5:5">5:5</A>&nbsp;Waihoki ko te Karaiti kahore ana whakanui i a ia hei tohunga nui; na tera ke i ki ra ki a ia, Ko koe taku Tama, nonaianei koe i whakatupuria ai e ahau.</p> 
<p><A NAME="an_5:6">5:6</A>&nbsp;Pera hoki me tana i ki ai i tetahi atu wahi, Hei tohunga koe ake ake i runga i te ritenga o Merekihereke.</p> 
<p><A NAME="an_5:7">5:7</A>&nbsp;I nga ra o tona kikokiko, i tukua e ia he inoi, he karakia, i runga i te karangaranga kaha, i te roimata, ki te Mea kaha ki te whakaora i a ia i te mate, a whakarangona ana mona i wehi ki te Atua;</p> 
<p><A NAME="an_5:8">5:8</A>&nbsp;Ahakoa he Tama ia, i whakaakona ia ki te ngohengohe e ona mamae:</p> 
<p><A NAME="an_5:9">5:9</A>&nbsp;A ka meinga nei ia kia tino rite, ka waiho ia hei take mo te ora tonu ki te hunga katoa e ngohengohe ana ki a ia;</p> 
<p><A NAME="an_5:10">5:10</A>&nbsp;&#182; He mea karanga na te Atua hei tohunga nui i runga i te ritenga o Merekihereke.</p> 
<p><A NAME="an_5:11">5:11</A>&nbsp;He maha nei a matou korero mo tenei, he uaua ki te whakamarama, he puhoi hoki no koutou ki te whakarongo.</p> 
<p><A NAME="an_5:12">5:12</A>&nbsp;I te mea hoki ka tika kia waiho koutou hei kaiwhakaako no te mea ka roa nei, na me tuarua te whakaako i a koutou ki nga timatanga rawatanga o nga kupu a te Atua; me waiu hoki he kai ma koutou, kauaka te kai pakeke.</p> 
<p><A NAME="an_5:13">5:13</A>&nbsp;Ko nga tangata katoa hoki e kai ana i te waiu, he kuware ratou ki te kupu o te tika, he kohungahunga hoki.</p> 
<p><A NAME="an_5:14">5:14</A>&nbsp;Ma nga pakeke e tika ai te kai maro kua taungatia nei o ratou hinengaro e nga meatanga maha, e wehe ai i te pai, i te kino.</p> 
<p><A NAME="an_6:1">6:1</A>&nbsp;&#182; Na, kati tatou te korero i nga timatanga o ta te Karaiti ako, hoake tatou ki te tino tikanga; kaua e tuaruatia te whakatakoto i te turanga, ara i te ripeneta ki nga mahi mate, i te whakapono hoki ki te Atua,</p> 
<p><A NAME="an_6:2">6:2</A>&nbsp;I te whakaako ki nga iriiri, ki te whakapanga o nga ringaringa, ki te aranga o nga tangata mate, ki te whakawakanga mutungakore.</p> 
<p><A NAME="an_6:3">6:3</A>&nbsp;A ka meatia ano tenei e tatou ki te tukua e te Atua.</p> 
<p><A NAME="an_6:4">6:4</A>&nbsp;Ko te hunga hoki kua oti te whakamarama, kua pa ki te mea i homai i runga i te rangi, kua whiwhi ki te Wairua Tapu,</p> 
<p><A NAME="an_6:5">6:5</A>&nbsp;Kua kitea ano te pai o ta te Atua kupu, me nga mea kaha o te ao meake nei puta;</p> 
<p><A NAME="an_6:6">6:6</A>&nbsp;Ki te taka atu ratou, e kore ratou e taea te whakahou ake ki te ripeneta; ka ripekatia houtia hoki te Tama a te Atua e ratou nei ano, ka meinga hoki kia tawaia nuitia.</p> 
<p><A NAME="an_6:7">6:7</A>&nbsp;Ko te whenua hoki e inu nei i te ua honohono te heke ki runga ki a ia, a e mea ana i te otaota pai kia tupu ake ma te hunga i mahia ai, ka whiwhi ki ta te Atua manaaki:</p> 
<p><A NAME="an_6:8">6:8</A>&nbsp;Ki te tupuria ia e te tataramoa, e te tumatakuru, ka whakakinoa, ka tata ki te kanga: ko tona whakamutunga ka tahuna.</p> 
<p><A NAME="an_6:9">6:9</A>&nbsp;&#182; Otiia ahakoa penei noa ta matou korero, e u ana ano to matou whakaaro, e oku hoa aroha, ki nga mea pai ke atu kei a koutou, he mea hoki mo te whakaoranga.</p> 
<p><A NAME="an_6:10">6:10</A>&nbsp;E kore hoki te Atua e he, e wareware ki ta koutou mahi, ki te uaua o to koutou aroha, i whakakitea mai e koutou ki tona ingoa, i a koutou i atawhai i te hunga tapu, a ka atawhai nei ano.</p> 
<p><A NAME="an_6:11">6:11</A>&nbsp;Otiia e hiahia ana matou kia whakakitea taua uaua na ano e tenei, e tenei o koutou, kia taea rawatia te pumautanga o te whakaaro i tumanako ai koutou a te Mutunga ra ano:</p> 
<p><A NAME="an_6:12">6:12</A>&nbsp;Kia kaua e puhoi, engari kia rite ki ta te hunga i whakapono, i whakamanawanui, a riro mai ana i a ratou nga mei i whakaaria mai.</p> 
<p><A NAME="an_6:13">6:13</A>&nbsp;I ta te Atua whakaaringa mea ki a Aperahama, i te mea kahore tetahi i nui ake hei oatitanga, ka oatitia e ia a ia ake ano,</p> 
<p><A NAME="an_6:14">6:14</A>&nbsp;Ka mea, Ina, ka manaakitia rawatia koe e ahau, ka whakanuia rawatia ano hoki koe.</p> 
<p><A NAME="an_6:15">6:15</A>&nbsp;Heoi whakamanawanui ana ia, a riro ana i a ia te kupu whakaari.</p> 
<p><A NAME="an_6:16">6:16</A>&nbsp;Ko te mea nui ake hoki ta nga tangata e waiho ai hei oati: a ki a ratou hei mutunga mo nga whakahokihoki kupu katoa te oati whakau.</p> 
<p><A NAME="an_6:17">6:17</A>&nbsp;No reira, i te mahara o te Atua kia tino whakakitea ki te hunga mo ratou nei te kupu whakaari te pumau o tona whakaaro, ka whakaurua mai e ia he oati,</p> 
<p><A NAME="an_6:18">6:18</A>&nbsp;Kia rua ai nga mea pumau, he mea e kore ai e ahei kia teka te Atua, ma reira ka kaha ai he whakamarie mo tatou, mo te hunga kua rere ki te pupuri i te mea e takoto mai nei i te aroaro, e tumanakohia atu nei:</p> 
<p><A NAME="an_6:19">6:19</A>&nbsp;Hei punga ano tenei ma tatou mo te wairua, he tumanako mau tonu, u tonu, tae tonu atu ano hoki ki te mea i roto i te arai;</p> 
<p><A NAME="an_6:20">6:20</A>&nbsp;Ki te wahi kua tapoko atu nei a ihu ki reira, hei matamua mo tatou, i a ia i meinga hei tohunga nui mo a mua tonu atu, i runga i te ritenga o Merekihereke.</p> 
<p><A NAME="an_7:1">7:1</A>&nbsp;&#182; Ko tenei Merekihereke hoki, kingi o harema, tohunga o te Atua o te Runga Rawa, i tutaki nei ki a Aperahama i a ia e hoki ana i te patunga i nga kingi, i manaaki nei i a ia,</p> 
<p><A NAME="an_7:2">7:2</A>&nbsp;A hoatu ana e Aperahama ki a ia nga whakatekau o nga mea katoa, ko te whakamaoritanga o tona ingoa i te tuatahi ko te Kingi o te tika, i to muri hoki ko te Kingi o Harema, ara ko te Kingi o te rangimarie:</p> 
<p><A NAME="an_7:3">7:3</A>&nbsp;He mea matuakore, whaeakore, kahore nei ona whakapapa tupuna, kahore he timatanga o ona ra, kahore he mutunga o tona ora; he tangata kua whakaritea ki te Tama a te Atua, mau tonu ana ia hei tohunga.</p> 
<p><A NAME="an_7:4">7:4</A>&nbsp;Na, whakaaroa te nui o tenei tangata i hoatu nei ki a ia e te tupuna nui, e Aperahama, nga whakatekau o nga taonga parakete.</p> 
<p><A NAME="an_7:5">7:5</A>&nbsp;Ko nga tama hoki a Riwai, ara nga mea kua riro nei i a ratou te mahi tohunga, he ture kei a ratou kia tangohia ta te ture i whakarite ai, nga whakatekau a te iwi, he mea na o ratou teina i puta mai nei ano i te hope o Aperahama:</p> 
<p><A NAME="an_7:6">7:6</A>&nbsp;Ko tenei tangata ia, ehara nei i te mea no to ratou kawai, riro ana i a ia nga whakatekau a Aperahama, a manaakitia ana e ia te tangata i a ia nei nga kupu whakaari.</p> 
<p><A NAME="an_7:7">7:7</A>&nbsp;E kore rawa ia tenei e taea te whakateka, ara ko te mea iti e manaakitia ana e te mea nui.</p> 
<p><A NAME="an_7:8">7:8</A>&nbsp;I konei e riro ana nga whakatekau i nga tangata, he matemate nei; i reira ia, i tera e kiia nei kei te ora ia.</p> 
<p><A NAME="an_7:9">7:9</A>&nbsp;Me penei ano te ki, ko Riwai e tango whakatekau nei, hoatu ana e ia he whakatekau i ta Aperahama meatanga ra.</p> 
<p><A NAME="an_7:10">7:10</A>&nbsp;I roto tonu hoki ia i te hope o tona papa i te tutakitanga o Merekihereke ki a ia.</p> 
<p><A NAME="an_7:11">7:11</A>&nbsp;&#182; Na, ki te mea na ta te Riwai mahi tohunga i tino rite ai, a i na runga hoki i tera te rironga o te ture i te iwi, he aha atu te mea e whakatika ake ai tetahi atu tohunga i runga i to Merekihereke ritenga; te kiia ai i runga i to Arona ritenga?</p> 
<p><A NAME="an_7:12">7:12</A>&nbsp;Ka whakaputaia ketia nei hoki te mahi tohunga, ina kua puta ke ano hoki te ture.</p> 
<p><A NAME="an_7:13">7:13</A>&nbsp;Ko te tangata hoki mona enei korero, he hapu ke tona, kahore nei tetahi o ratou i whakatata ki te aata.</p> 
<p><A NAME="an_7:14">7:14</A>&nbsp;He mea takoto marama hoki tenei, i puta ake to tatou Ariki i roto i a Hura: hore rawa he kupu a Mohi mo te mahi tohunga a tera iwi.</p> 
<p><A NAME="an_7:15">7:15</A>&nbsp;A ka tino marama rawa ta matou i korero ai, ina whakatika ake tetahi atu tohunga i te ritenga o Merekihereke;</p> 
<p><A NAME="an_7:16">7:16</A>&nbsp;Ko tona whakatohungatanga nei hoki ehara i te mea no runga i te ture o nga tikanga o te kikokiko, engari no runga i te kaha o te ora e kore e mutu.</p> 
<p><A NAME="an_7:17">7:17</A>&nbsp;Kua whakaaturia mai nei hoki e ia, Hei tohunga koe ake ake i runga i te ritenga o Merekihereke.</p> 
<p><A NAME="an_7:18">7:18</A>&nbsp;Kua whakakahoretia hoki te ture i whakatakotoria i mua, no te mea kahore ona kaha, kahore ona hua,</p> 
<p><A NAME="an_7:19">7:19</A>&nbsp;Kahore hoki he mea i tino tika i te ture; kua mauria mai ano he mea e hira ake ai te tumanako, na reira nei tatou ka whakatata atu ki te Atua.</p> 
<p><A NAME="an_7:20">7:20</A>&nbsp;Na kihai nei i mahue te oati:</p> 
<p><A NAME="an_7:21">7:21</A>&nbsp;Ko era hoki kahore he oati i to ratou whakatohungatanga; he oati ia i to tenei, na tera i ki mai ra ki a ia, Kua oati te Ariki, a e kore e puta ke tona whakaaro, hei tohunga koe ake ake i runga i te ritenga o Merekihereke:</p> 
<p><A NAME="an_7:22">7:22</A>&nbsp;Koia i nui ke ai te pai o te kawenata ko Ihu nei tona kaiwhakamau.</p> 
<p><A NAME="an_7:23">7:23</A>&nbsp;He tokomaha hoki ratou i whakatohungatia, ta te mea kihai i tukua e te mate kia tu tonu;</p> 
<p><A NAME="an_7:24">7:24</A>&nbsp;Ko tenei ia, e mau tonu ana ake ake, e kore ano e puta ke tana mahi tohunga.</p> 
<p><A NAME="an_7:25">7:25</A>&nbsp;Na, e taea ano e ia te tino whakaora te hunga e na runga atu ana i a ia ki te Atua; e ora tonu ana hoki ia hei inoi mo ratou.</p> 
<p><A NAME="an_7:26">7:26</A>&nbsp;He pai rawa hoki tenei tu tohunga nui mo tatou, te tapu, te kinokore, te pokekore, he mea motu ke i te hunga hara, kua whakanekehia ake ano hoki ki runga ake i nga rangi;</p> 
<p><A NAME="an_7:27">7:27</A>&nbsp;Kahore ana mea e pera ai ia me nga tohunga nui, e whakaeke patunga tapu ai ia i ia ra, mo ona hara ake i te tuatahi, muri iho mo o te iwi; kotahi tonu hoki tana meatanga i tenei, i tana whakaekenga atu i a ia ake.</p> 
<p><A NAME="an_7:28">7:28</A>&nbsp;Ko nga tohunga nui hoki e whakaturia ana e te ture, he tangata e pehia ana e te ngoikore; ko ta te kupu ia o te oati, i muri nei i te ture, ko te Tama, kua oti nei te mea kia tino tika ake ake.</p> 
<p><A NAME="an_8:1">8:1</A>&nbsp;&#182; Na, ko te tino tenei o enei korero: He tohunga pera to tatou, kua noho ki matau o te torona o te Nui i nga rangi;</p> 
<p><A NAME="an_8:2">8:2</A>&nbsp;He minita mo te wahi tapu, mo te tapenakara pono, tona kaiwhakaara nei ko te Ariki, ehara i te tangata.</p> 
<p><A NAME="an_8:3">8:3</A>&nbsp;Ko nga tohunga nui katoa hoki, he mea whakarite hei tapae atu i nga whakahere, i nga patunga tapu: na konei hoki i tika ai kia whai mea ano tenei tohunga nui hei tapaenga atu mana.</p> 
<p><A NAME="an_8:4">8:4</A>&nbsp;Me i runga hoki ia i te whenua kahore ona tohungatanga; tenei hoki nga tohunga hei tapae i nga whakahere i runga i ta te ture.</p> 
<p><A NAME="an_8:5">8:5</A>&nbsp;Ko ta ratou mahi he ritenga, he atarangi no nga mea i te rangi, he pera ano me te mea i tohutohungia ki a Mohi, i a ia meake hanga i te tapenakara: i mea hoki ia, Kia mahara kia hanga e koe nga mea katoa kia rite ki te tauira i whakakitea ki a ko e i runga i te maunga.</p> 
<p><A NAME="an_8:6">8:6</A>&nbsp;&#182; Tena ko tenei he nui ke te mahi minita kua riro nei i a ia, he pai rawa hoki te kawenata ko tona takawaenga nei ko ia, he pai rawa hoki nga kupu whakaari, i whakatakotoria ai taua kawenata.</p> 
<p><A NAME="an_8:7">8:7</A>&nbsp;Mehemea hoki kihai i whai he taua kawenata o mua, e kore e rapua he wahi mo te tuarua.</p> 
<p><A NAME="an_8:8">8:8</A>&nbsp;I a ia hoki e whakahe ana, i mea ia ki a ratou, Nana, tenei ake ko nga ra, e ai ta te Ariki, e whakaritea ai e ahau he kawenata hou ki te whare o Iharaira, ki te whare ano hoki o Hura:</p> 
<p><A NAME="an_8:9">8:9</A>&nbsp;E kore e rite ki te kawenata i whakaritea e ahau ki o ratou matua, i arahi mai ai i a ratou i te whenua o Ihipa; kihai nei hoki ratou i u ki taku kawenata, a kore ake oku whakaaro ki a ratou, e ai ta te Ariki.</p> 
<p><A NAME="an_8:10">8:10</A>&nbsp;Ko te kawenata hoki tenei e whakarite ai ahau ki te whare o Iharaira i muri iho i aua ra, e ai ta te Ariki; ka hoatu e ahau aku ture ki o ratou hinengaro, ka tuhituhia ano hoki ki o ratou ngakau: ko ahau hei Atua mo ratou, ko ratou hoki hei iwi maku:</p> 
<p><A NAME="an_8:11">8:11</A>&nbsp;E kore ano hoki ratou e whakaako i tona hoa, i tona hoa, i tona teina, i tona tuakana, e mea, Kia matau koe ki te Ariki: e matau katoa hoki ratou ki ahau, te nohinohi o ratou, te nui ano hoki o ratou.</p> 
<p><A NAME="an_8:12">8:12</A>&nbsp;Ka mahi tohu hoki ahau ki o ratou kino, e kore ano hoki e maharatia e ahau o ratou hara a mua ake nei.</p> 
<p><A NAME="an_8:13">8:13</A>&nbsp;I a ia i mea, he kawenata hou, kua whakatawhitotia e ia te mea tuatahi. Na, ko te mea kua tawhitotia, kua koroheketia, ka tata te memeha.</p> 
<p><A NAME="an_9:1">9:1</A>&nbsp;&#182; Na, ko te kawenata tuatahi he tikanga karakia ano ona, me tetahi wahi tapu, he mea mo te ao nei.</p> 
<p><A NAME="an_9:2">9:2</A>&nbsp;I hanga hoki tetahi tapenakara, te tuatahi, i reira te turanga rama, me te tepu, me te taro aroaro, tona ingoa ko te Wahi Tapu:</p> 
<p><A NAME="an_9:3">9:3</A>&nbsp;I tua atu hoki o te rua o nga arai, ko te tapenakara, e huaina ana ko te Wahi Tino Tapu.</p> 
<p><A NAME="an_9:4">9:4</A>&nbsp;He tahu kakara koura i reira me te aaka o te kawenata, he mea whakakikoria nga wahi katoa ki te koura, i roto ano i taua mea ko te oko koura i te mana, ko te tokotoko o Arona i pihi ra, ko nga papa o te kawenata:</p> 
<p><A NAME="an_9:5">9:5</A>&nbsp;I runga atu i tenei ko nga Kerupima o te kororia, e whakamarumaru ana i te taumata o te whakamarietanga: e kore aua mea e taea te korero takitahi inaianei.</p> 
<p><A NAME="an_9:6">9:6</A>&nbsp;Heoi ka ata rite nei enei mea, ka haereere nga tohunga i nga wa katoa ki te tapenakara tuatahi, i a ratou e mahi ana i nga ritenga karakia;</p> 
<p><A NAME="an_9:7">9:7</A>&nbsp;Ki te tuarua ia kotahi ano te haerenga atu i te tau, o te tohunga nui anake, kihai ano i mahue nga toto: i tapaea atu hoki mona, mo nga he ano o te iwi:</p> 
<p><A NAME="an_9:8">9:8</A>&nbsp;&#182; Ko ta te Wairua Tapu hoki tenei i whakaatu ai, ki te huarahi ki te wahi tino tapu i whakakitea mai, i te mea e tu ana ano te tapenakara tuatahi:</p> 
<p><A NAME="an_9:9">9:9</A>&nbsp;He ahua tera mo tenei wa nei, e tapaea ai nga whakahere me nga patunga tapu, kahore nei e tau hei mea i te tangata nana tera mahi kia tino tika te hinengaro;</p> 
<p><A NAME="an_9:10">9:10</A>&nbsp;Heoi ano o era he kainga, he inumanga, he horoinga maha, he tikanga na te kikokiko, he mea whakarite mai, a taea noatia te wa whakatikatika.</p> 
<p><A NAME="an_9:11">9:11</A>&nbsp;I te taenga mai ia o te Karaiti hei tohunga nui mo nga mea pai e whai mai ana i muri, he nui atu ano hoki, he tino tika te tapenakara, ehara i te mea hanga na te ringaringa, ara ehara i te mea no tenei hanganga:</p> 
<p><A NAME="an_9:12">9:12</A>&nbsp;Ehara ano hoki i te mea no nga koati nga toto, no nga kuao kau ranei, engari nona ake nga toto i haere atu ai ia, kotahi tonu te haerenga, ki roto ki te wahi tino tapu, i te mea ka whiwhi ki tana mea hei hoki mai i a tatou mo ake tonu atu.</p> 
<p><A NAME="an_9:13">9:13</A>&nbsp;Ki te mea hoki ma nga toto o nga puru, o nga koati, ma nga pungarehu ranei o te kuao kau, he mea tauhiuhi ki te hunga kua poke, ka tapu ai, ka ma ai te kikokiko:</p> 
<p><A NAME="an_9:14">9:14</A>&nbsp;Tera atu to nga toto o te Karaiti, nana nei i tapae atu a ia ano, he mea kohakore, ki te Atua, i runga i ta te Wairua ora tonu; ma era e ma ai o koutou hinengaro i nga mahi mate, e mahi ai koutou ki te Atua ora.</p> 
<p><A NAME="an_9:15">9:15</A>&nbsp;&#182; Mo konei ano ia i meinga ai hei Takawaenga mo te kawenata hou, kia mate ai ia hei utu mo nga he i raro i te kawenata tuatahi, kia riro ai i te hunga e karangatia ana te wahi tuturu mo ratou i korerotia i mua.</p> 
<p><A NAME="an_9:16">9:16</A>&nbsp;He ohaki hoki, ko te mea e whai tikanga ai ko te matenga o te tangata nana i whakatakoto.</p> 
<p><A NAME="an_9:17">9:17</A>&nbsp;Kia mate hoki te tangata, katahi ka whai mana te ohaki: ka u tonu ranei i te mea e ora ana te tangata nana i whakatakoto?</p> 
<p><A NAME="an_9:18">9:18</A>&nbsp;Koia hoki te mahue ai te toto i te whakatapunga o te kawenata tuatahi.</p> 
<p><A NAME="an_9:19">9:19</A>&nbsp;I te mutunga hoki o ta Mohi korero i nga tikanga katoa ki te iwi katoa, hei whakarite i ta te ture, ka mau ia ki nga toto o nga kuao kau, o nga koati, ki te wai, ki te huruhuru whero, ki te hihopa, a tauhiuhia ana e ia te pukapuka, me te iwi kat oa;</p> 
<p><A NAME="an_9:20">9:20</A>&nbsp;Me tana ki ano, Ko nga toto enei o te kawenata kua whakaakona mai nei e te Atua ki a koutou.</p> 
<p><A NAME="an_9:21">9:21</A>&nbsp;I tauhiuhia ano hoki e ia ki nga toto te tapenakara, me nga oko katoa mo te mahi minita.</p> 
<p><A NAME="an_9:22">9:22</A>&nbsp;I runga hoki i te ture, e tata ana ka kiia, e purea ana nga mea katoa ki te toto; ki te kahore hoki he ringihanga toto, kahore he murunga hara.</p> 
<p><A NAME="an_9:23">9:23</A>&nbsp;&#182; Koia i tika ai kia purea ki enei nga ritenga o nga mea i te rangi; ko nga tino mea ia o te rangi ki nga patunga tapu, pai rawa atu i enei.</p> 
<p><A NAME="an_9:24">9:24</A>&nbsp;Ehara hoki i te mea kua tomo a te Karaiti ki te wahi tapu i hanga e te ringaringa, ki te tauira o te tino wahi; engari ki te tino rangi pu ano, puta ai ki te aroaro o te Atua, mo tatou:</p> 
<p><A NAME="an_9:25">9:25</A>&nbsp;Ehara ano i te mea kia maha ana tapaenga i a ia, kia pera me te tohunga nui e haere nei ki roto ki te wahi tino tapu i tenei tau, i tenei tau, no etahi atu ano hoki nga toto;</p> 
<p><A NAME="an_9:26">9:26</A>&nbsp;Penei kia maha he mamaetanga mona, he mea timata i te hanganga ra ano o te ao; tena ko tenei kotahi tonu tona whakakitenga mai i te mutunga o nga wa, hei whakakahore i te hara, i a ia ka meinga hei patunga tapu.</p> 
<p><A NAME="an_9:27">9:27</A>&nbsp;Na kua takoto nei te tikanga mo nga tangata kia kotahi tonu te matenga, a muri iho i tenei ko te whakawa;</p> 
<p><A NAME="an_9:28">9:28</A>&nbsp;Waihoki ko te Karaiti, kotahi tonu tona tapaenga atu hei pikau i nga hara o te tini, a tenei ake ko te rua o ona whakakitenga mai, kahore ano he hara, hei whakaora i te hunga e tatari ana ki a ia.</p> 
<p><A NAME="an_10:1">10:1</A>&nbsp;&#182; I te mea ko to te ture he atarangi no nga mea pai e puta ana mai i muri, ehara i te ahua pu o aua mea, e kore e whai mana i aua patunga tapu e whakaeketia tonutia ana e ratou i tenei tau, i tenei tau, e tino tika ai te hunga e whakatata ana.</p> 
<p><A NAME="an_10:2">10:2</A>&nbsp;Penei e kore ranei e mutu te whakaeke? me i oti hoki te hunga nana taua karakia te mea kia ma, kua kore o ratou mahara ki nga hara?</p> 
<p><A NAME="an_10:3">10:3</A>&nbsp;I aua patunga tapu ia e hokihoki ana te mahara ki nga hara i ia tau, i ia tau.</p> 
<p><A NAME="an_10:4">10:4</A>&nbsp;E kore hoki e tau ma nga toto o nga puru, o nga koati e whakakahore nga hara.</p> 
<p><A NAME="an_10:5">10:5</A>&nbsp;Na reira i a ia e haere mai ana ki te ao, ka mea ia, Kihai i matenuitia e koe te patunga tapu me te whakahere, kua rite mai i a koe he tinana moku.</p> 
<p><A NAME="an_10:6">10:6</A>&nbsp;Kihai koe i ahuareka ki nga tahunga tinana ki nga whakahere hara:</p> 
<p><A NAME="an_10:7">10:7</A>&nbsp;&#182; Katahi ahau ka mea atu, Tenei ahau te haere atu nei, kei roto i te upoko o te pukapuka te tuhituhinga moku, ki te mea i tau i pai ai, e te Atua.</p> 
<p><A NAME="an_10:8">10:8</A>&nbsp;I tana meatanga i mua ake, Kihai koe i matenui ki te patunga tapu, ki te whakahere, ki nga tahunga tinana, ki nga whakahere hara, kahore ano hoki ou ahuareka mai, he mea nei e tapaea ana i runga i te ture;</p> 
<p><A NAME="an_10:9">10:9</A>&nbsp;Katahi ia ka mea, Tenei ahau te haere atu nei ki te mea i tau i pai ai, e te Atua. E tangohia ana e ia te tuatahi, kia whakaturia ai e ia te tuarua.</p> 
<p><A NAME="an_10:10">10:10</A>&nbsp;Na taua pai nei i oti ai tatou te whakatapu, he meatanga na te tapaenga atu kotahi o te tinana o Ihu Karaiti.</p> 
<p><A NAME="an_10:11">10:11</A>&nbsp;Na, ko nga tohunga katoa, e tu ana ratou, e minita ana i tenei ra, i tenei ra, he maha ano hoki a ratou whakaekenga atu i aua patunga tapu ra ano, e kore rawa nei e tau hei tango i nga hara:</p> 
<p><A NAME="an_10:12">10:12</A>&nbsp;Ko tenei ia, kotahi nei tana patunga tapu i whakaeke atu ai mo nga hara, noho tonu atu i te ringa matau o te Atua;</p> 
<p><A NAME="an_10:13">10:13</A>&nbsp;I muri nei he tatari tana kia waiho ra ano ona hoariri hei takahanga mo ona waewae.</p> 
<p><A NAME="an_10:14">10:14</A>&nbsp;Kotahi nei hoki tana whakahere, a tika tonu i a ia ake ake te hunga ka oti te whakatapu.</p> 
<p><A NAME="an_10:15">10:15</A>&nbsp;Hei kaiwhakaatu ano te Wairua Tapu mo tenei ki a tatou: i muri mai i tana kiinga mai,</p> 
<p><A NAME="an_10:16">10:16</A>&nbsp;Ko te kawenata tenei e whakaritea e ahau ki a ratou i muri i aua ra, e ki ana te Ariki, ka hoatu e ahau aku ture ki o ratou ngakau, ka tuhituhia hoki e ahau ki o ratou hinengaro; a ka mea ano ia,</p> 
<p><A NAME="an_10:17">10:17</A>&nbsp;E kore hoki e maharatia e ahau o ratou hara, o ratou kino a mua ake.</p> 
<p><A NAME="an_10:18">10:18</A>&nbsp;Na, ki te murua enei, kahore he whakahere mo nga hara i muri iho.</p> 
<p><A NAME="an_10:19">10:19</A>&nbsp;&#182; Na, e oku teina, ka ai nei nga toto o Ihu hei take e maia ai tatou te tomo ki te tino wahi tapu;</p> 
<p><A NAME="an_10:20">10:20</A>&nbsp;Hei ara hou mo tatou, ara hei ara ora, he mea whakatapu nana, e tika atu ana na te arai, ara na tona kikokiko;</p> 
<p><A NAME="an_10:21">10:21</A>&nbsp;A, i te mea he nui to tatou tohunga mo te whare o te Atua;</p> 
<p><A NAME="an_10:22">10:22</A>&nbsp;Kia whakatata atu tatou, i runga i te ngakau pono, i te whakapono e tino u ana, he mea tauhiuhi te ngakau, kia kore ai te hinengaro kino, he mea horoi ano hoki te tinana ki te wai marama.</p> 
<p><A NAME="an_10:23">10:23</A>&nbsp;Kia mau ta tatou whakaae ki te mea e tumanakohia atu nei, kei ngaueue; he pono hoki ta te kaiwhakaari mai;</p> 
<p><A NAME="an_10:24">10:24</A>&nbsp;Kia whai whakaaro ano tatou tetahi ki tetahi, kia whakaohokia te aroha me nga mahi pai:</p> 
<p><A NAME="an_10:25">10:25</A>&nbsp;Kei mahue te huihui i a tatou ano, kei pera me te hanga a etahi; engari me whakahauhau tetahi i tetahi: kia nui rawa ano hoki i te mea ka kite koutou ka tata te ra.</p> 
<p><A NAME="an_10:26">10:26</A>&nbsp;Ki te hara hoki tatou i muri iho i to tatou whiwhinga ki te matauranga ki te pono, kahore atu hoki he patunga tapu i mahue mo nga hara;</p> 
<p><A NAME="an_10:27">10:27</A>&nbsp;Engari ka tatari ahua mataku ki te whakawa, ki te riri kino ano na te ahi, e whakangaromia ai nga hoariri.</p> 
<p><A NAME="an_10:28">10:28</A>&nbsp;Ko te tangata i takahi i te ture a Mohi kihai i tohungia, ka mate i runga i te kupu a nga kaiwhakaatu tokorua, tokotoru ranei:</p> 
<p><A NAME="an_10:29">10:29</A>&nbsp;Ki to koutou whakaaro, e kore ranei e tika kia rahi ake te whiu mo te tangata i takahia ai te Tama a te Atua, i meinga ai hei mea noa nga toto o te kawenata i whakatapua ai ia, a whakaiti ana i te Wairua o te aroha noa?</p> 
<p><A NAME="an_10:30">10:30</A>&nbsp;E matau ana hoki tatou na wai tenei kupu, Maku te rapu utu; maku te hoatu utu, e ai ta te Ariki: me tenei ano, E whakawa te Ariki mo tana iwi.</p> 
<p><A NAME="an_10:31">10:31</A>&nbsp;He mea mataku te taka ki roto ki nga ringaringa o te Atua ora.</p> 
<p><A NAME="an_10:32">10:32</A>&nbsp;Engari kia mahara ki nga ra o mua, i a koutou i whakamaramatia ra, he nui noa atu nga rauhanga a te mate, i whakaririka kau na koutou;</p> 
<p><A NAME="an_10:33">10:33</A>&nbsp;Ko tetahi wahi, i a koutou i meinga e nga tawainga, e nga tukinotanga hei mea matakitaki; ko tetahi wahi, i a koutou i meinga hei hoa mo te hunga i peratia.</p> 
<p><A NAME="an_10:34">10:34</A>&nbsp;I mamae tahi hoki koutou me te hunga i te herehere, i hari hoki ki te pahuatanga o o koutou taonga, i mahara hoki tera atu he taonga mo koutou, he mea pai ake, he mea pumau tonu.</p> 
<p><A NAME="an_10:35">10:35</A>&nbsp;Na, kaua e whakarerea to koutou maia, he rahi hoki tona utu.</p> 
<p><A NAME="an_10:36">10:36</A>&nbsp;Ko te mea hoki hei matenuitanga ma koutou he manawanui; kia oti ai i a koutou te mahi ta te Atua i pai ai, e riro tonu ai i a koutou nga mea i whakaaria mai ra.</p> 
<p><A NAME="an_10:37">10:37</A>&nbsp;Potopoto kau ake hoki, a ka tae mai tenei e haere mai nei, e kore ano e whakaroa.</p> 
<p><A NAME="an_10:38">10:38</A>&nbsp;Ma te whakapono ia e ora ai te tangata tika: a ki te hoki tetahi ki muri, e kore toku wairua e ahuareka ki a ia.</p> 
<p><A NAME="an_10:39">10:39</A>&nbsp;Otiia ehara tatou i te hunga e hoki ana ki muri, ki te whakangaromanga, engari no te hunga e whakapono ana, a ora ana te wairua.</p> 
<p><A NAME="an_11:1">11:1</A>&nbsp;&#182; Na, ko te whakapono, he whakapumautanga i nga mea e tumanakohia atu ana, he whakakitenga i nga mea kahore nei e kitea.</p> 
<p><A NAME="an_11:2">11:2</A>&nbsp;Na konei hoki nga kaumatua i korerotia paitia ai.</p> 
<p><A NAME="an_11:3">11:3</A>&nbsp;Na te whakapono i matau ai tatou he mea hanga nga ao e te kupu a te Atua, a, ko nga mea e tirohia atu nei kihai i puta ake i roto i nga mea e kitea ana.</p> 
<p><A NAME="an_11:4">11:4</A>&nbsp;&#182; Na te whakapono i pai ake ai i ta Kaina te patunga tapu i tapaea e Apera ki te Atua, na tena hoki i whakaatu tona tika, i whakaatu hoki te Atua mo ana whakahere; na tena ano ia i whai kupu ai, ahakoa mate.</p> 
<p><A NAME="an_11:5">11:5</A>&nbsp;Na te whakapono a Enoka i kawea ketia ai, te kite i te mate; na kahore ia i kitea, no te mea kua kawea ketia ia e te Atua; i mua atu hoki i tona kawenga ketanga i whakaaturia mai ia, e ahuareka ana te Atua ki a ia.</p> 
<p><A NAME="an_11:6">11:6</A>&nbsp;Ki te kahore hoki he whakapono, e kore e taea he mea e ahuareka mai ai ia: ki te haere hoki tetahi ki te Atua, me whakapono ko ia ano tenei ko te Atua, e homai ana e ia he utu ki te hunga e ata rapu ana i a ia.</p> 
<p><A NAME="an_11:7">11:7</A>&nbsp;Na te whakapono a Noa, i tona whakamaharatanga e te Atua ki nga mea kahore i kitea noatia, i oho ai, he wehi ki te Atua, a hanga ana e ia te aaka hei whakaora mo tona whare; he whakataunga tena nana i te he ki te ao, a uru ana ki te tika o te wha kapono.</p> 
<p><A NAME="an_11:8">11:8</A>&nbsp;Na te whakapono a Aperahama i ngohengohe ai, i tona karangatanga kia haere ki te wahi meake riro i a ia hei kainga; a haere ana ia, te matau ki te wahi e haere ai ia.</p> 
<p><A NAME="an_11:9">11:9</A>&nbsp;Na te whakapono ia i noho manene ai ki te whenua i whakaaria mai, he whenua tangata ke ano ki a ia, a noho teneti ana ia, ratou ko Ihaka, ko Hakopa, ona hoa kua uru tahi nei ratou ki taua mea i whakaaria mai ra:</p> 
<p><A NAME="an_11:10">11:10</A>&nbsp;I tatari hoki ia ki te pa whai turanga, ko te Atua nei te kaihanga, te kaimahi.</p> 
<p><A NAME="an_11:11">11:11</A>&nbsp;Me Hera ano hoki, na te whakapono ia i whai kaha ai, i hapu ai, a whanau ana tana tama i te mea kua taka ke ona tau; i mahara hoki ia he pono ta te kaiwhakaari mai.</p> 
<p><A NAME="an_11:12">11:12</A>&nbsp;Na, whanau ake i te kotahi, he tangata ano hoki ia kua whakatupapakutia ki enei mea, me te mea ko nga whetu o te rangi te tini, koia ano kei te onepu i te taha o te moana e kore nei e taea te tatau.</p> 
<p><A NAME="an_11:13">11:13</A>&nbsp;I mate katoa enei i runga i te whakapono, kihai i whiwhi ki nga mea i whakaaria mai ra, engari he mea kite atu na ratou i tawhiti, a whakaponohia atu ana e ratou, awhitia atu ana, whakaae ana ratou he manene ratou, he noho noa iho i runga i te w henua.</p> 
<p><A NAME="an_11:14">11:14</A>&nbsp;Ko te hunga hoki he penei a ratou korero, e whakakite pu ana ratou he whenua tupu ta ratou e rapu nei.</p> 
<p><A NAME="an_11:15">11:15</A>&nbsp;Me i mahara hoki ratou ki taua kainga i haere mai nei ratou i reira, penei kua atea he hokinga atu mo ratou:</p> 
<p><A NAME="an_11:16">11:16</A>&nbsp;Tena ko tenei e hiahia ana ratou ki tetahi kainga pai ake, ki tera i te rangi: koia te Atua te whakama ai ki a ratou, kia kiia ko to ratou Atua; kua rite hoki i a ia tetahi pa mo ratou.</p> 
<p><A NAME="an_11:17">11:17</A>&nbsp;Na te whakapono a Aperahama i tapae ai i a Ihaka, i tona whakamatautauranga; ae ra, ko te tangata i a ia nei nga kupu whakaari, tapaea ana e ia tana huatahi,</p> 
<p><A NAME="an_11:18">11:18</A>&nbsp;Mona nei te kupu, Kei a Ihaka he huanga mo tau whanau:</p> 
<p><A NAME="an_11:19">11:19</A>&nbsp;I whakaaro hoki ia, ahakoa i roto nei ano i te hunga mate, e taea ia e te Atua te whakaara ake; a riro mai ana ia i reira, he mea whakaahua.</p> 
<p><A NAME="an_11:20">11:20</A>&nbsp;Na te whakapono ta Ihaka kupu manaaki mo Hakopa raua ko Ehau; he meatanga ki nga mea o muri nei.</p> 
<p><A NAME="an_11:21">11:21</A>&nbsp;Na te whakapono a Hakopa, i a ia ka tata te mate, i manaaki ai i nga tama tokorua a Hohepa; a koropiko ana i runga i tana tokotoko.</p> 
<p><A NAME="an_11:22">11:22</A>&nbsp;Na te whakapono a Hohepa, i a ia e whakahemohemo ana i whakahua ai i te haerenga mai o nga tamariki a Iharaira; i whakatakoto tikanga ai mo ona wheua.</p> 
<p><A NAME="an_11:23">11:23</A>&nbsp;Na te whakapono a Mohi, i tona whanautanga, i huna ai e ona matua e toru nga marama, i kite hoki raua he tamaiti ataahua ia; kihai hoki raua i mataku ki te ture a te kingi.</p> 
<p><A NAME="an_11:24">11:24</A>&nbsp;Na te whakapono a Mohi, i tona kaumatuatanga, kihai i pai kia kiia he tama na te tamahine a Parao;</p> 
<p><A NAME="an_11:25">11:25</A>&nbsp;Ki tana hoki, ko te mamae tahi me ta te Atua iwi, he mea pai ke atu i nga ahuareka o te hara kia riro mo tetahi wa:</p> 
<p><A NAME="an_11:26">11:26</A>&nbsp;Ki tona whakaaro, ko te tawainga mo te Karaiti, he taonga nui ke atu i nga taonga o Ihipa; i titiro atu hoki ia ki te utu ka homai.</p> 
<p><A NAME="an_11:27">11:27</A>&nbsp;Na te whakapono ia i haere atu ai i Ihipa, kihai hoki i mataku i te riri a te kingi: i u tonu hoki ia, he titiro nona ki te Atua e kore nei e kitea.</p> 
<p><A NAME="an_11:28">11:28</A>&nbsp;Na te whakapono ia i whakarite ai i te kapenga, i te ringihanga toto, kei pa ki a ratou te kaiwhakamate i nga whanau matamua.</p> 
<p><A NAME="an_11:29">11:29</A>&nbsp;Na te whakapono ratou i haere ai ra te Moana Whero me te mea e na runga ana i te whenua maroke; a, i te whakamatauranga a nga Ihipiana, ki te pera horomia ake ratou.</p> 
<p><A NAME="an_11:30">11:30</A>&nbsp;Na te whakapono nga taiepa o Heriko i whenuku ai, i te mea e whitu nga ra e taiawhiotia ana.</p> 
<p><A NAME="an_11:31">11:31</A>&nbsp;Na te whakapono a Rahapa, te wahine kairua, i kore ai e whakangaromia ngatahitia me te hunga whakaponokore, mona i whakamanuhiri i nga tutei i runga i te rangimarie.</p> 
<p><A NAME="an_11:32">11:32</A>&nbsp;&#182; Kia pehea ake ano hoki aku korero? e kore hoki e ranea te taima hei korerotanga maku i nga mea a Kiriona, a Paraka, a Hamahona, a Iepeta, a Rawiri, a Hamuera, a nga poropiti:</p> 
<p><A NAME="an_11:33">11:33</A>&nbsp;Na te whakapono nei i hinga ai i a ratou nga rangatiratanga, i mahia ai e ratou te tika, i whiwhi ai ratou ki nga mea i whakaaria mai i mua, i tutakina ai e ratou nga waha o nga raiona,</p> 
<p><A NAME="an_11:34">11:34</A>&nbsp;I tineia ai e ratou te kaha o te ahi, i mawhiti ai i te mata o te hoari, i haere atu ai i te ngoikore ki te kaha, i meinga ai kia kaha i te whawhaitanga, whati ana i a ratou nga taua a nga tauiwi.</p> 
<p><A NAME="an_11:35">11:35</A>&nbsp;Riro ana i nga wahine a ratou tupapaku, he mea whakaara ake: ko etahi i whakamamaetia, kihai ano i whakaae atu kia whakaorangia; kia whiwhi ai ratou ki te whakaarahanga pai ke atu:</p> 
<p><A NAME="an_11:36">11:36</A>&nbsp;Ko etahi i whakamatau i nga tawainga, i nga whiunga, i nga mekameka ano hoki, i te whare herehere.</p> 
<p><A NAME="an_11:37">11:37</A>&nbsp;I akina ratou ki te kohatu, i wahia ki te kani, i whakawaia, i mate i te patunga a te hoari: i haereere ratou, he hiako hipi te kakahu, he hiako koati; he hunga rawakore ratou, e tukinotia ana, e whakatupuria kinotia ana;</p> 
<p><A NAME="an_11:38">11:38</A>&nbsp;Kihai nei te ao i pai mo ratou: atiutiu noa ana ratou i waenga tahora, i nga maunga, i nga ana, i nga poka o te whenua.</p> 
<p><A NAME="an_11:39">11:39</A>&nbsp;Na pai tonu te korero mo enei katoa, he mea na te whakapono, heoi kihai ratou i whiwhi ki te mea i whakaaria mai:</p> 
<p><A NAME="an_11:40">11:40</A>&nbsp;Kua whakaaroa wawetia hoki e te Atua tetahi mea pai atu mo tatou, kei tino tika ratou i te mea kahore nei tatou.</p> 
<p><A NAME="an_12:1">12:1</A>&nbsp;&#182; Na, i tenei kapua nui o nga kaiwhakaatu e karapoti nei i a tatou, whakarerea e tatou nga whakataimaha katoa, me te hara whakaeke tata, kia manawanui hoki tatou ki te oma i te omanga e takoto nei i to tatou aroaro;</p> 
<p><A NAME="an_12:2">12:2</A>&nbsp;Me te titiro pu ano ki a Ihu, ki te kaitimata, ki te kaiwhakaoti i te whakapono; i whakaaro hoki ia ki te hari i tona aroaro, a whakamanawanui ana ki te ripeka, whakahawea ana ki te whakama, na kua noho ki matau o te torona o te Atua.</p> 
<p><A NAME="an_12:3">12:3</A>&nbsp;Whakaaroa hoki ia i whakamanawanui nei ki taua totohe nui a te hunga hara ki a ia, kei hoha o koutou ngakau, kei ngakaukore koutou.</p> 
<p><A NAME="an_12:4">12:4</A>&nbsp;&#182; Ko ta koutou pakanga, kahore ano kia tae noa ki te toto i a koutou e whawhai na ki te hara.</p> 
<p><A NAME="an_12:5">12:5</A>&nbsp;A kua wareware koutou ki te kupu whakahau e korero nei ki a koutou, me te mea he tama koutou, E taku tama, kaua e whakahawea ki ta te Ariki papaki; kei ngakaukore hoki ina riria e ia:</p> 
<p><A NAME="an_12:6">12:6</A>&nbsp;E papaki ana hoki te Ariki ki tana e aroha ai, e whiua ana hoki e ia nga tama katoa e whakatamarikitia ana ki a ia.</p> 
<p><A NAME="an_12:7">12:7</A>&nbsp;Hei pakinga ta koutou e manawanui ai; e rite ana ta te Atua meatanga ki a koutou ki tana ki nga tama tupu; ko wai hoki te tama e kore e pakia e tona papa?</p> 
<p><A NAME="an_12:8">12:8</A>&nbsp;Ki te kahore ia o koutou pakinga, te mea e whakawhiwhia ana ki te katoa, he poriro koutou, ehara i te tama.</p> 
<p><A NAME="an_12:9">12:9</A>&nbsp;Tetahi, he matua ano o tatou no te wahi ki te kikokiko, he mea papaki tatou na ratou; i hopohopo ano tatou ki a ratou: kaua ianei e nui noa atu to tatou ngohengohe ki te Matua o nga wairua, kia ora ai?</p> 
<p><A NAME="an_12:10">12:10</A>&nbsp;Ko ta ratou papaki hoki he torutoru nei nga ra, he mea ano na ta ratou ake i whakaaro ai; ko ta tenei ia hei pai mo tatou, kia whiwhi ai tatou ki tona tapu.</p> 
<p><A NAME="an_12:11">12:11</A>&nbsp;Ko nga pakinga katoa, e kore e kiia inaianei hei whakahari, engari hei whakapouri: muri iho ia ka puta mai te hua rangimarie o te tika, ki te hunga e whakamahia ana ki taua mea.</p> 
<p><A NAME="an_12:12">12:12</A>&nbsp;Heoi kia ara nga ringaringa kua tukua iho, me nga turi ngoikore:</p> 
<p><A NAME="an_12:13">12:13</A>&nbsp;Hanga hoki etahi huarahi tika mo o koutou waewae, kei whakapeaua ketia atu te kopa; engari kia ora ake i te mate.</p> 
<p><A NAME="an_12:14">12:14</A>&nbsp;Whaia te rongo kia mau ki te katoa, me te tapu hoki, ki te kahore hoki tenei e kore tetahi tangata e kite i te Ariki.</p> 
<p><A NAME="an_12:15">12:15</A>&nbsp;Me te titiro marie kei hapa tetahi i to te Atua aroha noa; kei pihi ake tetahi pakiaka o te kawa hei whakararuraru, e poke ai te tokomaha;</p> 
<p><A NAME="an_12:16">12:16</A>&nbsp;Kei moepuku tetahi, kei whakarihariha ranei, kei pera me Ehau: i hokona ra e ia tona matamuatanga ki te kainga kotahi.</p> 
<p><A NAME="an_12:17">12:17</A>&nbsp;E matau ana hoki koutou ki tona hiahia i muri kia riro i a ia te manaaki, a kapea ana ia: kihai hoki i kitea he wahi mo te ripeneta; i rapua marietia ano e ia me te heke ano o nga roimata.</p> 
<p><A NAME="an_12:18">12:18</A>&nbsp;&#182; Ehara hoki i te mea kua tae koutou ki te maunga e taea te whakapa atu, ki te ahi e ka ana, ki te pango kerekere, ki te pouri, ki te tupuhi,</p> 
<p><A NAME="an_12:19">12:19</A>&nbsp;Ki te tangi o te tetere, ki te reo e korero ana; i inoi ra te hunga i rangona ai kia kaua he kupu ki a ratou i muri iho:</p> 
<p><A NAME="an_12:20">12:20</A>&nbsp;Kihai hoki ratou i kaha ake ki te mea i whakaritea mai, Na, ahakoa he kararehe e pa atu ki te maunga, me aki ki te kohatu;</p> 
<p><A NAME="an_12:21">12:21</A>&nbsp;Koia ano te mataku o te mea i puta mai ra, i mea ai a Mohi, Mataku rawa ahau, wiri rawa:</p> 
<p><A NAME="an_12:22">12:22</A>&nbsp;Engari kua tae nei koutou ki Maunga Hiona, ki te pa o te Atua ora, ki Hiruharama i te rangi, ki nga mano tini o nga anahera,</p> 
<p><A NAME="an_12:23">12:23</A>&nbsp;Ki te huihui nui, ki te hahi o nga matamua, kua oti te tuhituhi ki te rangi, ki te Atua hoki, ki te kaiwhakawa o nga tangata katoa, ki nga wairua ano o te hunga tika kua oti te mea kia tino tika,</p> 
<p><A NAME="an_12:24">12:24</A>&nbsp;Ki a Ihu ano hoki, ki te takawaenga o te kawenata hou, ki nga toto o te tauhiuhinga, he pai ake nei nga korero i to Apera.</p> 
<p><A NAME="an_12:25">12:25</A>&nbsp;Kia mahara kei whakarere koutou i tenei e korero mai nei. Ki te mea hoki kihai i mawhiti te hunga i paopao ki tera i korero ra i runga i te whenua, ina e kore rawa ano tatou, ki te tahuri ke atu i tenei kua korero mai nei i te rangi:</p> 
<p><A NAME="an_12:26">12:26</A>&nbsp;Ngaueue ana te whenua i tona reo i reira: inaianei ia kua puaki tana kupu whakaari, kua mea ia, Kia kotahi ano meatanga, a ehara i te mea ko te whenua anake, ko te rangi ano hoki taku e whakangaueue ai.</p> 
<p><A NAME="an_12:27">12:27</A>&nbsp;Ko taua kupu nei hoki, Kia kotahi meatanga, hei whakakite i te putanga ketanga o nga mea ka whakangaueuetia ra, he mea hanga hoki, mau tonu iho ai nga mea e kore nei e whakangaueuetia.</p> 
<p><A NAME="an_12:28">12:28</A>&nbsp;Na, ka riro nei i a tatou he kingitanga e kore e taea te whakangaueue, kia whiwhi tatou ki te aroha noa e manakohia mai ai ta tatou e mahi nei ki te Atua i runga i te hopohopo, i te wehi:</p> 
<p><A NAME="an_12:29">12:29</A>&nbsp;He ahi hoki e kai ana to tatou Atua.</p> 
<p><A NAME="an_13:1">13:1</A>&nbsp;&#182; Kia mau tonu te aroha ki nga teina.</p> 
<p><A NAME="an_13:2">13:2</A>&nbsp;Kei wareware ki te atawhai manuhiri: na tenei hoki i whakamanuhiri anahera ai etahi, kihai ano i matau atu.</p> 
<p><A NAME="an_13:3">13:3</A>&nbsp;Maharatia nga herehere, me te mea no koutou tahi te hereherenga; me te hunga hoki e whakatupuria kinotia ana, kei te tinana na hoki koutou.</p> 
<p><A NAME="an_13:4">13:4</A>&nbsp;Meinga te marena hei mea honore ma te katoa, a kaua te moenga e tukua kia poke: ko te hunga moepuku ia, me te hunga puremu, e whakataua e te Atua te he ki a ratou.</p> 
<p><A NAME="an_13:5">13:5</A>&nbsp;Whakakahoretia atu te mahi apo taonga; kati ano nga mea ma koutou ko nga mea i a koutou na: kua mea mai hoki ia, E kore ahau e whakarere i a koe, e kore ano hoki e mawehe i a koe.</p> 
<p><A NAME="an_13:6">13:6</A>&nbsp;Heoi ka maia tatou ki te ki ake, Kei toku taha te Ariki, e kore ahau e mataku ki ta te tangata e mea ai ki ahau.</p> 
<p><A NAME="an_13:7">13:7</A>&nbsp;Kia mahara ki te hunga e tohutohu ana i a koutou, kua korero nei i te kupu a te Atua ki a koutou: tirohia te tukunga iho o ta ratou whakahaere, kia rite to koutou ki to ratou whakapono.</p> 
<p><A NAME="an_13:8">13:8</A>&nbsp;Tuturu tonu a Ihu Karaiti inanahi, inaianei, a ake ake.</p> 
<p><A NAME="an_13:9">13:9</A>&nbsp;Kei kahakihakina koutou e nga whakaakoranga maha, e nga mea poka hou ake: he mea pai hoki kia whakaukia te ngakau ki runga i te aroha noa; ehara i te mea ki nga kai, kahore hoki he pai o ena mea mo te hunga na ratou nei tera mahi.</p> 
<p><A NAME="an_13:10">13:10</A>&nbsp;He aata ano ta tatou, e kore nei e tika kia kainga tona e te hunga e mahi ana i ta te tapenakara.</p> 
<p><A NAME="an_13:11">13:11</A>&nbsp;Na, ko nga kararehe no ratou nei nga toto e mauria ana e te tohunga nei mo te hara ki roto ki te wahi tino tapu, e tahuna ana nga tinana o era ki waho o te puni.</p> 
<p><A NAME="an_13:12">13:12</A>&nbsp;Na reira hoki a Ihu, i tana whakatapunga i te iwi ki ona toto ake ano, i mamae ai ki waho o te kuwaha.</p> 
<p><A NAME="an_13:13">13:13</A>&nbsp;Na, kia haere atu tatou ki a ia ki waho o te puni, me te mau ano tatou i tona tawainga:</p> 
<p><A NAME="an_13:14">13:14</A>&nbsp;Kahore hoki he pa tumau mo tatou i konei, engari e rapu ana tatou i tetahi i roto i nga wa a muri nei.</p> 
<p><A NAME="an_13:15">13:15</A>&nbsp;Na, kia tapaea atu e tatou ki runga ki a ia i nga wa katoa te whakamoemiti ki te Atua hei whakahere, ara te hua o nga ngutu e whakawhetai ana ki tona ingoa.</p> 
<p><A NAME="an_13:16">13:16</A>&nbsp;Kei wareware hoki ki te mahi pai, ki te atawhai: e manakohia ana hoki e te Atua nga patunga tapu pera.</p> 
<p><A NAME="an_13:17">13:17</A>&nbsp;Kia ngohengohe ki o koutou kaitohutohu, kia ngawari ki ta ratou kupu; e mataara ana hoki ratou ki o koutou wairua, a me korero ano e ratou a mua te tikanga o a ratou mahi: kia hari ai ratou ina mea i tenei, kia kaua hoki e pouri: kahore hoki he pai o tenei mo koutou.</p> 
<p><A NAME="an_13:18">13:18</A>&nbsp;&#182; Inoi mo matou: u tonu hoki to matou whakaaro ki to matou hinengaro he pai, e hiahia ana hoki matou kia tika ta matou whakahaere i nga mea katoa.</p> 
<p><A NAME="an_13:19">13:19</A>&nbsp;I kaha rawa ai taku whakahau ki a koutou kia meatia tenei, he mea kia wawe ai ahau te whakahokia atu ki a koutou.</p> 
<p><A NAME="an_13:20">13:20</A>&nbsp;Na, ma te Atua o te rangimarie, nana nei i whakahoki mai i roto i te hunga mate to tatou Ariki, a Ihu, taua Hepara nui o nga hipi, he meatanga na nga toto o te kawenata mutungakore,</p> 
<p><A NAME="an_13:21">13:21</A>&nbsp;Mana koutou e mea kia tino tika i runga i nga mahi pai katoa, kia mahia ano e koutou tana i pai ai; mana e mahi i roto i a koutou te mea e ahuareka ana ki tana titiro, i roto ano i a Ihu Karaiti; waiho atu i a ia te kororia ake ake. Amine.</p> 
<p><A NAME="an_13:22">13:22</A>&nbsp;He kupu ano tenei naku ki a koutou, e oku teina, ata whakarangona mai te kupu whakahau: he torutoru nei hoki nga kupu kua tuhituhia atu nei e ahau ki a koutou.</p> 
<p><A NAME="an_13:23">13:23</A>&nbsp;Kia matau koutou kua tukua ki waho to tatou teina, a Timoti. Ki te haere wawe mai ia, ko maua tahi e kite i a koutou.</p> 
<p><A NAME="an_13:24">13:24</A>&nbsp;Oha atu ki te hunga katoa e tohutohu ana i a koutou, ki te hunga tapu katoa ano hoki. Tenei te oha atu nei ki a koutou te hunga o Itari.</p> 
<p><A NAME="an_13:25">13:25</A>&nbsp;Kia tau te aroha noa ki a koutou katoa. Amine.</p> 
<p><HR>
<CENTER>
<A HREF="jam">Next: James</A></CENTER>
</BODY>
</HTML>
