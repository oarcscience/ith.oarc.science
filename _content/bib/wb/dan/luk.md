[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](mar)  [Next](joh) 

------------------------------------------------------------------------

### Danish Bible: Luke

<span id="an_1:1">1:1</span> Efterdi mange have taget sig for at
forfatte en Beretning om de Ting, som ere fuldbyrdede iblandt os,

<span id="an_1:2">1:2</span> således som de, der fra Begyndelsen bleve
Øjenvidner og Ordets Tjenere, have overleveret os:

<span id="an_1:3">1:3</span> så har også jeg besluttet, efter nøje at
have gennemgået alt forfra, at nedskrive det for dig i Orden, mægtigste
Theofilus!

<span id="an_1:4">1:4</span> for at du kan erkende Pålideligheden af de
Ting, hvorom du er bleven mundtligt undervist.

<span id="an_1:5">1:5</span> I de Dage, da Herodes var Konge i Judæa,
var der en Præst af Abias Skifte, ved Navn Sakarias; og han havde en
Hustru af Arons Døtre, og hendes Navn var Elisabeth.

<span id="an_1:6">1:6</span> Men de vare begge retfærdige for Gud og
vandrede udadlelige i alle Herrens Bud og Forskrifter.

<span id="an_1:7">1:7</span> Og de havde intet Barn, efterdi Elisabeth
var ufrugtbar, og de vare begge fremrykkede i Alder.

<span id="an_1:8">1:8</span> Men det skete, medens han efter sit Skiftes
Orden gjorde Præstetjeneste for Gud,

<span id="an_1:9">1:9</span> tilfaldt det ham efter Præstetjenestens
Sædvane at gå ind i Herrens Tempel og bringe Røgelseofferet.

<span id="an_1:10">1:10</span> Og hele Folkets Mængde holdt Bøn udenfor
i Røgelseofferets Time.

<span id="an_1:11">1:11</span> Men en Herrens Engel viste sig for ham,
stående ved den højre Side af Røgelsesalteret.

<span id="an_1:12">1:12</span> Og da Sakarias så ham, forfærdedes han,
og Frygt faldt over ham.

<span id="an_1:13">1:13</span> Men Engelen sagde til ham: "Frygt ikke,
Sakarias! thi din Bøn er hørt, og din Hustru Elisabeth skal føde dig en
Søn, og du skal kalde hans Navn Johannes.

<span id="an_1:14">1:14</span> Og han skal blive dig til Glæde og Fryd,
og mange skulle glædes over hans Fødsel;

<span id="an_1:15">1:15</span> thi han skal være stor for Herren. Og Vin
og stærk Drik skal han ej drikke, og han skal fyldes med den Helligånd
alt fra Moders Liv,

<span id="an_1:16">1:16</span> og mange af Israels Børn skal han omvende
til Herren deres Gud.

<span id="an_1:17">1:17</span> Og han skal gå foran for ham i Elias's
Ånd og Kraft for at vende Fædres Hjerter til Børn og genstridige til
retfærdiges Sind for at berede Herren et velskikket folk."

<span id="an_1:18">1:18</span> Og Sakarias sagde til Engelen: "Hvorpå
skal jeg kende dette? thi jeg er gammel, og min Hustru er fremrykket i
Alder."

<span id="an_1:19">1:19</span> Og Engelen svarede og sagde til ham: "Jeg
er Gabriel, som står for Guds Åsyn, og jeg er udsendt for at tale til
dig og for at forkynde dig dette Glædesbudskab.

<span id="an_1:20">1:20</span> Og se, du skal blive stum og ikke kunne
tale indtil den Dag, da dette sker, fordi du ikke troede mine Ord, som
dog skulle fuldbyrdes i deres Tid,"

<span id="an_1:21">1:21</span> Og folket biede efter Sakarias, og de
undrede sig over, at han tøvede i Templet.

<span id="an_1:22">1:22</span> Og da han kom ud, kunde han ikke tale til
dem, og de forstode, at han havde set et Syn i Templet; og han gjorde
Tegn til dem og forblev stum.

<span id="an_1:23">1:23</span> Og det skete, da hans Tjenestes Dage vare
fuldendte, gik han hjem til sit Hus.

<span id="an_1:24">1:24</span> Men efter disse Dage blev hans Hustru
Elisabeth frugtsommelig, og hun skjulte sig fem Måneder og sagde:

<span id="an_1:25">1:25</span> "Således har Herren gjort imod mig i de
Dage, da han så til mig for at borttage min Skam iblandt Mennesker:"

<span id="an_1:26">1:26</span> Men i den sjette Måned blev Engelen
Gabriel sendt fra Gud til en By i Galilæa, som hedder Nazareth,

<span id="an_1:27">1:27</span> til en Jomfru, som var trolovet med en
Mand ved Navn Josef, af Davids Hus; og Jomfruens Navn var Maria.

<span id="an_1:28">1:28</span> Og Engelen kom ind til hende og sagde:
"Hil være dig, du benådede, Herren er med dig, du velsignede iblandt
Kvinder!"

<span id="an_1:29">1:29</span> Men hun blev forfærdet over den Tale, og
hun tænkte, hvad dette skulde være for en Hilsen.

<span id="an_1:30">1:30</span> Og Engelen sagde til hende: "Frygt ikke,
Maria! thi du har fundet Nåde hos Gud.

<span id="an_1:31">1:31</span> Og se, du skal undfange og føde en Søn,og
du skal kalde hans Navn Jesus.

<span id="an_1:32">1:32</span> Han skal være stor og kaldes den Højestes
Søn; og Gud Herren skal give ham Davids, hans Faders Trone.

<span id="an_1:33">1:33</span> Og han skal være Konge over Jakobs Hus
evindelig, og der skal ikke være Ende på hans Kongedømme."

<span id="an_1:34">1:34</span> Men Maria sagde til Engelen: "Hvorledes
skal dette gå til, efterdi jeg ikke ved af nogen Mand?"

<span id="an_1:35">1:35</span> Og Engelen svarede og sagde til hende:
Den Helligånd skal komme over dig, og den Højestes Kraft skal overskygge
dig; derfor skal også det hellige, som fødes,. kaldes Guds Søn.

<span id="an_1:36">1:36</span> Og se, Elisabeth din Frænke, også hun har
undfanget en Søn i sin Alderdom, og denne Måned er den sjette for hende,
som kaldes ufrugtbar.

<span id="an_1:37">1:37</span> Thi intet vil være umuligt for Gud."

<span id="an_1:38">1:38</span> Men Maria sagde: "Se, jeg er Herrens
Tjenerinde; mig ske efter dit Ord!" Og Engelen skiltes fra hende.

<span id="an_1:39">1:39</span> Men Maria stod op i de samme Dage og drog
skyndsomt til Bjergegnen til en By i Juda.

<span id="an_1:40">1:40</span> Og hun kom ind i Sakarias's Hus og hilste
Elisabeth.

<span id="an_1:41">1:41</span> Og det skete, da Elisabeth hørte Marias
Hilsen, sprang Fosteret i hendes Liv. Og Elisabeth blev fyldt med den
Helligånd

<span id="an_1:42">1:42</span> og råbte med høj Røst og sagde:
"Velsignet er du iblandt Kvinder! og velsignet er dit Livs Frugt!

<span id="an_1:43">1:43</span> Og hvorledes times dette mig, at min
Herres Moder kommer til mig?

<span id="an_1:44">1:44</span> Thi se, da din Hilsens Røst nåede mine
Øren, sprang Fosteret i mit Liv med Fryd.

<span id="an_1:45">1:45</span> Og salig er hun, som troede; thi det skal
fuldkommes, hvad der er sagt hende af Herren,"

<span id="an_1:46">1:46</span> Og Maria sagde: "Min Sjæl ophøjer Herren;

<span id="an_1:47">1:47</span> og min Ånd fryder sig over Gud, min
Frelser;

<span id="an_1:48">1:48</span> thi han har set til sin Tjenerindes
Ringhed. Thi se, nu herefter skulle alle Slægter prise mig salig,

<span id="an_1:49">1:49</span> fordi den mægtige har gjort store Ting
imod mig. Og hans Navn er helligt;

<span id="an_1:50">1:50</span> og hans Barmhjertighed varer fra Slægt
til Slægt over dem, som frygte ham.

<span id="an_1:51">1:51</span> Han har øvet Vælde med sin Arm; han har
adspredt dem, som ere hovmodige i deres Hjertes Tanke.

<span id="an_1:52">1:52</span> Han har nedstødt mægtige fra Troner og
ophøjet ringe.

<span id="an_1:53">1:53</span> Hungrige har han mættet med gode Gaver,
og rige har han sendt tomhændede bort.

<span id="an_1:54">1:54</span> Han har taget sig af sin Tjener Israel
for at ihukomme Barmhjertighed

<span id="an_1:55">1:55</span> imod Abraham og hans Sæd til evig Tid,
således som han talte til vore Fædre."

<span id="an_1:56">1:56</span> Og Maria blev hos hende omtrent tre
Måneder, og hun drog til sit Hjem igen.

<span id="an_1:57">1:57</span> Men for Elisabeth fuldkommedes Tiden til,
at hun skulde føde, og hun fødte en Søn.

<span id="an_1:58">1:58</span> Og hendes Naboer og Slægtninge hørte, at
Herren havde gjort sin Barmhjertighed stor imod hende, og de glædede sig
med hende.

<span id="an_1:59">1:59</span> Og det skete på den ottende Dag, da kom
de for at omskære Barnet; og de vilde kalde det Sakarias efter Faderens
Navn.

<span id="an_1:60">1:60</span> Og hans Moder svarede og sagde: "Nej, han
skal kaldes Johannes."

<span id="an_1:61">1:61</span> Og de sagde til hende: "Der er ingen i
din Slægt, som kaldes med dette Navn."

<span id="an_1:62">1:62</span> Men de gjorde Tegn til hans Fader om,
hvad han vilde, det skulde kaldes.

<span id="an_1:63">1:63</span> Og han forlangte en Tavle og skrev disse
Ord: "Johannes er hans Navn." Og de undrede sig alle.

<span id="an_1:64">1:64</span> Men straks oplodes hans Mund og hans
Tunge, og han talte og priste Gud.

<span id="an_1:65">1:65</span> Og der kom en Frygt over alle, som boede
omkring dem, og alt dette rygtedes over hele Judæas Bjergegn.

<span id="an_1:66">1:66</span> Og alle, som hørte det, lagde sig det på
Hjerte og sagde: "Hvad mon der skal blive af dette Barn?" Thi Herrens
Hånd var med ham.

<span id="an_1:67">1:67</span> Og Sakarias, hans Fader, blev fyldt med
den Helligånd, og han profeterede og sagde:

<span id="an_1:68">1:68</span> "Lovet være Herren, Israels Gud! thi han
har besøgt og forløst sit Folk

<span id="an_1:69">1:69</span> og har oprejst os et Frelsens Horn" i sin
Tjener Davids Hus,

<span id="an_1:70">1:70</span> således som han talte ved sine hellige
Profeters Mund fra fordums Tid,

<span id="an_1:71">1:71</span> en Frelse fra vore Fjender og fra alle
deres Hånd, som hade os,

<span id="an_1:72">1:72</span> for at gøre Barmhjertighed imod vore
Fædre og ihukomme sin hellige Pagt,

<span id="an_1:73">1:73</span> den Ed, som han svor vor Fader Abraham,
at han vilde give os,

<span id="an_1:74">1:74</span> at vi, friede fra vore Fjenders Hånd,
skulde tjene ham uden Frygt,

<span id="an_1:75">1:75</span> i Hellighed og Retfærdighed for hans
Åsyn, alle vore Dage.

<span id="an_1:76">1:76</span> Men også du, Barnlille! skal kaldes den
Højestes Profet; thi du skal gå foran for Herrens Åsyn for at berede
hans Veje,

<span id="an_1:77">1:77</span> for at give hans Folk Erkendelse af
Frelse ved deres Synders Forladelse,

<span id="an_1:78">1:78</span> for vor Guds inderlige Barmhjertigheds
Skyld, ved hvilken Lyset fra det høje har besøgt os

<span id="an_1:79">1:79</span> for at skinne for dem, som sidde i Mørke
og i Dødens Skygge, for at lede vore Fødder ind på Fredens Vej,"

<span id="an_1:80">1:80</span> Men Barnet voksede og blev styrket i
Ånden; og han var i Ørkenerne indtil den Dag, da han trådte frem for
Israel.

<span id="an_2:1">2:1</span> Men det skete i de dage, at en Befaling
udgik fra Kejser Augustus, at al Verden skulde skrives i Mandtal.

<span id="an_2:2">2:2</span> (Denne første Indskrivning skete, da
Kvirinius var Landshøvding i Syrien,)

<span id="an_2:3">2:3</span> Og alle gik for at lade sig indskrive, hver
til sin By.

<span id="an_2:4">2:4</span> Og også Josef gik op fra Galilæa, fra Byen
Nazareth til Judæa til Davids By, som kaldes Bethlehem, fordi han var af
Davids Hus og Slægt,

<span id="an_2:5">2:5</span> for at lade sig indskrive tillige med
Maria, sin trolovede, som var frugtsommelig.

<span id="an_2:6">2:6</span> Men det skete, medens de vare der, blev
Tiden fuldkommet til, at hun skulde føde.

<span id="an_2:7">2:7</span> Og hun fødte sin Søn, den førstefødte, og
svøbte ham og lagde ham i en Krybbe; thi der var ikke Rum for dem i
Herberget.

<span id="an_2:8">2:8</span> Og der var Hyrder i den samme Egn, som lå
ude på Marken og holdt Nattevagt over deres Hjord.

<span id="an_2:9">2:9</span> Og se, en Herrens Engel stod for dem, og
Herrens Herlighed skinnede om dem, og de frygtede såre

<span id="an_2:10">2:10</span> Og Engelen sagde til dem: "Frygter ikke;
thi se, jeg forkynder eder en stor Glæde, som skal være for hele Folket.

<span id="an_2:11">2:11</span> Thi eder er i dag en Frelser født, som er
den Herre Kristus i Davids By.

<span id="an_2:12">2:12</span> Og dette skulle I have til Tegn: I skulle
finde et Barn svøbt, liggende i en Krybbe."

<span id="an_2:13">2:13</span> Og straks var der med Engelen en himmelsk
Hærskares Mangfoldighed, som lovede Gud og sagde:

<span id="an_2:14">2:14</span> "Ære være Gud i det højeste! og Fred på
Jorden! i Mennesker Velbehag!

<span id="an_2:15">2:15</span> Og det skete, da Englene vare farne fra
dem til Himmelen, sagde Hyrderne til hverandre: "Lader os dog gå til
Bethlehem og se dette, som er sket, hvilket Herren har kundgjort os."

<span id="an_2:16">2:16</span> Og de skyndte sig og kom og fandt både
Maria og Josef, og Barnet liggende i Krybben.

<span id="an_2:17">2:17</span> Men da de så det, kundgjorde de, hvad der
var talt til dem om dette Barn.

<span id="an_2:18">2:18</span> Og alle de, som hørte det, undrede sig
over det, der blev talt til dem af Hyrderne.

<span id="an_2:19">2:19</span> Men Maria gemte alle disse Ord og
overvejede dem i sit Hjerte.

<span id="an_2:20">2:20</span> Og Hyrderne vendte tilbage, idet de
priste og lovede Gud for alt, hvad de havde hørt og set, således som der
var talt til dem.

<span id="an_2:21">2:21</span> Og da otte Dage vare fuldkommede, så han
skulde omskæres, da blev hans Navn kaldt Jesus, som det var kaldt af
Engelen, før han blev undfangen i Moders Liv.

<span id="an_2:22">2:22</span> Og da deres Renselsesdage efter Mose Lov
vare fuldkommede, bragte de ham op til Jerusalem for at fremstille ham
for Herren,

<span id="an_2:23">2:23</span> som der er skrevet i Herrens Lov, at alt
Mandkøn, som åbner Moders Liv, skal kaldes helligt for Herren,

<span id="an_2:24">2:24</span> og for at bringe Offer efter det, som er
sagt i Herrens Lov, et Par Turtelduer eller to unge Duer.

<span id="an_2:25">2:25</span> Og se, der var en Mand i Jerusalem ved
Navn Simeon, og denne Mand var retfærdig og gudfrygtig og forventede
Israels Trøst, og den Helligånd var over ham.

<span id="an_2:26">2:26</span> Og det var varslet ham af den Helligånd,
at han ikke skulde se Døden, førend han havde set Herrens Salvede.

<span id="an_2:27">2:27</span> Og han kom af Åndens Drift til
Helligdommen; og idet Forældrene bragte Barnet Jesus ind for at gøre med
ham efter Lovens Skik,

<span id="an_2:28">2:28</span> da tog han det på sine Arme og priste Gud
og sagde:

<span id="an_2:29">2:29</span> "Herre! nu lader du din Tjener fare i
Fred, efter dit Ord.

<span id="an_2:30">2:30</span> Thi mine Øjne have set din Frelse,

<span id="an_2:31">2:31</span> som du beredte for alle Folkeslagenes
Åsyn,

<span id="an_2:32">2:32</span> et Lys til at oplyse Hedningerne og en
Herlighed for dit Folk Israel."

<span id="an_2:33">2:33</span> Og hans Fader og hans Moder undrede sig
over de Ting, som bleve sagte om ham.

<span id="an_2:34">2:34</span> Og Simeon velsignede dem og sagde til
hans Moder Maria: "Se, denne er sat mange i Israel til Fald og
Oprejsning og til et Tegn, som imodsiges,

<span id="an_2:35">2:35</span> ja, også din egen Sjæl skal et Sværd
gennemtrænge! for at mange Hjerters Tanker skulle åbenbares."

<span id="an_2:36">2:36</span> Og der var en Profetinde Anna, Fanuels
Datter, af Asers Stamme; hun var meget fremrykket i Alder, havde levet
syv År med sin Mand efter sin Jomfrustand

<span id="an_2:37">2:37</span> og var nu en Enke ved fire og
firsindstyve År, og hun veg ikke fra Helligdommen, tjenende Gud med
Faste og Bønner Nat og Dag.

<span id="an_2:38">2:38</span> Og hun trådte til i den samme Stund og
priste Gud og talte om ham til alle, som forventede Jerusalems
Forløsning.

<span id="an_2:39">2:39</span> Og da de havde fuldbyrdet alle Ting efter
Herrens Lov, vendte de tilbage til Galilæa til deres egen By Nazareth.

<span id="an_2:40">2:40</span> Men Barnet voksede og blev stærkt og blev
fuldt af Visdom: og Guds Nåde var over det.

<span id="an_2:41">2:41</span> Og hans Forældre droge hvert År op til
Jerusalem på Påskehøjtiden.

<span id="an_2:42">2:42</span> Og da han var bleven tolv År gammel, og
de gik op efter Højtidens Sædvane

<span id="an_2:43">2:43</span> og havde tilendebragt de Dage, blev
Barnet Jesus i Jerusalem, medens de droge hjem, og hans Forældre mærkede
det ikke.

<span id="an_2:44">2:44</span> Men da de mente, at han var i
Rejsefølget, kom de en Dags Rejse frem, og de ledte efter ham iblandt
deres Slægtninge og Kyndinge.

<span id="an_2:45">2:45</span> Og da de ikke fandt ham, vendte de
tilbage til Jerusalem og ledte efter ham.

<span id="an_2:46">2:46</span> Og det skete efter tre Dage, da fandt de
ham i Helligdommen, hvor han sad midt iblandt Lærerne og både hørte på
dem og adspurgte dem.

<span id="an_2:47">2:47</span> Men alle, som hørte ham, undrede sig såre
over hans Forstand og Svar.

<span id="an_2:48">2:48</span> Og da de så ham, bleve de forfærdede; og
hans Moder sagde til ham:"Barn! hvorfor gjorde du således imod os? Se,
din Fader og jeg have ledt efter dig med Smerte."

<span id="an_2:49">2:49</span> Og han sagde til dem: "Hvorfor ledte I
efter mig? Vidste I ikke, at jeg bør være i min Faders Gerning?"

<span id="an_2:50">2:50</span> Og de forstode ikke det Ord, som han
talte til dem.

<span id="an_2:51">2:51</span> Og han drog ned med dem og kom til
Nazareth og var dem lydig og hans Moder gemte alle de Ord i sit Hjerte.

<span id="an_2:52">2:52</span> Og Jesus forfremmedes i Visdom og Alder
og yndest hos Gud og Mennesker.

<span id="an_3:1">3:1</span> Men i Kejser Tiberius's femtende
Regeringsår, da Pontius Pilatus var Landshøvding i Judæa, og Herodes var
Fjerdingsfyrste i Galilæa, og hans Broder Filip var Fjerdingsfyrste i
Ituræa og Trakonitis's Land og Lysanias Fjerdingsfyrste i Abilene,

<span id="an_3:2">3:2</span> medens Annas og Kajfas vare
Ypperstepræster, kom Guds Ord til Johannes, Sakarias's Søn, i Ørkenen.

<span id="an_3:3">3:3</span> Og han gik ud i hele Omegnen om Jordan og
prædikede Omvendelses-Dåb til Syndernes Forladelse,

<span id="an_3:4">3:4</span> som der er skrevet i Profeten Esajas's
Talers Bog: "Der er en Røst af en, som råber i Ørkenen: Bereder Herrens
Vej, gører hans Stier jævne;

<span id="an_3:5">3:5</span> hver Dal skal opfyldes, og hvert Bjerg og
Høj skal nedtrykkes, og det krumme skal gøres lige, og de ujævne Veje
skulle gøres jævne;

<span id="an_3:6">3:6</span> og alt Kød skal se Guds Frelse."

<span id="an_3:7">3:7</span> Han sagde altså til de Skarer, som gik ud
for at døbes af ham: "I Øgleunger! hvem har lært eder at fly fra den
kommende Vrede?

<span id="an_3:8">3:8</span> Bærer da Frugter, som ere Omvendelsen
værdige, og begynder ikke at sige ved eder selv: Vi have Abraham til
Fader; thi jeg siger eder, at Gud kan opvække Abraham Børn af disse
Sten.

<span id="an_3:9">3:9</span> Men Øksen ligger også allerede ved Roden af
Træerne; så bliver da hvert Træ, som ikke bærer god Frugt, omhugget og
kastet i Ilden."

<span id="an_3:10">3:10</span> Og Skarerne spurgte ham og sagde: "Hvad
skulle vi da gøre?"

<span id="an_3:11">3:11</span> Men han svarede og sagde til dem: "Den,
som har to Kjortler, dele med den, som ingen har; og den, som har Mad,
gøre ligeså!"

<span id="an_3:12">3:12</span> Men også Toldere kom for at døbes, og de
sagde til ham: "Mester! hvad skulle vi gøre?"

<span id="an_3:13">3:13</span> Men han sagde til dem: "Kræver intet ud
over, hvad eder er forordnet."

<span id="an_3:14">3:14</span> Men også Krigsfolk spurgte ham og sagde:
"Hvad skulle vi da gøre?" Og han sagde til dem: "Øver ikke Vold imod
nogen, bruger ikke Underfundighed imod nogen, og lader eder nøje med
eders Sold!"

<span id="an_3:15">3:15</span> Men da Folket var i Forventning, og alle
tænkte i deres Hjerter om Johannes, om ikke han skulde være Kristus,

<span id="an_3:16">3:16</span> da svarede Johannes og sagde til alle:
"Jeg døber eder med Vand; men den kommer, som er stærkere end jeg, og
hvis Skotvinge jeg ikke er værdig at løse; han skal døbe eder med den
Helligånd og Ild.

<span id="an_3:17">3:17</span> Hans Kasteskovl er i hans Hånd, for at
han skal gennemrense sin Lo og sanke Hveden i sin Lade, men Avnerne skal
han opbrænde med uslukkelig Ild."

<span id="an_3:18">3:18</span> Ligeså formanede han også Folket om mange
andre Ting og forkyndte dem Evangeliet.

<span id="an_3:19">3:19</span> Men da Fjerdingsfyrsten Herodes blev
revset af ham for hans Broders Hustru, Herodias's Skyld og for alt det
onde, som Herodes gjorde,

<span id="an_3:20">3:20</span> så føjede han til alt det øvrige også
dette, at han kastede Johannes i Fængsel.

<span id="an_3:21">3:21</span> Men medens hele Folket blev døbt, skete
det, da også Jesus var bleven døbt og bad, at Himmelen åbnedes,

<span id="an_3:22">3:22</span> og at den Helligånd dalede ned over ham i
legemlig Skikkelse som en Due, og at en Røst lød fra Himmelen: "Du er
min Søn, den elskede, i dig har jeg Velbehag."

<span id="an_3:23">3:23</span> Og Jesus selv var omtrent tredive År, da
han begyndte, og han var, som man holdt for, en Søn af Josef Elis Søn,

<span id="an_3:24">3:24</span> Matthats Søn, Levis Søn, Melkis Søn,
Jannajs Søn, Josefs Søn,

<span id="an_3:25">3:25</span> Mattathias's Søn, Amos's Søn, Naums Søn,
Eslis Søn, Naggajs Søn,

<span id="an_3:26">3:26</span> Måths Søn, Mattathias's Søn, Semeis Søn,
Josefs Søn, Judas Søn,

<span id="an_3:27">3:27</span> Joanans Søn, Resas Søn, Zorobabels Søn;
Salathiels Søn, Neris Søn.

<span id="an_3:28">3:28</span> Melkis Søn, Addis Søn, Kosams Søn,
Elmadams Søn, Ers Søn,

<span id="an_3:29">3:29</span> Jesu Søn, Eliezers Søn, Jorims Søn,
Matthats Søn, Levis Søn,

<span id="an_3:30">3:30</span> Simeons Søn, Judas Søn, Josets Søn,
Jonams Søn, Eliakims Søn,

<span id="an_3:31">3:31</span> Meleas Søn, Mennas Søn, Mattathas Søn,
Nathans Søn, Davids Søn,

<span id="an_3:32">3:32</span> Isajs Søn, Obeds Søn, Boos's Søn, Salmons
Søn, Nassons Søn,

<span id="an_3:33">3:33</span> Aminadabs Søn, Arams Søn, Esroms Søn,
Fares's Søn, Judas Søn,

<span id="an_3:34">3:34</span> Jakobs Søn, Isaks Søn, Abrahams Søn,
Tharas Søn, Nakors Sn,

<span id="an_3:35">3:35</span> Seruks Søn, Ragaus Søn, Faleks Søn, Ebers
Søn, Salas Søn,

<span id="an_3:36">3:36</span> Kajnans Søn, Arfaksads Søn, Sems Søn,
Noas Søn, Lameks Søn,

<span id="an_3:37">3:37</span> Methusalas Søn, Enoks Søn, Jareds Søn,
Maleleels Søn, Kajnans Søn,

<span id="an_3:38">3:38</span> Enos's Søn, Seths Søn, Adams Søn, Guds
Søn.

<span id="an_4:1">4:1</span> Men Jesus vendte tilbage fra Jorden fuld af
den Helligånd og blev ført af Ånden i Ørkenen

<span id="an_4:2">4:2</span> i fyrretyve Dage, medens han blev fristet
af Djævelen. Og han spiste intet i de Dage; og da de havde Ende, blev
han hungrig.

<span id="an_4:3">4:3</span> Og Djævelen sagde til ham: "Dersom du er
Guds Søn, da sig til denne Sten, at den skal blive Brød."

<span id="an_4:4">4:4</span> Og Jesus svarede ham: "Der er skrevet:
Mennesket skal ikke leve af Brød alene."

<span id="an_4:5">4:5</span> Og han førte ham op og viste ham alle
Verdens Riger i et øjeblik.

<span id="an_4:6">4:6</span> Og Djævelen sagde til ham: "Dig vil jeg
give hele denne Magt og deres Herlighed; thi den er mig overgiven, og
jeg giver den, til hvem jeg vil.

<span id="an_4:7">4:7</span> Dersom du altså vil tilbede mig, skal den
helt tilhøre dig."

<span id="an_4:8">4:8</span> Og Jesus svarede ham og sagde: "Der er
skrevet: Du skal tilbede Herren din Gud og tjene ham alene."

<span id="an_4:9">4:9</span> Og han førte ham til Jerusalem og stillede
ham på Helligdommens Tinde og sagde til ham: "Dersom du er Guds Søn, da
kast dig ned herfra;

<span id="an_4:10">4:10</span> thi der er skrevet: Han skal give sine
Engle Befaling om dig, at de skulle bevare dig,

<span id="an_4:11">4:11</span> og at de skulle bære dig på Hænderne, for
at du ikke skal støde din Fod på nogen Sten."

<span id="an_4:12">4:12</span> Og Jesus svarede og sagde til ham: "Der
er sagt: Du må ikke friste Herren din Gud."

<span id="an_4:13">4:13</span> Og da Djævelen havde endt al Fristelse,
veg han fra ham til en Tid.

<span id="an_4:14">4:14</span> Og Jesus vendte i Åndens Kraft tilbage
til Galilæa, og Rygtet om ham kom ud i hele det omliggende Land.

<span id="an_4:15">4:15</span> Og selv lærte han i deres Synagoger og
blev prist af alle.

<span id="an_4:16">4:16</span> Og han kom til Nazareth, hvor han var
opfødt, og gik efter sin Sædvane på Sabbatsdagen ind i Synagogen og stod
op for at forelæse.

<span id="an_4:17">4:17</span> Og man gav ham Profeten Esajas's Bog, og
da han slog Bogen op; fandt han det Sted, hvor der stod skrevet:

<span id="an_4:18">4:18</span> "Herrens Ånd er over mig, fordi han
salvede mig til at forkynde Evangelium for fattige; han har sendt mig
for at forkynde fangne, at de skulle lades løs, og blinde, at de skulle
få deres Syn, for at sætte plagede i Frihed,

<span id="an_4:19">4:19</span> for at forkynde et Herrens Nådeår."

<span id="an_4:20">4:20</span> Og han lukkede Bogen sammen og gav
Tjeneren den igen og satte sig; og alles Øjne i Synagogen stirrede på
ham.

<span id="an_4:21">4:21</span> Men han begyndte at sige til dem: "I Dag
er dette Skriftord gået i Opfyldelse for eders Øren."

<span id="an_4:22">4:22</span> Og de berømmede ham alle og undrede sig
over de livsalige Ord, som udgik af hans Mund, og de sagde: "Er dette
ikke Josefs Søn?"

<span id="an_4:23">4:23</span> Og han sagde til dem: "I ville sikkerlig
sige mig dette Ordsprog: Læge! læg dig selv; gør også her i din
Fædreneby så. store Ting, som vi have hørt ere skete i Kapernaum."

<span id="an_4:24">4:24</span> Men han sagde: "Sandelig, siger jeg eder,
at ingen Profet er anerkendt i sit Fædreland.

<span id="an_4:25">4:25</span> Men jeg siger eder i Sandhed: Der var
mange Enker i Israel i Elias's Dage, da Himmelen var lukket i tre År og
seks Måneder, den Gang der var en stor Hunger i hele Landet;

<span id="an_4:26">4:26</span> og til ingen af dem blev Elias sendt uden
til Sarepta ved Sidon til en Enke.

<span id="an_4:27">4:27</span> Og der var mange spedalske i Israel på
Profeten Elisas Tid, og ingen af dem blev renset, uden Syreren Naman."

<span id="an_4:28">4:28</span> Og alle, som vare i Synagogen, bleve
fulde af Harme, da de hørte dette.

<span id="an_4:29">4:29</span> Og de stode op og stødte ham ud af Byen
og førte ham hen til Skrænten af det Bjerg, på hvilket deres By var
bygget, for at styrte ham ned.

<span id="an_4:30">4:30</span> Men han gik igennem, midt imellem dem, og
drog bort.

<span id="an_4:31">4:31</span> Og han kom ned til Kapernaum, en By i
Galilæa, og lærte dem på Sabbaterne.

<span id="an_4:32">4:32</span> Og de bleve slagne af Forundring over
hans Lære, thi hans Tale var med Myndighed.

<span id="an_4:33">4:33</span> Og i Synagogen var der et Menneske, som
havde en uren ond Ånd, og han råbte med høj Røst:

<span id="an_4:34">4:34</span> "Ak! hvad have vi med dig at gøre, Jesus
af Nazareth? Er du kommen for at ødelægge os? Jeg kender dig, hvem du
er, du Guds hellige."

<span id="an_4:35">4:35</span> Og Jesus truede ham og sagde: "Ti, og far
ud af ham!" Og den onde Ånd kastede ham ind imellem dem og for ud af ham
uden at have gjort ham nogen Skade.

<span id="an_4:36">4:36</span> Og der kom en Rædsel over alle; og de
talte med hverandre og sagde "Hvad er dog dette for et Ord; thi han
byder over de urene Ånder med Myndighed og Kraft, og de fare ud?"

<span id="an_4:37">4:37</span> Og Rygtet om ham udbredtes alle Vegne i
det omliggende Land.

<span id="an_4:38">4:38</span> Men han stod op og gik fra Synagogen ind
i Simons Hus; og Simons Svigermoder plagedes at en stærk Feber; og de
bade ham for hende.

<span id="an_4:39">4:39</span> Og han stillede sig hen over hende og
truede Feberen, og den forlod hende. Men hun stod straks op og vartede
dem op.

<span id="an_4:40">4:40</span> Men da Solen gik ned, førte alle de, som
havde syge med alle Hånde Svagheder, dem til ham; og han lagde Hænderne
på hver enkelt af dem og helbredte dem

<span id="an_4:41">4:41</span> Også onde Ånder fore ud al mange, råbte
og sagde: "Du er Guds Søn;" og han truede dem og tillod dem ikke at
tale, fordi de vidste, at han var Kristus.

<span id="an_4:42">4:42</span> Men da det var blevet Dag, gik han ud og
drog til et øde Sted; og Skarerne ledte efter ham; og de kom hen til
ham, og de holdt på ham, for at han ikke skulde gå fra dem.

<span id="an_4:43">4:43</span> Men han sagde til dem: "Også for de andre
Byer bør jeg forkynde Evangeliet om Guds Rige; thi dertil blev jeg
udsendt."

<span id="an_4:44">4:44</span> Og han prædikede i Galilæas Synagoger.

<span id="an_5:1">5:1</span> Men det skete, da Folkeskaren trængte sig
sammen om ham og hørte Guds Ord, og han stod ved Genezareths Sø,

<span id="an_5:2">5:2</span> da så han to Skibe stå ved Søen; men
Fiskerne vare gåede fra dem og toede Garnene.

<span id="an_5:3">5:3</span> Og han gik om Bord i et af Skibene, som var
Simons, og bad ham at lægge lidt fra Land; og han satte sig og lærte
Skarerne fra Skibet.

<span id="an_5:4">5:4</span> Men da han holdt op med at tale, sagde han
til Simon: "Far ud på Dybet, og kaster eders Garn ud til en Dræt!"

<span id="an_5:5">5:5</span> Og Simon svarede og sagde til ham: "Mester!
vi have arbejdet hele Natten og fik intet; men på dit Ord vil jeg kaste
Garnene ud."

<span id="an_5:6">5:6</span> Og da de gjorde det, fangede de en stor
Mængde Fisk, og deres Garn sønderreves.

<span id="an_5:7">5:7</span> Og de vinkede ad deres Staldbrødre i det
andet Skib, at de skulde komme og hjælpe dem; og de kom og de fyldte
begge Skibene, så at de var nær ved at synke.

<span id="an_5:8">5:8</span> Men da Simon Peter så det, faldt han ned
for Jesu Knæ og sagde: "Gå bort fra mig, thi jeg er en syndig Mand,
Herre!"

<span id="an_5:9">5:9</span> Thi en Rædsel var påkommen ham og alle dem,
som vare med ham, over den Fiskedræt, som de havde fået;

<span id="an_5:10">5:10</span> ligeledes også Jakob og Johannes,
Zebedæus's Sønner, som vare Simons Staldbrødre. Og Jesus sagde til
Simon: "Frygt ikke, fra nu af skal du fange Mennesker."

<span id="an_5:11">5:11</span> Og de lagde Skibene til Land og forlode
alle Ting og fulgte ham.

<span id="an_5:12">5:12</span> Og det skete, medens han var i en af
Byerne, se, da var der en Mand fuld af Spedalskhed; og da han så Jesus,
faldt han på sit Ansigt, bad ham og sagde: "Herre! om du vil, kan du
rense mig."

<span id="an_5:13">5:13</span> Og han udrakte Hånden og rørte ved ham og
sagde: "Jeg vil; bliv ren!" Og straks forlod Spedalskheden ham.

<span id="an_5:14">5:14</span> Og han bød ham, at han skulde ikke sige
det til nogen, men "gå bort, og fremstil dig for Præsten, og offer for
din Renselse, således som Moses har befalet, til Vidnesbyrd for dem!"

<span id="an_5:15">5:15</span> Men Rygtet om ham udbredte sig end mere,
og store Skarer kom sammen for at høre og for at helbredes for deres
Sygdomme.

<span id="an_5:16">5:16</span> Men han gik bort til Ørkenerne og bad.

<span id="an_5:17">5:17</span> Og det skete en af de Dage, at han lærte,
og der sad Farisæere og Lovlærere, som vare komne fra enhver Landsby i
Galilæa og Judæa og fra Jerusalem; og Herrens Kraft var hos ham til at
helbrede.

<span id="an_5:18">5:18</span> Og se, nogle Mænd bare på en Seng en
Mand, som var værkbruden, og de søgte at bære ham ind og lægge ham foran
ham.

<span id="an_5:19">5:19</span> Og da de ikke fandt nogen Vej til at bære
ham ind for Skarens Skyld, stege de op oven på Taget og firede ham
tillige med Sengen ned imellem Tagstenene midt iblandt dem foran Jesus.

<span id="an_5:20">5:20</span> Og da han så deres Tro, sagde han:
"Menneske! dine Synder ere dig forladte."

<span id="an_5:21">5:21</span> Og de skriftkloge og Farisæerne begyndte
at tænke således ved sig selv: "Hvem er denne, som taler
Gudsbespottelser? Hvem kan forlade Synder, uden Gud alene?"

<span id="an_5:22">5:22</span> Men da Jesus kendte deres Tanker, svarede
han og sagde til dem: "Hvad tænke I på i eders Hjerter?

<span id="an_5:23">5:23</span> Hvilket er lettest at sige: Dine Synder
ere dig forladte? eller at sige: Stå op og gå?

<span id="an_5:24">5:24</span> Men for at I skulle vide, at
Menneskesønnen har Magt på Jorden til at forlade Synder," så sagde han
til den værkbrudne: "Jeg siger dig, stå op, og tag din Seng, og gå til
dit Hus!"

<span id="an_5:25">5:25</span> Og han stod straks op for deres Øjne og
tog det, som han lå på, og gik hen til sit Hus og priste Gud.

<span id="an_5:26">5:26</span> Og Forfærdelse betog alle, og de priste
Gud; og de bleve fulde af Frygt og sagde: "Vi have i Dag set utrolige
Ting."

<span id="an_5:27">5:27</span> Og derefter gik han ud og så en Tolder
ved Navn Levi sidde ved Toldboden, og han sagde til ham: "Følg mig!"

<span id="an_5:28">5:28</span> Og han forlod alle Ting og stod op og
fulgte ham.

<span id="an_5:29">5:29</span> Og Levi gjorde et stort Gæstebud for ham
i sit Hus; og der var en stor Skare af Toldere og andre, som sade til
Bords med dem.

<span id="an_5:30">5:30</span> Og Farisæerne og deres Skriftkloge
knurrede imod hans Disciple og sagde: "Hvorfor spise og drikke I med
Toldere og Syndere?"

<span id="an_5:31">5:31</span> Og Jesus svarede og sagde til dem: "De
raske trænge ikke til Læge, men de syge.

<span id="an_5:32">5:32</span> Jeg er ikke kommen for at kalde
retfærdige, men Syndere til Omvendelse."

<span id="an_5:33">5:33</span> Men de sagde til ham: "Johannes's
Disciple faste ofte og holde Bønner og Farisæernes ligeså; men dine
spise og drikke?"

<span id="an_5:34">5:34</span> Men Jesus sagde til dem: "Kunne I vel få
Brudesvendene til at faste, så længe Brudgommen er hos dem?

<span id="an_5:35">5:35</span> Men der skal komme Dage, da Brudgommen
bliver tagen fra dem; da skulle de faste i de Dage."

<span id="an_5:36">5:36</span> Men han sagde også en Lignelse til dem:
"Ingen river en Lap af et nyt Klædebon og sætter den på et gammelt
Klædebon; ellers river han både det nye sønder, og Lappen fra det nye
vil ikke passe til det gamle.

<span id="an_5:37">5:37</span> Og ingen kommer ung Vin på gammle
Læderflasker; ellers sprænger den unge Vin Læderflaskerne, og den
spildes, og Læderflaskerne ødelægges.

<span id="an_5:38">5:38</span> Men man skal komme ung Vin på nye
Læderflasker, så blive de begge bevarede.

<span id="an_5:39">5:39</span> Og ingen, som har drukket den gamle, vil
have den unge; thi han siger: Den gamle er god."

<span id="an_6:1">6:1</span> Men det skete på den næstførste Sabbat, at
han vandrede igennem en Sædemark, og hans Disciple plukkede Aks og gned
dem med Hænderne og spiste.

<span id="an_6:2">6:2</span> Men nogle af Farisæerne sagde: "Hvorfor
gøre I, hvad det ikke er tilladt at gøre på Sabbaten?"

<span id="an_6:3">6:3</span> Og Jesus svarede og sagde til dem: "Have I
da ikke læst, hvad David gjorde, da han blev hungrig, han og de, som
vare med ham?

<span id="an_6:4">6:4</span> hvorledes han gik ind i Guds Hus og tog
Skuebrødene og spiste og gav også dem, som vare med ham, skønt det ikke
er nogen tilladt at spise dem uden Præsterne alene."

<span id="an_6:5">6:5</span> Og han sagde til dem: "Menneskesønnen er
Herre også over Sabbaten."

<span id="an_6:6">6:6</span> Men det skete på en anden Sabbat, at han
kom ind i Synagogen og lærte. Og der var der en Mand, hvis højre Hånd
var vissen.

<span id="an_6:7">6:7</span> Men de skriftkloge og Farisæerne toge Vare
på ham, om han vilde helbrede på Sabbaten, for at de kunde finde noget
at anklage ham for.

<span id="an_6:8">6:8</span> Men han vidste deres Tanker; og han sagde
til Manden, som havde den visne Hånd: "Rejs dig og stå frem her i
Midten!" Og han rejste sig og stod frem.

<span id="an_6:9">6:9</span> Men Jesus sagde til dem: "Jeg spørger eder,
om det er tilladt at gøre godt på Sabbaten eller at gøre ondt, at frelse
Liv eller at ødelægge det?"

<span id="an_6:10">6:10</span> Og han så omkring på dem alle og sagde
til ham: "Ræk din Hånd ud!" Og han gjorde det; da blev hans Hånd sund
igen som den anden.

<span id="an_6:11">6:11</span> Men de bleve fulde af Raseri og talte med
hverandre om, hvad de skulde gøre ved Jesus.

<span id="an_6:12">6:12</span> Men det skete i disse Dage, at han gik ud
på et Bjerg for at bede; og han tilbragte Natten i Bøn til Gud.

<span id="an_6:13">6:13</span> Og da det blev Dag, hidkaldte han sine
Disciple og udvalgte tolv af dem, hvilke han også kaldte Apostle:

<span id="an_6:14">6:14</span> Simon, hvem han også kaldte Peter, og
Andreas, hans Broder, og Jakob og Johannes og Filip og Bartholomæus

<span id="an_6:15">6:15</span> og Matthæus og Thomas, Jakob, Alfæus's
Søn, og Simon, som kaldes Zelotes,

<span id="an_6:16">6:16</span> Judas, Jakobs Søn, og Judas Iskariot, som
blev Forræder.

<span id="an_6:17">6:17</span> Og han gik ned med dem og stod på et
jævnt Sted, og der var en Skare af hans Disciple og en stor Mængde af
Folket fra hele Judæa og Jerusalem og Kysten ved Tyrus og Sidon,

<span id="an_6:18">6:18</span> som vare komne for at høre ham og
helbredes for deres Sygdomme. Og de plagede bleve helbredte fra urene
Ånder;

<span id="an_6:19">6:19</span> og hele Skaren søgte at røre ved ham; thi
en Kraft gik ud fra ham og helbredte alle.

<span id="an_6:20">6:20</span> Og han opløftede sine Øjne på sine
Disciple og sagde: "Salige ere I fattige, thi eders er Guds Rige.

<span id="an_6:21">6:21</span> Salige ere I, som nu hungre, thi I skulle
mættes. Salige ere I, som nu græde, thi I skulle le.

<span id="an_6:22">6:22</span> Salige er I, når Menneskene hade eder, og
når de udstøde eder og håne eder og forkaste eders Navn som ondt for
Menneskesønnens Skyld.

<span id="an_6:23">6:23</span> Glæder eder på den Dag og jubler; thi se,
eders Løn er stor i Himmelen. Thi på samme Måde gjorde deres Fædre ved
Profeterne.

<span id="an_6:24">6:24</span> Men ve eder, I rige, thi I have allerede
fået eders Trøst.

<span id="an_6:25">6:25</span> Ve eder, I, som nu ere mætte, thi I
skulle hungre. Ve eder, I, som nu le, thi I skulle sørge og græde.

<span id="an_6:26">6:26</span> Ve eder, når alle Mennesker tale godt om
eder; thi på samme Måde gjorde deres Fædre ved de falske Profeter.

<span id="an_6:27">6:27</span> Men jeg siger eder, I, som høre: Elsker
eders Fjender, gører dem godt, som hade eder;

<span id="an_6:28">6:28</span> velsigner dem, som forbande eder, og
beder for dem, som krænke eder.

<span id="an_6:29">6:29</span> Den, som slår dig på den ene Kind, byd
ham også den anden til; og den, som tager Kappen fra dig, formen ham
heller ikke Kjortelen!

<span id="an_6:30">6:30</span> Giv enhver, som beder dig; og af den, som
tager, hvad dit er, kræve du det ikke igen!

<span id="an_6:31">6:31</span> Og som I ville, at Menneskene skulle gøre
imod eder, ligeså skulle også I gøre imod dem!

<span id="an_6:32">6:32</span> Og dersom I elske dem, som elske eder,
hvad Tak have I derfor? Thi også Syndere elske dem, som dem elske.

<span id="an_6:33">6:33</span> Og dersom I gøre vel imod dem, der gøre
vel imod eder, hvad Tak have I derfor? Thi også Syndere gøre det samme.

<span id="an_6:34">6:34</span> Og dersom I låne dem, af hvem I håbe at
få igen, hvad Tak have I derfor? Thi også Syndere låne Syndere for at få
lige igen.

<span id="an_6:35">6:35</span> Men elsker eders Fjender, og gører vel,
og låner uden at vente noget derfor, så skal eders Løn være stor, og I
skulle være den Højestes Børn; thi han er god imod de utaknemmelige og
onde.

<span id="an_6:36">6:36</span> Vorder barmhjertige, ligesom eders Fader
er barmhjertig.

<span id="an_6:37">6:37</span> Og dømmer ikke, så skulle I ikke dømmes;
fordømmer ikke, så skulle I ikke fordømmes; forlader, så skal der
forlades eder;

<span id="an_6:38">6:38</span> giver, så skal der gives eder. Et godt,
knuget, rystet, topfuldt Mål skulle de give i eders Skød; thi med hvad
Mål I måle, skal der tilmåles eder igen."

<span id="an_6:39">6:39</span> Men han sagde dem også en Lignelse: "Mon
en blind kan lede en blind? Ville de ikke begge falde i Graven?

<span id="an_6:40">6:40</span> En Discipel er ikke over sin Mester; men
enhver, som er fuldt færdig, skal være som sin Mester.

<span id="an_6:41">6:41</span> Men hvorfor ser du Skæven, som er i din
Broders Øje; men Bjælken, som er i dit eget Øje, bliver du ikke var?

<span id="an_6:42">6:42</span> Eller hvorledes kan du sige til din
Broder: Broder! lad mig drage Skæven ud, som er i dit Øje, du, som ikke
ser Bjælken i dit eget Øje? Du Hykler! drag først Bjælken ud af dit Øje,
og da kan du se klart til at drage Skæven ud, som er i din Broders Øje.

<span id="an_6:43">6:43</span> Thi der er intet godt Træ, som bærer
rådden Frugt, og intet råddent Træ, som bærer god Frugt

<span id="an_6:44">6:44</span> Thi hvert Træ kendes på sin egen Frugt;
thi man sanker ikke Figener af Torne, ikke heller plukker man Vindruer
af en Tornebusk.

<span id="an_6:45">6:45</span> Et godt Menneske fremfører det gode af
sit Hjertes gode Forråd, og et ondt Menneske fremfører det onde af sit
onde Forråd; thi af Hjertets Overflødighed taler hans Mund.

<span id="an_6:46">6:46</span> Men hvorfor kalde I mig Herre, Herre! og
gøre ikke, hvad jeg siger?

<span id="an_6:47">6:47</span> Hver den, som kommer til mig og hører
mine Ord og gør efter dem, hvem han er lig, skal jeg vise eder.

<span id="an_6:48">6:48</span> Han er lig et Menneske, der byggede et
Hus og gravede i Dybden og lagde Grundvolden på Klippen; men da en
Oversvømmelse kom, styrtede Floden imod det Hus, og den kunde ikke ryste
det; thi det var bygget godt.

<span id="an_6:49">6:49</span> Men den, som hører og ikke gør derefter,
han er lig et Menneske, der byggede et Hus på Jorden, uden Grundvold; og
Floden styrtede imod det, og det faldt straks sammen, og dette Hus's
Fald blev stort."

<span id="an_7:1">7:1</span> Men da han havde fuldendt alle sine Ord i
Folkets Påhør, gik han ind i Kapernaum.

<span id="an_7:2">7:2</span> Men en Høvedsmands Tjener, som denne holdt
meget af, var syg og nær ved at dø.

<span id="an_7:3">7:3</span> men da han hørte om Jesus, sendte han nogle
af Jødernes Ældste til ham og bad ham om, at han vilde komme og helbrede
hans Tjener.

<span id="an_7:4">7:4</span> Men da de kom til Jesus, bade de ham
indtrængende og sagde: "Han er vel værd, at du gør dette for ham;

<span id="an_7:5">7:5</span> thi han elsker vort Folk, og han har bygget
Synagogen for os."

<span id="an_7:6">7:6</span> Og Jesus gik med dem. Men da han allerede
ikke var langt fra Huset, sendte Høvedsmanden nogle Venner og lod ham
sige: "Herre! umag dig ikke; thi jeg er ikke værdig til, at du skal gå
ind under mit Tag.

<span id="an_7:7">7:7</span> Derfor agtede jeg heller ikke mig selv
værdig til at komme til dig; men sig det med et Ord, så bliver min Dreng
helbredt.

<span id="an_7:8">7:8</span> Jeg er jo selv et Menneske, som står under
Øvrighed og har Stridsmænd under mig; og siger jeg til den ene: Gå! så
går han; og til den anden: Kom! så kommer han; og til min Tjener: Gør
dette! så gør han det."

<span id="an_7:9">7:9</span> Men da Jesus hørte dette, forundrede han
sig over ham; og han vendte sig om og sagde til Skaren, som fulgte ham:
"Jeg siger eder, end ikke i Israel har jeg fundet så stor en Tro."

<span id="an_7:10">7:10</span> Og da de, som vare udsendte, kom tilbage
til Huset, fandt de den syge Tjener sund.

<span id="an_7:11">7:11</span> Og det skete Dagen derefter, at han gik
til en By, som hed Nain, og der gik mange af hans Disciple og en stor
Skare med ham.

<span id="an_7:12">7:12</span> Men da han nærmede sig Byens Port, se, da
blev en død båren ud, som var sin Moders enbårne Søn, og hun var Enke;
og en stor Skare fra Byen gik med hende.

<span id="an_7:13">7:13</span> Og da Herren så hende, ynkedes han
inderligt over hende og sagde til hende: "Græd ikke!"

<span id="an_7:14">7:14</span> Og han trådte til og rørte ved Båren; men
de, som bare, stode stille, og han sagde: "du unge Mand, jeg siger dig,
stå op!"

<span id="an_7:15">7:15</span> Og den døde rejste sig op og begyndte at
tale; og han gav ham til hans Moder.

<span id="an_7:16">7:16</span> Men Frygt betog alle, og de priste Gud og
sagde: "Der er en stor Profet oprejst iblandt os, og Gud har besøgt sit
Folk."

<span id="an_7:17">7:17</span> Og denne Tale om ham kom ud i hele Judæa
og i hele det omliggende Land.

<span id="an_7:18">7:18</span> Og Johannes's Disciple fortalte ham om
alt dette. Og Johannes kaldte to af sine Disciple til sig

<span id="an_7:19">7:19</span> og sendte dem til Herren og lod sige: "Er
du den, som kommer, eller skulle vi vente en anden?"

<span id="an_7:20">7:20</span> Og da Mændene kom til ham, sagde de:
"Johannes Døberen har sendt os til dig og lader sige: Er du den, som
kommer, eller skulle vi vente en anden?"

<span id="an_7:21">7:21</span> I den samme Time helbredte han mange for
Sygdomme og Plager og onde Ånder og skænkede mange blinde Synet.

<span id="an_7:22">7:22</span> Og han svarede og sagde til dem: "Går
hen, og forkynder Johannes de Ting, som I have set og hørt: Blinde se,
lamme gå, spedalske renses, døve høre, døde stå op, Evangeliet forkyndes
for fattige;

<span id="an_7:23">7:23</span> og salig er den, som ikke forarges på
mig."

<span id="an_7:24">7:24</span> Men da Johannes's Sendebud vare gåede
bort, begyndte han at sige til Skarerne om Johannes: "Hvad gik I ud i
Ørkenen at skue? Et Rør, som bevæges hid og did af Vinden?

<span id="an_7:25">7:25</span> Eller hvad gik I ud at se? Et Menneske,
iført bløde Klæder? Se, de, som leve i prægtige Klæder og i Vellevned,
ere i Kongsgårdene.

<span id="an_7:26">7:26</span> Eller hvad gik I ud at se? En Profet? Ja,
siger jeg eder, endog mere end en Profet!

<span id="an_7:27">7:27</span> Han er den, om hvem der er skrevet: Se,
jeg sender min Engel for dit Ansigt, han skal berede din Vej foran dig.

<span id="an_7:28">7:28</span> Jeg siger eder: Iblandt dem, som ere
fødte af Kvinder, er ingen større Profet end Johannes; men den mindste i
Guds Rige er større end han.

<span id="an_7:29">7:29</span> Og hele Folket, som hørte ham, endog
Tolderne, gav Gud Ret, idet de bleve døbte med Johannes's Dåb.

<span id="an_7:30">7:30</span> Men Farisæerne og de lovkyndige have
foragtet Guds Råd med dem selv, idet de ikke bleve døbte af ham.

<span id="an_7:31">7:31</span> Ved hvem skal jeg da ligne denne Slægts
Mennesker? og hvem ligne de?

<span id="an_7:32">7:32</span> De ligne Børn, som sidde på Torvet og
råbe til hverandre og sige: Vi blæste på Fløjte for eder, og I dansede
ikke, vi sang Klagesange for eder, og I græd ikke.

<span id="an_7:33">7:33</span> Thi Johannes Døberen kom, som hverken
spiste Brød eller drak Vin, og I sige: Han er besat.

<span id="an_7:34">7:34</span> Menneskesønnen kom, som spiser og
drikker, og I sige: Se, en Frådser og en Vindranker, Tolderes og
Synderes Ven!

<span id="an_7:35">7:35</span> Dog Visdommen er retfærdiggjort ved alle
sine Børn!"

<span id="an_7:36">7:36</span> Men en af Farisæerne bad ham om, at han
vilde spise med ham; og han gik ind i Farisæerens Hus og satte sig til
Bords.

<span id="an_7:37">7:37</span> Og se, der var en Kvinde, som var en
Synderinde i Byen; da hun fik at vide, at han sad til Bords i
Farisæerens Hus, kom hun med en Alabastkrukke med Salve;

<span id="an_7:38">7:38</span> og hun stillede sig bag ved ham, ved hans
Fødder og græd og begyndte at væde hans Fødder med sine Tårer og
aftørrede dem med sit Hovedhår og kyssede hans Fødder og salvede dem med
Salven.

<span id="an_7:39">7:39</span> Men da Farisæeren, som havde indbudt ham,
så det, sagde han ved sig selv: "Dersom denne var en Profet, vidste han,
hvem og hvordan en Kvinde denne er, som rører ved ham, at hun er en
Synderinde."

<span id="an_7:40">7:40</span> Og Jesus tog til Orde og sagde til ham:
"Simon! jeg har noget at sige dig." Men han siger: "Mester, sig frem!"

<span id="an_7:41">7:41</span> "En Mand, som udlånte Penge, havde to
Skyldnere; den ene var fem Hundrede Denarer skyldig. men den anden
halvtredsindstyve.

<span id="an_7:42">7:42</span> Da de ikke havde noget at betale med,
eftergav han dem det begge. Hvem af dem vil nu elske ham mest?"

<span id="an_7:43">7:43</span> Simon svarede og sagde: "Jeg holder for,
den, hvem han eftergav mest?" Men han sagde til ham: "Du dømte ret."

<span id="an_7:44">7:44</span> Og han vendte sig imod Kvinden og sagde
til Simon: "Ser du denne Kvinde? Jeg kom ind i dit Hus; du gav mig ikke
Vand til mine Fødder; men hun vædede mine Fødder med sine Tårer og
aftørrede dem med sit Hår.

<span id="an_7:45">7:45</span> Du gav mig intet Kys; men hun ophørte
ikke med at kysse mine Fødder, fra jeg kom herind.

<span id="an_7:46">7:46</span> Du salvede ikke mit Hoved med Olie; men
hun salvede mine Fødder med Salve.

<span id="an_7:47">7:47</span> Derfor siger jeg dig: Hendes mange Synder
ere hende forladte, eftersom hun elskede meget; men den, hvem lidet
forlades, elsker lidet."

<span id="an_7:48">7:48</span> Men han sagde til hende: "Dine Synder ere
forladte!"

<span id="an_7:49">7:49</span> Og de, som sade til Bords med ham,
begyndte at sige ved sig selv: "Hvem er denne, som endog forlader
Synder?"

<span id="an_7:50">7:50</span> Men han sagde til Kvinden: "Din Tro har
frelst dig, gå bort med Fred!"

<span id="an_8:1">8:1</span> Og det skete i Tiden der efter, at han
rejste igennem Byer og Landsbyer og prædikede og forkyndte Evangeliet om
Guds Rige, og med ham de tolv

<span id="an_8:2">8:2</span> og nogle Kvinder, som vare helbredte fra
onde Ånder og Sygdomme, nemlig: Maria, der kaldes Magdalene, af hvem syv
onde Ånder vare udfarne;

<span id="an_8:3">8:3</span> og Johanna, Herodes's Husfoged Kuzas
Hustru, og Susanna og mange andre, som tjente dem med, hvad de ejede.

<span id="an_8:4">8:4</span> Men da en stor Skare kom sammen, og de
droge til ham fra de forskellige Byer, sagde han ved en Lignelse:

<span id="an_8:5">8:5</span> "En Sædemand gik ud at så sin Sæd; og idet
han såede, faldt noget ved Vejen og blev nedtrådt, og Himmelens Fugle
åde det op.

<span id="an_8:6">8:6</span> Og noget faldt på Klippen; og da det
voksede op, visnede det, fordi det ikke havde Væde.

<span id="an_8:7">8:7</span> Og noget faldt midt iblandt Torne, og
Tornene voksede op med og kvalte det.

<span id="an_8:8">8:8</span> Og noget faldt i den gode Jord, og det
voksede op og bar hundrede Fold Frugt." Da han sagde dette, råbte han:
"Den, som har Øren at høre med, han høre!"

<span id="an_8:9">8:9</span> Men hans Disciple spurgte ham, hvad denne
Lignelse skulde betyde.

<span id="an_8:10">8:10</span> Og han sagde: "Eder er det givet at kende
Guds Riges Hemmeligheder, men de andre i Lignelser, for at de, skønt
seende, ikke skulle se, og, skønt hørende, ikke skulle forstå.

<span id="an_8:11">8:11</span> Men dette er Lignelsen: Sæden er Guds
Ord.

<span id="an_8:12">8:12</span> Men de ved Vejen ere de, som høre det;
derefter kommer Djævelen og tager Ordet bort af deres Hjerte, for at de
ikke skulle tro og blive frelste.

<span id="an_8:13">8:13</span> Men de på Klippen ere de, som modtage
Ordet med Glæde, når de høre det, og disse have ikke Rod; de tro til en
Tid og falde fra i Fristelsens Tid.

<span id="an_8:14">8:14</span> Men det, som faldt iblandt Torne, det er
dem, som have hørt og så gå hen og kvæles under Livets Bekymringer og
Rigdom og Nydelser og ikke bære moden Frugt.

<span id="an_8:15">8:15</span> Men det i den gode Jord, det er dem, som,
når de have hørt Ordet, beholde det i et smukt og godt Hjerte og bære
Frugt i Udholdenhed.

<span id="an_8:16">8:16</span> Men ingen, som tænder et Lys, skjuler det
med et Kar eller sætter det under en Bænk; men han sætter det på en
Lysestage, for at de, som komme ind, kunne se Lyset.

<span id="an_8:17">8:17</span> Thi der er ikke noget skjult, som jo skal
blive åbenbart; og ikke noget lønligt, som jo skal blive kendt og komme
for Lyset.

<span id="an_8:18">8:18</span> Ser derfor til, hvorledes I høre; thi
den, som har, ham skal der gives; og den, som ikke har, fra ham skal
endog det tages, han synes at have."

<span id="an_8:19">8:19</span> Men hans Moder og Brødre kom til ham og
kunde ikke nå frem til ham for Skaren.

<span id="an_8:20">8:20</span> Og det blev ham meddelt: "Din Moder og
dine Brødre stå udenfor og begære at se dig."

<span id="an_8:21">8:21</span> Men han svarede og sagde til dem: "Min
Moder og mine Brødre ere disse, som høre Guds Ord og gøre efter det."

<span id="an_8:22">8:22</span> Og det skete en af de Dage, at han gik om
Bord i et Skib tillige med sine Disciple, og han sagde til dem: "Lader
os fare over til hin Side af Søen;" og de sejlede ud.

<span id="an_8:23">8:23</span> Men medens de sejlede, faldt han i Søvn;
og en Stormvind for ned over Søen, og Skibet blev fuldt af Vand, og de
vare i Fare.

<span id="an_8:24">8:24</span> Da trådte de hen og vækkede ham og sagde:
"Mester, Mester! vi forgå." Men han stod op og truede Vinden og Vandets
Bølger; og de lagde sig, og det blev blikstille.

<span id="an_8:25">8:25</span> Og han sagde til dem: "Hvor, er eders
Tro?" Men de frygtede og undrede sig, og sagde til hverandre: "Hvem er
dog denne, siden han byder både over Vindene og Vandet, og de ere ham
lydige?"

<span id="an_8:26">8:26</span> Og de sejlede ind til Gadarenernes Land,
som ligger lige over for Galilæa.

<span id="an_8:27">8:27</span> Men da han trådte ud på Landjorden, mødte
der ham en Mand fra Byen, som i lang Tid havde været besat af onde Ånder
og ikke havde haft Klæder på og ikke opholdt sig i Hus, men i Gravene.

<span id="an_8:28">8:28</span> Men da han så Jesus, råbte han og faldt
ned for ham og sagde med høj Røst: "Hvad har jeg med dig at gøre, Jesus,
den højeste Guds Søn? jeg beder dig om, at du ikke vil pine mig."

<span id="an_8:29">8:29</span> Thi han bød den urene Ånd at fare ud af
Manden; thi i lange Tider havde den revet ham med sig, og han blev
bunden med Lænker og Bøjer og bevogtet, og han sønderrev, hvad man bandt
ham med, og dreves af den onde Ånd ud i Ørkenerne.

<span id="an_8:30">8:30</span> Men Jesus spurgte ham og sagde: "Hvad er
dit Navn?" Men han sagde: "Leion"; thi mange onde Ånder vare farne i
ham.

<span id="an_8:31">8:31</span> Og de bade ham om at han ikke vilde byde
dem at fare ned i Afgrunden;

<span id="an_8:32">8:32</span> men der var sammesteds en stor Hjord
Svin, som græssede på Bjerget; og de bade ham om, at han vilde tilstede
dem at fare i dem; og han tilstedte dem det.

<span id="an_8:33">8:33</span> Men de onde Ånder fore ud at Manden og
fore i Svinene, og Hjorden styrtede sig ned over Brinken ud i Søen og
druknede.

<span id="an_8:34">8:34</span> Men da Hyrderne så det, som var sket,
flyede de og forkyndte det i Byen og på Landet.

<span id="an_8:35">8:35</span> Da gik de ud for af se det, som var sket,
og de kom til Jesus og fandt Manden, af hvem de onde Ånder vare udfarne,
siddende ved Jesu Fødder, påklædt og ved Samling; og de frygtede.

<span id="an_8:36">8:36</span> Og de, som havde set det, fortalte dem,
hvorledes den besatte var bleven frelst.

<span id="an_8:37">8:37</span> Og hele Mængden fra Gadarenernes Omegn
bad ham om, at han vilde gå bort fra dem; thi de vare betagne af stor
Frygt. Men han gik om Bord i et Skib og vendte tilbage igen.

<span id="an_8:38">8:38</span> Men Manden, af hvem de onde Ånder vare
udfarne, bad ham om, at han måtte være hos ham; men han lod ham fare og
sagde:

<span id="an_8:39">8:39</span> "Vend tilbage til dit Hus, og fortæl,
hvor store Ting Gud har gjort imod dig." Og han gik bort og kundgjorde
over hele Byen, hvor store Ting Jesus havde gjort imod ham.

<span id="an_8:40">8:40</span> Men det skete, da Jesus kom tilbage, tog
Skaren imod ham; thi de ventede alle på ham.

<span id="an_8:41">8:41</span> Og se, det kom en Mand, som hed Jairus,
og han var Forstander for Synagogen; og han faldt ned for Jesu Fødder og
bad ham komme ind i hans Hus;

<span id="an_8:42">8:42</span> thi han havde en enbåren Datter, omtrent
tolv År gammel, og hun droges med Døden. Men idet han gik, trængte
Skarerne sig sammen om ham.

<span id="an_8:43">8:43</span> Og en Kvinde, som havde haft Blodflod i
tolv År og havde kostet al sin Formue på Læger og ikke kunde blive
helbredt af nogen,

<span id="an_8:44">8:44</span> hun gik til bagfra og rørte ved Fligen af
hans Klædebon, og straks standsedes hendes Blodflod.

<span id="an_8:45">8:45</span> Og Jesus sagde: "Hvem var det, som rørte
ved mig?" Men da alle nægtede det, sagde Peter og de, som vare med ham:
"Mester! Skarerne trykke og trænge dig, og du siger: Hvem var det, som
rørte ved mig?"

<span id="an_8:46">8:46</span> Men Jesus sagde: "Der rørte nogen ved
mig; thi jeg mærkede, at der udgik en Kraft fra mig."

<span id="an_8:47">8:47</span> Men da Kvinden så, at det ikke var
skjult, kom hun bævende og faldt ned for ham og fortalte i alt Folkets
Påhør, af hvad Årsag hun havde rørt ved ham, og hvorledes hun straks var
bleven helbredt.

<span id="an_8:48">8:48</span> Men han sagde til hende: "Datter! din Tro
har frelst dig; gå bort med Fred!"

<span id="an_8:49">8:49</span> Medens han endnu talte, kommer der en fra
Synagogeforstanderens Hus og siger til ham: "Din Datter er død; umag
ikke Mesteren!"

<span id="an_8:50">8:50</span> Men da Jesus hørte det, svarede han ham:
"Frygt ikke; tro blot; så skal hun blive frelst."

<span id="an_8:51">8:51</span> Men da han kom til Huset, tillod han
ingen at gå ind med sig uden Peter og Johannes og Jakob og Pigens Fader
og Moder.

<span id="an_8:52">8:52</span> Og de græd alle og holdt Veklage over
hende; men han sagde: "Græder ikke; hun er ikke død, men sover."

<span id="an_8:53">8:53</span> Og de lo ad ham; thi de vidste, at hun
var død.

<span id="an_8:54">8:54</span> Men han greb hendes Hånd og råbte og
sagde: "Pige, stå op!"

<span id="an_8:55">8:55</span> Og hendes Ånd vendte tilbage, og hun stod
straks op; og han befalede, at de skulde give hende noget at spise.

<span id="an_8:56">8:56</span> Og hendes Forældre bleve forfærdede; men
han bød dem, at de ikke måtte sige nogen det, som var sket.

<span id="an_9:1">9:1</span> Men han sammenkaldte de tolv og gav dem
Magt og Myndighed over alle de onde Ånder og til at helbrede Sygdomme.

<span id="an_9:2">9:2</span> Og han sendte dem ud for at prædike Guds
Rige og helbrede de syge.

<span id="an_9:3">9:3</span> Og han sagde til dem: "Tager intet med på
Vejen, hverken Stav eller Taske eller Brød eller Penge, ej heller skal
nogen have to Kjortler.

<span id="an_9:4">9:4</span> Og hvor I komme ind i et Hus, der skulle I
blive og derfra drage bort.

<span id="an_9:5">9:5</span> Og hvor som helst de ikke modtage eder, fra
den By skulle I gå ud og endog ryste Støvet af eders Fødder til
Vidnesbyrd imod dem."

<span id="an_9:6">9:6</span> Men de gik ud og droge fra Landsby til
Landsby, idet de forkyndte Evangeliet og helbredte alle Vegne.

<span id="an_9:7">9:7</span> Men Fjerdingsfyrsten Herodes hørte alt det,
som skete; og han var tvivlrådig, fordi nogle sagde, at Johannes var
oprejst fra de døde;

<span id="an_9:8">9:8</span> men nogle, at Elias havde vist sig; men
andre, at en af de gamle Profeter var opstanden.

<span id="an_9:9">9:9</span> Men Herodes sagde: "Johannes har jeg ladet
halshugge; men hvem er denne, om hvem jeg hører sådanne Ting?" Og han
søgte at få ham at se.

<span id="an_9:10">9:10</span> Og Apostlene kom tilbage og fortalte ham,
hvor store Ting de havde gjort. Og han tog dem med sig og drog bort
afsides til en By, som kaldes Bethsajda.

<span id="an_9:11">9:11</span> Men da Skarerne fik det at vide, fulgte
de efter ham; og han tog imod dem og talte til dem om Guds Rige og
helbredte dem, som trængte til Lægedom.

<span id="an_9:12">9:12</span> Men Dagen begyndte at hælde. Og de tolv
kom hen og sagde til ham: "Lad Skaren gå bort, for at de kunne gå herfra
til de omliggende Landsbyer og Gårde og få Herberge og finde Føde; thi
her ere vi på et øde Sted."

<span id="an_9:13">9:13</span> Men han sagde til dem: "Giver I dem at
spise!"Men de sagde: "Vi have ikke mere end fem Brød og to Fisk, med
mindre vi skulle gå bort og købe Mad til hele denne Mængde."

<span id="an_9:14">9:14</span> De vare nemlig omtrent fem Tusinde Mænd.
Men han sagde til sine Disciple: "Lader dem sætte sig ned i Hobe,
halvtredsindstyve i hver."

<span id="an_9:15">9:15</span> Og de gjorde så og lode dem alle sætte
sig ned.

<span id="an_9:16">9:16</span> Men han tog de fem Brød og de to Fisk, så
op til Himmelen og velsignede dem, og han brød dem og gav sine Disciple
dem at lægge dem for Skaren.

<span id="an_9:17">9:17</span> Og de spiste og bleve alle mætte; og det,
som de fik tilovers af Stykker, blev opsamlet, tolv Kurve.

<span id="an_9:18">9:18</span> Og det skete, medens han bad, vare hans
Disciple alene hos ham; og han spurgte dem og sagde: "Hvem sige
Skarerne, at jeg er?"

<span id="an_9:19">9:19</span> Men de svarede og sagde: "Johannes
Døberen; men andre: Elias; men andre: En af de gamle Profeter er
opstanden."

<span id="an_9:20">9:20</span> Og han sagde til dem: "Men I hvem sige I,
at jeg er?" Og Peter svarede og sagde: "Guds Kristus."

<span id="an_9:21">9:21</span> Men han bød dem strengt ikke at sige
dette til nogen,

<span id="an_9:22">9:22</span> idet han sagde: "Menneskesønnen skal lide
meget og forkastes af de Ældste og Ypperstepræsterne og de skriftkloge
og ihjelslås og oprejses på den tredje Dag."

<span id="an_9:23">9:23</span> Men han sagde til alle: "Vil nogen komme
efter mig, han fornægte sig selv og tage sit Kors op daglig og følge
mig;

<span id="an_9:24">9:24</span> thi den, som vil frelse sit Liv. skal
miste det; men den, som mister sit Liv for min Skyld, han skal frelse
det.

<span id="an_9:25">9:25</span> Thi hvad gavner det et Menneske, om han
har vundet den hele Verden, men mistet sig selv eller bødet med sig
selv?

<span id="an_9:26">9:26</span> Thi den, som skammer sig ved mig og mine
Ord, ved ham skal Menneskesønnen skamme sig, når han kommer i sin og
Faderens og de hellige Engles Herlighed.

<span id="an_9:27">9:27</span> Men sandelig, siger jeg eder: Der er
nogle af dem, som stå her. der ingenlunde skulle smage Døden. førend de
se Guds Rige."

<span id="an_9:28">9:28</span> Men det skete omtrent otte Dage efter
denne Tale, at han tog Peter og Johannes og Jakob med sig og gik op på
Bjerget for at bede.

<span id="an_9:29">9:29</span> Og det skete, medens han bad, da blev
hans Ansigts Udseende anderledes, og hans Klædebon blev hvidt og
strålende.

<span id="an_9:30">9:30</span> Og se, to Mænd talte med ham, og det var
Moses og Elias,

<span id="an_9:31">9:31</span> som bleve set i Herlighed og talte om
hans Udgang, som han skulde fuldbyrde i Jerusalem.

<span id="an_9:32">9:32</span> Men Peter og de, som vare med ham, vare
betyngede af Søvn; men da de vågnede op, så de hans Herlighed og de to
Mænd, som stode hos ham.

<span id="an_9:33">9:33</span> Og det skete, da disse skiltes fra ham,
sagde Peter til Jesus: "Mester! det er godt, at vi ere her; og lader os
gøre tre Hytter, en til dig og en til Moses og en til Elias;" men han
vidste ikke, hvad han sagde.

<span id="an_9:34">9:34</span> Men idet han sagde dette, kom en Sky og
overskyggede dem; men de frygtede, da de kom ind i Skyen.

<span id="an_9:35">9:35</span> Og der kom fra Skyen en Røst, som sagde:
"Denne er min Søn, den udvalgte, hører ham!"

<span id="an_9:36">9:36</span> Og da Røsten kom, blev Jesus funden
alene. Og de tav og forkyndte i de Dage ingen noget af det, de havde
set.

<span id="an_9:37">9:37</span> Men det skete Dagen derefter, da de kom
ned fra Bjerget, at der mødte ham en stor Skare.

<span id="an_9:38">9:38</span> Og se, en Mand af Skaren råbte og sagde:
"Mester! jeg beder dig, se til min Søn: thi han er min enbårne.

<span id="an_9:39">9:39</span> Og se, en Ånd griber ham, og pludseligt
skriger han, og den slider i ham, så at han fråder, og med Nød viger den
fra ham, idet den mishandler ham;

<span id="an_9:40">9:40</span> og jeg bad dine Disciple om at uddrive
den; og de kunde ikke."

<span id="an_9:41">9:41</span> Men Jesus svarede og sagde: "O du vantro
og forvendte Slægt! hvor længe skal jeg være hos eder og tåle eder?
Bring din Søn hid!"

<span id="an_9:42">9:42</span> Men endnu medens han gik derhen, rev og
sled den onde Ånd i ham. Men Jesus truede den urene Ånd og helbredte
drengen og gav hans Fader ham tilbage.

<span id="an_9:43">9:43</span> Men de bleve alle slagne af Forundring
over Guds Majestæt. Men da alle undrede sig over alt det, han gjorde,
sagde han til sine Disciple:

<span id="an_9:44">9:44</span> "Gemmer i eders Øren disse Ord:
Menneskesønnen skal overgives i Menneskers Hænder."

<span id="an_9:45">9:45</span> Men de forstode ikke dette Ord, og det
var skjult for dem, så de ikke begreb det, og de frygtede for at spørge
ham om dette Ord.

<span id="an_9:46">9:46</span> Men der opstod den Tanke hos dem, hvem
der vel var den største af dem.

<span id="an_9:47">9:47</span> Men da Jesus så deres Hjertes Tanke, tog,
han et Barn og stillede det hos sig.

<span id="an_9:48">9:48</span> Og han sagde til dem: "Den, som modtager
dette Barn for mit Navns Skyld, modtager mig; og den, som modtager mig,
modtager den, som udsendte mig; thi den, som er den mindste iblandt eder
alle, han er stor."

<span id="an_9:49">9:49</span> Men Johannes tog til Orde og sagde:
"Mester! vi så en uddrive onde Ånder i dit Navn; og vi forbød ham det,
fordi han ikke følger med os."

<span id="an_9:50">9:50</span> Men Jesus sagde til ham: "Forbyder ham
det ikke; thi den, som ikke er imod eder, er for eder."

<span id="an_9:51">9:51</span> Men det skete, da hans Optagelses Dage
vare ved at fuldkommes, da fæstede han sit Ansigt på at drage til
Jerusalem.

<span id="an_9:52">9:52</span> Og han sendte Sendebud forud for sig; og
de gik og kom ind i en Samaritanerlandsby for at berede ham Herberge.

<span id="an_9:53">9:53</span> Og de modtoge ham ikke, fordi han var på
Vejen til Jerusalem.

<span id="an_9:54">9:54</span> Men da hans Disciple, Jakob og Johannes,
så det, sagde de: "Herre! vil du, at vi skulle byde Ild fare ned fra
Himmelen og fortære dem, ligesom også Elias gjorde?"

<span id="an_9:55">9:55</span> Men han vendte sig og irettesatte dem.

<span id="an_9:56">9:56</span> Og de gik til en anden Landsby.

<span id="an_9:57">9:57</span> Og medens de vandrede på Vejen, sagde en
til ham: "Jeg vil følge dig, hvor du end går hen."

<span id="an_9:58">9:58</span> Og Jesus sagde til ham: "Ræve have Huler,
og Himmelens Fugle Reder; men Menneskesønnen har ikke det, hvortil han
kan hælde sit Hoved."

<span id="an_9:59">9:59</span> Men han sagde til en anden: "Følg mig!"
Men denne sagde: "Herre! tilsted mig først at gå hen at begrave min
Fader."

<span id="an_9:60">9:60</span> Men han sagde til ham: "Lad de døde
begrave deres døde; men gå du hen og forkynd Guds Rige!"

<span id="an_9:61">9:61</span> Men også en anden sagde: "Herre! jeg vil
følge dig; men tilsted mig først at tage Afsked med dem, som ere i mit
Hus."

<span id="an_9:62">9:62</span> Men Jesus sagde til ham: "Ingen, som
lægger sin Hånd på Ploven og ser tilbage, er vel skikket for Guds Rige."

<span id="an_10:1">10:1</span> Men derefter udvalgte Herren også
halvfjerdsindstyve andre og sendte dem ud to og to forud for sig, til
hver By og hvert Sted, hvorhen han selv vilde komme.

<span id="an_10:2">10:2</span> Og han sagde til dem: "Høsten er stor,
men Arbejderne ere få; beder derfor Høstens Herre om, at han vil sende
Arbejdere ud til sin Høst.

<span id="an_10:3">10:3</span> Går ud! Se, jeg sender eder som Lam midt
iblandt Ulve.

<span id="an_10:4">10:4</span> Bærer ikke Pung, ikke Taske, ej heller
Sko; og hilser ingen på Vejen!

<span id="an_10:5">10:5</span> Men hvor I komme ind i et Hus, siger der
først: Fred være med dette Hus!

<span id="an_10:6">10:6</span> Og er der sammesteds et Fredens Barn,
skal eders Fred Hvile på ham; men hvis ikke, da skal den vende tilbage
til eder igen.

<span id="an_10:7">10:7</span> Men bliver i det samme Hus, spiser og
drikker, hvad de have; thi Arbejderen er sin Løn værd. I må ikke flytte
fra Hus til Hus

<span id="an_10:8">10:8</span> Og hvor I komme ind i en By. og de
modtage eder, spiser der, hvad der sættes for eder;

<span id="an_10:9">10:9</span> og Helbreder de syge, som ere der, og
siger dem: Guds Rige er kommet nær til eder.

<span id="an_10:10">10:10</span> Men hvor I komme ind i en By og de ikke
modtage eder, der skulle I gå ud på dens Gader og sige:

<span id="an_10:11">10:11</span> Endog det Støv, som hænger ved vore
Fødder fra eders By, tørre vi af til eder; dog dette skulle I vide, at
Guds Rige er kommet nær.

<span id="an_10:12">10:12</span> Men jeg siger eder, det skal gå Sodoma
tåleligere på hin Dag end den By.

<span id="an_10:13">10:13</span> Ve dig, Korazin! ve dig, Bethsajda! thi
dersom de kraftige Gerninger, som ere skete i eder, vare skete i Tyrus
og Sidon, da havde de for længe siden omvendt sig, siddende i Sæk og
Aske.

<span id="an_10:14">10:14</span> Men det skal gå Tyrus og Sidon
tåleligere ved Dommen end eder.

<span id="an_10:15">10:15</span> Og du, Kapernaum, som er bleven ophøjet
indtil Himmelen, du skal nedstødes indtil Dødsriget.

<span id="an_10:16">10:16</span> Den, som hører eder, hører mig, og den,
som foragter eder, foragter mig; men den, som foragter mig, foragter
den, som udsendte mig."

<span id="an_10:17">10:17</span> Men de halvfjerdsindsfyve vendte
tilbage med Glæde og sagde: "Herre! også de onde Ånder ere os lydige i
dit Navn."

<span id="an_10:18">10:18</span> Men han sagde til dem: "Jeg så Satan
falde ned fra Himmelen som et Lyn.

<span id="an_10:19">10:19</span> Se, jeg har givet eder Myndighed til at
træde på Slanger og Skorpioner og over hele Fjendens Magt, og slet intet
skal skade eder.

<span id="an_10:20">10:20</span> Dog, glæder eder ikke derover, at
Ånderne ere eder lydige; men glæder eder over, at eders Navne ere
indskrevne i Himlene."

<span id="an_10:21">10:21</span> I den samme Stund frydede Jesus sig i
den Helligånd og sagde: "Jeg priser dig, Fader, Himmelens og Jordens
Herre! fordi du har skjult dette for vise og forstandige og åbenbaret
det for umyndige. Ja, Fader! thi således skete det, som var
velbehageligt for dig.

<span id="an_10:22">10:22</span> Alle Ting ere mig overgivne af min
Fader; og ingen kender, hvem Sønnen er, uden Faderen, og hvem Faderen
er, uden Sønnen og den, for hvem Sønnen vil åbenbare ham."

<span id="an_10:23">10:23</span> Og han vendte sig til Disciplene og
sagde særligt til dem: "Salige ere de Øjne, som se det, I se.

<span id="an_10:24">10:24</span> Thi jeg siger eder, at mange Profeter
og Konger have ville se det, I se, og have ikke set det, og høre det, I
høre, og have ikke hørt det."

<span id="an_10:25">10:25</span> Og se, en lovkyndig stod op og fristede
ham og sagde: "Mester! hvad skal jeg gøre, for at jeg kan arve et evigt
Liv?"

<span id="an_10:26">10:26</span> Men han sagde til ham: "Hvad er der
skrevet i Loven, hvorledes læser du?".

<span id="an_10:27">10:27</span> Men han svarede og sagde til ham: "Du
skal elske Herren din Gud af hele dit Hjerte og med hele din Sjæl og med
hele din Styrke og med hele dit Sind, og din Næste som dig selv."

<span id="an_10:28">10:28</span> Men han sagde til ham: "Du svarede ret;
gør dette, så skal du leve."

<span id="an_10:29">10:29</span> Men han vilde gøre sig selv retfærdig
og sagde til Jesus: "Hvem er da min Næste?"

<span id="an_10:30">10:30</span> Men Jesus svarede og sagde: "Et
Menneske gik ned fra Jerusalem til Jeriko, og han faldt iblandt Røvere,
som både klædte ham af og sloge ham og gik bort og lod ham ligge
halvdød.

<span id="an_10:31">10:31</span> Men ved en Hændelse gik en Præst den
samme Vej ned, og da han så ham, gik han forbi.

<span id="an_10:32">10:32</span> Ligeså også en Levit; da han kom til
Stedet, gik han hen og så ham og gik forbi.

<span id="an_10:33">10:33</span> Men en Samaritan, som var på Rejse, kom
til ham, og da han så ham, ynkedes han inderligt.

<span id="an_10:34">10:34</span> Og han gik hen til ham, forbandt hans
Sår og gød Olie og Vin deri, løftede ham op på sit eget Dyr og førte ham
til et Herberge og plejede ham.

<span id="an_10:35">10:35</span> Og den næste Dag tog han to Denarer
frem og gav Værten dem og sagde: Plej ham! og hvad mere du lægger ud,
vil jeg betale dig, når jeg kommer igen.

<span id="an_10:36">10:36</span> Hvilken af disse tre tykkes dig nu at
have været hans Næste, der var falden iblandt Røverne?"

<span id="an_10:37">10:37</span> Men han sagde: "Han, som
øvede.Barmhjertighed imod ham." Og Jesus sagde til ham: "Gå bort, og gør
du ligeså!"

<span id="an_10:38">10:38</span> Men det skete, medens de vare på
Vandring, gik han ind i en Landsby; og en Kvinde ved Navn Martha modtog
ham i sit Hus.

<span id="an_10:39">10:39</span> Og hun havde en Søster, som hed Maria,
og hun satte sig ved Herrens Fødder og hørte på hans Tale.

<span id="an_10:40">10:40</span> Men Martha havde travlt med megen
Opvartning; og hun kom hen og sagde: "Herre! bryder du dig ikke om, at
min Søster har ladet mig opvarte ene? Sig hende dog, at hun skal hjælpe
mig."

<span id="an_10:41">10:41</span> Men Herren svarede og sagde til hende:
"Martha! Martha! du gør dig Bekymring og Uro med mange Ting;

<span id="an_10:42">10:42</span> men eet er fornødent. Maria har valgt
den gode Del, som ikke skal tages fra hende."

<span id="an_11:1">11:1</span> Og det skete, da han var på et Sted og
bad, at en af hans Disciple sagde til ham, da han holdt op: "Herre! lær
os at bede, som også Johannes lærte sine Disciple."

<span id="an_11:2">11:2</span> Da sagde han til dem: "Når I bede, da
siger: Fader, Helliget vorde dit Navn; komme dit Rige;

<span id="an_11:3">11:3</span> giv os hver dag vort daglige Brød;

<span id="an_11:4">11:4</span> og forlad os vore Synder, thi også vi
forlade hver, som er os skyldig; og led os ikke i Fristelse!"

<span id="an_11:5">11:5</span> Og han sagde til dem: "Om nogen af eder
har en Ven og går til ham ved Midnat og siger til ham: Kære! lån mig tre
Brød,

<span id="an_11:6">11:6</span> efterdi en Ven af mig er kommen til mig
fra Rejsen, og jeg har intet at sætte for ham;

<span id="an_11:7">11:7</span> og hin så svarer derinde fra og siger:
Vold mig ikke Besvær; Døren er allerede lukket, og mine Børn ere med mig
i Seng; jeg kan ikke stå op og give dig det:

<span id="an_11:8">11:8</span> da, siger jeg eder, om han end ikke står
op og giver ham det, fordi han er hans Ven, så står han dog op for hans
Påtrængenheds Skyld og giver ham alt, hvad han trænger til.

<span id="an_11:9">11:9</span> Og jeg siger eder: Beder, så skal eder
gives; søger, så skulle I finde; banker på, så skal der lukkes op for
eder.

<span id="an_11:10">11:10</span> Thi hver den, som beder, han får, og
den, som søger, han finder, og den, som banker på, for ham skal der
lukkes op.

<span id="an_11:11">11:11</span> Men hvilken Fader iblandt eder vil give
sin Søn en Sten, når han beder om Brød, eller når han beder om en Fisk,
mon han da i Stedet for en Fisk vil give ham en Slange?

<span id="an_11:12">11:12</span> Eller når han beder om et Æg, mon han
da vil give ham en Skorpion?

<span id="an_11:13">11:13</span> Dersom da I, som ere onde, vide at give
eders Børn gode Gaver, hvor meget mere skal da Faderen fra Himmelen give
den Helligånd til dem, som bede ham!"

<span id="an_11:14">11:14</span> Og han uddrev en ond Ånd, og den var
stum; men det skete, da den onde Ånd var udfaren, talte den stumme, og
Skaren forundrede sig.

<span id="an_11:15">11:15</span> Men nogle af dem sagde: "Ved Beelzebul,
de onde Ånders Fyrste, uddriver han de onde Ånder."

<span id="an_11:16">11:16</span> Men andre fristede ham og forlangte af
ham et Tegn fra Himmelen..

<span id="an_11:17">11:17</span> Men da han kendte deres Tanker, sagde
han til dem: "Hvert Rige, som er kommet i Splid med sig selv, lægges
øde, og Hus falder over Hus.

<span id="an_11:18">11:18</span> Men hvis også Satan er kommen i Splid
med sig selv, hvorledes skal hans Rige da bestå? Thi l sige, at jeg
uddriver de onde Ånder ved Beelzebul.

<span id="an_11:19">11:19</span> Men dersom jeg uddriver de onde Ånder
ved Beelzebul, ved hvem uddrive da eders Sønner dem? Derfor skulle de
være eders Dommere.

<span id="an_11:20">11:20</span> Men dersom jeg uddriver de onde Ånder
ved Guds Finger, da er jo Guds Rige kommet til eder.

<span id="an_11:21">11:21</span> Når den stærke bevæbnet vogter sin
Gård, bliver det, han ejer, i Fred.

<span id="an_11:22">11:22</span> Men når en stærkere end han er kommen
over ham og har overvundet ham, da tager han hans fulde Rustning, som
han forlod sig på, og uddeler hans Bytte.

<span id="an_11:23">11:23</span> Den, som ikke er med mig, er imod mig;
og den, som ikke samler med mig, adspreder.

<span id="an_11:24">11:24</span> Når den urene Ånd er faren ud af
Mennesket, vandrer den igennem vandløse Steder og søger Hvile; og når
den ikke finder den, siger den: Jeg vil vende tilbage til mit Hus, som
jeg gik ud af.

<span id="an_11:25">11:25</span> Og når den kommer, finder den det fejet
og prydet.

<span id="an_11:26">11:26</span> Da går den bort og tager syv andre
Ånder med sig, som ere værre end den selv, og når de ere komne derind,
bo de der; og det sidste bliver værre med dette Menneske end det
første."

<span id="an_11:27">11:27</span> Men det skete, medens han sagde disse
Ting, da opløftede en Kvinde af Skaren sin Røst og sagde til ham:
"Saligt er det Liv, som bar dig, og de Bryster, som du diede."

<span id="an_11:28">11:28</span> Men han sagde: "Ja, salige ere de, som
høre Guds Ord og bevare det."

<span id="an_11:29">11:29</span> Men da Skarerne strømmede til, begyndte
han at sige: "Denne Slægt er en ond Slægt; et Tegn forlanger den, og der
skal intet Tegn gives den uden Jonas's Tegn.

<span id="an_11:30">11:30</span> Thi ligesom Jonas blev et Tegn for
Niniviterne, således skal også Menneskesønnen være det for denne Slægt.

<span id="an_11:31">11:31</span> Sydens Dronning skal oprejses ved
Dommen sammen med Mændene af denne Slægt og fordømme dem; thi hun kom
fra Jordens Grænser for at høre Salomons Visdom; og se, her er mere end
Salomon.

<span id="an_11:32">11:32</span> Mænd fra Ninive skulle opstå ved Dommen
sammen med denne Slægt og fordømme den; thi de omvendte sig ved Jonas's
Prædiken; og se, her er mere end Jonas.

<span id="an_11:33">11:33</span> Ingen tænder et Lys og sætter det i
Skjul, ikke heller under Skæppen, men på Lysestagen, for at de, som
komme ind, kunne se dets Skin.

<span id="an_11:34">11:34</span> Dit Øje er Legemets Lys; når dit Øje er
sundt, er også hele dit Legeme lyst, men dersom det er dårligt, er også
dit Legeme mørkt.

<span id="an_11:35">11:35</span> Se derfor til, at det Lys, der er i
dig, ikke er Mørke.

<span id="an_11:36">11:36</span> Dersom da hele dit Legeme et lyst, så
at ingen Del deraf er mørk, vil det være helt lyst, som når Lyset
bestråler dig med sin Glans."

<span id="an_11:37">11:37</span> Men idet han talte, beder en Farisæer
ham om, at han vilde spise Middagsmåltid hos ham, og han gik ind og
satte sig til Bords.

<span id="an_11:38">11:38</span> Men Farisæeren forundrede sig, da han
så, at han ikke toede sig først før Måltidet.

<span id="an_11:39">11:39</span> Men Herren sagde til ham: "I Farisæere
rense nu det udvendige af Bægeret og Fadet; men eders Indre er fuldt af
Rov og Ondskab.

<span id="an_11:40">11:40</span> I Dårer! han, som gjorde det ydre,
gjorde han ikke også det indre?

<span id="an_11:41">11:41</span> Men giver det, som er indeni, til
Almisse; se, så ere alle Ting eder rene.

<span id="an_11:42">11:42</span> Men ve eder, I Farisæere! thi I give
Tiende af Mynte og Rude og alle Hånde Urter og forbigå Retten og
Kærligheden til Gud; disse Ting burde man gøre og ikke forsømme hine.

<span id="an_11:43">11:43</span> Ve eder, I Farisæere! thi I elske den
fornemste Plads i Synagogerne og Hilsenerne på Torvene.

<span id="an_11:44">11:44</span> Ve eder, thi I ere som de ukendelige
Grave, og Menneskene, som gå over dem, vide det ikke."

<span id="an_11:45">11:45</span> Men en af de lovkyndige svarede og
siger til ham: "Mester! idet du siger dette, forhåner du også os,"

<span id="an_11:46">11:46</span> Men han sagde: "Ve også eder, I
lovkyndige! thi I lægge Menneskene Byrder på, vanskelige at bære, og
selv røre I ikke Byrderne med een af eders Fingre.

<span id="an_11:47">11:47</span> Ve eder! thi I bygge Profeternes Grave,
og eders Fædre sloge dem ihjel.

<span id="an_11:48">11:48</span> Altså ere I Vidner og samtykke i eders
Fædres Gerninger; thi de sloge dem ihjel, og I bygge.

<span id="an_11:49">11:49</span> Derfor har også Guds Visdom sagt: Jeg
vil sende Profeter og Apostle til dem, og nogle af dem skulle de slå
ihjel og forfølge,

<span id="an_11:50">11:50</span> for at alle Profeternes Blod, som er
udøst fra Verdens Grundlæggelse, skal kræves af denne Slægt,

<span id="an_11:51">11:51</span> fra Abels Blod indtil Sakarias's Blod,
som blev dræbt imellem Alteret og Templet; ja, jeg siger eder: Det skal
kræves af denne Slægt.

<span id="an_11:52">11:52</span> Ve eder, I lovkyndige! thi I have taget
Kundskabens Nøgle; selv ere I ikke gåede ind, og dem, som vilde gå ind,
have I forhindret."

<span id="an_11:53">11:53</span> Og da han var gået ud derfra, begyndte
de skriftkloge og Farisæerne at trænge stærkt ind på ham og at lokke Ord
af hans Mund om flere Ting;

<span id="an_11:54">11:54</span> thi de lurede på ham for at opfange
noget af hans Mund, for at de kunde anklage ham.

<span id="an_12:1">12:1</span> Da imidlertid mange Tusinde Mennesker
havde samlet sig, så at de trådte på hverandre, begyndte han at sige til
sine Disciple: "Tager eder først og fremmest i Vare for Farisæernes
Surdejg, som er Hykleri.

<span id="an_12:2">12:2</span> Men intet er skjult, som jo skal
åbenbares, og intet er lønligt, som jo skal blive kendt.

<span id="an_12:3">12:3</span> Derfor, alt hvad I have sagt i Mørket,
skal høres i Lyset; og hvad I have talt i Øret i Kamrene, skal blive
prædiket på Tagene.

<span id="an_12:4">12:4</span> Men jeg siger til eder, mine Venner!
frygter ikke for dem, som slå Legemet ihjel og derefter ikke formå at
gøre mere.

<span id="an_12:5">12:5</span> Men jeg vil vise eder, for hvem I skulle
frygte: Frygter for ham, som har Magt til, efter at have slået ihjel, at
kaste i Helvede; ja, jeg siger eder: Frygter for ham!

<span id="an_12:6">12:6</span> Sælges ikke fem Spurve for to Penninge?
og ikke een af dem er glemt hos Gud.

<span id="an_12:7">12:7</span> Ja, endog Hårene på eders Hoved ere alle
talte; frygter ikke, I ere mere værd end mange Spurve.

<span id="an_12:8">12:8</span> Men jeg siger eder: Enhver, som vedkender
sig mig for Menneskene, ham vil også Menneskesønnen vedkende sig for
Guds Engle.

<span id="an_12:9">12:9</span> Og den, som har fornægtet mig for
Menneskene, skal fornægtes for Guds Engle.

<span id="an_12:10">12:10</span> Og enhver, som taler et Ord imod
Menneskesønnen, ham skal det forlades; men den, som har talt
bespotteligt imod den Helligånd, ham skal det ikke forlades.

<span id="an_12:11">12:11</span> Men når de føre eder frem for
Synagogerne og Øvrighederne og Myndighederne, da bekymrer eder ikke for,
hvorledes eller hvormed I skulle forsvare eder, eller hvad I skulle
sige.

<span id="an_12:12">12:12</span> Thi den Helligånd skal lære eder i den
samme Time, hvad I bør sige."

<span id="an_12:13">12:13</span> Men en af Skaren sagde til ham:
"Mester! sig til min Broder, at han skal dele Arven med mig."

<span id="an_12:14">12:14</span> Men han sagde til ham: "Menneske! hvem
har sat mig til Dommer eller Deler over eder?"

<span id="an_12:15">12:15</span> Og han sagde til dem: "Ser til og
vogter eder for al Havesyge; thi ingens Liv beror på, hvad han ejer,
selv om han har Overflod."

<span id="an_12:16">12:16</span> Og han sagde en Lignelse til dem: "Der
var en rig Mand, hvis Mark havde båret godt.

<span id="an_12:17">12:17</span> Og han tænkte ved sig selv og sagde:
Hvad skal jeg gøre? thi jeg har ikke Rum, hvori jeg kan samle min
Afgrøde.

<span id="an_12:18">12:18</span> Og han sagde: Dette vil jeg gøre, jeg
vil nedbryde mine Lader og bygge dem større, og jeg vil samle deri al
min Afgrøde og mit Gods;

<span id="an_12:19">12:19</span> og jeg vil sige til min Sjæl: Sjæl! du
har mange gode Ting liggende for mange År; slå dig til Ro, spis, drik,
vær lystig!

<span id="an_12:20">12:20</span> Men Gud sagde til ham: Du Dåre! i denne
Nat kræves din Sjæl af dig; men hvem skal det høre til. som du har
beredt?

<span id="an_12:21">12:21</span> Således er det med den, som samler sig
Skatte og ikke er rig i Gud."

<span id="an_12:22">12:22</span> Men han sagde til sine Disciple:
"Derfor siger jeg eder: Bekymrer eder ikke for Livet, hvad I skulle
spise; ikke heller for Legemet, hvad I skulle iføre eder.

<span id="an_12:23">12:23</span> Livet er mere end Maden, og Legemet
mere end Klæderne.

<span id="an_12:24">12:24</span> Giver Agt på Ravnene, at de hverken så
eller høste og de have ikke Forrådskammer eller Lade, og Gud føder dem;
hvor langt mere værd end Fuglene ere dog I?

<span id="an_12:25">12:25</span> Og hvem af eder kan ved at bekymre sig
lægge en Alen til sin Vækst?

<span id="an_12:26">12:26</span> Formå I altså ikke engang det mindste,
hvorfor bekymre I eder da for det øvrige?

<span id="an_12:27">12:27</span> Giver Agt på Lillierne, hvorledes de
vokse; de arbejde ikke og spinde ikke; men jeg siger eder: End ikke
Salomon i al sin Herlighed var klædt som en af dem.

<span id="an_12:28">12:28</span> Klæder da Gud således det Græs på
Marken, som i Dag står og i Morgen kastes i Ovnen, hvor meget mere eder,
I lidettroende!

<span id="an_12:29">12:29</span> Og I, spørger ikke efter, hvad I skulle
spise, og hvad I skulle drikke; og værer ikke ængstelige!

<span id="an_12:30">12:30</span> Thi efter alt dette søge Hedningerne i
Verden; men eders Fader ved, at I have disse Ting nødig.

<span id="an_12:31">12:31</span> Men søger hans Rige, så skulle disse
Ting gives eder i Tilgift.

<span id="an_12:32">12:32</span> Frygt ikke, du lille Hjord! thi det var
eders Fader velbehageligt at give eder Riget.

<span id="an_12:33">12:33</span> Sælger, hvad I eje, og giver Almisse!
Gører eder Punge, som ikke ældes, en Skat i Himlene, som ikke slipper
op, der hvor ingen Tyv kommer nær, og intet Møl ødelægger.

<span id="an_12:34">12:34</span> Thi hvor eders Skat er, der vil også
eders Hjerte være.

<span id="an_12:35">12:35</span> Eders Lænder være omgjordede, og eders
Lys brændende!

<span id="an_12:36">12:36</span> Og værer I ligesom Mennesker, der vente
på deres Herre, når han vil bryde op fra Brylluppet, for at de straks,
når han kommer og banker på, kunne lukke op for ham.

<span id="an_12:37">12:37</span> Salige ere de Tjenere, som Herren
finder vågne, når han kommer. Sandelig, siger jeg eder, at han skal
binde op om sig og sætte dem til Bords og gå om og varte dem op,

<span id="an_12:38">12:38</span> Og dersom han kommer i den anden
Nattevagt og kommer i den tredje Nattevagt og finder det således, da ere
disse Tjenere salige.

<span id="an_12:39">12:39</span> Men dette skulle I vide, at dersom
Husbonden vidste, i hvilken Time Tyven vilde komme, da vågede han og
tillod ikke, at der skete Indbrud i hans Hus.

<span id="an_12:40">12:40</span> Vorder også I rede; thi Menneskesønnen
kommer i den Time, som I ikke mene."

<span id="an_12:41">12:41</span> Men Peter sagde til ham: "Herre! siger
du denne Lignelse til os eller også til alle?"

<span id="an_12:42">12:42</span> Og Herren sagde: "Hvem er vel den tro
og forstandige Husholder, som Herren vil sætte over sit Tyende til at
give dem den bestemte Kost i rette Tid?

<span id="an_12:43">12:43</span> Salig er den Tjener, hvem hans Herre,
når han kommer, finder handlende således.

<span id="an_12:44">12:44</span> Sandelig, siger jeg eder, han skal
sætte ham over alt, hvad han ejer.

<span id="an_12:45">12:45</span> Men dersom hin Tjener siger i sit
Hjerte: "Min Herre tøver med at komme" og så begynder at slå Karlene og
Pigerne og at spise og drikke og beruse sig,

<span id="an_12:46">12:46</span> da skal den Tjeners Herre komme på den
Dag, han ikke venter, og i den Time, han ikke ved, og hugge ham sønder
og give ham hans Lod sammen med de utro:

<span id="an_12:47">12:47</span> Men den Tjener, som har kendt sin
Herres Villie og ikke har truffet Forberedelser eller handlet efter hans
Villie, skal have mange Hug;

<span id="an_12:48">12:48</span> men den, som ikke har kendt den og har
gjort, hvad der er Hug værd, skal have få Hug. Enhver, hvem meget er
givet, af ham skal man kræve meget; og hvem meget er betroet, af ham
skal man forlange mere.

<span id="an_12:49">12:49</span> Ild er jeg kommen at kaste på Jorden,
og hvor vilde jeg, at den var optændt allerede!

<span id="an_12:50">12:50</span> Men en Dåb har jeg at døbes med, og
hvor ængstes jeg, indtil den er fuldbyrdet!

<span id="an_12:51">12:51</span> Mene I, at jeg er kommen for at give
Fred på Jorden? Nej, siger jeg eder, men Splid,

<span id="an_12:52">12:52</span> Thi fra nu af skulle fem i eet Hus være
i Splid indbyrdes, tre imod to, og to imod tre.

<span id="an_12:53">12:53</span> De skulle være i Splid, Fader med Søn
og Søn med Fader, Moder med Datter og Datter med Moder, Svigermoder med
sin Svigerdatter og Svigerdatter med sin Svigermoder."

<span id="an_12:54">12:54</span> Men han sagde også til Skarerne: "Når I
se en Sky komme op i Vester, sige I straks: Der kommer Regn, og det sker
således.

<span id="an_12:55">12:55</span> Og når I se en Søndenvind blæse, sige
I: Der kommer Hede: og det sker.

<span id="an_12:56">12:56</span> I Hyklere! Jordens og Himmelens
Udseende vide I at skønne om; men hvorfor have I da intet Skøn om den
nærværende Tid?

<span id="an_12:57">12:57</span> Og hvorfor dømme I ikke også fra eder
selv, hvad der er det rette?

<span id="an_12:58">12:58</span> Thi medens du går hen med din Modpart
til Øvrigheden, da gør dig Flid på Vejen for at blive forligt med ham,
for at han ikke skal trække dig for Dommeren, og Dommeren skal overgive
dig til Slutteren, og Slutteren skal kaste dig i Fængsel.

<span id="an_12:59">12:59</span> Jeg siger dig: Du skal ingenlunde komme
ud derfra, førend du får betalt endog den sidste Skærv."

<span id="an_13:1">13:1</span> Men på den samme Tid var der nogle til
Stede, som fortalte ham om de Galilæere, hvis Blod Pilatus havde blandet
med deres Ofre.

<span id="an_13:2">13:2</span> Og han svarede og sagde til dem: "Mene I,
at disse Galilæere vare Syndere frem for alle Galilæere, fordi de have
lidt dette?

<span id="an_13:3">13:3</span> Nej, siger jeg eder; men dersom I ikke
omvende eder, skulle I alle omkomme ligeså.

<span id="an_13:4">13:4</span> Eller hine atten, som Tårnet i Siloam
faldt ned over og ihjelslog, mene I, at de vare skyldige fremfor alle
Mennesker, som bo i Jerusalem?

<span id="an_13:5">13:5</span> Nej, siger jeg eder; men dersom I ikke
omvende eder, skulle I alle omkomme ligeså."

<span id="an_13:6">13:6</span> Men han sagde denne Lignelse: "En havde
et Figentræ, som var plantet i hans Vingård; og han kom og ledte efter
Frugt derpå og fandt ingen.

<span id="an_13:7">13:7</span> Men han sagde til Vingårdsmanden: Se, i
tre År er jeg nu kommen og har ledt efter Frugt på dette Figentræ og
ingen fundet; hug det om; hvorfor skal det tilmed gøre Jorden unyttig?

<span id="an_13:8">13:8</span> Men han svarede og sagde til ham: Herre!
lad det stå endnu dette År, indtil jeg får gravet om det og gødet det;

<span id="an_13:9">13:9</span> måske vil det bære Frugt i Fremtiden; men
hvis ikke, da hug det om!"

<span id="an_13:10">13:10</span> Men han lærte i en af Synagogerne på
Sabbaten.

<span id="an_13:11">13:11</span> Og se, der var en Kvinde, som havde
haft en Svagheds Ånd i atten År, og hun var sammenbøjet og kunde aldeles
ikke rette sig op.

<span id="an_13:12">13:12</span> Men da Jesus så hende, kaldte han på
hende og sagde til hende: "Kvinde! du er løst fra din Svaghed."

<span id="an_13:13">13:13</span> Og han lagde Hænderne på hende; og
straks rettede hun sig op og priste Gud.

<span id="an_13:14">13:14</span> Men Synagogeforstanderen, som var vred,
fordi Jesus helbredte på Sabbaten, tog til Orde og sagde til
Folkeskaren: "Der er seks Dage, på hvilke man bør arbejde; kommer derfor
på dem og lader eder helbrede, og ikke på Sabbatsdagen!"

<span id="an_13:15">13:15</span> Men Herren svarede ham og sagde: "I
Hyklere! løser ikke enhver iblandt eder sin Okse eller sit Asen fra
Krybben på Sabbaten og fører dem til Vands?

<span id="an_13:16">13:16</span> Men denne, som er en Abrahams Datter,
hvem Satan har bundet, se, i atten År, burde hun ikke løses fra dette
Bånd på Sabbatsdagen?"

<span id="an_13:17">13:17</span> Og da han sagde dette, bleve alle hans
Modstandere beskæmmede; og hele Skaren glædede sig over alle de herlige
Gerninger, som gjordes af ham.

<span id="an_13:18">13:18</span> Han sagde da: "Hvad ligner Guds Rige,
og hvormed skal jeg ligne det?

<span id="an_13:19">13:19</span> Det ligner et Sennepskorn, som et
Menneske tog og lagde i sin Have; og det voksede og blev til et Træ, og
Himmelens Fugle byggede Rede i dets Grene."

<span id="an_13:20">13:20</span> Og atter sagde han: "Hvormed skal jeg
ligne Guds Rige?

<span id="an_13:21">13:21</span> Det ligner en Surdejg, som en Kvinde
tog og lagde ned i tre Mål Mel, indtil det blev syret alt sammen."

<span id="an_13:22">13:22</span> Og han gik igennem Byer og Landsbyer og
lærte og tog Vejen til Jerusalem.

<span id="an_13:23">13:23</span> Men en sagde til ham: "Herre mon de ere
få, som blive frelste?" Da sagde han til dem:

<span id="an_13:24">13:24</span> "Kæmper for at komme ind igennem den
snævre Port; thi mange, siger jeg eder, skulle søge at komme ind og ikke
formå det.

<span id="an_13:25">13:25</span> Fra den Stund Husbonden er stået op og
har lukket Døren, og I begynde at stå udenfor og banke på Døren og sige:
Herre, luk op for os! da vil han svare og sige til eder: Jeg kender eder
ikke, hvorfra I ere;

<span id="an_13:26">13:26</span> da skulle I begynde at sige: vi spiste
og drak for dine Øjne, og du lærte på vore Gader,

<span id="an_13:27">13:27</span> og han skal sige: Jeg siger eder, jeg
kender eder ikke, hvorfra I ere; viger bort fra mig, alle I, som øve
Uret!

<span id="an_13:28">13:28</span> Der skal der være Gråd og Tænders
Gnidsel, når I må se Abraham og Isak og Jakob og alle Profeterne i Guds
Rige, men eder selv blive kastede udenfor.

<span id="an_13:29">13:29</span> Og de skulle komme fra Øster og Vester
og fra Norden og Sønden og sidde til Bords i Guds Rige.

<span id="an_13:30">13:30</span> Og se, der er sidste, som skulle være
iblandt de første, og der er første, som skulle være iblandt de sidste."

<span id="an_13:31">13:31</span> I den samme Stund kom nogle Farisæere
og sagde til ham: "Gå bort, og drag herfra; thi Herodes vil slå dig
ihjel."

<span id="an_13:32">13:32</span> Og han sagde til dem: "Går hen og siger
til denne Ræv: Se, jeg uddriver onde Ånder og fuldfører Helbredelser i
Dag og i Morgen, og på den tredje dag fuldendes jeg.

<span id="an_13:33">13:33</span> Dog bør jeg vandre i Dag og i Morgen og
den Dag derefter; thi det sømmer sig ikke, at en Profet dræbes uden for
Jerusalem.

<span id="an_13:34">13:34</span> Jerusalem! Jerusalem! som ihjelslår
Profeterne og stener dem, som ere sendte til dig! hvor ofte vilde jeg
samle dine Børn, ligesom en Høne samler sine Kyllinger under Vingerne!
Og I vilde ikke.

<span id="an_13:35">13:35</span> Se, eders Hus overlades til eder selv.
Men jeg siger eder: I skulle ingenlunde se mig, førend den Tid kommer,
da I sige: Velsigtnet være den, som kommer, i Herrens Navn!"

<span id="an_14:1">14:1</span> Og det skete, da han kom ind i en af de
øverste Farisæeres Hus på en Sabbat for at holde Måltid, at de toge Vare
på ham.

<span id="an_14:2">14:2</span> Og se, der stod en vattersottig Mand
foran ham.

<span id="an_14:3">14:3</span> Og Jesus tog til Orde og sagde til de
lovkyndige og Farisæerne: "Er det tilladt at helbrede på Sabbaten eller
ej?"

<span id="an_14:4">14:4</span> Men de tav. Og han tog på ham og
helbredte ham og lod ham fare.

<span id="an_14:5">14:5</span> Og han tog til Orde og sagde til dem:
"Hvem er der iblandt eder, som ikke straks, når hans Søn eller Okse
falder i en Brønd, drager dem op på Sabbatsdagen?"

<span id="an_14:6">14:6</span> Og de kunde ikke give Svar derpå.

<span id="an_14:7">14:7</span> Men han sagde en Lignelse til de budne,
da han gav Agt på, hvorledes de udvalgte sig de øverste Pladser ved
Bordet, og sagde til dem:

<span id="an_14:8">14:8</span> "Når du bliver buden af nogen til
Bryllup, da sæt dig ikke øverst til Bords, for at ikke en fornemmere end
du måtte være buden af ham,

<span id="an_14:9">14:9</span> og han, som indbød dig og ham, måtte
komme og sige til dig: Giv denne Plads, og du da med Skam komme til at
sidde nederst.

<span id="an_14:10">14:10</span> Men når du bliver buden, da gå hen og
sæt dig nederst, for at, når han kommer, som har indbudt dig, han da må
sige til dig: Ven! sæt dig højere op; da skal du have Ære for alle dem,
som sidde til Bords med dig.

<span id="an_14:11">14:11</span> Thi enhver, som Ophøjer sig selv, skal
fornedres; og den, som fornedrer sig selv, skal ophøjes."

<span id="an_14:12">14:12</span> Men han sagde også til ham, som havde
indbudt ham: "Når du gør Middags- eller Aftensmåltid, da byd ikke dine
Venner, ej heller dine Brødre, ej heller dine Frænder, ej heller rige
Naboer, for at ikke også de skulle indbyde dig igen, og du få Vederlag.

<span id="an_14:13">14:13</span> Men når du gør et Gæstebud, da indbyd
fattige, vanføre, lamme, blinde!

<span id="an_14:14">14:14</span> Så skal du være salig; thi de have
intet at gengælde dig med; men det skal gengældes dig i de retfærdiges
Opstandelse."

<span id="an_14:15">14:15</span> Men da en af dem, som sade med til
Bords, hørte dette, sagde han til ham: "Salig er den, som holder Måltid
i Guds Rige."

<span id="an_14:16">14:16</span> Men han sagde til ham: "der var en
Mand, som gjorde en stor Nadver og indbød mange.

<span id="an_14:17">14:17</span> Og han udsendte sin Tjener på Nadverens
Time for at sige til de budne: Kommer! thi nu er det beredt.

<span id="an_14:18">14:18</span> Og de begyndte alle som een at
undskylde sig. Den første sagde til ham: Jeg har købt en Mark og har
nødig at gå ud og se den; jeg beder dig, hav mig undskyldt!

<span id="an_14:19">14:19</span> Og en anden sagde: Jeg har købt fem Par
Okser og går hen at prøve dem; jeg beder dig, hav mig undskyldt!

<span id="an_14:20">14:20</span> Og en anden sagde: Jeg har taget mig en
Hustru til Ægte, og derfor kan jeg ikke komme.

<span id="an_14:21">14:21</span> Og Tjeneren kom og meldte sin Herre
dette; da blev Husbonden vred og sagde til sin Tjener: Gå hurtig ud på
Byens Stræder og Gader, og før de fattige og vanføre og lamme og blinde
herind!

<span id="an_14:22">14:22</span> Og Tjeneren sagde: Herre! det er sket,
som du befalede, og der er endnu Rum.

<span id="an_14:23">14:23</span> Og Herre sagde til Tjeneren: Gå ud på
Vejene og ved Gærderne og nød dem til at gå ind, for at mit Hus kan
blive fuldt.

<span id="an_14:24">14:24</span> Thi jeg siger eder, at ingen af hine
Mænd, som vare budne, skal smage min Nadver."

<span id="an_14:25">14:25</span> Men store Skarer gik med ham, og han
vendte sig og sagde til dem:

<span id="an_14:26">14:26</span> "Dersom nogen kommer til mig og ikke
hader sin Fader og Moder og Hustru og Børn og Brødre og Søstre, ja endog
sit eget Liv, kan han ikke være min Discipel.

<span id="an_14:27">14:27</span> Den, som ikke bærer sit Kors og følger
efter mig, kan ikke være min Discipel.

<span id="an_14:28">14:28</span> Thi hvem iblandt eder, som vil bygge et
Tårn, sætter sig ikke først hen og beregner Omkostningen, om han har nok
til at fuldføre det,

<span id="an_14:29">14:29</span> for at ikke, når han får lagt Grunden
og ej kan fuldende det, alle, som se det, skulle begynde at spotte ham
og sige:

<span id="an_14:30">14:30</span> Dette Menneske begyndte at bygge og
kunde ikke fuldende det.

<span id="an_14:31">14:31</span> Eller hvilken Konge, som drager ud for
at gå i Kamp imod en anden Konge, sætter sig ikke først hen og rådslår,
om han er mægtig til med ti Tusinde at møde den, som kommer imod ham med
tyve Tusinde?

<span id="an_14:32">14:32</span> Men hvis ikke, sender han, medens den
anden endnu er langt borte, Sendebud hen og underhandler om Fred.

<span id="an_14:33">14:33</span> Således kan da ingen af eder, som ikke
forsager alt det, han ejer, være min Discipel.

<span id="an_14:34">14:34</span> Saltet er altså godt; men dersom også
Saltet mister sin Kraft, hvorved skal det da få den igen?

<span id="an_14:35">14:35</span> Det er ikke tjenligt hverken til Jord
eller til Gødning; man kaster det ud. Den, som har Øren at høre med, han
høre!"

<span id="an_15:1">15:1</span> Men alle Toldere og Syndere holdt sig nær
til ham for at høre ham.

<span id="an_15:2">15:2</span> Og både Farisæerne og de skriftkloge
knurrede og sagde: "Denne tager imod Syndere og spiser med dem."

<span id="an_15:3">15:3</span> Men han talte denne Lignelse til dem og
sagde:

<span id="an_15:4">15:4</span> "Hvilket Menneske af eder, som har
hundrede Får og har mistet eet af dem, forlader ikke de ni og
halvfemsindstyve i Ørkenen og går ud efter det, han har mistet, indtil
han finder det?

<span id="an_15:5">15:5</span> Og når han har fundet det, lægger han det
på sine Skuldre med Glæde.

<span id="an_15:6">15:6</span> Og når han kommer hjem, sammenkalder han
sine Venner og Naboer og siger til dem: Glæder eder med mig; thi jeg har
fundet mit Får, som jeg havde mistet.

<span id="an_15:7">15:7</span> Jeg siger eder: Således skal der være
Glæde i Himmelen over een Synder, som omvender sig, mere end over ni og
halvfemsindstyve retfærdige, som ikke trænge til Omvendelse.

<span id="an_15:8">15:8</span> Eller hvilken Kvinde, som har ti Drakmer
og taber een Drakme, tænder ikke Lys og fejer Huset og søger med Flid,
indtil hun finder den?

<span id="an_15:9">15:9</span> Og når hun har fundet den, sammenkalder
hun sine Veninder og Naboersker og siger: Glæder eder med mig; thi jeg
har fundet den Drakme, som jeg havde tabt.

<span id="an_15:10">15:10</span> Således, siger jeg eder, bliver der
Glæde hos Guds Engle over een Synder, som omvender sig."

<span id="an_15:11">15:11</span> Men han sagde: "En Mand havde to
Sønner.

<span id="an_15:12">15:12</span> Og den yngste af dem sagde til Faderen:
Fader! giv mig den Del af Formuen, som tilfalder mig. Og han skiftede
Godset imellem dem.

<span id="an_15:13">15:13</span> Og ikke mange Dage derefter samlede den
yngste Søn alt sit og drog udenlands til et fjernt Land og ødte der sin
Formue i et ryggesløst Levned.

<span id="an_15:14">15:14</span> Men da han havde sat alt til, blev der
en svær Hungersnød i det samme Land; og han begyndte at lide Mangel.

<span id="an_15:15">15:15</span> Og han gik hen og holdt sig til en af
Borgerne der i Landet, og denne sendte ham ud på sine Marker for at
vogte Svin.

<span id="an_15:16">15:16</span> Og han attråede at fylde sin Bug med de
Bønner, som Svinene åde; og ingen gav ham noget.

<span id="an_15:17">15:17</span> Men han gik i sig selv og sagde: Hvor
mange Daglejere hos min Fader have ikke Brød i Overflødighed? men jeg
omkommer her af Hunger.

<span id="an_15:18">15:18</span> Jeg vil stå op og gå til min Fader og
sige til ham: Fader! jeg har syndet imod Himmelen og over for dig,

<span id="an_15:19">15:19</span> jeg er ikke længer værd at kaldes din
Søn, gør mig som en af dine Daglejere!

<span id="an_15:20">15:20</span> Og han stod op og kom til sin Fader.
Men da han endnu var langt borte, så hans Fader ham og ynkedes
inderligt, og han løb til og faldt ham om Halsen og kyssede ham.

<span id="an_15:21">15:21</span> Men Sønnen sagde til ham: Fader! jeg
har syndet imod Himmelen og over for dig, jeg er ikke længer værd at
kaldes din Søn.

<span id="an_15:22">15:22</span> Men Faderen sagde til sine Tjenere:
Henter det bedste Klædebon frem, og ifører ham det, og giver ham en Ring
på hans Hånd og Sko på Fødderne;

<span id="an_15:23">15:23</span> og henter Fedekalven og slagter den, og
lader os spise og være lystige!

<span id="an_15:24">15:24</span> Thi denne min Søn var død og er bleven
levende igen, han var fortabt og er funden. Og de begyndte at være
lystige!

<span id="an_15:25">15:25</span> Men hans ældste Søn var på Marken, og
da han kom og nærmede sig Huset, hørte han Musik og Dans.

<span id="an_15:26">15:26</span> Og han kaldte en af Karlene til sig og
spurgte, hvad dette var?

<span id="an_15:27">15:27</span> Men han sagde til ham: Din Broder er
kommen, og din Fader har slagtet Fedekalven, fordi han har fået ham sund
igen.

<span id="an_15:28">15:28</span> Men han blev vred og vilde ikke gå ind.
Men hans Fader gik ud og bad ham.

<span id="an_15:29">15:29</span> Men han svarede og sagde til Faderen:
Se, så mange År har jeg tjent dig, og aldrig har jeg overtrådt noget af
dine Bud, og du har aldrig givet mig et Kid, for at jeg kunde være
lystig med mine Venner.

<span id="an_15:30">15:30</span> Men da denne din Søn kom, som har
fortæret dit Gods med Skøger, slagtede du Fedekalven til ham.

<span id="an_15:31">15:31</span> Men han sagde til ham: Barn! du er
altid hos mig, og alt mit er dit.

<span id="an_15:32">15:32</span> Men man burde være lystig og glæde sig,
fordi denne din Broder var død og er bleven levende og var fortabt og er
funden."

<span id="an_16:1">16:1</span> Men han sagde også til Disciplene: "Der
var en rig Mand, som havde en Husholder, og denne blev angiven for ham
som en, der ødte hans Ejendom.

<span id="an_16:2">16:2</span> Og han lod ham kalde og sagde til ham:
Hvad er dette, jeg hører om dig? Aflæg Regnskabet for din Husholdning;
thi du kan ikke længer være Husholder.

<span id="an_16:3">16:3</span> Men Husholderen sagde ved sig selv: Hvad
skal jeg gøre, efterdi min Herre tager Husholdningen fra mig? Jeg formår
ikke at Grave, jeg skammer mig ved at tigge.

<span id="an_16:4">16:4</span> Nu ved jeg, hvad jeg vil gøre, for af de
skulle modtage mig i deres Huse, når jeg bliver sat fra Husholdningen.

<span id="an_16:5">16:5</span> Og han kaldte hver enkelt af sin Herres
Skyldnere til sig og sagde til den første: Hvor meget er du min Herre
skyldig?

<span id="an_16:6">16:6</span> Men han sagde: Hundrede Fade Olie. Og han
sagde til ham: Tag dit Skyldbrev, og sæt dig hurtig ned og skriv
halvtredsindstyve!

<span id="an_16:7">16:7</span> Derefter sagde han til en anden: Men du,
hvor meget er du skyldig? Men han sagde: Hundrede Mål Hvede. Han siger
til ham: Tag dit Skyldbrev og skriv firsindstyve!

<span id="an_16:8">16:8</span> Og Herren roste den uretfærdige
Husholder, fordi han havde handlet klogelig; thi denne Verdens Børn ere
klogere end Lysets Børn imod deres egen Slægt.

<span id="an_16:9">16:9</span> Og jeg siger eder: Gører eder Venner ved
Uretfærdighedens Mammon, for at de, når det er forbi med den, må modtage
eder i de evige Boliger.

<span id="an_16:10">16:10</span> Den, som er tro i det mindste, er også
tro i meget, og den, som er uretfærdig i det mindste, er også uretfærdig
i meget.

<span id="an_16:11">16:11</span> Dersom I da ikke have været tro i den
uretfærdige Mammon, hvem vil da betro eder den sande?

<span id="an_16:12">16:12</span> Og dersom I ikke have været tro i det,
som andre eje, hvem vil da give eder noget selv at eje?

<span id="an_16:13">16:13</span> Ingen Tjener kan tjene to Herrer; thi
han vil enten hade den ene og elske den anden, eller holde sig til den
ene og ringeagte den anden; I kunne ikke tjene Gud og Mammon."

<span id="an_16:14">16:14</span> Men alt dette hørte Farisæerne, som
vare pengegerrige, og de spottede ham.

<span id="an_16:15">16:15</span> Og han sagde til dem: "I ere de, som
gøre eder selv retfærdige for Menneskene; men Gud kender eders Hjerter;
thi det, som er højt iblandt Mennesker, er en Vederstyggelighed for Gud.

<span id="an_16:16">16:16</span> Loven og Profeterne vare indtil
Johannes; fra den Tid forkyndes Evangeliet om Guds Rige, og enhver
trænger derind med Vold.

<span id="an_16:17">16:17</span> Men det er lettere, at Himmelen og
Jorden forgå, end at en Tøddel af Loven bortfalder.

<span id="an_16:18">16:18</span> Hver, som skiller sig fra sin Hustru og
tager en anden til Ægte, bedriver Hor; og hver, som tager til Ægte en
Kvinde, der er skilt fra sin Mand, bedriver Hor.

<span id="an_16:19">16:19</span> Men der var en rig Mand, og han klædte
sig i Purpur og kostbart Linned og levede hver Dag i Fryd og Herlighed.

<span id="an_16:20">16:20</span> Men en fattig ved Navn Lazarus var lagt
ved hans Port, fuld af Sår.

<span id="an_16:21">16:21</span> Og han attråede at mættes af det, som
faldt fra den Riges Bord; men også Hundene kom og slikkede hans Sår.

<span id="an_16:22">16:22</span> Men det skete, at den fattige døde, og
at han blev henbåren af Englene i Abrahams Skød; men den rige døde også
og blev begravet.

<span id="an_16:23">16:23</span> Og da han slog sine Øjne op i
Dødsriget, hvor han var i Pine, ser han Abraham langt borte og Lazarus i
hans Skød.

<span id="an_16:24">16:24</span> Og han råbte og sagde: Fader Abraham!
forbarm dig over mig, og send Lazarus, for at han kan dyppe det yderste
af sin Finger i Vand og læske min Tunge; thi jeg pines svarlig i denne
Lue.

<span id="an_16:25">16:25</span> Men Abraham sagde: Barn! kom i Hu, at
du har fået dit gode i din Livstid, og Lazarus ligeså det onde; men nu
trøstes han her, og du pines.

<span id="an_16:26">16:26</span> Og foruden alt dette er der fæstet et
stort Svælg imellem os og eder, for at de, som ville fare herfra over
til eder, ikke skulle kunne det, og de ikke heller skulle fare derfra
over til os.

<span id="an_16:27">16:27</span> Men han sagde: Så beder jeg dig, Fader!
at du vil sende ham til min Faders Hus

<span id="an_16:28">16:28</span> thi jeg har fem Brødre for at han kan
vidne for dem, for at ikke også de skulle komme i dette Pinested.

<span id="an_16:29">16:29</span> Men Abraham siger til ham: De have
Moses og Profeterne, lad dem høre dem!

<span id="an_16:30">16:30</span> Men han sagde: Nej, Fader Abraham! men
dersom nogen fra de døde kommer til dem, ville de omvende sig.

<span id="an_16:31">16:31</span> Men han sagde til ham: Høre de ikke
Moses og Profeterne, da lade de sig heller ikke overbevise, om nogen
opstår fra de døde."

<span id="an_17:1">17:1</span> Men han sagde til sine Disciple: "Det er
umuligt, at Forargelser ikke skulde komme; men ve den, ved hvem de
komme!

<span id="an_17:2">17:2</span> Det er bedre for ham, om en Møllesten er
lagt om hans Hals, og han er kastet i Havet end at han skulde forarge
een af disse små.

<span id="an_17:3">17:3</span> Vogter på eder selv! Dersom din Broder
synder, da irettesæt ham; og dersom han angrer, da tilgiv ham!

<span id="an_17:4">17:4</span> Og dersom han syv Gange om Dagen synder
imod dig og syv Gange vender tilbage til dig og siger: Jeg angrer det,
da skal du tilgive ham."

<span id="an_17:5">17:5</span> Og Apostlene sagde til Herren: "Giv os
mere Tro!"

<span id="an_17:6">17:6</span> Men Herren sagde: "Dersom I havde Tro som
et Sennepskorn, da kunde I sige til dette Morbærfigentræ: Ryk dig op med
Rode, og plant dig i Havet, og det skulde adlyde eder.

<span id="an_17:7">17:7</span> Men hvem af eder, som har en Tjener, der
pløjer eller vogter, siger til ham, når han kommer hjem fra Marken: Gå
straks hen og sæt dig til Bords?

<span id="an_17:8">17:8</span> Vil han ikke tværtimod sige til ham:
Tilbered, hvad jeg skal have til Nadver, og bind op om dig, og vart mig
op, medens jeg spiser og drikker; og derefter må du spise og drikke?

<span id="an_17:9">17:9</span> Mon han takker Tjeneren, fordi han gjorde
det, som var befalet? Jeg mener det ikke.

<span id="an_17:10">17:10</span> Således skulle også I, når I have gjort
alle de Ting, som ere eder befalede, sige: Vi ere unyttige Tjenere; kun
hvad vi vare skyldige at gøre, have vi gjort."

<span id="an_17:11">17:11</span> Og det skete, medens han var på Vej til
Jerusalem, at han drog midt imellem Samaria og Galilæa.

<span id="an_17:12">17:12</span> Og da han gik ind i en Landsby, mødte
der ham ti spedalske Mænd, som stode langt borte,

<span id="an_17:13">17:13</span> og de opløftede Røsten og sagde:
"Jesus, Mester, forbarm dig over os!"

<span id="an_17:14">17:14</span> Og da han så dem, sagde han til dem:
"Går hen og fremstiller eder for Præsterne!" Og det skete, medens de gik
bort, bleve de rensede.

<span id="an_17:15">17:15</span> Men en af dem vendte tilbage, da han
så, at han var helbredt, og priste Gud med høj Røst.

<span id="an_17:16">17:16</span> Og han faldt på sit Ansigt for hans
Fødder og takkede ham; og denne var en Samaritan.

<span id="an_17:17">17:17</span> Men Jesus svarede og sagde: "Bleve ikke
de ti rensede? hvor ere de ni?

<span id="an_17:18">17:18</span> Fandtes der ingen, som vendte tilbage
for at give Gud Ære, uden denne fremmede?"

<span id="an_17:19">17:19</span> Og han sagde til ham:"Stå op, gå bort;
din Tro har frelst dig!"

<span id="an_17:20">17:20</span> Men da han blev spurgt af Farisæerne
om, når Guds Rige kommer, svarede han dem og sagde: "Guds Rige kommer
ikke således, at man kan vise derpå.

<span id="an_17:21">17:21</span> Ikke heller vil man sige: Se her,
eller: Se der er det; thi se, Guds Rige er inden i eder."

<span id="an_17:22">17:22</span> Men han sagde til Disciplene: "Der skal
komme Dage, da I skulle attrå at se en af Menneskesønnens Dage, og I
skulle ikke se den.

<span id="an_17:23">17:23</span> Og siger man til eder: Se der, eller:
Se her er han, så går ikke derhen, og løber ikke derefter!

<span id="an_17:24">17:24</span> Thi ligesom Lynet, når det lyner fra
den ene Side af Himmelen, skinner til den anden Side af Himmelen,
således skal Menneskesønnen være på sin Dag.

<span id="an_17:25">17:25</span> Men først bør han lide meget og
forkastes af denne Slægt.

<span id="an_17:26">17:26</span> Og som det skete i Noas Dage, således
skal det også være i Menneskesønnens Dage:

<span id="an_17:27">17:27</span> De spiste, drak, toge til Ægte, bleve
bortgiftede indtil den Dag, da Noa gik ind i Arken, og Syndfloden kom og
ødelagde alle.

<span id="an_17:28">17:28</span> Ligeledes, som det skete i Loths Dage:
De spiste, drak, købte, solgte, plantede, byggede;

<span id="an_17:29">17:29</span> men på den Dag, da Loth gik ud af
Sodoma, regnede Ild og Svovl ned fra Himmelen og ødelagde dem alle:

<span id="an_17:30">17:30</span> på samme Måde skal det være på den Dag,
da Menneskesønnen åbenbares.

<span id="an_17:31">17:31</span> På den dag skal den, som er på Taget og
har sine Ejendele i Huset, ikke stige ned for at hente dem; og ligeså
skal den, som er på Marken, ikke vende tilbage igen!

<span id="an_17:32">17:32</span> Kommer Loths Hustru i Hu!

<span id="an_17:33">17:33</span> Den, som søger at bjærge sit Liv, skal
miste det; og den, som mister det, skal beholde Livet.

<span id="an_17:34">17:34</span> Jeg siger eder: I den Nat skulle to
Mænd være på eet Leje; den ene skal tages med, og den anden skal lades
tilbage.

<span id="an_17:35">17:35</span> To Kvinder skulle male på samme Kværn;
den ene skal tages med, og den anden skal lades tilbage.

<span id="an_17:36">17:36</span> To Mænd skulle være på Marken; den ene
skal tages med. og den anden skal lades tilbage."

<span id="an_17:37">17:37</span> Og de svare og sige til ham: "Hvor,
Herre?" Men han sagde til dem: "Hvor Ådselet er, der ville også Ørnene
samle sig."

<span id="an_18:1">18:1</span> Men han talte til dem en Lignelse om, at
de burde altid bede og ikke blive trætte,

<span id="an_18:2">18:2</span> og sagde: "Der var i en By en Dommer, som
ikke frygtede Gud og ikke undså sig for noget Menneske.

<span id="an_18:3">18:3</span> Og der var en Enke i den By, og hun kom
til ham og sagde: Skaf mig Ret over min Modpart!

<span id="an_18:4">18:4</span> Og længe vilde han ikke. Men derefter
sagde han ved sig selv: Om jeg end ikke frygter Gud, ej heller undser
mig for noget Menneske,

<span id="an_18:5">18:5</span> så vil jeg dog, efterdi denne Enke volder
mig Besvær, skaffe Hende Ret, for at hun ikke uophørligt skal komme og
plage mig."

<span id="an_18:6">18:6</span> Men Herren sagde: "Hører, hvad den
uretfærdige Dommer siger!

<span id="an_18:7">18:7</span> Skulde da Gud ikke skaffe sine udvalgte
Ret, de, som råbe til ham Dag og Nat? og er han ikke langmodig, når det
gælder dem?

<span id="an_18:8">18:8</span> Jeg siger eder, han skal skaffe dem Ret i
Hast. Men mon Menneskesønnen, når han kommer, vil finde Troen på
Jorden?"

<span id="an_18:9">18:9</span> Men han sagde også til nogle, som stolede
på sig selv, at de vare retfærdige, og foragtede de andre, denne
Lignelse:

<span id="an_18:10">18:10</span> "Der gik to Mænd op til Helligdommen
for at bede; den ene var en Farisæer, og den anden en Tolder.

<span id="an_18:11">18:11</span> Farisæeren stod og bad ved sig selv
således: Gud! Jeg takker dig, fordi jeg ikke er som de andre Mennesker,
Røvere, uretfærdige, Horkarle, eller også som denne Tolder.

<span id="an_18:12">18:12</span> Jeg faster to Gange om Ugen, jeg giver
Tiende af al min indtægt.

<span id="an_18:13">18:13</span> Men Tolderen stod langt borte og vilde
end ikke opløfte Øjnene til Himmelen, men slog sig for sit Bryst og
sagde: Gud, vær mig Synder nådig!

<span id="an_18:14">18:14</span> Jeg siger eder: Denne gik
retfærdiggjort hjem til sit Hus fremfor den anden; thi enhver, som
Ophøjer sig selv, skal fornedres; men den, som fornedrer sig selv, skal
ophøjes."

<span id="an_18:15">18:15</span> Men de bare også de små Børn til ham,
for at han skulde røre ved dem; men da Disciplene så det, truede de dem.

<span id="an_18:16">18:16</span> Men Jesus kaldte dem til sig og sagde:
"Lader de små Børn komme til mig, og formener dem det ikke; thi Guds
Rige hører sådanne til.

<span id="an_18:17">18:17</span> Sandelig, siger jeg eder, den, som ikke
modtager Guds Rige ligesom et lille Barn, han skal ingenlunde komme ind
i det."

<span id="an_18:18">18:18</span> Og en af de Øverste spurgte ham og
sagde: "Gode Mester! hvad skal jeg gøre, for at jeg kan arve et evigt
Liv?"

<span id="an_18:19">18:19</span> Men Jesus sagde til ham: "Hvorfor
kalder du mig god? Ingen er god uden een, nemlig Gud.

<span id="an_18:20">18:20</span> Du kender Budene: Du må ikke bedrive
Hor; du må ikke slå ihjel; du må ikke stjæle; du må ikke sige falsk
Vidnesbyrd; Ær din Fader og din Moder."

<span id="an_18:21">18:21</span> Men han sagde: "Det har jeg holdt alt
sammen fra min Ungdom af."

<span id="an_18:22">18:22</span> Men da Jesus hørte det, sagde han til
ham: "Endnu een Ting fattes dig: Sælg alt, hvad du har, og uddel det til
fattige, så skal du have en Skat i Himmelen; og kom så og følg mig!"

<span id="an_18:23">18:23</span> Men da han hørte dette, blev han dybt
bedrøvet; thi han var såre rig.

<span id="an_18:24">18:24</span> Men da Jesus så, at han blev dybt
bedrøvet, sagde han: "Hvor vanskeligt komme de, som have Rigdom, ind i
Guds Rige!

<span id="an_18:25">18:25</span> thi det er lettere for en Kamel at gå
igennem et Nåleøje end for en rig at gå ind i Guds Rige."

<span id="an_18:26">18:26</span> Men de, som hørte det, sagde: "Hvem kan
da blive frelst?"

<span id="an_18:27">18:27</span> Men han sagde: "Hvad der er umuligt for
Mennesker, det er muligt for Gud."

<span id="an_18:28">18:28</span> Men Peter sagde: "Se, vi have forladt
vort eget og fulgt dig."

<span id="an_18:29">18:29</span> Men han sagde til dem: "Sandelig, siger
jeg eder, der er ingen, som har forladt Hus eller Forældre eller Brødre
eller Hustru eller Børn for Guds Riges Skyld,

<span id="an_18:30">18:30</span> uden at han skal få det mange Fold igen
i denne Tid og i den kommende Verden et evigt Liv."

<span id="an_18:31">18:31</span> Men han tog de tolv til sig og sagde
til dem: "Se, vi drage op til Jerusalem, og alle de Ting, som ere
skrevne ved Profeterne, skulle fuldbyrdes på Menneskesønnen.

<span id="an_18:32">18:32</span> Thi han skal overgives til Hedningerne
og spottes, forhånes og bespyttes,

<span id="an_18:33">18:33</span> og de skulle hudstryge og ihjelslå ham;
og på den tredje Dag skal han opstå."

<span id="an_18:34">18:34</span> Og de fattede intet deraf, og dette Ord
var skjult for dem, og de forstode ikke det, som blev sagt.

<span id="an_18:35">18:35</span> Men det skete, da han nærmede sig til
Jeriko, sad der en blind ved Vejen og tiggede.

<span id="an_18:36">18:36</span> Og da han hørte en Skare gå forbi,
spurgte han, hvad dette var.

<span id="an_18:37">18:37</span> Men de fortalte ham, at Jesus af
Nazareth kom forbi.

<span id="an_18:38">18:38</span> Og han råbte og sagde:"Jesus, du Davids
Søn,forbarm dig over mig!"

<span id="an_18:39">18:39</span> Og de, som gik foran, truede ham, for
at han skulde tie; men han råbte meget stærkere: "Du Davids Søn, forbarm
dig over mig!"

<span id="an_18:40">18:40</span> Og Jesus stod stille og bød, at han
skulde føres til ham; men da han kom nær til ham, spurgte han ham og
sagde:

<span id="an_18:41">18:41</span> "Hvad vil du, at jeg skal gøre for
dig?" Men han sagde: "Herre! at jeg må blive seende."

<span id="an_18:42">18:42</span> Og Jesus sagde til ham: "Bliv seende!
din Tro har frelst dig."

<span id="an_18:43">18:43</span> Og straks blev han seende, og han
fulgte ham og priste Gud; og hele Folket lovpriste Gud, da de så det.

<span id="an_19:1">19:1</span> Og han kom ind i Jeriko og drog
derigennem.

<span id="an_19:2">19:2</span> Og se, der var en Mand, som hed Zakæus;
han var Overtolder, og han var rig.

<span id="an_19:3">19:3</span> Og han søgte at få at se, hvem der var
Jesus, og kunde ikke for Skaren, fordi han var lille af Vækst.

<span id="an_19:4">19:4</span> Og han løb forud og steg op i et Morbær
Figentræ, for at han kunde se ham; thi han skulde komme frem ad den Vej.

<span id="an_19:5">19:5</span> Og da Jesus kom til Stedet, så han op og
blev ham var og sagde til ham: "Zakæus! skynd dig og stig ned; thi jeg
skal i Dag blive i dit Hus."

<span id="an_19:6">19:6</span> Og han skyndte sig og steg ned og tog
imod ham med Glæde.

<span id="an_19:7">19:7</span> Og da de så det, knurrede de alle og
sagde: "Han er gået ind for at tage Herberge hos en syndig Mand."

<span id="an_19:8">19:8</span> Men Zakæus stod frem og sagde til Herren:
"Se, Herre! Halvdelen af min Ejendom giver jeg de fattige; og dersom jeg
har besveget nogen for noget, da giver jeg det fire Fold igen."

<span id="an_19:9">19:9</span> Men Jesus sagde til ham: "I Dag er der
blevet dette Hus Frelse til Del, efterdi også han er en Abrahams Søn;

<span id="an_19:10">19:10</span> thi Menneskesønnen er kommen for at
søge og frelse det fortabte."

<span id="an_19:11">19:11</span> Men medens de hørte på dette, fortsatte
han og sagde en Lignelse, fordi han var nær ved Jerusalem, og de mente,
at Guds Rige skulde straks komme til Syne.

<span id="an_19:12">19:12</span> Han sagde da: "En højbåren Mand drog
til et fjernt Land for at få Kongemagt og vende tilbage igen.

<span id="an_19:13">19:13</span> Men han kaldte ti af sine Tjenere og
gav dem ti Pund og sagde til dem: Købslår dermed, indtil jeg kommer.

<span id="an_19:14">19:14</span> Men hans Medborgere hadede ham og
skikkede Sendebud efter ham og lod sige: Vi ville ikke, at denne skal
være Konge over os.

<span id="an_19:15">19:15</span> Og det skete, da han kom igen, efter at
han havde fået Kongemagten, sagde han, at disse Tjenere, hvem han havde
givet Pengene, skulde kaldes for ham, for at han kunde få at vide, hvad
hver havde vundet.

<span id="an_19:16">19:16</span> Og den første trådte frem og sagde:
Herre! dit Pund har erhvervet ti Pund til.

<span id="an_19:17">19:17</span> Og han sagde til ham: Vel, du gode
Tjener! efterdi du har været tro i det mindste, skal du have Magt over
ti Byer.

<span id="an_19:18">19:18</span> Og den anden kom og sagde: Herre! dit
Pund har indbragt fem Pund.

<span id="an_19:19">19:19</span> Men han sagde også til denne: Og du
skal være over fem Byer.

<span id="an_19:20">19:20</span> Og en anden kom og sagde: Herre! se,
her er dit Pund, som jeg har haft liggende i et Tørklæde.

<span id="an_19:21">19:21</span> Thi jeg frygtede for dig, efterdi du er
en streng Mand; du tager, hvad du ikke lagde, og høster, hvad du ikke
såede.

<span id="an_19:22">19:22</span> Han siger til ham: Efter din egen Mund
dømmer jeg dig, du onde Tjener! Du vidste, at jeg er en streng Mand, som
tager, hvad jeg ikke lagde, og høster, hvad jeg ikke såede;

<span id="an_19:23">19:23</span> hvorfor gav du da ikke mine Penge til
Vekselbordet, så jeg ved min Hjemkomst kunde have krævet dem med Rente?

<span id="an_19:24">19:24</span> Og han sagde til dem, som stode hos:
Tager Pundet fra ham, og giver det til ham, som har de ti Pund.

<span id="an_19:25">19:25</span> Og de sagde til ham: Herre! han har ti
Pund.

<span id="an_19:26">19:26</span> Jeg siger eder, at enhver, som har, ham
skal der gives; men den, som ikke har, fra ham skal endog det tages, som
han har.

<span id="an_19:27">19:27</span> Men fører disse mine Fjender hid, som
ikke vilde, at jeg skulde være Konge over dem, og hugger dem ned for
mine Øjne!"

<span id="an_19:28">19:28</span> Og da han havde sagt dette, gik han
foran og drog op til Jerusalem.

<span id="an_19:29">19:29</span> Og det skete, da han nærmede sig til
Bethfage og Bethania ved det Bjerg, som kaldes Oliebjerget, udsendte han
to af sine Disciple og sagde:

<span id="an_19:30">19:30</span> "Går hen til den Landsby, som ligger
lige for eder. Når I komme derind, skulle I finde et Føl bundet, på
hvilket der endnu aldrig har siddet noget Menneske; og løser det, og
fører det hid!

<span id="an_19:31">19:31</span> Og dersom nogen spørger eder: Hvorfor
løse I det? da skulle I sige således: Herren har Brug for det."

<span id="an_19:32">19:32</span> Men de udsendte gik hen og fandt det,
ligesom han havde sagt dem.

<span id="an_19:33">19:33</span> Men da de løste Føllet, sagde dets
Herrer til dem: "Hvorfor løse I Føllet?"

<span id="an_19:34">19:34</span> Og de sagde: "Herren har Brug for det."

<span id="an_19:35">19:35</span> Og de førte det til Jesus, og de lagde
deres Klæder på Føllet og lod Jesus sætte sig derpå.

<span id="an_19:36">19:36</span> Og da han drog frem, bredte de deres
Klæder under ham på Vejen.

<span id="an_19:37">19:37</span> Men da han nu nærmede sig til Nedgangen
fra Oliebjerget, begyndte hele Disciplenes Mængde med Glæde at prise Gud
med høj Røst for alle de kraftige Gerninger, som de havde set, og de
sagde:

<span id="an_19:38">19:38</span> "Velsignet være Kongen, som kommer, i
Herrens Navn! Fred i Himmelen, og Ære i det højeste!"

<span id="an_19:39">19:39</span> Og nogle af Farisæerne i Skaren sagde
til ham: "Mester! irettesæt dine Disciple!"

<span id="an_19:40">19:40</span> Og han svarede og sagde til dem: "Jeg
siger eder, at hvis disse tie, skulle Stenene råbe."

<span id="an_19:41">19:41</span> Og da han kom nær til og så Staden,
græd han over den og sagde:

<span id="an_19:42">19:42</span> "Vidste dog også du, ja, selv på denne
din Dag, hvad der tjener til din Fred! Men nu er det skjult for dine
Øjne.

<span id="an_19:43">19:43</span> Thi der skal komme Dage over dig, da
dine Fjender skulle kaste en Vold op omkring dig og omringe dig og
trænge dig alle Vegne fra;

<span id="an_19:44">19:44</span> og de skulle lægge dig helt øde og dine
Børn i dig og ikke lade Sten på Sten tilbage i dig, fordi du ikke kendte
din Besøgelses Tid."

<span id="an_19:45">19:45</span> Og han gik ind i Helligdommen og
begyndte at uddrive dem, som solgte,

<span id="an_19:46">19:46</span> og sagde til dem: "Der er skrevet: Og
mit Hus er et Bedehus; men I have gjort det til en Røverkule."

<span id="an_19:47">19:47</span> Og han lærte daglig i Helligdommen; men
Ypperstepræsterne og de skriftkloge og de første i Folket søgte at slå
ham ihjel.

<span id="an_19:48">19:48</span> Og de fandt ikke, hvad de skulde gøre;
thi hele Folket hang ved ham og hørte ham.

<span id="an_20:1">20:1</span> Og det skete på en af de Dage, medens han
lærte folket i Helligdommen og forkyndte Evangeliet, da trådte
Ypperstepræsterne og de skriftkloge tillige med de Ældste hen til ham.

<span id="an_20:2">20:2</span> Og de talte til ham og sagde: "Sig os, af
hvad Magt gør du disse Ting, eller hvem er det, som har givet dig denne
Magt?"

<span id="an_20:3">20:3</span> Men han svarede og sagde til dem: "Også
jeg vil spørge eder om en Ting, siger mig det:

<span id="an_20:4">20:4</span> Johannes's Dåb, var den fra Himmelen
eller fra Mennesker?"

<span id="an_20:5">20:5</span> Men de overvejede med hverandre og sagde:
"Sige vi: Fra Himmelen, da vil han sige: Hvorfor troede I ham ikke?

<span id="an_20:6">20:6</span> Men sige vi: Fra Mennesker, da vil hele
Folket stene os; thi det er overbevist om, at Johannes var en Profet."

<span id="an_20:7">20:7</span> Og de svarede, at de vidste ikke hvorfra.

<span id="an_20:8">20:8</span> Og Jesus sagde til dem: "Så siger ikke
heller jeg eder, af hvad Magt jeg gør disse Ting."

<span id="an_20:9">20:9</span> Men han begyndte at sige denne Lignelse
til Folket: "En Mand plantede en Vingård og lejede den ud til
Vingårdsmænd og drog udenlands for lange Tider.

<span id="an_20:10">20:10</span> Og da Tiden kom, sendte han en Tjener
til Vingårdsmændene, for at de skulde give ham af Vingårdens Frugt; men
Vingårdsmændene sloge ham og sendte ham tomhændet bort.

<span id="an_20:11">20:11</span> Og han sendte fremdeles en anden
Tjener; men de sloge også ham og forhånede ham og sendte ham tomhændet
bort.

<span id="an_20:12">20:12</span> Og han sendte fremdeles en tredje; men
også ham sårede de og kastede ham ud.

<span id="an_20:13">20:13</span> Men Vingårdens Herre sagde: Hvad skal
jeg gøre? Jeg vil sende min Søn, den elskede; de ville dog vel undse
sig, for ham.

<span id="an_20:14">20:14</span> Men da Vingårdsmændene så ham, rådsloge
de indbyrdes og sagde: Det er Arvingen; lader os slå ham ihjel, for at
Arven kan blive vor.

<span id="an_20:15">20:15</span> Og de kastede ham ud af Vingården og
sloge ham ihjel. Hvad vil nu Vingårdens Herre gøre ved dem?

<span id="an_20:16">20:16</span> Han vil komme og ødelægge disse
Vingårdsmænd og give Vingården til andre." Men da de hørte det, sagde
de: "Det ske aldrig!"

<span id="an_20:17">20:17</span> Men han så på dem og sagde: "Hvad er da
dette, som er skrevet: Den Sten, som Bygningsmændene forkastede, den er
bleven til en Hovedhjørnesten?

<span id="an_20:18">20:18</span> Hver, som falder på denne Sten, skal
slå sig sønder; men hvem den falder på, ham skal den knuse."

<span id="an_20:19">20:19</span> Og Ypperstepræsterne og de skriftkloge
søgte at lægge Hånd på ham i den samme Time, men de frygtede for Folket;
thi de forstode, at han sagde denne Lignelse imod dem.

<span id="an_20:20">20:20</span> Og de toge Vare på ham og udsendte
Lurere, der anstillede sig, som om de vare retfærdige, for at fange ham
i Ord, så de kunde overgive ham til Øvrigheden og Landshøvdingens Magt.

<span id="an_20:21">20:21</span> Og de spurgte ham og sagde: "Mester! vi
vide, at du taler og lærer Rettelig og ikke ser på Personer, men lærer
Guds Vej i Sandhed.

<span id="an_20:22">20:22</span> Er det os tilladt at give Kejseren Skat
eller ej?"

<span id="an_20:23">20:23</span> Men da han mærkede deres Træskhed,
sagde han til dem: "Hvorfor friste I mig?

<span id="an_20:24">20:24</span> Viser mig en Denar"; hvis Billede og
Overskrift bærer den?" Men de svarede og sagde: "Kejserens."

<span id="an_20:25">20:25</span> Men han sagde til dem: "Så giver da
Kejseren, hvad Kejserens er, og Gud, hvad Guds er."

<span id="an_20:26">20:26</span> Og de kunde ikke fange ham i Ord i
Folkets Påhør, og de forundrede sig over hans Svar og tav.

<span id="an_20:27">20:27</span> Men nogle af Saddukæerne, som nægte, at
der er Opstandelse, kom til ham og spurgte ham og sagde:

<span id="an_20:28">20:28</span> "Mester! Moses har foreskrevet os:
Dersom en har en Broder, som er gift, og denne dør barnløs, da skal hans
Broder tage Hustruen og oprejse sin Broder Afkom.

<span id="an_20:29">20:29</span> Nu var der syv Brødre; og den første
tog en Hustru og døde barnløs.

<span id="an_20:30">20:30</span> Ligeså den anden.

<span id="an_20:31">20:31</span> Og den tredje tog hende, og således
også alle syv; de døde uden at efterlade Børn.

<span id="an_20:32">20:32</span> Men til sidst døde også Hustruen.

<span id="an_20:33">20:33</span> Hvem af dem får hende så til Hustru i
Opstandelsen? thi de have alle syv haft hende til Hustru."

<span id="an_20:34">20:34</span> Og Jesus sagde til dem: "Denne Verdens
Børn tage til Ægte og bortgiftes;

<span id="an_20:35">20:35</span> men de, som agtes værdige til at få Del
i hin Verden og i Opstandelsen fra de døde, tage hverken til Ægte eller
bortgiftes.

<span id="an_20:36">20:36</span> Thi de kunne ikke mere dø; thi de ere
Engle lige og ere Guds Børn, idet de ere Opstandelsens Børn.

<span id="an_20:37">20:37</span> Men at de døde oprejses, har også Moses
givet til Kende i Stedet om Tornebusken, når han kalder Herren: Abrahams
Gud og Isaks Gud og Jakobs Gud.

<span id="an_20:38">20:38</span> Men han er ikke dødes, men levendes
Gud; thi for ham leve de alle."

<span id="an_20:39">20:39</span> Men nogle af de skriftkloge svarede og
sagde: "Mester! du talte vel."

<span id="an_20:40">20:40</span> Og de turde ikke mere spørge ham om
noget.

<span id="an_20:41">20:41</span> Men han sagde til dem: "Hvorledes siger
man, at Kristus er Davids Søn?

<span id="an_20:42">20:42</span> David selv siger jo i Salmernes Bog:
Herren sagde til min Herre: Sæt dig ved min højre Hånd,

<span id="an_20:43">20:43</span> indtil jeg får lagt dine Fjender som en
Skammel for dine Fødder.

<span id="an_20:44">20:44</span> Altså kalder David ham en Herre,
hvorledes er han da hans Søn?"

<span id="an_20:45">20:45</span> Men i hele Folkets Påhør sagde han til
Disciplene:

<span id="an_20:46">20:46</span> "Vogter eder for de skriftkloge. som
gerne ville gå i lange Klæder og holde af at lade sig hilse på Torvene
og at have de fornemste Pladser i Synagogerne og at sidde øverst til
Bords ved Måltiderne,

<span id="an_20:47">20:47</span> de, som opæde Enkers Huse og på Skrømt
bede længe; disse skulle få des hårdere Dom."

<span id="an_21:1">21:1</span> Men idet han så op, fik han Øje på de
rige, som lagde deres Gaver i Tempelblokken.

<span id="an_21:2">21:2</span> Men han så en fattig Enke. som lagde to
Skærve deri.

<span id="an_21:3">21:3</span> Og han sagde: "Sandelig, siger jeg eder,
at denne fattige Enke lagde mere i end de alle.

<span id="an_21:4">21:4</span> Thi alle disse lagde af deres Overflod
hen til Gaverne; men hun lagde af sin Fattigdom al sin Ejendom, som hun
havde."

<span id="an_21:5">21:5</span> Og da nogle sagde om Helligdommen, at den
var prydet med smukke Sten og Tempelgaver. sagde han:

<span id="an_21:6">21:6</span> "Disse Ting, som I se - der skal komme
Dage, da der ikke lades Sten på Sten, som jo skal nedbrydes."

<span id="an_21:7">21:7</span> Men de spurgte ham og sagde: "Mester! når
skal dette da ske? og hvad er Tegnet på, når dette skal ske?"

<span id="an_21:8">21:8</span> Men han sagde: "Ser til, at I ikke blive
forførte; thi mange skulle på mit Navn komme og sige: Det er mig, og:
Tiden er kommen nær. Går ikke efter dem!

<span id="an_21:9">21:9</span> Men når I høre om Krige og Oprør, da
forskrækkes ikke; thi dette må først ske, men Enden er der ikke straks."

<span id="an_21:10">21:10</span> Da sagde han til dem: "Folk skal rejse
sig imod Folk, og Rige imod Rige.

<span id="an_21:11">21:11</span> Og store Jordskælv skal der være her og
der og Hungersnød og Pest, og der skal ske frygtelige Ting og store Tegn
fra Himmelen.

<span id="an_21:12">21:12</span> Men forud for alt dette skulle de lægge
Hånd på eder og forfølge eder og overgive eder til Synagoger og
Fængsler, og I skulle føres frem for Konger og Landshøvdinger for mit
Navns Skyld.

<span id="an_21:13">21:13</span> Det skal falde ud for eder til
Vidnesbyrd.

<span id="an_21:14">21:14</span> Lægger det da på Hjerte, at I ikke
forud skulle overtænke, hvorledes I skulde forsvare eder.

<span id="an_21:15">21:15</span> Thi jeg, vil give eder Mund og Visdom,
som alle eders Modstandere ikke skulle kunne modstå eller modsige.

<span id="an_21:16">21:16</span> Men I skulle endog forrådes af Forældre
og Brødre og Frænder og Venner, og de skulle slå nogle af eder ihjel.

<span id="an_21:17">21:17</span> Og I skulle hades af alle for mit Navns
Skyld.

<span id="an_21:18">21:18</span> Og ikke et Hår på eders Hoved skal gå
tabt.

<span id="an_21:19">21:19</span> Ved eders Udholdenhed skulle I vinde
eders Sjæle.

<span id="an_21:20">21:20</span> Men når I se Jerusalem omringet af
Krigshære, da forstår, at dens Ødelæggelse er kommen nær.

<span id="an_21:21">21:21</span> Da skulle de, som ere i Judæa, fly til
Bjergene; og de, som ere inde i Staden, skulle vige bort derfra; og de,
som ere på Landet, skulle ikke gå ind i den.

<span id="an_21:22">21:22</span> Thi disse ere Hævnens Dage, da alt,
hvad skrevet er, skal opfyldes.

<span id="an_21:23">21:23</span> Men ve de frugtsommelige og dem, som
give Die, i de Dage; thi der skal være stor Nød på Jorden og Vrede over
dette Folk.

<span id="an_21:24">21:24</span> Og de skulle falde for Sværdets Od og
føres fangne til alle Hedningerne; og Jerusalem skal nedtrædes af
Hedningerne, indtil Hedningernes Tider fuldkommes.

<span id="an_21:25">21:25</span> Og der skal ske Tegn i Sol og Måne og
Stjerner, og på Jorden skulle Folkene ængstes i Fortvivlelse over Havets
og Bølgernes Brusen,

<span id="an_21:26">21:26</span> medens Mennesker forsmægte af Frygt og
Forventning om de Ting, som komme over Jorderige; thi Himmelens Kræfter
skulle rystes.

<span id="an_21:27">21:27</span> Og da skulle de se Menneskesønnen komme
i Sky med Kraft og megen Herlighed.

<span id="an_21:28">21:28</span> Men når disse Ting begynde at ske, da
ser op og opløfter eders Hoveder, efterdi eders Forløsning stunder til."

<span id="an_21:29">21:29</span> Og han sagde dem en Lignelse: "Ser
Figentræet og alle Træerne;

<span id="an_21:30">21:30</span> når de alt springe ud, da se I og
skønne af eder selv, at Sommeren nu er nær.

<span id="an_21:31">21:31</span> Således skulle også I, når I se disse
Ting ske, skønne, at Guds Rige er nær.

<span id="an_21:32">21:32</span> Sandelig, siger jeg eder, at denne
Slægt skal ingenlunde forgå, førend det er sket alt sammen.

<span id="an_21:33">21:33</span> Himmelen og Jorden skulle forgå; men
mine Ord skulle ingenlunde forgå.

<span id="an_21:34">21:34</span> Men vogter eder, at eders Hjerter ikke,
nogen Tid besværes af Svir og Drukkenskab og timelige Bekymringer, så
hin dag kommer pludseligt over eder som en Snare.

<span id="an_21:35">21:35</span> Thi komme skal den over alle dem, der
bo på hele Jordens Flade.

<span id="an_21:36">21:36</span> Og våger og beder til enhver Tid, for
at I må blive i Stand til at undfly alle disse Ting, som skulle ske, og
bestå for Menneskesønnen."

<span id="an_21:37">21:37</span> Men han lærte om Dagene i Helligdommen,
men om Nætterne gik han ud og overnattede på det Bjerg, som kaldes
Oliebjerget.

<span id="an_21:38">21:38</span> Og hele Folket kom årle til ham i
Helligdommen for at høre ham.

<span id="an_22:1">22:1</span> Men de usyrede Brøds Højtid, som kaldes
Påske, nærmede sig.

<span id="an_22:2">22:2</span> Og Ypperstepræsterne og de skriftkloge
søgte, hvorledes de kunde slå ham ihjel; thi de frygtede for Folket.

<span id="an_22:3">22:3</span> Men Satan gik ind i Judas, som kaldes
Iskariot og var en af de tolv.

<span id="an_22:4">22:4</span> Og han gik hen og talte med
Ypperstepræsterne og Høvedsmændene om, hvorledes han vilde forråde ham
til dem.

<span id="an_22:5">22:5</span> Og de bleve glade og lovede at give ham
Penge.

<span id="an_22:6">22:6</span> Og han tilsagde det; og han søgte
Lejlighed til at forråde ham til dem uden Opløb.

<span id="an_22:7">22:7</span> Men de usyrede Brøds Dag kom, på hvilken
man skulde slagte Påskelammet.

<span id="an_22:8">22:8</span> Og han udsendte Peter og Johannes og
sagde: "Går hen og bereder os Påskelammet, at vi kunne spise det."

<span id="an_22:9">22:9</span> Men de sagde til ham: "Hvor vil du, at vi
skulle berede det?"

<span id="an_22:10">22:10</span> Men han sagde til dem: "Se, når I ere
komne ind i Staden, skal der møde eder en Mand, som bærer en Vandkrukke;
følger ham til Huset, hvor han går ind,

<span id="an_22:11">22:11</span> og I skulle sige til Husbonden i Huset:
Mesteren siger: Hvor er det Herberge, hvor jeg kan spise Påskelammet med
mine Disciple?

<span id="an_22:12">22:12</span> Og han skal vise eder en stor Sal
opdækket; der skulle I berede det."

<span id="an_22:13">22:13</span> Og de gik hen og fandt det således, som
han havde sagt dem; og de beredte Påskelammet.

<span id="an_22:14">22:14</span> Og da Timen kom, satte han sig til
Bords, og Apostlene med ham.

<span id="an_22:15">22:15</span> Og han sagde til dem: "Jeg har
hjerteligt længtes efter at spise dette Påskelam med eder, førend jeg
lider.

<span id="an_22:16">22:16</span> Thi jeg siger eder, at jeg skal ingen
Sinde mere spise det, førend det bliver fuldkommet i Guds Rige."

<span id="an_22:17">22:17</span> Og han tog en Kalk, takkede og sagde:
"Tager dette, og deler det imellem eder!

<span id="an_22:18">22:18</span> Thi jeg siger eder, at fra nu af skal
jeg ikke drikke af Vintræets Frugt, førend Guds Rige kommer."

<span id="an_22:19">22:19</span> Og han tog Brød, takkede og brød det og
gav dem det og sagde: "Dette er mit Legeme, det, som gives for eder;
gører dette til min Ihukommelse!"

<span id="an_22:20">22:20</span> Ligeså tog han også Kalken efter
Aftensmåltidet og sagde: "Denne Kalk er den nye Pagt i mit Blod, det,
som udgydes for eder.

<span id="an_22:21">22:21</span> Men se, hans Hånd, som forråder mig, er
her på Bordet hos mig.

<span id="an_22:22">22:22</span> Thi Menneskesønnen går bort, som det er
beskikket; dog ve det Menneske, ved hvem han bliver forrådt!"

<span id="an_22:23">22:23</span> Og de begyndte at spørge hverandre
indbyrdes om, hvem af dem det dog kunde være, som skulde gøre dette.

<span id="an_22:24">22:24</span> Men der opstod også en Trætte iblandt
dem om, hvem at dem der måtte synes at være den største.

<span id="an_22:25">22:25</span> Men han sagde til dem: "Folkenes Konger
herske over dem, og de, som bruge Myndighed over dem, kaldes deres
Velgørere.

<span id="an_22:26">22:26</span> I derimod ikke således; men den ældste
iblandt eder blive som den yngste, og Føreren som den, der tjener.

<span id="an_22:27">22:27</span> Thi hvem er størst: den, som sidder til
Bords? eller den, som tjener? Mon ikke den, som sidder til Bords? Men
jeg er iblandt eder som den, der tjener.

<span id="an_22:28">22:28</span> Men I ere de, som have holdt ud med mig
i mine Fristelser.

<span id="an_22:29">22:29</span> Og ligesom min Fader har tildelt mig
Kongedømme, tildeler jeg eder

<span id="an_22:30">22:30</span> at skulle spise og drikke ved mit Bord
i mit Rige og sidde på Troner og dømme Israels tolv Stammer."

<span id="an_22:31">22:31</span> Men Herren sagde: "Simon, Simon! se,
Satan begærede eder for at sigte eder som Hvede.

<span id="an_22:32">22:32</span> Men jeg bad for dig, at din Tro ikke
skal svigte; og når du engang omvender dig, da styrk dine Brødre!"

<span id="an_22:33">22:33</span> Men han sagde til ham: "Herre! jeg er
rede til at gå med dig både i Fængsel og i Døden."

<span id="an_22:34">22:34</span> Men han sagde: "Peter! jeg siger dig:
Hanen skal ikke gale i Dag, førend du tre Gange har nægtet, at du kender
mig."

<span id="an_22:35">22:35</span> Og han sagde til dem: "Da jeg udsendte
eder uden Pung og Taske og Sko, manglede I da noget?" Og de sagde:
"Intet."

<span id="an_22:36">22:36</span> Men han sagde til dem: "Men nu, den,
som har en Pung, tage den med, ligeså også en Taske; og den, som ikke
har noget Sværd, sælge sin Kappe og købe et!

<span id="an_22:37">22:37</span> Thi jeg siger eder: Det, som er
skrevet, bør opfyldes på mig, dette: "Og han blev regnet iblandt
Overtrædere;" thi også med mig har det en Ende."

<span id="an_22:38">22:38</span> Men de sagde: "Herre! se, her er to
Sværd." Men han sagde til dem: "Det er nok."

<span id="an_22:39">22:39</span> Og han gik ud og gik efter sin Sædvane
til Oliebjerget; men også Disciplene fulgte ham.

<span id="an_22:40">22:40</span> Men da han kom til Stedet, sagde han
til dem: "Beder om ikke at falde i Fristelse."

<span id="an_22:41">22:41</span> Og han rev sig løs fra dem, så meget
som et Stenkast, og faldt på Knæ, bad og sagde:

<span id="an_22:42">22:42</span> "Fader, vilde du dog tage denne Kalk
fra mig! dog ske ikke min Villie, men din!"

<span id="an_22:43">22:43</span> Men en Engel fra Himmelen viste sig for
ham og styrkede ham.

<span id="an_22:44">22:44</span> Og da han var i Dødsangst, bad han
heftigere; men hans Sved blev som Blodsdråber, der faldt ned på Jorden.

<span id="an_22:45">22:45</span> Og da han stod op fra Bønnen og kom til
Disciplene, fandt han dem sovende af Bedrøvelse.

<span id="an_22:46">22:46</span> Og han sagde til dem: "Hvorfor sove I?
Står op og beder, for at I ikke skulle falde i Fristelse."

<span id="an_22:47">22:47</span> Medens han endnu talte, se, da kom der
en Skare; og han, som hed Judas, en af de tolv, gik foran dem og nærmede
sig til Jesus for at kysse ham.

<span id="an_22:48">22:48</span> Men Jesus sagde til ham: "Judas!
forråder du Menneskesønnen med et Kys?"

<span id="an_22:49">22:49</span> Men da de,som vare omkring ham, så,
hvad der vilde ske, sagde de: "Herre! skulle vi slå til med Sværd?"

<span id="an_22:50">22:50</span> Og en af dem slog Ypperstepræstens
Tjener og afhuggede hans højre Øre.

<span id="an_22:51">22:51</span> Men Jesus tog til Orde og sagde: "Lad
dem gøre også dette!" Og han rørte ved hans Øre og lægte ham.

<span id="an_22:52">22:52</span> Men Jesus sagde til Ypperstepræsterne
og Høvedsmændene for Helligdommen og de ældste, som vare komne til ham:
"I ere gåede ud som imod en Røver med Sværd og Knipler.

<span id="an_22:53">22:53</span> Da jeg var daglig hos eder i
Helligdommen, udrakte I ikke Hænderne imod mig; men dette er eders Time
og Mørkets Magt."

<span id="an_22:54">22:54</span> Og de grebe ham og førte ham bort og
bragte ham ind i Ypperstepræstens Hus; men Peter fulgte efter i
Frastand.

<span id="an_22:55">22:55</span> Og de tændte en Ild midt i Gården og
satte sig sammen, og Peter sad midt iblandt dem.

<span id="an_22:56">22:56</span> Men en Pige så ham sidde i Lysskæret og
stirrede på ham og sagde: "Også denne var med ham."

<span id="an_22:57">22:57</span> Men han fornægtede ham og sagde: "Jeg
kender ham ikke. Kvinde!"

<span id="an_22:58">22:58</span> Og lidt derefter så en anden ham og
sagde: "Også du er en af dem." Men Peter sagde: "Menneske! det er jeg
ikke."

<span id="an_22:59">22:59</span> Og omtrent en Time derefter forsikrede
en anden det og sagde: "I Sandhed, også denne var med ham; han er jo
også en Galilæer."

<span id="an_22:60">22:60</span> Men Peter sagde: "Menneske! jeg forstår
ikke, hvad du siger." Og straks, medens han endnu talte. galede Hanen.

<span id="an_22:61">22:61</span> Og Herren vendte sig og så på Peter; og
Peter kom Herrens Ord i Hu, hvorledes han havde sagt til ham: "Førend
Hanen galer i Dag, skal du fornægte mig tre Gange."

<span id="an_22:62">22:62</span> Og han gik udenfor og græd bitterligt.

<span id="an_22:63">22:63</span> Og de Mænd, som holdt Jesus, spottede
ham og sloge ham;

<span id="an_22:64">22:64</span> og de kastede et Klæde over ham og
spurgte ham og sagde: "Profeter! hvem var det, som slog dig?"

<span id="an_22:65">22:65</span> Og mange andre Ting sagde de spottende
til ham.

<span id="an_22:66">22:66</span> Og da det blev Dag, samlede Folkets
Ældste sig og Ypperstepræsterne og de skriftkloge, og de førte ham hen
for deres Råd

<span id="an_22:67">22:67</span> og sagde: "Er du Kristus, da sig os
det!" Men han sagde til dem: "Siger jeg eder det, tro I det ikke.

<span id="an_22:68">22:68</span> Og om jeg spørger, svare I mig ikke, ej
heller løslade I mig.

<span id="an_22:69">22:69</span> Men fra nu af skal Menneskesønnen sidde
ved Guds Krafts højre Hånd."

<span id="an_22:70">22:70</span> Men de sagde alle: "Er du da Guds Søn?"
Og han sagde til dem: "I sige det; jeg er det."

<span id="an_22:71">22:71</span> Men de sagde: "Hvad have vi længere
Vidnesbyrd nødig? vi have jo selv hørt det af hans Mund!"

<span id="an_23:1">23:1</span> Og hele Mængden stod op og førte ham for
Pilatus.

<span id="an_23:2">23:2</span> Og de begyndte at anklage ham og sagde:
"Vi have fundet, at denne vildleder vort Folk og forbyder at give
Kejseren Skat og siger om sig selv at han er Kristus, en Konge."

<span id="an_23:3">23:3</span> Men Pilatus spurgte ham og sagde: "Er du
Jødernes Konge?" Og han svarede og sagde til ham: "Du siger det."

<span id="an_23:4">23:4</span> Men Pilatus sagde til Ypperstepræsterne
og til Skarerne: "Jeg finder ingen Skyld hos dette Menneske."

<span id="an_23:5">23:5</span> Men de bleve ivrigere og sagde: "Han
oprører Folket, idet han lærer over hele Judæa fra Galilæa af, hvor han
begyndte, og lige hertil."

<span id="an_23:6">23:6</span> Men da Pilatus hørte om Galilæa, spurgte
han, om Manden var en Galilæer.

<span id="an_23:7">23:7</span> Og da han fik at vide, at han var fra
Herodes's Område, sendte han ham til Herodes, som også selv var i
Jerusalem i disse Dage.

<span id="an_23:8">23:8</span> Men da Herodes så Jesus, blev han meget
glad; thi han havde i lang Tid gerne villet se ham, fordi han hørte om
ham, og han håbede at se et Tegn blive gjort af ham.

<span id="an_23:9">23:9</span> Og han gjorde ham mange Spørgsmål; men
han svarede ham intet.

<span id="an_23:10">23:10</span> Men Ypperstepræsterne og de skriftkloge
stode og anklagede ham heftigt.

<span id="an_23:11">23:11</span> Men da Herodes med sine Krigsfolk havde
hånet og spottet ham, kastede han et prægtigt Klædebon om ham og sendte
ham til Pilatus igen.

<span id="an_23:12">23:12</span> På den Dag bleve Herodes og Pilatus
Venner med hinanden; thi de vare før i Fjendskab med hinanden.

<span id="an_23:13">23:13</span> Men Pilatus sammenkaldte
Ypperstepræsterne og Rådsherrerne og Folket

<span id="an_23:14">23:14</span> og sagde til dem: "I have ført dette
Menneske til mig som en, der forfører Folket til Frafald; og se. jeg har
forhørt ham i eders Påhør og har ingen Skyld fundet hos dette Menneske i
det, som I anklage ham for,

<span id="an_23:15">23:15</span> og Herodes ikke heller, thi han sendte
ham tilbage fil os; og se, han har intet gjort som han er skyldig at dø
for.

<span id="an_23:16">23:16</span> Derfor vil jeg revse ham og lade ham
løs."

<span id="an_23:17">23:17</span> (Men han var nødt til at løslade dem
een på Højtiden.)

<span id="an_23:18">23:18</span> Men de råbte alle sammen og sagde:
"Bort med ham, men løslad os Barabbas!"

<span id="an_23:19">23:19</span> Denne var kastet i Fængsel for et
Oprør, som var sket i Staden, og for Mord.

<span id="an_23:20">23:20</span> Og atter talte Pilatus til dem, da han
gerne vilde løslade Jesus.

<span id="an_23:21">23:21</span> Men de råbte til ham og sagde:
"Korsfæst, korsfæst ham!

<span id="an_23:22">23:22</span> Men han sagde tredje Gang til dem:
"Hvad ondt har da denne gjort Jeg har ingen Dødsskyld fundet hos ham;
derfor vil jeg revse ham og lade ham løs."

<span id="an_23:23">23:23</span> Men de trængte på med stærke Råb og
forlangte, at han skulde korsfæstes; og deres Råb fik Overhånd.

<span id="an_23:24">23:24</span> Og Pilatus dømte, at deres Forlangende
skulde opfyldes;

<span id="an_23:25">23:25</span> og han løslod den, de forlangte, som
var kastet i Fængsel for Oprør og Mord; men Jesus overgav han til deres
Villie.

<span id="an_23:26">23:26</span> Og da de førte ham bort, toge de fat på
en vis Simon fra Kyrene, som kom fra Marken, og lagde Korset på ham, for
at han skulde bære det bag efter Jesus.

<span id="an_23:27">23:27</span> Men der fulgte ham en stor Hob af
Folket, og af Kvinder, som jamrede og græd over ham.

<span id="an_23:28">23:28</span> Men Jesus vendte sig om til dem og
sagde: "I Jerusalems Døtre! græder ikke over mig, men græder over eder
selv og over eders Børn!

<span id="an_23:29">23:29</span> Thi se, der kommer Dage, da man skal
sige: Salige ere de ufrugtbare og de Liv, som ikke fødte, og de Bryster,
som ikke gave Die.

<span id="an_23:30">23:30</span> Da skulle de begynde at sige til
Bjergene: Falder over os! og til Højene: Skjuler os!

<span id="an_23:31">23:31</span> Thi gør man dette ved det grønne Træ,
hvad vil da ske med det tørre?"

<span id="an_23:32">23:32</span> Men der blev også to andre Misdædere
førte ud for at henrettes med ham.

<span id="an_23:33">23:33</span> Og da de vare komne til det Sted, som
kaldes "Hovedskal", korsfæstede de ham der, og Misdæderne, den ene ved
hans højre, og den anden ved hans venstre Side.

<span id="an_23:34">23:34</span> Men Jesus sagde: "Fader! forlad dem;
thi de vide ikke, hvad de gøre." Men de delte hans Klæder imellem sig
ved Lodkastning.

<span id="an_23:35">23:35</span> Og Folket stod og så til; men også
Rådsherrerne spottede ham og sagde: "Andre har han frelst, lad ham
frelse sig selv, dersom han er Guds Kristus, den udvalgte."

<span id="an_23:36">23:36</span> Men også Stridsmændene spottede ham,
idet de trådte til, rakte ham Eddike og sagde:

<span id="an_23:37">23:37</span> "Dersom du er Jødernes Konge, da frels
dig selv!"

<span id="an_23:38">23:38</span> Men der var også sat en Overskrift over
ham (skreven på Græsk og Latin og Hebraisk): "Denne er Jødernes Konge."

<span id="an_23:39">23:39</span> Men en af de ophængte Misdædere
spottede ham og sagde: "Er du ikke Kristus? Frels dig selv og os!"

<span id="an_23:40">23:40</span> Men den anden svarede og irettesatte
ham og sagde: "Frygter heller ikke du Gud, da du er under den samme Dom?

<span id="an_23:41">23:41</span> Og vi ere det med Rette; thi vi få
igen, hvad vore Gerninger have forskyldt; men denne gjorde intet
uskikkeligt."

<span id="an_23:42">23:42</span> Og han sagde: "Jesus! kom mig i Hu, når
du kommer i dit Rige!"

<span id="an_23:43">23:43</span> Og han sagde til ham: "Sandelig, siger
jeg dig, i Dag skal du være med mig i Paradiset."

<span id="an_23:44">23:44</span> Og det var nu ved den sjette Time, og
der blev Mørke over hele Landet indtil den niende Time,

<span id="an_23:45">23:45</span> idet Solen formørkedes; og Forhænget i
Templet splittedes midt over.

<span id="an_23:46">23:46</span> Og Jesus råbte med høj Røst og sagde:
"Fader! i dine Hænder befaler jeg min Ånd;" og da han havde sagt det,
udåndede han.

<span id="an_23:47">23:47</span> Men da Høvedsmanden så det, som skete,
gav han Gud Æren og sagde: "I Sandhed, dette Menneske var retfærdigt."

<span id="an_23:48">23:48</span> Og alle Skarerne, som vare komne sammen
til dette Skue, sloge sig for Brystet, da de så, hvad der skete, og
vendte tilbage.

<span id="an_23:49">23:49</span> Men alle hans Kyndinge stode langt
borte, ligeså de Kvinder, som fulgte med ham fra Galilæa, og så dette.

<span id="an_23:50">23:50</span> Og se, en Mand ved Navn Josef, som var
Rådsherre, en god og retfærdig Mand,

<span id="an_23:51">23:51</span> han havde ikke samtykket i deres Råd og
Gerning, han var fra Arimathæa, en jødisk By, og han forventede Guds
Rige;

<span id="an_23:52">23:52</span> han gik til Pilatus og bad om Jesu
Legeme.

<span id="an_23:53">23:53</span> Og han tog det ned og svøbte det i et
fint Linklæde, og han lagde ham i en Grav, som var hugget i en Klippe,
hvor endnu ingen nogen Sinde var lagt.

<span id="an_23:54">23:54</span> Og det var Beredelsesdag, og Sabbaten
stundede til.

<span id="an_23:55">23:55</span> Men Kvinderne, som vare komne med ham
fra Galilæa, fulgte efter og så Graven, og hvorledes hans Legeme blev
lagt.

<span id="an_23:56">23:56</span> Og de vendte tilbage og beredte
vellugtende Urter og Salver; og Sabbaten over holdt de sig stille efter
Budet.

<span id="an_24:1">24:1</span> Men på den første Dag i Ugen meget årle
kom de til Graven og bragte de vellugtende Urter, som de havde beredt.

<span id="an_24:2">24:2</span> Og de fandt Stenen bortvæltet fra Graven.

<span id="an_24:3">24:3</span> Men da de gik derind, fandt de ikke den
Herres Jesu Legeme.

<span id="an_24:4">24:4</span> Og det skete, da de vare tvivlrådige om
dette, se, da stode to Mænd for dem i strålende Klædebon.

<span id="an_24:5">24:5</span> Men da de bleve forfærdede og bøjede
deres Ansigter imod Jorden, sagde de til dem: "Hvorfor lede I efter den
levende iblandt de døde?

<span id="an_24:6">24:6</span> Han er ikke her, men han er opstanden;
kommer i Hu, hvorledes han talte til eder, medens han endnu var i
Galilæa, og sagde,

<span id="an_24:7">24:7</span> at Menneskesønnen burde overgives i
syndige Menneskers Hænder og korsfæstes og opstå på den tredje Dag."

<span id="an_24:8">24:8</span> Og de kom hans Ord i Hu.

<span id="an_24:9">24:9</span> Og de vendte tilbage fra Graven og
kundgjorde alle disse Ting for de elleve og for alle de andre.

<span id="an_24:10">24:10</span> Men det var Maria Magdalene og Johanna
og Maria, Jakobs Moder, og de øvrige Kvinder med dem; de sagde Apostlene
disse Ting.

<span id="an_24:11">24:11</span> Og disse Ord kom dem for som løs Tale;
og de troede dem ikke.

<span id="an_24:12">24:12</span> Men Peter stod op og løb til Graven; og
da han kiggede derind ser han Linklæderne alene liggende der, og han gik
hjem i Undren over det, som var sket.

<span id="an_24:13">24:13</span> Og se, to af dem vandrede på den samme
Dag til en Landsby, som lå tresindstyve Stadier fra Jerusalem, dens Navn
var Emmaus.

<span id="an_24:14">24:14</span> Og de talte med hinanden om alle disse
Ting, som vare skete.

<span id="an_24:15">24:15</span> Og det skete, medens de samtalede og
spurgte hinanden indbyrdes, da kom Jesus selv nær og vandrede med dem.

<span id="an_24:16">24:16</span> Men deres Øjne holdtes til, så de ikke
kendte ham.

<span id="an_24:17">24:17</span> Men han sagde til dem: "Hvad er dette
for Ord, som I skifte med hinanden på Vejen?" Og de standsede bedrøvede.

<span id="an_24:18">24:18</span> Men en af dem, som hed Kleofas, svarede
og sagde til ham: "Er du alene fremmed i Jerusalem og ved ikke, hvad der
er sket der i disse dage?"

<span id="an_24:19">24:19</span> Og han sagde til dem: "Hvilket?" Men de
sagde til ham: "Det med Jesus af Nazareth, som var en Profet, mægtig i
Gerning og Ord for Gud og alt Folket;

<span id="an_24:20">24:20</span> og hvorledes Ypperstepræsterne og vore
Rådsherrer have overgivet ham til Dødsdom og korsfæstet ham.

<span id="an_24:21">24:21</span> Men vi håbede, at han var den, som
skulde forløse Israel. Men med alt dette er det i Dag den tredje Dag,
siden dette skete.

<span id="an_24:22">24:22</span> Men også nogle af vore Kvinder have
forfærdet os, idet de kom årle til Graven,

<span id="an_24:23">24:23</span> og da de ikke fandt hans Legeme, kom de
og sagde, at de havde også set et Syn af Engle, der sagde, at han lever.

<span id="an_24:24">24:24</span> Og nogle af vore gik hen til Graven, og
de fandt det således, som Kvinderne havde sagt; men ham så de ikke."

<span id="an_24:25">24:25</span> Og han sagde til dem: "O I uforstandige
og senhjertede til at tro på alt det, som Profeterne have talt!

<span id="an_24:26">24:26</span> Burde ikke Kristus lide dette og indgå
til sin Herlighed?"

<span id="an_24:27">24:27</span> Og han begyndte fra Moses og fra alle
Profeterne og udlagde dem i alle Skrifterne det, som handlede om ham.

<span id="an_24:28">24:28</span> Og de nærmede sig til Landsbyen, som de
gik til; og han lod, som han vilde gå videre.

<span id="an_24:29">24:29</span> Og de nødte ham meget og sagde: "Bliv
hos os; thi det er mod Aften, og Dagen hælder." Og han gik ind for at
blive hos dem.

<span id="an_24:30">24:30</span> Og det skete, da han havde sat sig med
dem til Bords, tog han Brødet, velsignede og brød det og gav dem det.

<span id="an_24:31">24:31</span> Da bleve deres Øjne åbnede, og de
kendte ham; og han blev usynlig for dem.

<span id="an_24:32">24:32</span> Og de sagde til hinanden: "Brændte ikke
vort Hjerte i os, medens han talte til os på Vejen og oplod os
Skrifterne?"

<span id="an_24:33">24:33</span> Og de stode op i den samme Time og
vendte tilbage til Jerusalem og fandt forsamlede de elleve og dem, som
vare med dem, hvilke sagde:

<span id="an_24:34">24:34</span> "Herren er virkelig opstanden og set af
Simon."

<span id="an_24:35">24:35</span> Og de fortalte, hvad der var sket på
Vejen, og hvorledes han blev kendt af dem, idet han brød Brødet.

<span id="an_24:36">24:36</span> Men medens de talte dette, stod han
selv midt iblandt dem; og han siger til dem: "Fred være med eder!"

<span id="an_24:37">24:37</span> Da forskrækkedes de og betoges af Frygt
og mente, at de så en Ånd.

<span id="an_24:38">24:38</span> Og han sagde til dem: "Hvorfor ere I
forfærdede? og hvorfor opstiger der Tvivl i eders Hjerter?

<span id="an_24:39">24:39</span> Ser mine Hænder og mine Fødder, at det
er mig selv; føler på mig og ser; thi en Ånd har ikke Kød og Ben, som I
se, at jeg har."

<span id="an_24:40">24:40</span> Og da han havde sagt dette, viste han
dem sine Hænder og sine Fødder.

<span id="an_24:41">24:41</span> Men da de af Glæde herover endnu ikke
kunde tro og undrede sig, sagde han til dem: "Have I her noget at
spise?"

<span id="an_24:42">24:42</span> Og de gave ham et Stykke af en stegt
Fisk.

<span id="an_24:43">24:43</span> Og han tog det og spiste det for deres
Øjne.

<span id="an_24:44">24:44</span> Men han sagde til dem: "Dette er mine
Ord, som jeg talte til eder, medens jeg endnu var hos eder, at de Ting
bør alle sammen opfyldes, som ere skrevne om mig i Mose Lov og
Profeterne og Salmerne."

<span id="an_24:45">24:45</span> Da oplod han deres Forstand til at
forstå Skrifterne.

<span id="an_24:46">24:46</span> Og han sagde til dem: "Således er der
skrevet, at Kristus skulde lide og opstå fra de døde på den tredje Dag,

<span id="an_24:47">24:47</span> og at der i hans Navn skal prædikes
Omvendelse og Syndernes Forladelse for alle Folkeslagene og begyndes fra
Jerusalem.

<span id="an_24:48">24:48</span> I ere Vidner om disse Ting.

<span id="an_24:49">24:49</span> Og se, jeg sender min Faders
Forjættelse over eder; men I skulle blive i Staden, indtil I blive
iførte Kraft fra det høje."

<span id="an_24:50">24:50</span> Men han førte dem ud til hen imod
Bethania, og han opløftede sine Hænder og velsignede dem.

<span id="an_24:51">24:51</span> Og det skete, idet han velsignede dem,
skiltes han fra dem og opløftedes til Himmelen.

<span id="an_24:52">24:52</span> Og efter at have tilbedt ham vendte de
tilbage til Jerusalem med stor Glæde.

<span id="an_24:53">24:53</span> Og de vare stedse i Helligdommen og
priste Gud.

------------------------------------------------------------------------

[Next: John](joh)
