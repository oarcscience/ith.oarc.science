<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Danish Bible, full text etext at Intangible Textual Heritage">
<TITLE>Danish Bible: 1 Samuel</TITLE>
</HEAD>
<BODY>
<CENTER>
<A HREF="../../../index.htm"><IMG SRC="../../../cdshop/ithlogo.png" BORDER="0"></A><BR>
<A HREF="../../../index.htm">Intangible Textual Heritage</A>&nbsp;
<A HREF="../../index.htm">Bible</A>&nbsp;
<A HREF="../index.htm">World Bible</A>&nbsp;
<A HREF="index.htm">Index</A>&nbsp;
<A HREF="rut.htm">Previous</A>&nbsp;
<A HREF="sa2.htm">Next</A>&nbsp;
</CENTER>
<HR>
</p> <h3 align="center" align="center">Danish Bible: 1 Samuel</h3> 
<p><A NAME="an_1:1">1:1</A>&nbsp;Der var en Mand fra Ramatajim, en Zufit fra Efraims Bjerge ved Navn Elkana, en S&#248;n af Jerobam, en S&#248;n af Elihu, en S&#248;n af Tohu, en S&#248;n af Zuf, en Efraimit.</p> 
<p><A NAME="an_1:2">1:2</A>&nbsp;Han havde to Hustruer; den ene hed Hanna, den anden Peninna; Peninna havde B&#248;rn, men Hanna ikke.</p> 
<p><A NAME="an_1:3">1:3</A>&nbsp;Denne Mand drog hvert &#197;r op fra sin By for at tilbede H&#230;rskarers HERRE og ofre til ham i Silo, hvor Elis to S&#248;nner Hofni og Pinehas Var Pr&#230;ster for HERREN.</p> 
<p><A NAME="an_1:4">1:4</A>&nbsp;En Dag ofrede nu Elkana han plejede at give sin Hustru Peninna og alle hendes S&#248;nner og D&#248;tre flere Dele,</p> 
<p><A NAME="an_1:5">1:5</A>&nbsp;men sk&#248;nt han elskede Hanna, gav han hende kun een Del, fordi HERREN havde tillukket hendes Moderliv;</p> 
<p><A NAME="an_1:6">1:6</A>&nbsp;hendes Medbejlerske tilf&#248;jede hende ogs&#229; grove Kr&#230;nkelser for den Skam, at HERREN havde tillukket hendes Moderliv.</p> 
<p><A NAME="an_1:7">1:7</A>&nbsp;S&#229;ledes gik det &#197;r efter &#197;r: hver Gang de drog op til HERRENs Hus, kr&#230;nkede hun hende s&#229;ledes s&#229; skete det, at hun gr&#230;d og ikke vilde spise.</p> 
<p><A NAME="an_1:8">1:8</A>&nbsp;Da sagde hendes Mand Elkana til hende: "Hanna, hvorfor gr&#230;der du, og hvorfor spiser du ikke? Hvorfor er du mismodig? Er jeg dig ikke mere v&#230;rd end ti S&#248;nner?"</p> 
<p><A NAME="an_1:9">1:9</A>&nbsp;Men da de havde holdt M&#229;ltid i Silo, stod Hanna op og tr&#229;dte hen for HERRENs &#197;syn, medens Pr&#230;sten Eli sad p&#229; sin Stol ved en af D&#248;rstolperne i HERRENs Hus;</p> 
<p><A NAME="an_1:10">1:10</A>&nbsp;og i sin V&#229;nde bad hun under heftig Gr&#229;d til HERREN</p> 
<p><A NAME="an_1:11">1:11</A>&nbsp;og aflagde det L&#248;fte: "H&#230;rskarers HERRE! Hvis du vil se til din Tjenerindes N&#248;d og komme mig i Hu og ikke glemme din Tjenerinde, men give din Tjenerinde en S&#248;n, s&#229; vil jeg give ham til HERREN alle hans Levedage, og ingen Ragekniv skal komme p&#229; hans Hoved!"</p> 
<p><A NAME="an_1:12">1:12</A>&nbsp;S&#229;ledes bad hun l&#230;nge for HERRENs &#197;syn, og Eli iagttog hendes Mund;</p> 
<p><A NAME="an_1:13">1:13</A>&nbsp;men da Hanna talte ved sig selv, s&#229; kun hendes L&#230;ber bev&#230;gede sig, og hendes Stemme ikke kunde h&#248;res, troede Eli, at hun var beruset,</p> 
<p><A NAME="an_1:14">1:14</A>&nbsp;og sagde til hende: "Hvor l&#230;nge vil du g&#229; og v&#230;re drukken? Se at komme af med din Rus!"</p> 
<p><A NAME="an_1:15">1:15</A>&nbsp;Men Hanna svarede: "Nej, Herre! Jeg er en h&#229;rdt pr&#248;vet Kvinde; Vin og st&#230;rk Drik har jeg ikke drukket; jeg ud&#248;ste kun min Sj&#230;l for HERRENs &#197;syn.</p> 
<p><A NAME="an_1:16">1:16</A>&nbsp;Regn ikke din Tr&#230;lkvinde for en d&#229;rlig Kvinde! Nej, hele Tiden har jeg talt ud af min dybe Kummer og Kvide!"</p> 
<p><A NAME="an_1:17">1:17</A>&nbsp;Eli svarede: "G&#229; bort i Fred! Israels Gud vil give dig, hvad du har bedt ham om!"</p> 
<p><A NAME="an_1:18">1:18</A>&nbsp;Da sagde hun: "M&#229;tte din Tr&#230;lkvinde finde N&#229;de for dine &#216;jne!" S&#229; gik Kvinden sin Vej , og hun spiste og s&#229; ikke l&#230;nger forgr&#230;mmet ud.</p> 
<p><A NAME="an_1:19">1:19</A>&nbsp;N&#230;ste Morgen stod de tidligt op og kastede sig ned for HERRENs &#197;syn; og s&#229; vendte de tilbage og kom hjem til deres Hus i Rama. Og Elkana kendte sin Hustru Hanna, og HERREN kom hende i Hu;</p> 
<p><A NAME="an_1:20">1:20</A>&nbsp;og hun blev frugtsommelig og f&#248;dte en S&#248;n &#197;ret efter og gav ham Navnet Samuel; "thi," sagde hun, "jeg har bedt mig ham til hos HERREN!"</p> 
<p><A NAME="an_1:21">1:21</A>&nbsp;Da Elkana nu med hele sit Hus drog op for at bringe HERREN det &#229;rlige Offer og sit L&#248;fteoffer,</p> 
<p><A NAME="an_1:22">1:22</A>&nbsp;drog Hanna ikke med; thi hun sagde til sin Mand: "Jeg vil vente, til Drengen er v&#230;nnet fra, s&#229; vil jeg bringe ham derhen, for at han kan stedes for HERRENs &#197;syn og blive der for stedse!"</p> 
<p><A NAME="an_1:23">1:23</A>&nbsp;Da sagde hendes Mand Elkana til hende : "G&#248;r, som du synes! Bliv her, indtil du har v&#230;nnet ham fra! M&#229;tte HERREN kun g&#248;re dit Ord til Virkelighed!" S&#229; blev Kvinden hjemme og ammede sin S&#248;n, indtil hun v&#230;nnede ham fra.</p> 
<p><A NAME="an_1:24">1:24</A>&nbsp;Men da hun havde v&#230;nnet ham fra, tog hun ham med, desuden en tre&#229;rs Tyr, en Efa Mel og en Dunk Vin, og hun kom til HERRENs Hus i Silo og havde Drengen med.</p> 
<p><A NAME="an_1:25">1:25</A>&nbsp;Da nu Tyren var slagtet, kom Drengens Moder til Eli</p> 
<p><A NAME="an_1:26">1:26</A>&nbsp;og sagde: "H&#248;r mig, Herre! S&#229; sandt du lever, Herre, jeg er den Kvinde, som stod her ved din Side og bad til HERREN.</p> 
<p><A NAME="an_1:27">1:27</A>&nbsp;Om denne Dreng bad jeg, og HERREN gav mig, hvad jeg bad ham om.</p> 
<p><A NAME="an_1:28">1:28</A>&nbsp;Derfor vil jeg ogs&#229; overlade ham til HERREN; hele sit Liv skal han v&#230;re overladt til HERREN!" Og hun lod ham blive der for HERRENs &#197;syn.</p> 
<p><A NAME="an_2:1">2:1</A>&nbsp;Da bad Hanna og sagde: Mit Hjerte jubler over HERREN, mit Horn er l&#248;ftet ved min Gud, min Mund vidt opladt mod mine Fjender, jeg gl&#230;der mig over din Frelse.</p> 
<p><A NAME="an_2:2">2:2</A>&nbsp;Der er ingen Hellig som HERREN, nej, der er ingen uden dig, der er ingen Klippe som vor Gud</p> 
<p><A NAME="an_2:3">2:3</A>&nbsp;V&#230;r varsomme med eders store Ord, Fr&#230;khed undslippe ej eders Mund! Thi en vidende Gud er HERREN, og Gerninger vejes af ham.</p> 
<p><A NAME="an_2:4">2:4</A>&nbsp;Heltes Bue er brudt, men segnende omgjorder sig med Kraft;</p> 
<p><A NAME="an_2:5">2:5</A>&nbsp;m&#230;tte lader sig leje for Br&#248;d, men sultnes Slid h&#248;rer op; den ufrugtbare f&#248;der syv, men den med de mange vansm&#230;gter.</p> 
<p><A NAME="an_2:6">2:6</A>&nbsp;HERREN d&#248;der, g&#248;r levende, f&#248;rer ned i D&#248;dsriget og f&#248;rer op;</p> 
<p><A NAME="an_2:7">2:7</A>&nbsp;HERREN g&#248;r fattig, g&#248;r rig, han nedb&#248;jer</p> 
<p><A NAME="an_2:8">2:8</A>&nbsp;han rejser ringe af St&#248;vet, af Skarnet l&#248;fter han fattige for at b&#230;nke og give dem &#198;respladsen. Thi HERRENs er Jordens S&#248;jler, Jorderig bygged han p&#229; dem</p> 
<p><A NAME="an_2:9">2:9</A>&nbsp;Han vogter sine frommes Skridt, men gudl&#248;se omkommer i M&#248;rket; thi ingen vinder Sejr ved egen kraft.</p> 
<p><A NAME="an_2:10">2:10</A>&nbsp;HERREN - hans Fjender forf&#230;rdes, den H&#248;jeste tordner i Himmelen, HERREN d&#248;mmer den vide Jord! Han sk&#230;nker sin Konge Kraft, l&#248;fter sin Salvedes Horn!</p> 
<p><A NAME="an_2:11">2:11</A>&nbsp;S&#229; drog hun til Rama, men Drengen gjorde Tjeneste for HERREN under Pr&#230;sten Elis Tilsyn.</p> 
<p><A NAME="an_2:12">2:12</A>&nbsp;Men Elis S&#248;nner var Niddinger; de &#230;nsede hverken HERREN</p> 
<p><A NAME="an_2:13">2:13</A>&nbsp;eller Pr&#230;stens Ret over for Folket. Hver Gang en Mand bragte et Slagtoffer, kom Pr&#230;stens Tjener, medens K&#248;det kogte, med en tregrenet Gaffel i H&#229;nden</p> 
<p><A NAME="an_2:14">2:14</A>&nbsp;og stak den ned i Karret, Krukken, Kedelen eller Gryden, og alt, hvad Gaffelen fik med op, tog Pr&#230;sten for sin Del. S&#229;ledes bar de sig ad over for alle de Israelitter, som kom til Silo for at ofre der.</p> 
<p><A NAME="an_2:15">2:15</A>&nbsp;Eller ogs&#229; kom Pr&#230;stens Tjener, f&#248;r de bragte Fedtet som R&#248;goffer, og sagde til Manden, som ofrede: "Giv Pr&#230;sten K&#248;d til at stege; han tager ikke mod kogt K&#248;d af dig, kun r&#229;t!"</p> 
<p><A NAME="an_2:16">2:16</A>&nbsp;Sagde Manden nu til ham: "F&#248;rst m&#229; Fedtet bringes som R&#248;goffer, bagefter kan du tage s&#229; meget, du lyster!" svarede han: "Nej, giv mig det nu, ellers tager jeg det med Magt!"</p> 
<p><A NAME="an_2:17">2:17</A>&nbsp;Og de unge M&#230;nds Synd var s&#229;re stor for HERRENs &#197;syn, idet de viste Ringeagt for HERRENs Offergaver.</p> 
<p><A NAME="an_2:18">2:18</A>&nbsp;Imidlertid gjorde Samuel Tjeneste for HERRENs &#197;syn; og Drengen var if&#248;rt en linned Efod.</p> 
<p><A NAME="an_2:19">2:19</A>&nbsp;Hans Moder lavede hvert &#197;r en lille Kappe til ham og bragte ham den, n&#229;r hun drog op med sin Mand for at ofre det &#229;rlige Offer.</p> 
<p><A NAME="an_2:20">2:20</A>&nbsp;Og Eli velsignede Elkana og hans Hustru og sagde: "HERREN give dig Afkom af denne Kvinde til Geng&#230;ld for ham, hun overlod HERREN!" S&#229; gik de hjem igen.</p> 
<p><A NAME="an_2:21">2:21</A>&nbsp;Og HERREN s&#229; til Hanna, og hun blev frugtsommelig og f&#248;dte tre S&#248;nner og to D&#248;tre. Men Drengen Samuel voksede op hos HERREN.</p> 
<p><A NAME="an_2:22">2:22</A>&nbsp;Eli var meget gammel, og da han h&#248;rte, hvorledes hans S&#248;nner behandlede hele Israel, og at de l&#229; hos Kvinderne, som gjorde Tjeneste ved Indgangen til &#197;benbaringsteltet,</p> 
<p><A NAME="an_2:23">2:23</A>&nbsp;sagde han til dem: "Hvorfor g&#248;r I s&#229;danne Ting, som jeg h&#248;rer alt Folket tale om?</p> 
<p><A NAME="an_2:24">2:24</A>&nbsp;B&#230;r eder dog ikke s&#229;ledes ad, mine S&#248;nner! Thi det er ikke noget godt Rygte, jeg h&#248;rer g&#229; fra Mund til Mund i HERRENs Folk.</p> 
<p><A NAME="an_2:25">2:25</A>&nbsp;N&#229;r en Mand synder mod en anden, d&#248;mmer Gud dem imellem; men synder en Mand mod HERREN, hvem kan da optr&#230;de som Dommer til Gunst for ham?" Men de br&#248;d sig ikke om deres Faders Advarsel, thi HERREN vilde deres D&#248;d.</p> 
<p><A NAME="an_2:26">2:26</A>&nbsp;Men Drengen Samuel voksede til og gik stadig frem i Yndest b&#229;de hos HERREN og Mennesker.</p> 
<p><A NAME="an_2:27">2:27</A>&nbsp;Da kom en Guds Mand til Eli og sagde: S&#229; siger HERREN: "Se, jeg &#229;benbarede mig for dit F&#230;drenehus, dengang de var Tr&#230;lle for Faraos Hus i &#198;gypten,</p> 
<p><A NAME="an_2:28">2:28</A>&nbsp;og jeg udvalgte det af alle Israels Stammer til at g&#248;re Pr&#230;stetjeneste for mig, til at tr&#230;de op p&#229; mit Alter for at t&#230;nde Offerild og til at b&#230;re Efod for mit &#197;syn; og jeg tildelte dit F&#230;drenehus alle Israeliternes Ildofre.</p> 
<p><A NAME="an_2:29">2:29</A>&nbsp;Hvor kan du da se ondt til mit Slagtoffer og Afgr&#248;deoffer, som jeg har p&#229;budt, og &#230;re dine S&#248;nner fremfor mig, idet l g&#248;r eder tilgode med det bedste at alle mit Folk Israels Offergaver!</p> 
<p><A NAME="an_2:30">2:30</A>&nbsp;Derfor lyder det fra HERREN, Israels Gud: Vel har jeg sagt, at dit Hus og dit F&#230;drenehus for stedse skulde f&#230;rdes for mit &#197;syn; men nu, lyder det fra HERREN, v&#230;re det langt fra mig! Nej, dem, som &#230;rer mig, vil jeg &#230;re, og de, som ringeagter mig, skal besk&#230;mmes.</p> 
<p><A NAME="an_2:31">2:31</A>&nbsp;Se, den Tid skal komme, da jeg, afhugger din og dit F&#230;drenehus's Arm, s&#229; ingen i dit Hus skal blive gammel;</p> 
<p><A NAME="an_2:32">2:32</A>&nbsp;og du skal se ondt til alt det gode, HERREN g&#248;r mod Israel, og ingen Sinde skal nogen i din Sl&#230;gt blive gammel.</p> 
<p><A NAME="an_2:33">2:33</A>&nbsp;Kun en eneste af din Sl&#230;gt vil jeg undlade at bortrydde fra mit Alter for at lade hans &#216;jne hent&#230;res og hans Sj&#230;l vansm&#230;gte: men alle de andre i din Sl&#230;gt skal d&#248; for Menneskers Sv&#230;rd.</p> 
<p><A NAME="an_2:34">2:34</A>&nbsp;Og det Tegn, du f&#229;r derp&#229;, skal v&#230;re det, der overg&#229;r dine to S&#248;nner Hofni og Pinehas: P&#229; een Dag skal de begge d&#248;.</p> 
<p><A NAME="an_2:35">2:35</A>&nbsp;Men jeg vil udv&#230;lge mig en trofast Pr&#230;st; han skal handle efter mit Hjerte og mit Sind, og ham vil jeg bygge et varigt Hus, s&#229; han altid skal f&#230;rdes for min Salvedes &#197;syn.</p> 
<p><A NAME="an_2:36">2:36</A>&nbsp;Da skal enhver, som er tilbage af din Sl&#230;gt, komme og kaste sig til Jorden for ham for at f&#229; en Skilling eller en Skive Br&#248;d, og han skal sige: Und mig dog Plads ved et af dine Pr&#230;steskaber, for at jeg kan have en Bid Br&#248;d at spise!"</p> 
<p><A NAME="an_3:1">3:1</A>&nbsp;Den unge Samuel gjorde s&#229; Tjeneste for HERREN under Elis Tilsyn. HERRENs Ord var sparsomt i de Dage, et Syn var sj&#230;ldent.</p> 
<p><A NAME="an_3:2">3:2</A>&nbsp;Ved den Tid - engang da Eli, hvis &#216;jne var begyndt at blive svage, s&#229; han ikke kunde se, l&#229; p&#229; sin vante Plads,</p> 
<p><A NAME="an_3:3">3:3</A>&nbsp;og Guds Lampe endnu ikke var g&#229;et ud, og Samuel l&#229; og sov i HERRENs Helligdom, hvor Guds Ark stod -</p> 
<p><A NAME="an_3:4">3:4</A>&nbsp;kaldte HERREN: "Samuel, Samuel!" Han svarede: "Her er jeg!"</p> 
<p><A NAME="an_3:5">3:5</A>&nbsp;Og han l&#248;b hen til Eli og sagde: "Her er jeg, du kaldte p&#229; mig!" Men han sagde: "Jeg kaldte ikke; l&#230;g dig kun hen igen!" Og han gik hen og lagde sig.</p> 
<p><A NAME="an_3:6">3:6</A>&nbsp;Da kaldte HERREN atter: "Samuel, Samuel!" Og han gik hen til Eli og sagde: "Her er jeg, du kaldte p&#229; mig!" Men han sagde: "Jeg kaldte ikke, min S&#248;n; l&#230;g dig kun hen igen!"</p> 
<p><A NAME="an_3:7">3:7</A>&nbsp;Samuel havde nemlig endnu ikke l&#230;rt HERREN at kende, og HERRENs Ord var endnu ikke &#229;benbaret ham.</p> 
<p><A NAME="an_3:8">3:8</A>&nbsp;Da kaldte HERREN atter for tredje Gang p&#229; Samuel, og han stod op, gik hen til Eli og sagde: "Her er jeg, du kaldte p&#229; mig!" S&#229; sk&#248;nnede Eli, at det var HERREN, der kaldte p&#229; Drengen.</p> 
<p><A NAME="an_3:9">3:9</A>&nbsp;Og Eli sagde til Samuel: "L&#230;g dig hen igen, og hvis han kalder p&#229; dig, s&#229; sig: Tal, HERRE, din Tjener h&#248;rer!" S&#229; gik Samuel hen og lagde sig p&#229; sin Plads.</p> 
<p><A NAME="an_3:10">3:10</A>&nbsp;Da kom HERREN og tr&#229;dte hen til ham og kaldte ligesom de forrige Gange: "Samuel, Samuel!" Og Samuel svarede: "Tal, din Tjener h&#248;rer!"</p> 
<p><A NAME="an_3:11">3:11</A>&nbsp;S&#229; sagde HERREN til Samuel: "Se, jeg vil lade noget ske i Israel, som skal f&#229; det til at ringe for begge &#216;rer p&#229; enhver, som h&#248;rer derom.</p> 
<p><A NAME="an_3:12">3:12</A>&nbsp;P&#229; den Dag vil jeg lade alt, hvad jeg har talt om Elis Sl&#230;gt, opfyldes p&#229; ham, alt fra f&#248;rst til sidst.</p> 
<p><A NAME="an_3:13">3:13</A>&nbsp;Du skal kundg&#248;re ham, at jeg har d&#248;mt hans Sl&#230;gt for evigt, fordi han vidste, at hans S&#248;nner ringeagtede Gud, og dog ikke talte dem alvorligt til.</p> 
<p><A NAME="an_3:14">3:14</A>&nbsp;Derfor har jeg svoret over Elis Hus: Visselig, Elis Hus's Br&#248;de skal aldrig i Evighed sones ved Slagtofre eller Afgr&#248;deofre!"</p> 
<p><A NAME="an_3:15">3:15</A>&nbsp;Samuel blev nu liggende til Morgen, og tidligt n&#230;ste Morgen &#229;bnede han D&#248;ren til HERRENs Hus; men Samuel turde ikke omtale Synet for Eli.</p> 
<p><A NAME="an_3:16">3:16</A>&nbsp;Da kaldte Eli p&#229; Samuel og sagde: "Min S&#248;n Samuel!" Han svarede: "Her er jeg!"</p> 
<p><A NAME="an_3:17">3:17</A>&nbsp;Da sagde han: "Hvad var det,han sagde til dig? D&#248;lg det ikke for mig! Gud ramme dig b&#229;de med det ene og det andet, hvis du d&#248;lger noget af, hvad han sagde!"</p> 
<p><A NAME="an_3:18">3:18</A>&nbsp;S&#229; fortalte Samuel ham det hele uden at d&#248;lge noget. Da sagde han: "Han er HERREN; han g&#248;re,hvad ham tykkes bedst!"</p> 
<p><A NAME="an_3:19">3:19</A>&nbsp;Samuel voksede nu til og HERREN var med ham og lod ikke et eneste af sine Ord falde til Jorden.</p> 
<p><A NAME="an_3:20">3:20</A>&nbsp;Og hele Israel fra Dan til Be'ersjeba forstod, at Samuel virkelig var kaldet til HERRENs Profet.</p> 
<p><A NAME="an_3:21">3:21</A>&nbsp;Og HERREN vedblev at lade sig til Syne i Silo; thi HERREN &#229;benbarede sig for Samuel. 4,1 Og Samuels Ord n&#229;ede ud til hele Israel.</p> 
<p><A NAME="an_4:1">4:1</A>&nbsp;Og Israel rykkede ud til Kamp imod Filisterne og lejrede sig ved Eben-Ezer, medens Filisterne lejrede sig ved Afek.</p> 
<p><A NAME="an_4:2">4:2</A>&nbsp;Filisterne stillede sig op til Kamp mod Israel, og Kampen blev hed; Israel blev sl&#229;et af Filisterne, og de dr&#230;bte i Slaget p&#229; &#229;ben Mark omtrent 4000 Mand.</p> 
<p><A NAME="an_4:3">4:3</A>&nbsp;Da Folket kom tilbage til Lejren, sagde Israels &#198;ldste: "Hvorfor lod HERREN os i Dag bukke under for Filisterne? Lad os hente vor Guds Ark i Silo, for at han kan v&#230;re i vor Midte og fri os af vore Fjenders H&#229;nd!"</p> 
<p><A NAME="an_4:4">4:4</A>&nbsp;S&#229; sendte Folket Bud til Silo og hentede H&#230;rskarers HERREs Pagts Ark, han, som troner over Keruberne; og Elis to S&#248;nner Hofni og Pinehas fulgte med Guds Pagts Ark.</p> 
<p><A NAME="an_4:5">4:5</A>&nbsp;Da nu HERRENs Pagts Ark kom til Lejren, br&#248;d hele Israel ud i et v&#230;ldigt Jubelr&#229;b, s&#229; Jorden rystede derved.</p> 
<p><A NAME="an_4:6">4:6</A>&nbsp;Og da Filisterne h&#248;rte Jubelr&#229;bet, sagde de: "Hvad er det for et v&#230;ldigt Jubelr&#229;b i Hebr&#230;ernes Lejr?" Og de fik at vide, at HERRENs Ark var kommet til Lejren.</p> 
<p><A NAME="an_4:7">4:7</A>&nbsp;Da blev Filisterne bange, thi de t&#230;nkte: "Gud er kommet i Lejren!" Og de sagde: "Ve os! Sligt er ikke h&#230;ndet f&#248;r!</p> 
<p><A NAME="an_4:8">4:8</A>&nbsp;Ve os! Hvem skal fri os af denne v&#230;ldige Guds H&#229;nd? Det er den Gud, som slog &#198;gypterne med alle H&#229;nde Plager og Pest.</p> 
<p><A NAME="an_4:9">4:9</A>&nbsp;Tag eder nu sammen og v&#230;r M&#230;nd, Filistere, for at I ikke skal komme til at tr&#230;lle for Hebr&#230;erne, som de har tr&#230;llet for eder; v&#230;r M&#230;nd og k&#230;mp!"</p> 
<p><A NAME="an_4:10">4:10</A>&nbsp;S&#229; begyndte Filisterne Kampen, og Israel blev sl&#229;et, og de flygtede hver til sit; Nederlaget blev meget stort; der faldt 30000 Mand af det israelitiske Fodfolk,</p> 
<p><A NAME="an_4:11">4:11</A>&nbsp;Guds Ark blev gjort til Bytte, og Elis to S&#248;nner Hofni og Pinehas faldt.</p> 
<p><A NAME="an_4:12">4:12</A>&nbsp;En Benjaminit l&#248;b bort fra Slaget og n&#229;ede samme Dag til Silo med s&#248;nderrevne Kl&#230;der og Jord p&#229; sit Hoved.</p> 
<p><A NAME="an_4:13">4:13</A>&nbsp;Da han kom derhen, se, da sad Eli p&#229; sin Stol ved Porten og spejdede hen ad Vejen; thi hans Hjerte var uroligt for Guds Ark. Da Manden s&#229; kom ind i Byen og fortalte det, opl&#248;ftede hele Byen et Skrig,</p> 
<p><A NAME="an_4:14">4:14</A>&nbsp;og Eli h&#248;rte Skriget og sagde: "Hvad er det for en Larm?" Og Manden skyndte sig hen og fortalte Eli det.</p> 
<p><A NAME="an_4:15">4:15</A>&nbsp;Men Eli var otte og halvfemsindstyve &#197;r gammel, og hans &#216;jne var blevet sl&#248;ve, s&#229; han ikke kunde se.</p> 
<p><A NAME="an_4:16">4:16</A>&nbsp;Og Manden sagde til Eli: "Det er mig, som kommer fra Slaget; jeg flygtede fra Slaget i Dag!" Da spurgte han: "Hvorledes er det g&#229;et, min S&#248;n?"</p> 
<p><A NAME="an_4:17">4:17</A>&nbsp;Og Budbringeren svarede: "Israel flygtede for Filisterne, og Folket led et stort Nederlag; ogs&#229; begge dine S&#248;nner Hofni og Pinehas er faldet, og Guds Ark er taget!"</p> 
<p><A NAME="an_4:18">4:18</A>&nbsp;Og da han n&#230;vnede Guds Ark, faldt Eli bagl&#230;ns ned af Stolen ved Siden af Porten og br&#230;kkede Halsen og d&#248;de; thi Manden var gammel og tung. Han havde v&#230;ret Dommer for Israel i fyrretyve &#197;r.</p> 
<p><A NAME="an_4:19">4:19</A>&nbsp;Men da hans S&#248;nnekone, Pinehas's Hustru, der var h&#248;jt frugtsommelig, h&#248;rte Efterretningen om, at Guds Ark var taget, og at hendes Svigerfader og hendes Mand var d&#248;de, sank hun om og f&#248;dte, thi Veerne kom over hende.</p> 
<p><A NAME="an_4:20">4:20</A>&nbsp;Da hun l&#229; p&#229; sit yderste, sagde de omst&#229;ende Kvinder: "Frygt ikke, du har f&#248;dt en S&#248;n!" Men hun svarede ikke og &#230;nsede det ikke.</p> 
<p><A NAME="an_4:21">4:21</A>&nbsp;Og hun kaldte drengen Ikabod, idet hun sagde: "Borte er Israels Herlighed!" Dermed hentydede hun til, at Guds Ark var taget, og til sin Svigerfader og sin Mand.</p> 
<p><A NAME="an_4:22">4:22</A>&nbsp;Hun sagde: "Borte er Israels Herlighed, thi Guds Ark er taget!"</p> 
<p><A NAME="an_5:1">5:1</A>&nbsp;Filisterne tog da Guds Ark og bragte den fra Eben Ezer til Asdod.</p> 
<p><A NAME="an_5:2">5:2</A>&nbsp;Og Filisterne tog Guds Ark og bragte den ind i Dagons Hus og stillede den ved Siden af Dagon.</p> 
<p><A NAME="an_5:3">5:3</A>&nbsp;Men tidligt n&#230;ste Morgen, da Asdoditerne gik ind i Dagons Hus, se, da var Dagon faldet n&#230;segrus til Jorden foran HERRENs Ark. De tog da Dagon og stillede ham p&#229; Plads igen.</p> 
<p><A NAME="an_5:4">5:4</A>&nbsp;Men da de kom tidligt n&#230;ste Morgen, se, da var Dagon faldet n&#230;segrus til Jorden foran HERRENs Ark; Hovedet og begge H&#230;nder var sl&#229;et af og l&#229; p&#229; T&#230;rskelen; kun Kroppen var tilbage af ham.</p> 
<p><A NAME="an_5:5">5:5</A>&nbsp;Derfor undg&#229;r Dagons Pr&#230;ster og alle, som g&#229;r ind i dagons Hus, endnu den Dag i Dag at tr&#230;de p&#229; Dagons T&#230;rskel i Asdod.</p> 
<p><A NAME="an_5:6">5:6</A>&nbsp;Og HERRENs H&#229;nd l&#229; tungt p&#229; Asdoditerne; han bragte Ford&#230;rvelse over dem, og med Pestbylder slog han Asdod og Egnen der omkring.</p> 
<p><A NAME="an_5:7">5:7</A>&nbsp;Da Asdoditerne sk&#248;nnede, hvorledes det hang sammen, sagde de: "Israels Guds Ark m&#229; ikke blive hos os, thi hans H&#229;nd tager h&#229;rdt p&#229; os og p&#229; Dagon, vor Gud!"</p> 
<p><A NAME="an_5:8">5:8</A>&nbsp;De sendte da Bud og kaldte alle Filisterfyrsterne sammen hos sig og sagde: "Hvad skal vi g&#248;re med Israels Guds Ark?" De svarede: "Israels Guds Ark skal flyttes til Gat!" S&#229; flyttede de Israels Guds Ark;</p> 
<p><A NAME="an_5:9">5:9</A>&nbsp;men efter at de havde flyttet den derhen, ramte HERRENs H&#229;nd Byen, s&#229; de grebes af stor R&#230;dsel; og han slog Indbyggerne i Byen, sm&#229; og store, s&#229; der br&#248;d Pestbylder ud p&#229; dem.</p> 
<p><A NAME="an_5:10">5:10</A>&nbsp;De sendte da Guds Ark til Ekron; men da Guds Ark kom til Ekron, r&#229;bte Ekroniterne: "De har flyttet Israels Guds Ark over til mig for at bringe D&#248;d over mig og mit Folk!"</p> 
<p><A NAME="an_5:11">5:11</A>&nbsp;Og de sendte Bud og kaldte alle Filisterfyrsterne sammen og sagde: "Send Israels Guds Ark bort og lad den komme hen igen, hvor den har hjemme, for at den ikke skal bringe D&#248;d over mig og mit folk!"Thi der var kommet D&#248;dsangst over hele Byen, Guds H&#229;nd l&#229; s&#229;re tungt p&#229; den.</p> 
<p><A NAME="an_5:12">5:12</A>&nbsp;De M&#230;nd, som ikke d&#248;de, blev sl&#229;et med Pestbylder, s&#229; at Klager&#229;bet fra Byen n&#229;ede op til Himmelen.</p> 
<p><A NAME="an_6:1">6:1</A>&nbsp;Efter at HERREN Ark havde v&#230;ret i Filisternes Land syv M&#229;neder,</p> 
<p><A NAME="an_6:2">6:2</A>&nbsp;lod Filisterne Pr&#230;sterne og Sandsigerne kalde og sagde: "Hvad skal vi g&#248;re med HERRENs Ark? Lad os f&#229; at vide, hvorledes vi skal b&#230;re os ad, n&#229;r vi sender den hen, hvor den har hjemme!"</p> 
<p><A NAME="an_6:3">6:3</A>&nbsp;De svarede: "N&#229;r I sender Israels Guds Ark tilbage, m&#229; I ikke sende den bort uden Gave; men I skal give den en Sonegave med tilbage; s&#229; bliver I raske og skal f&#229; at vide, hvorfor hans H&#229;nd ikke vil vige fra eder!"</p> 
<p><A NAME="an_6:4">6:4</A>&nbsp;De spurgte da: "Hvilken Sonegave skal vi give den med tilbage?" Og de sagde: "Fem Guldbylder og fem Guldmus svarende til Tallet p&#229; Filisterfyrsterne; thi det er en og samme Plage, der har ramt eder og eders Fyrster;</p> 
<p><A NAME="an_6:5">6:5</A>&nbsp;I skal efterg&#248;re eders Bylder og Musene, som h&#230;rger eders Land, og s&#229;ledes give Israels Gud &#198;ren; m&#229;ske vil han da tage sin H&#229;nd bort fra eder, eders Gud og eders Land.</p> 
<p><A NAME="an_6:6">6:6</A>&nbsp;Hvorfor vil I forh&#230;rde eders Hjerte, som &#198;gypterne og Farao forh&#230;rdede deres Hjerte? Da han viste dem sin Magt, m&#229;tte de da ikke lade dem rejse, s&#229; de kunde drage af Sted?</p> 
<p><A NAME="an_6:7">6:7</A>&nbsp;Tag derfor og lav en ny Vogn og tag to diegivende K&#248;er, som ikke har b&#229;ret &#197;g, sp&#230;nd K&#248;erne for Vognen og tag Kalvene fra dem og driv dem hjem;</p> 
<p><A NAME="an_6:8">6:8</A>&nbsp;tag s&#229; HERRENs Ark og s&#230;t den p&#229; Vognen, l&#230;g de Guldting, I giver den med i Sonegave, i et Skrin ved Siden af og send den s&#229; af Sted.</p> 
<p><A NAME="an_6:9">6:9</A>&nbsp;L&#230;g siden M&#230;rke til, om den tager Vejen hjem ad Bet-Sjemesj til, thi s&#229; er det ham, som har voldt os denne store Ulykke; i modsat Fald ved vi, at det ikke var hans H&#229;nd, som ramte os, men at det var en H&#230;ndelse!"</p> 
<p><A NAME="an_6:10">6:10</A>&nbsp;M&#230;ndene gjorde da s&#229;ledes; de tog to diegivende K&#248;er og sp&#230;ndte dem for Vognen, men Kalvene lukkede de inde i Stalden.</p> 
<p><A NAME="an_6:11">6:11</A>&nbsp;Derp&#229; satte de HERRENs Ark p&#229; Vognen tillige med Skrinet med Guldmusene og Bylderne.</p> 
<p><A NAME="an_6:12">6:12</A>&nbsp;Men K&#248;erne gik den slagne Vej ad Bet-Sjemesj til; under ustandselig Br&#248;len fulgte de stadig den samme Vej uden at b&#248;je af til h&#248;jre eller venstre, og Filisterfyrsterne fulgte med dem til Bet-Sjemesj's Landem&#230;rke.</p> 
<p><A NAME="an_6:13">6:13</A>&nbsp;Da Bet-Sjemesjiterne, der var ved at h&#248;ste Hvede i Dalen, s&#229; op og fik &#216;je p&#229; Arken, l&#248;b de den glade i M&#248;de;</p> 
<p><A NAME="an_6:14">6:14</A>&nbsp;og da Vognen var kommet til Bet-Sjemesjiten Jehosjuas Mark, standsede den. Der l&#229; en stor Sten; de huggede da Tr&#230;et af Vognen i Stykker og ofrede K&#248;erne som Br&#230;ndoffer til HERREN.</p> 
<p><A NAME="an_6:15">6:15</A>&nbsp;Og Leviterne l&#248;ftede HERRENs Ark ned tillige med Skrinet med Guldtingene, der stod ved Siden af, og satte den p&#229; den store Sten, og M&#230;ndene i Bet-Sjemesj bragte den Dag Br&#230;ndofre og ofrede Slagtofre til HERREN.</p> 
<p><A NAME="an_6:16">6:16</A>&nbsp;Da de fem Filisterfyrster havde set det, vendte de ufort&#248;vet tilbage til Ekron.</p> 
<p><A NAME="an_6:17">6:17</A>&nbsp;Dette er de Guldbylder, Filisterne lod f&#248;lge med i Sonegave til HERREN: For Asdod een, for Gaza een, for Askalon een, for Gat een og for Ekron een.</p> 
<p><A NAME="an_6:18">6:18</A>&nbsp;Guldmusene svarede til Tallet p&#229; alle Filisterbyerne, der tilh&#248;rte de fem Fyrster, b&#229;de de bef&#230;stede Byer og Landsbyerne. Vidne derom er den Dag i Dag den store Sten p&#229; Bet-Sjemesjifen Jehosjuas Mark, hvorp&#229; de satte HERRENs Ark.</p> 
<p><A NAME="an_6:19">6:19</A>&nbsp;Men Jekonjas Efterkommere havde ikke taget Del i Bet-Sjemesjiternes Gl&#230;de over at se HERRENs Ark; derfor ihjelslog han halvfjerdsindstyve M&#230;nd iblandt dem. Da s&#248;rgede Folket, fordi HERREN havde sl&#229;et s&#229; mange af dem ihjel;</p> 
<p><A NAME="an_6:20">6:20</A>&nbsp;og Bet-Sjemesjiterne sagde:"Hvem kan best&#229; for HERRENs, denne hellige Guds, &#197;syn? Og hvor vil han drage hen fra os?"</p> 
<p><A NAME="an_6:21">6:21</A>&nbsp;Og de sendte Bud til Indbyggerne i Kirjat-Jearim og lod sige: "Filisterne har sendt HERRENs Ark tilbage. Kom herned og hent den op til eder!"</p> 
<p><A NAME="an_7:1">7:1</A>&nbsp;Da kom M&#230;ndene fra Kirjat-Jearim og hentede HERRENs Ark op til sig og bragte den til Abinadabs Hus p&#229; H&#248;jen; og hans S&#248;n El'azar helligede de til at vogte HERRENs Ark.</p> 
<p><A NAME="an_7:2">7:2</A>&nbsp;Fra den Dag Arken fik sin Plads i Kirjat Jerim gik der lang Tid; der gik tyve &#197;r, og hele Israels Hus sukkede efter HERREN.</p> 
<p><A NAME="an_7:3">7:3</A>&nbsp;Da sagde Samuel til hele Israels Hus: "Hvis I vil omvende eder til HERREN af hele eders Hjerte, skil eder s&#229; af med de fremmede Guder og Astarterne; vend eders Hu til HERREN og dyrk ham alene, s&#229; vil han fri eder af Filisternes H&#229;nd!"</p> 
<p><A NAME="an_7:4">7:4</A>&nbsp;Derp&#229; skilte Israeliterne sig af, med Ba'alerne og Astarterne og dyrkede HERREN alene.</p> 
<p><A NAME="an_7:5">7:5</A>&nbsp;Da sagde Samuel: "Kald hele Israel sammen i Mizpa, s&#229; vil jeg bede til HERREN for eder!"</p> 
<p><A NAME="an_7:6">7:6</A>&nbsp;S&#229; samlede de sig i Mizpa og &#248;ste Vand og udg&#248;d det for HERRENs &#197;syn, og de fastede den Dag og sagde der: "Vi har syndet mod HERREN!" Derp&#229; d&#248;mte Samuel Israeliterne i Mizpa.</p> 
<p><A NAME="an_7:7">7:7</A>&nbsp;Da Filisterne h&#248;rte, at Israeliterne havde samlet sig i Mizpa, drog Filisterfyrsterne op imod Israel; og da Israeliterne h&#248;rte det, blev de bange for Filisterne.</p> 
<p><A NAME="an_7:8">7:8</A>&nbsp;Og Israeliterne sagde til Samuel: "Hold ikke op med at r&#229;be til HERREN vor Gud, at han m&#229; frelse os af Filisternes H&#229;nd!"</p> 
<p><A NAME="an_7:9">7:9</A>&nbsp;Da tog Samuel et diende Lam og bragte HERREN det som Br&#230;ndoffer, som Heloffer; og Samuel r&#229;bte til HERREN for Israel, og HERREN b&#248;nh&#248;rte ham.</p> 
<p><A NAME="an_7:10">7:10</A>&nbsp;Medens Samuel var i F&#230;rd med at bringe Br&#230;ndofferet, rykkede Filisterne frem til Kamp mod Israel,men HERREN sendte den Dag et v&#230;ldigt Tordenvejr over Filisterne og bragte dem i Uorden, s&#229; de blev sl&#229;et af Israel;</p> 
<p><A NAME="an_7:11">7:11</A>&nbsp;og Israels M&#230;nd rykkede ud fra Mizpa, satte efter Filisterne og huggede dem ned lige til neden for Bet-Kar.</p> 
<p><A NAME="an_7:12">7:12</A>&nbsp;Derp&#229; tog Samuel en Sten og stillede den op mellem Mizpa og Jesjana; og han kaldte den Eben-Ezer, idet han sagde: "Hidtil har HERREN hjulpet os!"</p> 
<p><A NAME="an_7:13">7:13</A>&nbsp;S&#229;ledes bukkede filisterne under, og de faldt ikke mere ind i Israels Land, men HERRENs H&#229;nd l&#229; tungt p&#229; Filisterne, s&#229; l&#230;nge Samuel levede.</p> 
<p><A NAME="an_7:14">7:14</A>&nbsp;De Byer, Filisterne havde taget, fik Israel tilbage, fra Ekron til Gat; ogs&#229; Landet der omkring frarev Israeliterne Filisterne; og der var Fred mellem Israel og Amoriterne.</p> 
<p><A NAME="an_7:15">7:15</A>&nbsp;Samuel var Dommer i Israel, s&#229; l&#230;nge han levede;</p> 
<p><A NAME="an_7:16">7:16</A>&nbsp;han plejede &#229;rlig at drage rundt til Betel, Gilgal og Mizpa og d&#248;mme Israeliterne p&#229; alle disse Steder;</p> 
<p><A NAME="an_7:17">7:17</A>&nbsp;derefter kom han hjem til Rama; thi der havde han sit Hjem, og der d&#248;mte han Israel. Og han byggede HERREN et Alter der.</p> 
<p><A NAME="an_8:1">8:1</A>&nbsp;Da Samuel var blevet gammel, satte han sine S&#248;nner til Dommere over Israel;</p> 
<p><A NAME="an_8:2">8:2</A>&nbsp;hans f&#248;rstef&#248;dte S&#248;n hed Joel og hans anden S&#248;n Abija; de d&#248;mte i Be'ersjeba.</p> 
<p><A NAME="an_8:3">8:3</A>&nbsp;Men hans S&#248;nner vandrede ikke i hans Spor; de lod sig lede af egen Fordel, tog imod Bestikkelse og b&#248;jede Retten.</p> 
<p><A NAME="an_8:4">8:4</A>&nbsp;Da kom alle Israels &#198;ldste sammen og begav sig til Samuel i Rama</p> 
<p><A NAME="an_8:5">8:5</A>&nbsp;og sagde til ham: "Se, du er blevet gammel, og dine S&#248;nner vandrer ikke i dit Spor. S&#230;t derfor en Konge over os til at d&#248;mme os, ligesom alle de andre Folk har det!"</p> 
<p><A NAME="an_8:6">8:6</A>&nbsp;Men det vakte Samuels Mishag, at de sagde: "Giv os en Konge, som kan d&#248;mme os!" Og Samuel bad til HERREN.</p> 
<p><A NAME="an_8:7">8:7</A>&nbsp;Da sagde HERREN til Samuel: "Ret dig i et og alt efter, hvad Folket siger, thi det er ikke dig, de vrager, men det er mig, de vrager som deres Konge.</p> 
<p><A NAME="an_8:8">8:8</A>&nbsp;Ganske som de har handlet imod mig, lige siden jeg f&#248;rte dem ud af &#198;gypten og indtil denne Dag, idet de forlod mig og dyrkede andre Guder, s&#229;ledes handler de ogs&#229; imod dig.</p> 
<p><A NAME="an_8:9">8:9</A>&nbsp;Men ret dig nu efter dem; dog skal du indtr&#230;ngende advare dem og lade dem vide, hvad Ret den Konge skal have, som skal herske over dem!"</p> 
<p><A NAME="an_8:10">8:10</A>&nbsp;S&#229; forebragte Samuel Folket, som kr&#230;vede en Konge af ham, alle HERRENs Ord</p> 
<p><A NAME="an_8:11">8:11</A>&nbsp;og sagde: "Denne Ret skal den Konge have, som skal herske over eder: Eders S&#248;nner skal han tage og s&#230;tte ved sin Vogn og sine Heste, s&#229; de m&#229; l&#248;be foran hans Vogn,</p> 
<p><A NAME="an_8:12">8:12</A>&nbsp;og s&#230;tte dem til Tusindf&#248;rere og Halvhundredf&#248;rere og til at pl&#248;je og h&#248;ste for ham og lave hans Krigsredskaber og Vognt&#248;j.</p> 
<p><A NAME="an_8:13">8:13</A>&nbsp;Eders D&#248;tre skal han tage til at blande Salver, koge og bage.</p> 
<p><A NAME="an_8:14">8:14</A>&nbsp;De bedste af eders Marker, Ving&#229;rde og Oliventr&#230;er skal han tage og give sine Folk.</p> 
<p><A NAME="an_8:15">8:15</A>&nbsp;Af eders S&#230;d og Vinh&#248;st skal han tage Tiende og give sine Hofm&#230;nd og Tjenere.</p> 
<p><A NAME="an_8:16">8:16</A>&nbsp;De bedste af eders Tr&#230;lle og Tr&#230;lkvinder, det bedste af eders Hornkv&#230;g og &#198;sler skal han tage og bruge til sit eget Arbejde.</p> 
<p><A NAME="an_8:17">8:17</A>&nbsp;Af eders Sm&#229;kv&#230;g skal han tage Tiende; og I selv skal blive hans Tr&#230;lle.</p> 
<p><A NAME="an_8:18">8:18</A>&nbsp;Og n&#229;r l da til den Tid klager over eders Konge, som I har valgt eder, s&#229; vil HERREN ikke b&#248;nh&#248;re eder!"</p> 
<p><A NAME="an_8:19">8:19</A>&nbsp;Folket vilde dog ikke rette sig efter Samuel, men sagde: "Nej, en Konge vil vi have over os,</p> 
<p><A NAME="an_8:20">8:20</A>&nbsp;vi vil have det som alle de andre Folk; vor Konge skal d&#248;mme os og drage ud i Spidsen for os og f&#248;re vore Krige!"</p> 
<p><A NAME="an_8:21">8:21</A>&nbsp;Da Samuel havde h&#248;rt alle Folkets Ord. forebragte han HERREN dem;</p> 
<p><A NAME="an_8:22">8:22</A>&nbsp;og HERREN sagde til Samuel: "Ret dig efter dem og s&#230;t en Konge over dem!" Da sagde Samuel til Israels M&#230;nd: "G&#229; hjem, hver til sin By!"</p> 
<p><A NAME="an_9:1">9:1</A>&nbsp;I Benjamin var der en Mand ved Navn Kisj, en S&#248;n af Abiel, en S&#248;n af Zeror, en S&#248;n af Bekorat, en S&#248;n af Afia, en Benjaminit, en formuende Mand.</p> 
<p><A NAME="an_9:2">9:2</A>&nbsp;Han havde en S&#248;n ved Navn Saul, statelig og smuk, ingen blandt Israeliterne var smukkere end han; han var et Hoved h&#248;jere end alt Folket.</p> 
<p><A NAME="an_9:3">9:3</A>&nbsp;Engang var nogle af Sauls Fader Kisjs &#198;sler blevet borte, og Kisj sagde da til sin S&#248;n Saul: "Tag en af Karlene med og g&#229; ud og s&#248;g efter &#198;slerne!"</p> 
<p><A NAME="an_9:4">9:4</A>&nbsp;De gik s&#229; f&#248;rst gennem Efraims Bjerge og Sjalisja egnen, men fandt dem ikke; derefter gik de gennem Sja'alimegnen, men der var de heller ikke; derp&#229; gik de gennem Benjamins Land, men fandt dem ikke.</p> 
<p><A NAME="an_9:5">9:5</A>&nbsp;Da de kom til Zufegnen, sagde Saul til Karlen, som var med ham: "Kom, lad os vende hjem, for at min Fader ikke skal holde op med at t&#230;nke p&#229; &#198;slerne og i Stedet blive urolig for os!"</p> 
<p><A NAME="an_9:6">9:6</A>&nbsp;Men han svarede ham: "Se, i Byen der bor en Guds Mand, en anset Mand; hvad han siger, sker altid. Lad os nu g&#229; derhen, m&#229;ske kan han give os Besked ang&#229;ende det, vi g&#229;r om."</p> 
<p><A NAME="an_9:7">9:7</A>&nbsp;Da sagde Saul til Karlen: "Ja, lad os g&#229; derhen! Men hvad skal vi give Manden? Thi vi har ikke mere Br&#248;d i vore Tasker, og nogen Gave har vi ikke at give den Guds Mand. Hvad har vi?"</p> 
<p><A NAME="an_9:8">9:8</A>&nbsp;Karlen svarede atter Saul: "Se, jeg har en kvart Sekel S&#248;lv, den kan du give den Guds Mand; s&#229; siger han os nok Besked om det, vi g&#229;r om."</p> 
<p><A NAME="an_9:9">9:9</A>&nbsp;Fordum sagde man i Israel, n&#229;r man gik hen for at r&#229;dsp&#248;rge Gud: "Kom, lad os g&#229; til Seeren!" Thi hvad man nu til Dags kalder en Profet, kaldte man fordum en Seer.</p> 
<p><A NAME="an_9:10">9:10</A>&nbsp;Da sagde Saul til Karlen: "Du har Ret! Kom, lad os g&#229; derhen!" S&#229; gik de hen til Byen, hvor den Guds Mand boede.</p> 
<p><A NAME="an_9:11">9:11</A>&nbsp;Som de nu gik ad Vejen op til Byen, traf de nogle unge Piger, der gik ud for at &#248;se Vand, og de spurgte dem: "Er Seeren her?"</p> 
<p><A NAME="an_9:12">9:12</A>&nbsp;De svarede dem: "Ja, han er foran; han kom til Byen lige nu. Folket ofrer nemlig i Dag et Slagtoffer p&#229; Offerh&#248;jen.</p> 
<p><A NAME="an_9:13">9:13</A>&nbsp;N&#229;r I blot g&#229;r ind i Byen, kan I tr&#230;ffe ham, f&#248;r han g&#229;r op p&#229; Offerh&#248;jen til M&#229;ltidet; thi Folket spiser ikke, f&#248;r han kommer, da han skal velsigne Slagtofferet; s&#229; f&#248;rst spiser de indbudne. G&#229; nu op til Byen, thi netop nu kan I tr&#230;ffe ham!"</p> 
<p><A NAME="an_9:14">9:14</A>&nbsp;De gik s&#229; op til Byen; og som de gik ind igennem Porten, kom Samuel g&#229;ende imod dem p&#229; Vej op til Offerh&#248;jen.</p> 
<p><A NAME="an_9:15">9:15</A>&nbsp;HERREN havde Dagen f&#248;r Sauls Komme &#229;bnet Samuels &#216;re og sagt:</p> 
<p><A NAME="an_9:16">9:16</A>&nbsp;"I Morgen ved denne Tid sender jeg en Mand til dig fra Benjamins Land; ham skal du salve til Fyrste over mit Folk Israel; han skal frelse mit Folk fra Filisternes H&#229;nd; thi jeg har givet Agt p&#229; mit Folks N&#248;d, dets Klager&#229;b har n&#229;et mig!"</p> 
<p><A NAME="an_9:17">9:17</A>&nbsp;Og straks da Samuel fik &#216;je p&#229; Saul, sagde HERREN til ham: "Se, der er den Mand, om hvem jeg sagde til dig: Han skal herske over mit Folk!"</p> 
<p><A NAME="an_9:18">9:18</A>&nbsp;Da tr&#229;dte Saul hen til Samuel midt i Porten og sagde: "V&#230;r s&#229; god at sige mig, hvor Seerens Hus er!"</p> 
<p><A NAME="an_9:19">9:19</A>&nbsp;Samuel svarede: "Seeren det er mig; g&#229; i Forvejen op p&#229; Offerh&#248;jen; du skal spise sammen med mig i Dag; i Morgen skal jeg f&#248;lge dig p&#229; Vej og kundg&#248;re dig alt, hvad der er i dit Hjerte;</p> 
<p><A NAME="an_9:20">9:20</A>&nbsp;for &#198;slerne, som for tre Dage siden blev borte for dig, skal du ikke &#230;ngste dig; de et fundet. Men til hvem st&#229;r alt Israels Beg&#230;r uden til dig og hele dit F&#230;drenehus?"</p> 
<p><A NAME="an_9:21">9:21</A>&nbsp;Da svarede Saul: "Er jeg ikke fra Benjamin, Israels mindste Stamme? Og min Sl&#230;gt er den ringeste af alle Benjamins Stammes Sl&#230;gter. Hvor kan du da tale s&#229;ledes til mig?"</p> 
<p><A NAME="an_9:22">9:22</A>&nbsp;Men Samuel tog Saul og hans Karl, f&#248;rte dem til Gildesalen og gav dem Plads &#248;verst blandt de indbudne der var omtrent tredive M&#230;nd</p> 
<p><A NAME="an_9:23">9:23</A>&nbsp;og Samuel sagde til Kokken: "R&#230;k mig det Stykke, jeg gav dig og sagde, du skulde l&#230;gge til Side!"</p> 
<p><A NAME="an_9:24">9:24</A>&nbsp;Da tog Kokken K&#248;llen og satte den for Saul. Og Samuel sagde: "Se, K&#248;det st&#229;r for dig, spis! Thi til den fastsatte Tid har man ventet dig, for at du kunde spise sammen med de indbudne." S&#229; spiste Saul sammen med Samuel den Dag.</p> 
<p><A NAME="an_9:25">9:25</A>&nbsp;Derp&#229; steg de ned fra Offerh&#248;jen fil Byen, og der blev redt til Saul p&#229; Taget.</p> 
<p><A NAME="an_9:26">9:26</A>&nbsp;S&#229; lagde han sig til Hvile. Tidligt om Morgenen, da Morgenr&#248;den br&#248;d frem, r&#229;bte Samuel til Saul oppe p&#229; Taget: "St&#229; op, jeg vil f&#248;lge dig p&#229; Vej!" Da stod Saul op, og han og Samuel gik ud sammen,</p> 
<p><A NAME="an_9:27">9:27</A>&nbsp;Men da de p&#229; Nedvejen var kommet til Udkanten af Byen, sagde Samuel til Saul: "Sig til Karlen, at han skal g&#229; i Forvejen! Men bliv du st&#229;ende et &#216;jeblik, s&#229; vil jeg kundg&#248;re dig Guds Ord!"</p> 
<p><A NAME="an_10:1">10:1</A>&nbsp;Da tog Samuel Olieflasken og udg&#248;d Olien over hans Hoved, kyssede ham og sagde: "Har HERREN ikke salvet dig til Fyrste over sit Folk Israel? Du skal herske over HERRENs Folk og frelse det fra dets Fjender. Og dette skal v&#230;re dig Tegnet p&#229;, at HERREN har salvet dig til Fyrste over sin Arv:</p> 
<p><A NAME="an_10:2">10:2</A>&nbsp;N&#229;r du i Dag g&#229;r fra mig, skal du tr&#230;ffe to M&#230;nd ved Rakels Grav ved Benjamins Gr&#230;nse i Zelza, og de skal sige til dig: &#198;slerne, du gik ud at lede efter, er fundet; dem har din Fader sl&#229;et af Tanke, men nu er han urolig for eder og siger: Hvad skal jeg g&#248;re for min S&#248;n?</p> 
<p><A NAME="an_10:3">10:3</A>&nbsp;Og n&#229;r du er g&#229;et et Stykke l&#230;ngere frem og kommer til Taboregen, skal du tr&#230;ffe tre M&#230;nd, som er p&#229; Vej op til Gud i Betel; den ene b&#230;rer tre Kid, den anden tre Br&#248;dkager og den tredje en Dunk Vin;</p> 
<p><A NAME="an_10:4">10:4</A>&nbsp;de skal hilse p&#229; dig og give dig to Br&#248;dkager, som du skal tage imod.</p> 
<p><A NAME="an_10:5">10:5</A>&nbsp;Derefter kommer du til Guds Gibea, hvor Filisternes Foged bor; og n&#229;r du kommer hen til Byen, vil du st&#248;de p&#229; en Flok Profeter, som kommer ned fra Offerh&#248;jen i profetisk Henrykkelse til Harpers, Paukers, Fl&#248;jters og Citres Klang;</p> 
<p><A NAME="an_10:6">10:6</A>&nbsp;s&#229; vil HERRENs &#197;nd overv&#230;lde dig, s&#229; du falder i profetisk Henrykkelse sammen med dem, og du skal blive til et andet Menneske.</p> 
<p><A NAME="an_10:7">10:7</A>&nbsp;N&#229;r disse Tegn indtr&#230;ffer for dig, kan du trygt g&#248;re, hvad der falder for; thi Gud er med dig.</p> 
<p><A NAME="an_10:8">10:8</A>&nbsp;Og du skal g&#229; i Forvejen ned til Gilgal; s&#229; kommer jeg ned til dig for at bringe Br&#230;ndofre og ofre Takofre. Syv Dage skal du vente, til jeg kommer og kundg&#248;r dig, hvad du skal g&#248;re!"</p> 
<p><A NAME="an_10:9">10:9</A>&nbsp;Da han derp&#229; vendte sig for at g&#229; bort fra Samuel, gav Gud ham et helt andet Hjerte, og alle disse Tegn indtraf samme Dag.</p> 
<p><A NAME="an_10:10">10:10</A>&nbsp;Da han kom hen til Gibea, se, da kom en Flok Profeter ham i M&#248;de, og Guds &#197;nd overv&#230;ldede ham, og han faldt i profetisk Henrykkelse midt iblandt dem.</p> 
<p><A NAME="an_10:11">10:11</A>&nbsp;Og da alle, som kendte ham fra tidligere Tid, s&#229; ham i profetisk Henrykkelse sammen med Profeterne, sagde de til hverandre: "Hvad g&#229;r der af Kisjs S&#248;n? Er ogs&#229; Saul iblandt Profeterne?"</p> 
<p><A NAME="an_10:12">10:12</A>&nbsp;S&#229; sagde en der fra Stedet: "Hvem er vel deres Fader?" Derfor blev det et Mundheld: "Er ogs&#229; Saul iblandt Profeterne?"</p> 
<p><A NAME="an_10:13">10:13</A>&nbsp;Da hans profetiske Henrykkelse var ovre, gik han til Gibea.</p> 
<p><A NAME="an_10:14">10:14</A>&nbsp;Sauls Farbroder spurgte da ham og Karlen: "Hvor har I v&#230;ret henne?" Han svarede: "Ude at lede efter &#198;slerne; og da vi ikke fandt dem, gik vi hen til Samuel."</p> 
<p><A NAME="an_10:15">10:15</A>&nbsp;Da sagde Sauls Farbroder: "Fort&#230;l mig, hvad Samuel sagde til eder!"</p> 
<p><A NAME="an_10:16">10:16</A>&nbsp;Saul svarede: "Han fortalte os, at &#198;slerne var fundet!" Men hvad Samuel havde sagt om Konged&#248;mmet, fortalte han ham ikke.</p> 
<p><A NAME="an_10:17">10:17</A>&nbsp;Derp&#229; st&#230;vnede Samuel Folket sammen hos HERREN i Mizpa;</p> 
<p><A NAME="an_10:18">10:18</A>&nbsp;og han sagde til Israeliterne: "S&#229; siger HERREN, Israels Gud: Jeg f&#248;rte Israel op fra &#198;gypten og frelste eder af &#198;gypternes H&#229;nd og fra alle de Riger, som plagede eder.</p> 
<p><A NAME="an_10:19">10:19</A>&nbsp;Men nu vrager I eders Gud, som var eders Frelser i alle eders Ulykker og Tr&#230;ngsler, og siger: Nej, en Konge skal du s&#230;tte over os! S&#229; tr&#230;d nu frem for HERRENs &#197;syn Stamme for Stamme og Sl&#230;gt for Sl&#230;gt!"</p> 
<p><A NAME="an_10:20">10:20</A>&nbsp;Derp&#229; lod Samuel alle Israels Stammer tr&#230;de frem, og Loddet ramte Benjamins Stamme.</p> 
<p><A NAME="an_10:21">10:21</A>&nbsp;S&#229; lod han Benjamins Stamme tr&#230;de frem Sl&#230;gt for Sl&#230;gt, og Matris Sl&#230;gt ramtes. S&#229; lod han Matris Sl&#230;gt tr&#230;de frem Mand for Mand, og Saul, Kisjs S&#248;n, ramtes. Men da man ledte efter ham, var han ikke til at finde.</p> 
<p><A NAME="an_10:22">10:22</A>&nbsp;Da adspurgte de p&#229; ny HERREN: "Er Manden her?" Og HERREN svarede: "Se, han holder sig skjult ved Trosset."</p> 
<p><A NAME="an_10:23">10:23</A>&nbsp;S&#229; l&#248;b de hen og hentede ham der; og da han tr&#229;dte ind imellem Folket, var han et Hoved h&#248;jere end alt Folket.</p> 
<p><A NAME="an_10:24">10:24</A>&nbsp;Da sagde Samuel til hele Folket: "Ser I ham, HERREN har udvalgt? Hans Lige findes ikke i alt Folket!" Og hele Folket br&#248;d ud i Jubelskrig og r&#229;bte: "Kongen leve!"</p> 
<p><A NAME="an_10:25">10:25</A>&nbsp;Derp&#229; fremsagde Samuel Konged&#248;mmets Ret for Folket og optegnede den i en Bog, som han lagde hen for HERRENs &#197;syn. S&#229; lod Samuel hele Folket g&#229; hver til sit:</p> 
<p><A NAME="an_10:26">10:26</A>&nbsp;ogs&#229; Saul gik til sit Hjem i Gibea, og de tapre M&#230;nd, hvis Hjerte Gud r&#248;rte, gik med ham.</p> 
<p><A NAME="an_10:27">10:27</A>&nbsp;Men nogle Niddinger sagde: "Hvor skulde denne kunne hj&#230;lpe os?" Og de ringeagtede ham og bragte ham ingen Hyldingsgave. Men han var, som han var d&#248;v.</p> 
<p><A NAME="an_11:1">11:1</A>&nbsp;Siden efter drog Ammoniten Nahasj op og belejrede Jabesj i Gilead. Da sagde alle M&#230;ndene i Jabesj til Nahasj: "Slut Pagt med os, s&#229; vil vi underkaste os!"</p> 
<p><A NAME="an_11:2">11:2</A>&nbsp;Men Ammoniten Nahasj svarede: "Ja, p&#229; det Vilk&#229;r vil jeg slutte Pagt med eder, at jeg m&#229; stikke det h&#248;jre &#216;je ud p&#229; enhver af eder til Forsm&#230;delse for hele Israel!"</p> 
<p><A NAME="an_11:3">11:3</A>&nbsp;Da sagde de &#198;ldste i Jabesj til ham: "Giv os syv Dages Frist, s&#229; vi kan sende Bud rundt i hele Israels Land; hvis s&#229; ingen kommer os til Hj&#230;lp, vil vi overgive os til dig!"</p> 
<p><A NAME="an_11:4">11:4</A>&nbsp;Da Sendebudene kom til Sauls Gibea og forebragte Folket Sagen, brast hele Folket i Gr&#229;d.</p> 
<p><A NAME="an_11:5">11:5</A>&nbsp;Og se, Saul kom netop hjem med sine Okser fra Marken, og han spurgte: "Hvad er der i Vejen med Folket, siden det gr&#230;der?" De fortalte ham da, hvad M&#230;ndene fra Jabesj havde sagt;</p> 
<p><A NAME="an_11:6">11:6</A>&nbsp;og da Saul h&#248;rte det, overv&#230;ldede Guds &#197;nd ham, og hans Vrede blussede heftigt op.</p> 
<p><A NAME="an_11:7">11:7</A>&nbsp;S&#229; tog han et Spand Okser og s&#248;nderhuggede dem, sendte Folk ud med Stykkerne i hele Israels Land og lod sige: "Hvis nogen ikke f&#248;lger Saul og Samuel, skal der handles s&#229;ledes med hans Okser!" Da faldt en HERRENs R&#230;dsel over Folket, s&#229; de alle som een drog ud.</p> 
<p><A NAME="an_11:8">11:8</A>&nbsp;Og han m&#248;nstrede dem i Bezek, og der var 300000 Israeliter og 30000 Jud&#230;ere.</p> 
<p><A NAME="an_11:9">11:9</A>&nbsp;Derp&#229; sagde han til Sendebudene, som var kommet: "S&#229;ledes skal I sige til M&#230;ndene i Jabesj i Gilead: I Morgen, n&#229;r Solen begynder at br&#230;nde, skal I f&#229; Hj&#230;lp!" Da Sendebudene kom og meddelte M&#230;ndene i Jabesj det, blev de glade.</p> 
<p><A NAME="an_11:10">11:10</A>&nbsp;Og M&#230;ndene i Jabesj sagde: "I Morgen vil vi overgive os til eder, s&#229; kan I g&#248;re med os, hvad I finder for godt!"</p> 
<p><A NAME="an_11:11">11:11</A>&nbsp;Dagen efter delte Saul H&#230;ren i tre Afdelinger, og de tr&#230;ngte ind i Lejren ved Morgenvagten og huggede ned blandt Ammoniterne, til det blev hedt; og de, som undslap, splittedes til alle Sider, s&#229; ikke to og to blev sammen.</p> 
<p><A NAME="an_11:12">11:12</A>&nbsp;Da sagde Folket til Samuel: "Hvem var det, som sagde: Skal Saul v&#230;re Konge over os? Bring os de M&#230;nd, at vi kan sl&#229; dem ihjel!"</p> 
<p><A NAME="an_11:13">11:13</A>&nbsp;Men Saul sagde: "I Dag skal ingen sl&#229;s ihjel; thi i Dag har HERREN givet Israel Sejr!"</p> 
<p><A NAME="an_11:14">11:14</A>&nbsp;Da sagde Samuel til Folket: "Kom, lad os g&#229; til Gilgal og gentage Kongevalget der!"</p> 
<p><A NAME="an_11:15">11:15</A>&nbsp;S&#229; gik hele Folket til Gilgal og gjorde Saul til Konge for HERRENs &#197;syn der i Gilgal, og de bragte Takofre der for Herrens &#197;syn. Og Saul og alle Israels M&#230;nd var h&#248;jlig glade.</p> 
<p><A NAME="an_12:1">12:1</A>&nbsp;Da sagde Samuel til hele Israel: "Se, jeg har f&#248;jet eder i alt, hvad I har bedt mig om, og sat en Konge over eder.</p> 
<p><A NAME="an_12:2">12:2</A>&nbsp;Se, nu f&#230;rdes Kongen for eders Ansigt; jeg er gammel og gr&#229;, og mine S&#248;nner er nu iblandt eder; men jeg har f&#230;rdedes for eders Ansigt fra min Ungdom indtil i Dag.</p> 
<p><A NAME="an_12:3">12:3</A>&nbsp;Se, her st&#229;r jeg; viden imod mig i HERRENs og hans, Salvedes P&#229;h&#248;r! Hvis Okse har jeg taget? Hvis &#198;sel har jeg taget? Hvem har jeg, undertrykt? Hvem har jeg gjort Uret? Af hvem har jeg taget Gave og derfor lukket &#216;jnene? I s&#229; Fald vil jeg give eder Erstatning!"</p> 
<p><A NAME="an_12:4">12:4</A>&nbsp;Da sagde de: "Du har ikke undertrykt os eller gjort os Uret eller taget noget fra nogen."</p> 
<p><A NAME="an_12:5">12:5</A>&nbsp;Derp&#229; sagde han til dem: "S&#229; er HERREN i Dag Vidne over for eder, ogs&#229; hans Salvede er Vidne, at I ikke har fundet noget hos mig." De sagde: "Ja!"</p> 
<p><A NAME="an_12:6">12:6</A>&nbsp;Da sagde Samuel til Folket: "HERREN er Vidne, han, som udrustede Moses og Aron og f&#248;rte eders F&#230;dre op fra &#198;gypten.</p> 
<p><A NAME="an_12:7">12:7</A>&nbsp;S&#229; tr&#230;d nu frem, at jeg kan g&#229; i Rette med eder for HERRENs &#197;syn og kundg&#248;re eder alle de Gerninger, HERREN i sin Retf&#230;rdigher har &#248;vet mod eder og eders F&#230;dre.</p> 
<p><A NAME="an_12:8">12:8</A>&nbsp;Da Jakob og hans S&#248;nner var kommet til &#198;gypten, og &#198;gypterne plagede dem, r&#229;bte eders F&#230;dre til HERREN, og HERREN sendte Moses og Aron, som f&#248;rte eders F&#230;dre ud af &#198;gypten, og han lod dem bos&#230;tte sig her.</p> 
<p><A NAME="an_12:9">12:9</A>&nbsp;Men de glemte HERREN deres Gud; derfor prisgav han dem til Kong Jabin af Hazors H&#230;rf&#248;rer Sisera, til Filisterne og til Moabs Konge, s&#229; de angreb dem.</p> 
<p><A NAME="an_12:10">12:10</A>&nbsp;Da r&#229;bte de til HERREN og sagde: Vi har syndet, thi vi forlod HERREN og dyrkede Ba'alerne og Astarterne; men fri os nu af vore Fjenders H&#229;nd, s&#229; vil vi dyrke dig!</p> 
<p><A NAME="an_12:11">12:11</A>&nbsp;S&#229; sendte HERREN Jerubba'al, Barak, Jefta og Samuel; og han friede eder af eders Fjenders H&#229;nd rundt om, s&#229; I kunde bo i Tryghed.</p> 
<p><A NAME="an_12:12">12:12</A>&nbsp;Men da I s&#229; Ammoniterkongen Nahasj rykke frem imod eder, sagde I til mig: Nej, en Konge skal herske over os uagtet HERREN eders Gud var eders Konge!</p> 
<p><A NAME="an_12:13">12:13</A>&nbsp;Og nu, her st&#229;r Kongen, som I har valgt og kr&#230;vet; se, HERREN har sat en Konge over eder!</p> 
<p><A NAME="an_12:14">12:14</A>&nbsp;Hvis I frygter HERREN og tjener ham, adlyder hans R&#248;st og ikke er genstridige mod HERRENs Bud, men f&#248;lger HERREN eders Gud, b&#229;de I og Kongen, som har f&#229;et Herred&#248;mmet over eder, da skal det g&#229; eder vel.</p> 
<p><A NAME="an_12:15">12:15</A>&nbsp;Adlyder I derimod ikke HERRENs R&#248;st, men er genstridige mod HERRENs Bud, da skal HERRENs H&#229;nd ramme eder og eders Konge og &#248;del&#230;gge eder.</p> 
<p><A NAME="an_12:16">12:16</A>&nbsp;Tr&#230;d nu frem og se den v&#230;ldige Gerning, HERREN vil &#248;ve for eders &#216;jne!</p> 
<p><A NAME="an_12:17">12:17</A>&nbsp;Har vi ikke Hvedeh&#248;st nu? Men jeg vil r&#229;be til HERREN, at han skal sende Torden og Regn, for at I kan kende og se, at det i HERRENs &#216;jne var en stor Br&#248;de I begik, da I kr&#230;vede en Konge!"</p> 
<p><A NAME="an_12:18">12:18</A>&nbsp;Derp&#229; r&#229;bte Samuel til HERREN, og HERREN sendte samme Dag Torden og Regn. Da frygtede hele folket s&#229;re for HERREN og Samuel,</p> 
<p><A NAME="an_12:19">12:19</A>&nbsp;og hele Folket sagde til Samuel: "Bed for dine Tr&#230;lle til HERREN din Gud, at vi ikke skal d&#248;, fordi vi til vore andre Synder har f&#248;jet den Br&#248;de at kr&#230;ve en Konge!"</p> 
<p><A NAME="an_12:20">12:20</A>&nbsp;Da sagde Samuel til Folket: "Frygt ikke! Vel har I &#248;vet al den Synd; men vend eder nu ikke fra HERREN, tjen ham af hele eders Hjerte</p> 
<p><A NAME="an_12:21">12:21</A>&nbsp;og vend eder ikke til dem, som er Tomhed og hverken kan hj&#230;lpe eller frelse, fordi de er Tomhed.</p> 
<p><A NAME="an_12:22">12:22</A>&nbsp;Thi for sit store Navns Skyld vil HERREN ikke forst&#248;de sit Folk, da det jo har behaget HERREN at g&#248;re eder til sit Folk.</p> 
<p><A NAME="an_12:23">12:23</A>&nbsp;Det v&#230;re ogs&#229; langt fra mig at synde mod HERREN og h&#248;re op med at bede for eder; jeg vil ogs&#229; vise eder den gode og rette Vej;</p> 
<p><A NAME="an_12:24">12:24</A>&nbsp;men frygt HERREN og tjen ham oprigtigt af hele eders Hjerte; thi se, hvor store Ting han gjorde imod eder!</p> 
<p><A NAME="an_12:25">12:25</A>&nbsp;Men hvis I handler ilde, skal b&#229;de I og eders Konge g&#229; til Grunde!"</p> 
<p><A NAME="an_13:1">13:1</A>&nbsp;Saul var....&#197;r ved sin Tronbestigelse, og han herskede i....&#197;r over Israel.</p> 
<p><A NAME="an_13:2">13:2</A>&nbsp;Saul udvalgte sig 3000 Mand af Israel; af dem var 2000 hos Saul i Mikmas og i Bjergene ved Betel, 1000 hos Jonatan i Gibea i Benjamin; Resten af Krigerne lod han g&#229; hver til sit.</p> 
<p><A NAME="an_13:3">13:3</A>&nbsp;Da f&#230;ldede Jonatan Filisternes Foged i Geba. Det kom nu Filisterne for &#216;re, at Hebr&#230;erne havde revet sig l&#248;s. Men Saul havde ladet st&#248;de i Hornet hele Landet over,</p> 
<p><A NAME="an_13:4">13:4</A>&nbsp;og hele Israel h&#248;rte, at Saul havde f&#230;ldet Filisternes Foged, og at Israel havde vakt Filisternes Vrede. Og Folket st&#230;vnedes sammen i Gilgal til at f&#248;lge Saul,</p> 
<p><A NAME="an_13:5">13:5</A>&nbsp;men Filisterne havde samlet sig til Kamp mod Israel, 3000 Stridsvogne, 6000 Ryttere og Fodfolk s&#229; talrigt som Sandet ved Havets Bred, og de drog op og lejrede sig i Mikmas lige over for Bet-Aven.</p> 
<p><A NAME="an_13:6">13:6</A>&nbsp;Da Israels M&#230;nd sk&#248;nnede, hvilken Fare de var i thi Folket blev tr&#230;ngt, skjulte Folket sig i Huler, Jordhuller, Klipperevner, Gruber og Cisterner</p> 
<p><A NAME="an_13:7">13:7</A>&nbsp;eller gik over Jordans Vadesteder til Gads og Gileads Land. Men Saul var endnu i Gilgal, og hele Folket fulgte ham med Frygt i Sind.</p> 
<p><A NAME="an_13:8">13:8</A>&nbsp;Han ventede syv Dage til den Tid, Samuel havde fastsat; men Samuel kom ikke til Gilgal. Da Folket s&#229; spredte sig og forlod Saul,</p> 
<p><A NAME="an_13:9">13:9</A>&nbsp;sagde han: "Bring Br&#230;ndofferet og Takofrene hen til mig!" S&#229; ofrede han Br&#230;ndofferet.</p> 
<p><A NAME="an_13:10">13:10</A>&nbsp;Men lige som han var f&#230;rdig med at ofre Br&#230;ndofferet, se, da kom Samuel, og Saul gik ham i M&#248;de for at hilse p&#229; ham.</p> 
<p><A NAME="an_13:11">13:11</A>&nbsp;Da sagde Samuel: "Hvad har du gjort!" Saul svarede: "Jeg s&#229;, at Folket spredte sig og forlod mig, men du kom ikke til den fastsatte Tid, og Filisterne samlede sig ved Mikmas;</p> 
<p><A NAME="an_13:12">13:12</A>&nbsp;s&#229; t&#230;nkte jeg: Nu drager Filisterne ned til Gilgal imod mig, og jeg har endnu ikke vundet HERRENs Gunst; da tog jeg Mod til mig og bragte Br&#230;ndofferet!"</p> 
<p><A NAME="an_13:13">13:13</A>&nbsp;Samuel sagde til Saul: "T&#229;beligt har du handlet. Hvis du havde holdt den Befaling, HERREN din Gud gav dig, vilde HERREN nu have grundf&#230;stet dit Konged&#248;mme over Israel til evig Tid;</p> 
<p><A NAME="an_13:14">13:14</A>&nbsp;men nu skal dit Konged&#248;mme ikke best&#229;. HERREN har uds&#248;gt sig en Mand efter sit Hjerte, og ham har HERREN kaldet til Fyrste over sit Folk, fordi du ikke holdt, hvad HERREN b&#248;d dig!"</p> 
<p><A NAME="an_13:15">13:15</A>&nbsp;Derp&#229; br&#248;d Samuel op og gik bort fra Gilgal; men den tilbageblevne Del af Folket drog op i F&#248;lge med Saul for at st&#248;de til Krigerne, og de kom fra Gilgal til Gibea i Benjamin. Da m&#248;nstrede Saul de Folk, han havde hos sig, omtrent 600 Mand;</p> 
<p><A NAME="an_13:16">13:16</A>&nbsp;og Saul og hans S&#248;n Jonatan og de Folk, de havde hos sig, l&#229; i Geba i Benjamin, medens Filisterne l&#229; lejret i Mikmas.</p> 
<p><A NAME="an_13:17">13:17</A>&nbsp;Fra Filisternes Lejr drog s&#229; en Skare ud i tre Afdelinger for at plyndre; den ene Afdeling drog i Retning af Ofra til Sjualegnen,</p> 
<p><A NAME="an_13:18">13:18</A>&nbsp;den anden i Retning af Bet Horon og den tredje i Retning af den H&#248;j, som rager op over Zeboimdalen, ad &#216;rkenen til.</p> 
<p><A NAME="an_13:19">13:19</A>&nbsp;Men der fandtes ingen Smede i hele Israels Land; thi Filisterne havde t&#230;nkt, at Hebr&#230;erne ellers kunde lave sig Sv&#230;rd og Spyd;</p> 
<p><A NAME="an_13:20">13:20</A>&nbsp;derfor m&#229;tte hele Israel drage ned til Filisterne for at f&#229; hv&#230;sset deres Plovjern, Hakker, &#216;kser eller Pigk&#230;ppe;</p> 
<p><A NAME="an_13:21">13:21</A>&nbsp;det kostede en Pim at f&#229; slebet Plovjem og Hakker og en Tredjedel Sekel for &#216;kser og for at inds&#230;tte Pig.</p> 
<p><A NAME="an_13:22">13:22</A>&nbsp;S&#229;ledes fandtes der, den Dag Slaget stod ved Mikmas, hverken Sv&#230;rd eller Spyd hos nogen af Krigerne, som var hos Saul og Jonatan; kun Saul og hans S&#248;n Jonatan havde V&#229;ben.</p> 
<p><A NAME="an_13:23">13:23</A>&nbsp;Filisternes Forpost rykkede frem til Mikmaspasset.</p> 
<p><A NAME="an_14:1">14:1</A>&nbsp;Da h&#230;ndte det en Dag, at Sauls S&#248;n Jonatan sagde til sin V&#229;bendrager: "Kom, lad os g&#229; over til Filisternes Forpost her lige overfor!" Men til sin Fader sagde han intet derom.</p> 
<p><A NAME="an_14:2">14:2</A>&nbsp;Saul sad just ved Udkanten af Geba under Granat&#230;bletr&#230;et ved T&#230;rskepladsen, og folkene, som var hos ham, var omtrent 600 Mand.</p> 
<p><A NAME="an_14:3">14:3</A>&nbsp;Og Ahija, en S&#248;n af Ahitub, der var Broder til Ikabod, en S&#248;n af Pinehas, en S&#248;n af Eli, HERRENs Pr&#230;st i Silo, bar Efoden. Men Folkene vidste intet om, at Jonatan var g&#229;et.</p> 
<p><A NAME="an_14:4">14:4</A>&nbsp;I Passet, som Jonatan s&#248;gte at komme over for at angribe Filisternes Forpost, springer en Klippespids frem p&#229; hver Side; den ene hedder Bozez, den anden Sene.</p> 
<p><A NAME="an_14:5">14:5</A>&nbsp;Den ene Spids rager i Vejret p&#229; Nordsiden ud for Mikmas, den anden p&#229; Sydsiden ud for Geba.</p> 
<p><A NAME="an_14:6">14:6</A>&nbsp;Jonatan sagde da til V&#229;bendrageren: "Kom, lad os g&#229; over til disse uomsk&#229;rnes Forpost; m&#229;ske vil HERREN st&#229; os bi, thi intet hindrer HERREN i at give Sejr, enten der er mange eller f&#229;!"</p> 
<p><A NAME="an_14:7">14:7</A>&nbsp;V&#229;bendrageren svarede: "G&#248;r, hvad du har i Sinde! Jeg g&#229;r med; som du vil, vil ogs&#229; jeg!"</p> 
<p><A NAME="an_14:8">14:8</A>&nbsp;Da sagde Jonatan: "Vi s&#248;ger nu at komme over til de M&#230;nd og s&#248;rger for, at de f&#229;r os at se.</p> 
<p><A NAME="an_14:9">14:9</A>&nbsp;Hvis de s&#229; siger til os: St&#229; stille, vi kommer hen til eder! s&#229; bliver vi st&#229;ende, hvor vi st&#229;r, og g&#229;r ikke op til dem.</p> 
<p><A NAME="an_14:10">14:10</A>&nbsp;Men siger de: Kom op til os! g&#229;r vi derop; thi s&#229; har HERREN givet dem i vor H&#229;nd; det skal v&#230;re vort Tegn!"</p> 
<p><A NAME="an_14:11">14:11</A>&nbsp;Da nu Filisternes Forpost fik &#216;je p&#229; dem, sagde Filisterne: "Se, der kommer nogle Hebr&#230;ere krybende ud af de Jordhuller, de har skjult sig i!"</p> 
<p><A NAME="an_14:12">14:12</A>&nbsp;Og M&#230;ndene, der stod p&#229; Forpost, r&#229;bte til Jonatan og hans V&#229;bendrager: "Kom op til os, s&#229; skal vi l&#230;re jer!" Da sagde Jonatan til V&#229;bendrageren: "F&#248;lg med derop, thi HERREN har givet dem i Israels H&#229;nd!"</p> 
<p><A NAME="an_14:13">14:13</A>&nbsp;S&#229; klatrede Jonatan op p&#229; H&#230;nder og F&#248;dder, og V&#229;bendrageren bagefter. Da flygtede de for Jonatan; og han huggede dem ned, og V&#229;bendrageren fulgte efter og gav dem D&#248;dsst&#248;det;</p> 
<p><A NAME="an_14:14">14:14</A>&nbsp;og i f&#248;rste Omgang f&#230;ldede Jonatan og hans V&#229;bendrager henved tyve Mand p&#229; en Str&#230;kning af omtrent en halv Dags Pl&#248;jeland.</p> 
<p><A NAME="an_14:15">14:15</A>&nbsp;Da opstod der R&#230;dsel b&#229;de i og uden for Lejren. og alle Krigerne, b&#229;de Forposten og Strejfskaren, sloges med R&#230;dsel; tilmed kom der et Jordsk&#230;lv, og det fremkaldte en Guds R&#230;dsel.</p> 
<p><A NAME="an_14:16">14:16</A>&nbsp;Men da Sauls Udkigsm&#230;nd i Geba i Benjamin s&#229; derhen, opdagede de, at det b&#248;lgede hid og did i Lejren.</p> 
<p><A NAME="an_14:17">14:17</A>&nbsp;Da sagde Saul til sine Folk: "Hold M&#248;nstring og se efter, hvem af vore der er g&#229;et bort!" Og ved M&#248;nstringen viste det sig, at Jonatan og hans V&#229;bendrager manglede.</p> 
<p><A NAME="an_14:18">14:18</A>&nbsp;Da sagde Saul til Ahija: "Bring Efoden hid!" Han bar nemlig dengang Efoden foran Israel.</p> 
<p><A NAME="an_14:19">14:19</A>&nbsp;Men medens Saul talte med Pr&#230;sten, blev Forvirringen i Filisternes Lejr st&#248;rre og st&#248;rre. Saul sagde da til Pr&#230;sten: "Lad det kun v&#230;re!"</p> 
<p><A NAME="an_14:20">14:20</A>&nbsp;Og alle Sauls Krigere samlede sig om ham, og da de kom til Kamppladsen, se, da var den enes Sv&#230;rd l&#248;ftet mod den andens, og alt var i stor Forvirring.</p> 
<p><A NAME="an_14:21">14:21</A>&nbsp;Og de Hebr&#230;ere, som tidligere havde st&#229;et under Filisterne og havde gjort dem H&#230;rf&#248;lge, faldt fra og sluttede sig til Israel, som fulgte Saul og Jonatan.</p> 
<p><A NAME="an_14:22">14:22</A>&nbsp;Og da de israelitiske M&#230;nd, som havde skjult sig i Efraims Bjerge, h&#248;rte, at Filisterne var p&#229; Flugt, satte ogs&#229; de efter dem for at bek&#230;mpe dem.</p> 
<p><A NAME="an_14:23">14:23</A>&nbsp;S&#229;ledes gav HERREN Israel Sejr den Dag. Da Kampen havde strakt sig hen forbi Bet Horon -</p> 
<p><A NAME="an_14:24">14:24</A>&nbsp;alle Krigerne var med Saul, omtrent 10000 Mand, og Kampen bredte sig over Efraims Bjerge begik Saul den Dag en stor D&#229;rskab, idet han tog Folket i Ed og sagde: "Forbandet v&#230;re hver den, som nyder noget f&#248;r Aften, f&#248;r jeg f&#229;r taget H&#230;vn over mine Fjender!" Og alt Folket afholdt sig fra at spise.</p> 
<p><A NAME="an_14:25">14:25</A>&nbsp;Der fandtes nogle Bikager p&#229; Marken,</p> 
<p><A NAME="an_14:26">14:26</A>&nbsp;og da Folket kom til Bikagerne, var Bierne borte; men ingen f&#248;rte H&#229;nden til Munden; thi Folket frygtede Eden.</p> 
<p><A NAME="an_14:27">14:27</A>&nbsp;Jonatan havde dog ikke h&#248;rt, at hans Fader tog Folket i Ed, og han rakte Spidsen af den Stav, han havde i H&#229;nden, ud, dyppede den i en Bikage og f&#248;rte H&#229;nden til Munden; derved fik hans &#216;jne atter Glans.</p> 
<p><A NAME="an_14:28">14:28</A>&nbsp;Da tog en af Krigerne til Orde og sagde: "Din Fader tog Folket i Ed og sagde: Forbandet v&#230;re hver den, som nyder noget i Dag! Og dog var Folket udmattet."</p> 
<p><A NAME="an_14:29">14:29</A>&nbsp;Men Jonatan sagde: "Min Fader styrter Landet i Ulykke! Se, hvor mine &#216;jne fik Glans, fordi jeg n&#248;d den Smule Honning!</p> 
<p><A NAME="an_14:30">14:30</A>&nbsp;Nej, havde Folket blot i bag spist dygtigt af Byttet, det tog fra Fjenden! Thi nu blev Filisternes Nederlag ikke stort."</p> 
<p><A NAME="an_14:31">14:31</A>&nbsp;De slog da den Dag Filisterne fra Mikmas til Ajjalon, og Folket var meget udmattet.</p> 
<p><A NAME="an_14:32">14:32</A>&nbsp;Derfor kastede Folket sig over Byttet, tog Sm&#229;kv&#230;g, Hornkv&#230;g og Kalve og slagtede dem p&#229; Jorden og spiste K&#248;det med Blodet i.</p> 
<p><A NAME="an_14:33">14:33</A>&nbsp;Da meldte man det til Saul og sagde: "Se, Folket synder mod HERREN ved at spise K&#248;det med Blodet i!" Og han sagde: "I forbryder eder! V&#230;lt mig en stor Sten herhen!"</p> 
<p><A NAME="an_14:34">14:34</A>&nbsp;Derp&#229; sagde Saul: "G&#229; rundt iblandt Folket og sig til dem: Enhver skal bringe sin Okse eller sit F&#229;r hen til mig og slagte det her! S&#229; kan I spise; men synd ikke mod HERREN ved at spise K&#248;det med Blodet i!" Da bragte hver og en af Folket, hvad han havde, og slagtede det der.</p> 
<p><A NAME="an_14:35">14:35</A>&nbsp;Og Saul byggede HERREN et Alter; det var det f&#248;rste Alter, han byggede HERREN.</p> 
<p><A NAME="an_14:36">14:36</A>&nbsp;Derp&#229; sagde Saul: "Lad os drage ned efter Filisterne i Nat og udplyndre dem, f&#248;r Dagen gryr, og ikke lade nogen af dem blive tilbage!" De svarede: "G&#248;r, hvad du under for godt!" Men Pr&#230;sten sagde: "Lad os her tr&#230;de frem for Gud!"</p> 
<p><A NAME="an_14:37">14:37</A>&nbsp;S&#229; r&#229;dspurgte Saul Gud:"Skal jeg drage ned efter Filisterne? Vil du give dem i Israels H&#229;nd?" Men han svarede ham ikke den Dag.</p> 
<p><A NAME="an_14:38">14:38</A>&nbsp;Da sagde Saul: "Kom hid, alle Folkets &#216;verster, og se efter, hvad det er for en Synd, der er beg&#229;et i Dag;</p> 
<p><A NAME="an_14:39">14:39</A>&nbsp;thi s&#229; sandt HERREN lever, han, som har givet Israel Sejr: Om det s&#229; er min S&#248;n Jonatan, der har beg&#229;et den, skal han d&#248;!" Men ingen af Folket svarede.</p> 
<p><A NAME="an_14:40">14:40</A>&nbsp;Da sagde han til hele Israel: "I skal v&#230;re den ene Part, jeg og min S&#248;n Jonatan den anden!" Folket svarede Saul: "G&#248;r, hvad du finder for godt!"</p> 
<p><A NAME="an_14:41">14:41</A>&nbsp;Derp&#229; sagde Saul til HERREN: "Israels Gud! Hvorfor svarer du ikke din Tjener i Dag? Hvis Skylden ligger hos mig eller min S&#248;n Jonatan, HERRE, Israels Gud, s&#229; lad Urim komme frem; men ligger den hos dit Folk Israel, s&#229; lad Tummim komme frem!" Da ramtes Jonatan og Saul af Loddet, men Folket gik fri.</p> 
<p><A NAME="an_14:42">14:42</A>&nbsp;Saul sagde da: "Kast Lod mellem mig og min S&#248;n Jonatan!" S&#229; ramtes Jonatan.</p> 
<p><A NAME="an_14:43">14:43</A>&nbsp;Da sagde Saul til Jonatan: "Sig mig, hvad du har gjort!" Jonatan svarede: "Jeg n&#248;d lidt Honning p&#229; Spidsen af Staven, jeg havde i H&#229;nden. Se, jeg er rede til at d&#248;!"</p> 
<p><A NAME="an_14:44">14:44</A>&nbsp;Da sagde Saul: "Gud ramme mig b&#229;de med det ene og det andet! Du skal visselig d&#248;, Jonatan!"</p> 
<p><A NAME="an_14:45">14:45</A>&nbsp;Men Folket sagde til Saul: "Skal Jonatan d&#248;, han, som har vundet Israel denne store Sejr? Det v&#230;re langt fra! S&#229; sandt HERREN lever, ikke et H&#229;r skal krummes p&#229; hans Hoved; thi med Guds Hj&#230;lp vandt han Sejr i Dag!" Da udl&#248;ste Folket Jonatan, og han blev friet fra D&#248;den.</p> 
<p><A NAME="an_14:46">14:46</A>&nbsp;Men Saul holdt op med at forf&#248;lge Filisterne og drog hjem, medens Filisterne trak sig tilbage til deres Land.</p> 
<p><A NAME="an_14:47">14:47</A>&nbsp;Da Saul havde vundet Konged&#248;mmet over Israel, f&#248;rte han Krig med alle sine Fjender rundt om, Moab, Ammoniterne, Edom, Kongen af Zoba og Filisterne, og Sejren fulgte ham overalt, hvor han vendte sig hen.</p> 
<p><A NAME="an_14:48">14:48</A>&nbsp;Han udf&#248;rte Heltegerninger, slog Amalek og befriede Israel fra dem, som h&#230;rgede det.</p> 
<p><A NAME="an_14:49">14:49</A>&nbsp;Sauls S&#248;nner var Jonatan, Jisjvi og Malkisjua; af hans to D&#248;tre hed den f&#248;rstef&#248;dte Merab og den yngste Mikal.</p> 
<p><A NAME="an_14:50">14:50</A>&nbsp;Sauls Hustru hed Ahinoam, en Datter af Ahim&#229;z; hans H&#230;rf&#248;rer hed Abiner, en S&#248;n af Sauls Farbroder Ner;</p> 
<p><A NAME="an_14:51">14:51</A>&nbsp;Sauls Fader Kisj og Abners Fader Ner var S&#248;nner af Abiel.</p> 
<p><A NAME="an_14:52">14:52</A>&nbsp;Men Krigen med Filisterne var h&#229;rd, lige s&#229; l&#230;nge Saul levede; og hver Gang Saul traf en heltemodig og tapper Mand, knyttede han ham til sig.</p> 
<p><A NAME="an_15:1">15:1</A>&nbsp;Samuel sagde til Saul: "Det var mig, HERREN sendte for at salve dig til konge over hans Folk Israel; lyd nu HERRENs R&#248;st.</p> 
<p><A NAME="an_15:2">15:2</A>&nbsp;S&#229; siger H&#230;rskarers HERRE: Jeg vil straffe Amalek for, hvad de gjorde mod Israel, da de stillede sig i Vejen for det p&#229; Vandringen op fra &#198;gypten.</p> 
<p><A NAME="an_15:3">15:3</A>&nbsp;Drag derfor hen og sl&#229; Amalek og l&#230;g Band p&#229; dem og p&#229; alt, hvad der tilh&#248;rer dem; sk&#229;n dem ikke, men dr&#230;b b&#229;de M&#230;nd og Kvinder, B&#248;rn og diende, Okser og F&#229;r, Kameler og &#198;sler!"</p> 
<p><A NAME="an_15:4">15:4</A>&nbsp;S&#229; st&#230;vnede Saul Folket sammen og m&#248;nstrede dem i Telaim, 200000 Mand Fodfolk og 10000 Mand af Juda.</p> 
<p><A NAME="an_15:5">15:5</A>&nbsp;Derp&#229; drog Saul mod Amaleks By og lagde Baghold i Dalen.</p> 
<p><A NAME="an_15:6">15:6</A>&nbsp;Men Saul sagde til Keniterne: "Skil eder fra Amalekiterne og g&#229; eders Vej, for at jeg ikke skal udrydde eder sammen med dem; I viste jo Venlighed mod alle Israeliterne, dengang de drog op fra &#198;gypten!" S&#229; trak Keniterne sig tilbage fra Amalek.</p> 
<p><A NAME="an_15:7">15:7</A>&nbsp;Og Saul slog Amalek fra Havila til Sjur, som ligger &#248;sten for &#198;gypten,</p> 
<p><A NAME="an_15:8">15:8</A>&nbsp;og tog Kong Agag af Amalek levende til Fange. P&#229; alt Folket lagde han Band og huggede dem ned med Sv&#230;rdet;</p> 
<p><A NAME="an_15:9">15:9</A>&nbsp;men Saul og Folket sk&#229;nede Agag og det bedste af Sm&#229;kv&#230;get og Hornkv&#230;get, de fede og veln&#230;rede Dyr, alt det bedste; de vilde ikke l&#230;gge Band p&#229; dem,men p&#229; alt det d&#229;rlige og v&#230;rdil&#248;se Kv&#230;g lagde de Band.</p> 
<p><A NAME="an_15:10">15:10</A>&nbsp;Da kom HERRENs Ord til Samuel s&#229;ledes:</p> 
<p><A NAME="an_15:11">15:11</A>&nbsp;"Jeg angrer, at jeg gjorde Saul til Konge; thi han har vendt sig fra mig og ikke holdt mine Befalinger!" Da vrededes Samuel og r&#229;bte til HERREN hele Natten.</p> 
<p><A NAME="an_15:12">15:12</A>&nbsp;N&#230;ste Morgen tidlig, da Samuel vilde g&#229; Saul i M&#248;de, blev der meldt ham: "Saul kom til Karmel og rejste sig et Mindesm&#230;rke der; s&#229; vendte han om og drog videre ned til Gilgal!"</p> 
<p><A NAME="an_15:13">15:13</A>&nbsp;Samuel begav sig da til Saul. Saul sagde til ham: "HERREN velsigne dig! Jeg har holdt HERRENs Befaling!"</p> 
<p><A NAME="an_15:14">15:14</A>&nbsp;Men Samuel sagde: "Hvad er det for en Br&#230;gen af Sm&#229;kv&#230;g, som n&#229;r mit &#216;re, og Br&#248;len af Hornkv&#230;g, jeg h&#248;rer?"</p> 
<p><A NAME="an_15:15">15:15</A>&nbsp;Saul svarede: "De tog dem med fra Amalekiterne; thi Folket sk&#229;nede det bedste af Sm&#229;kv&#230;get og Hornkv&#230;get for at ofre det til HERREN din Gud; p&#229; det andet derimod lagde vi Band!"</p> 
<p><A NAME="an_15:16">15:16</A>&nbsp;Da sagde Samuel til Saul: "bet er nok! Jeg vil kundg&#248;re dig, hvad HERREN i Nat har sagt mig!" Han svarede: "Tal!"</p> 
<p><A NAME="an_15:17">15:17</A>&nbsp;Da sagde Samuel: "Om du end ikke regner dig selv for noget, er du s&#229; ikke H&#248;vding for Israels Stammer, og salvede HERREN dig ikke til Konge over Israel?</p> 
<p><A NAME="an_15:18">15:18</A>&nbsp;Og HERREN sendte dig af Sted med den Befaling: G&#229; hen og l&#230;g Band p&#229; Amalekiterne, de Syndere, og f&#248;r Krig imod dem, indtil du har udryddet dem!</p> 
<p><A NAME="an_15:19">15:19</A>&nbsp;Hvorfor adl&#248;d du da ikke HERRENs R&#248;st, men styrtede dig over Byttet og gjorde, hvad der er ondt i HERRENs &#216;jne?"</p> 
<p><A NAME="an_15:20">15:20</A>&nbsp;Saul svarede Samuel: "Jeg adl&#248;d HERRENs R&#248;st og gik, hvor HERREN sendte mig hen; jeg har bragt Kong Agag af Amalek med og lagt Band p&#229; Amalek;</p> 
<p><A NAME="an_15:21">15:21</A>&nbsp;men Folket tog Sm&#229;kv&#230;g og Hornkv&#230;g af Byttet, det bedste af det bandlyste, for at ofre det til HERREN din Gud i Gilgal."</p> 
<p><A NAME="an_15:22">15:22</A>&nbsp;Men Samuel sagde: "Mon HERREN har lige s&#229; meget Behag i Br&#230;ndofre og Slagtofre som i Lydighed mod HERRENs H&#248;st? Nej, at adlyde er mere v&#230;rd end Slagtoffer, og at v&#230;re lydh&#248;r er mere v&#230;rd end V&#230;derfedt;</p> 
<p><A NAME="an_15:23">15:23</A>&nbsp;thi Genstridighed er Trolddomssynd, og Egenr&#229;dighed er Afgudsbr&#248;de. Fordi du har forkastet HERRENs Ord, har han forkastet dig, s&#229; du ikke mere skal v&#230;re Konge!"</p> 
<p><A NAME="an_15:24">15:24</A>&nbsp;Da sagde Saul til Samuel: "Jeg har syndet, thi jeg har overtr&#229;dt HERRENs Befaling og dine Ord, men jeg frygtede Folket og f&#248;jede dem:</p> 
<p><A NAME="an_15:25">15:25</A>&nbsp;tilgiv mig dog nu min Synd og vend tilbage med mig, for at jeg kan tilbede HERREN!"</p> 
<p><A NAME="an_15:26">15:26</A>&nbsp;Men Samuel sagde til Saul: "Jeg vender ikke tilbage med dig; fordi du har forkastet HERRENs Ord, har HERREN forkastet dig, s&#229; du ikke mer skal v&#230;re Konge over Israel!"</p> 
<p><A NAME="an_15:27">15:27</A>&nbsp;Derp&#229; vendte Samuel sig for at g&#229;, men Saul greb fat i hans Kappeflig, s&#229; den reves af.</p> 
<p><A NAME="an_15:28">15:28</A>&nbsp;Da sagde Samuel til ham: "HERREN har i Dag revet Konged&#248;mmet over Israel fra dig og givet det til en anden, som er bedre end du!</p> 
<p><A NAME="an_15:29">15:29</A>&nbsp;Visselig, han, som er Israels Herlighed, lyver ikke, ej heller angrer han; thi han er ikke et Menneske, at han skulde angre!"</p> 
<p><A NAME="an_15:30">15:30</A>&nbsp;Saul sagde: "Jeg har syndet; men vis mig dog &#198;re for mit Folks &#198;ldste og Israel og vend tilbage med mig, for at jeg kan tilbede HERREN din Gud!"</p> 
<p><A NAME="an_15:31">15:31</A>&nbsp;Da vendte Samuel tilbage med Saul, og Saul tilbad HERREN.</p> 
<p><A NAME="an_15:32">15:32</A>&nbsp;Derp&#229; sagde Samuel: "Bring Kong Agag af Amalek hid til mig!" Og Agag gik frejdigt hen til ham og sagde: "Visselig, nu er D&#248;dens Bitterhed svundet!"</p> 
<p><A NAME="an_15:33">15:33</A>&nbsp;Da sagde Samuel: "Som dit Sv&#230;rd har gjort Kvinder barnl&#248;se, skal din Moder blive barnl&#248;s fremfor andre Kvinder!" Derp&#229; s&#248;nderhuggede Samuel Agag for HERRENs &#197;syn i Gilgal.</p> 
<p><A NAME="an_15:34">15:34</A>&nbsp;Samuel begav sig s&#229; til Rama, mens Saul drog op til sit Hjem i Sauls Gibea.</p> 
<p><A NAME="an_15:35">15:35</A>&nbsp;Og Samuel s&#229; ikke mere Saul indtil sin D&#248;dedag; thi Samuel s&#248;rgede over Saul. HERREN angrede, at han havde gjort Saul til Konge over Israel;</p> 
<p><A NAME="an_16:1">16:1</A>&nbsp;og HERREN sagde til Samuel: "Hvor l&#230;nge vil du g&#229; og s&#248;rge over Saul? Jeg har jo dog forkastet ham, s&#229; han ikke mere skal v&#230;re Konge over Israel. Fyld dit Horn med Olie og drag af Sted! Jeg sender dig til Betlehemiten Isaj, thi jeg har udset mig en Konge blandt hans S&#248;nner."</p> 
<p><A NAME="an_16:2">16:2</A>&nbsp;Samuel svarede: "Hvorledes kan jeg det? F&#229;r Saul det at h&#248;re, dr&#230;ber han mig!" Men HERREN sagde: "Tag en Kvie med og sig: Jeg kommer for at ofre HERREN et Offer!</p> 
<p><A NAME="an_16:3">16:3</A>&nbsp;Og indbyd Isaj til Ofringen; s&#229; vil jeg lade dig vide, hvad du skal g&#248;re; du skal salve mig den, jeg siger dig!"</p> 
<p><A NAME="an_16:4">16:4</A>&nbsp;Samuel gjorde da, som HERREN sagde. Da han kom til Betlehem, gik Byens &#198;ldste ham forf&#230;rdede i M&#248;de og sagde: "Kommer du for det gode?"</p> 
<p><A NAME="an_16:5">16:5</A>&nbsp;Han svarede: "Ja! Jeg kommer for at ofre til HERREN. Helliger eder og kom med til Ofringen!" Og han lod Isaj og hans S&#248;nner hellige sig og indb&#248;d dem til Ofringen:</p> 
<p><A NAME="an_16:6">16:6</A>&nbsp;Da de kom, og han s&#229; Eliab, t&#230;nkte han: "Visselig st&#229;r nu HERRENs Salvede for ham!"</p> 
<p><A NAME="an_16:7">16:7</A>&nbsp;Men HERREN sagde til Samuel: "Se ikke p&#229; hans Ydre eller h&#248;je V&#230;kst; thi jeg har vraget ham; Gud ser jo ikke, som Mennesker ser, thi Mennesker ser p&#229; det, som er for &#216;jnene, men HERREN ser p&#229; Hjertet."</p> 
<p><A NAME="an_16:8">16:8</A>&nbsp;Da kaldte Isaj p&#229; Abinadab og f&#248;rte ham hen for Samuel; men han sagde: "Heller ikke ham har HERREN udvalgt!"</p> 
<p><A NAME="an_16:9">16:9</A>&nbsp;Isaj f&#248;rte da Sjamma frem; men han sagde: "Heller ikke ham har HERREN udvalgt!"</p> 
<p><A NAME="an_16:10">16:10</A>&nbsp;S&#229; f&#248;rte Isaj de andre af sine syv S&#248;nner frem for Samuel; men Samuel sagde til Isaj: "HERREN har ikke udvalgt nogen af dem!"</p> 
<p><A NAME="an_16:11">16:11</A>&nbsp;Samuel spurgte da Isaj: "Er det alle de unge M&#230;nd?" Han svarede: "Endnu er den yngste tilbage; men han vogter Sm&#229;kv&#230;get!" Da sagde Samuel til Isaj: "Send Bud efter ham! thi vi s&#230;tter os ikke til Bords, f&#248;r han kommer!"</p> 
<p><A NAME="an_16:12">16:12</A>&nbsp;S&#229; sendte han Bud efter ham. Han var r&#248;dmosset, en Yngling med smukke &#216;jne og sk&#248;n at se til. Da sagde HERREN: "St&#229; op, salv ham, thi ham er det!"</p> 
<p><A NAME="an_16:13">16:13</A>&nbsp;Samuel tog da Oliehornet og salvede ham, medens hans Br&#248;dre stod rundt om: Og HERRENs &#197;nd kom over David fra den Dag af. Derefter br&#248;d Samuel op og gik til Rama.</p> 
<p><A NAME="an_16:14">16:14</A>&nbsp;Efter at HERRENs &#197;nd var veget fra Saul, plagedes han af en ond &#197;nd fra HERREN.</p> 
<p><A NAME="an_16:15">16:15</A>&nbsp;Sauls Folk sagde da til ham: "Se, en ond &#197;nd fra Gud plager dig;</p> 
<p><A NAME="an_16:16">16:16</A>&nbsp;sig kun et Ord, Herre, dine Tr&#230;lle st&#229;r rede til at s&#248;ge efter en Mand, der kan lege p&#229; Strenge; n&#229;r en ond &#197;nd fra Gud kommer over dig, skal han r&#248;re Strengene; s&#229; f&#229;r du det godt!"</p> 
<p><A NAME="an_16:17">16:17</A>&nbsp;Da sagde Saul til sine Folk: "Find mig en Mand, der er dygtig til Strengeleg, og bring ham til mig!"</p> 
<p><A NAME="an_16:18">16:18</A>&nbsp;En af Tjenerne tog til Orde og sagde: "Jeg har set en S&#248;n af Betlehemiten Isaj, han kan lege p&#229; Strenge og er en dygtig Kriger, en &#248;vet Krigsmand; han ved at f&#248;je sine Ord og er en smuk Mand, og HERREN er med ham!"</p> 
<p><A NAME="an_16:19">16:19</A>&nbsp;Saul sendte da Bud til Isaj og lod sige: "Send mig din S&#248;n David, som er ved F&#229;rene!"</p> 
<p><A NAME="an_16:20">16:20</A>&nbsp;Da tog Isaj ti Br&#248;d, en L&#230;ders&#230;k Vin og et Gedekid og sendte sin S&#248;n David til Saul dermed.</p> 
<p><A NAME="an_16:21">16:21</A>&nbsp;S&#229;ledes kom David til Saul og tr&#229;dte i hans Tjeneste; Saul fik ham s&#229;re k&#230;r, og han blev hans V&#229;bendrager.</p> 
<p><A NAME="an_16:22">16:22</A>&nbsp;Og Saul sendte Bud til Isaj og lod sige: "Lad David blive i min Tjeneste, thi jeg har fattet Godhed for ham!"</p> 
<p><A NAME="an_16:23">16:23</A>&nbsp;N&#229;r nu &#197;nden fra Gud kom over Saul, tog David sin Citer og r&#248;rte Strengene; s&#229; f&#248;lte Saul Lindring og fik det godt, og den onde &#197;nd veg fra ham.</p> 
<p><A NAME="an_17:1">17:1</A>&nbsp;Filisterne samlede deres H&#230;r til Kamp. De samlede sig ved Soko i Juda og slog Lejr mellem Soko og Azeka i Efes-Dammim.</p> 
<p><A NAME="an_17:2">17:2</A>&nbsp;Ligeledes samlede Saul og Israels M&#230;nd sig og slog Lejr i Terebintedalen og gjorde sig rede til at angribe Filisterne.</p> 
<p><A NAME="an_17:3">17:3</A>&nbsp;Filisterne stod ved Bjerget p&#229; den ene Side, Israeliterne ved Bjerget p&#229; den anden, med Dalen imellem sig.</p> 
<p><A NAME="an_17:4">17:4</A>&nbsp;Da tr&#229;dte en Tvek&#230;mper ved Navn Goliat fra Gat ud af Filisternes R&#230;kker, seks Alen og et Spand h&#248;j.</p> 
<p><A NAME="an_17:5">17:5</A>&nbsp;Han havde en Kobberhjelm p&#229; Hovedet, var if&#248;rt en Sk&#230;lbrynje, hvis Kobber vejede 5000 Sekel,</p> 
<p><A NAME="an_17:6">17:6</A>&nbsp;og havde Kobberskinner p&#229; Benene og et Kobberspyd over Skulderen.</p> 
<p><A NAME="an_17:7">17:7</A>&nbsp;Hans Spydstage var som en V&#230;verbom, og hans Spydsod var af Jern og vejede 600 Sekel; hans Skjolddrager gik foran ham.</p> 
<p><A NAME="an_17:8">17:8</A>&nbsp;Han stod frem og r&#229;bte over til Israels Slagr&#230;kker: "Hvorfor drager I ud til Angreb? Er jeg ikke en Filister og I Sauls Tr&#230;lle? V&#230;lg jer en Mand og lad ham komme herned til mig!</p> 
<p><A NAME="an_17:9">17:9</A>&nbsp;Hvis han kan tage Kampen op med mig og dr&#230;ber mig, vil vi v&#230;re eders Tr&#230;lle, men f&#229;r jeg Bugt med ham og dr&#230;ber ham, skal I v&#230;re vore Tr&#230;lle og tr&#230;lle for os!"</p> 
<p><A NAME="an_17:10">17:10</A>&nbsp;Yderligere sagde Filisteren: "I Dag har jeg h&#229;net Israels Slagr&#230;kker; kom med en Mand, s&#229; vi kan k&#230;mpe sammen!"</p> 
<p><A NAME="an_17:11">17:11</A>&nbsp;Da Saul og hele Israel h&#248;rte disse Filisterens Ord, blev de forf&#230;rdede og grebes af R&#230;dsel.</p> 
<p><A NAME="an_17:12">17:12</A>&nbsp;David var S&#248;n af en Efratit i Betlehem i Juda ved Navn Isaj, som havde otte S&#248;nner. Denne Mand var p&#229; Sauls Tid gammel og til &#197;rs.</p> 
<p><A NAME="an_17:13">17:13</A>&nbsp;Isajs tre &#230;ldste S&#248;nner havde fulgt Saul i Krigen, og Navnene p&#229; hans tre &#230;ldste S&#248;nner, som var draget i Krigen, var Eliab, den f&#248;rstef&#248;dte, Abinadab, den n&#230;st&#230;ldste, og Sjamma, den tredje;</p> 
<p><A NAME="an_17:14">17:14</A>&nbsp;David var den yngste. De tre &#230;ldste havde fulgt Saul;</p> 
<p><A NAME="an_17:15">17:15</A>&nbsp;og David gik af og til hjem fra Saul for at vogte sin Faders Sm&#229;kv&#230;g i Betlehem.</p> 
<p><A NAME="an_17:16">17:16</A>&nbsp;Men Filisteren tr&#229;dte frem og tilb&#248;d Kamp hver Morgen og Aften i fyrretyve Dage.</p> 
<p><A NAME="an_17:17">17:17</A>&nbsp;Nu sagde Isaj engang til sin S&#248;n David: "Tag en Efa af det ristede Korn her og disse ti Br&#248;d til dine Br&#248;dre og l&#248;b hen til dem i Lejren med det</p> 
<p><A NAME="an_17:18">17:18</A>&nbsp;og bring disse ti Skiver Fl&#248;deost til Tusindf&#248;reren; og se s&#229;, hvorledes det g&#229;r dine Br&#248;dre, og f&#229; et Pant af dem;</p> 
<p><A NAME="an_17:19">17:19</A>&nbsp;Saul ligger med dem og alle Israels M&#230;nd i Terebintedalen og k&#230;mper med Filisterne!"</p> 
<p><A NAME="an_17:20">17:20</A>&nbsp;N&#230;ste Morgen tidlig overlod David Sm&#229;kv&#230;get til en Vogter, tog Sagerne og gav sig p&#229; Vej,som Isaj havde p&#229;lagt ham; og han kom til Vognborgen, netop som H&#230;ren rykkede ud til Slag og opl&#248;ftede Kampr&#229;bet.</p> 
<p><A NAME="an_17:21">17:21</A>&nbsp;B&#229;de Israel og Filisterne stod rede til Kamp, Slagorden mod Slagorden.</p> 
<p><A NAME="an_17:22">17:22</A>&nbsp;David lagde sine Sager fra sig og overlod dem til Vagten ved Trosset, l&#248;b ind mellem Slagr&#230;kkerne og gik hen og hilste p&#229; sine Br&#248;dre.</p> 
<p><A NAME="an_17:23">17:23</A>&nbsp;Medens han talte med dem, se, da kom Tvek&#230;mperen - Filisteren Goliat hed han og var fra Gat - frem fra Filisternes Slagr&#230;kker og talte, som han plejede, medens David h&#248;rte p&#229; det.</p> 
<p><A NAME="an_17:24">17:24</A>&nbsp;Da Israels M&#230;nd s&#229; Manden, flygtede de alle r&#230;dselsslagne for ham.</p> 
<p><A NAME="an_17:25">17:25</A>&nbsp;Og Israels M&#230;nd sagde: "Ser I den Mand, som kommer der? Det er for at h&#229;ne Israel, han kommer; den, som dr&#230;ber ham, vil Kongen give stor Rigdom; sin Datter vil han give ham, og hans F&#230;drenehus vil han fritage for Skat i Israel!"</p> 
<p><A NAME="an_17:26">17:26</A>&nbsp;David spurgte da de M&#230;nd,som stod om ham: "Hvilken L&#248;n f&#229;r den, som dr&#230;ber denne Filister og tager Skammen fra Israel? Thi hvem er vel denne uomsk&#229;rne Filister, at han vover at h&#229;ne den levende Guds Slagr&#230;kker?"</p> 
<p><A NAME="an_17:27">17:27</A>&nbsp;Og Folkene gentog for ham: "Det og det f&#229;r den, som dr&#230;ber ham!"</p> 
<p><A NAME="an_17:28">17:28</A>&nbsp;Men da hans &#230;ldste Broder Eliab h&#248;rte ham tale med M&#230;ndene, blev han vred p&#229; David og sagde: "Hvad vil du her? Og hvem har du overladt de stakkels F&#229;r i &#216;rkenen? Jeg kender dit Overmod og dit Hjertes Ondskab; du kom jo herned for at se p&#229; Kampen!"</p> 
<p><A NAME="an_17:29">17:29</A>&nbsp;Da sagde David: "Hvad har jeg nu gjort? Det var jo da kun et Sp&#248;rgsm&#229;l!"</p> 
<p><A NAME="an_17:30">17:30</A>&nbsp;Og han vendte sig fra ham til en anden og sagde det samme, og Folkene svarede ham som f&#248;r.</p> 
<p><A NAME="an_17:31">17:31</A>&nbsp;Imidlertid rygtedes det, hvad David havde sagt; det kom ogs&#229; Saul for &#216;re, og han lod ham hente.</p> 
<p><A NAME="an_17:32">17:32</A>&nbsp;Da sagde David til Saul: "Min Herre m&#229; ikke tabe Modet! Din Tr&#230;l vil g&#229; hen og k&#230;mpe med den Filister!"</p> 
<p><A NAME="an_17:33">17:33</A>&nbsp;Saul svarede David: "Du kan ikke g&#229; hen og k&#230;mpe med den Filister; thi du er en ung Mand, og han har v&#230;ret Kriger fra sin Ungdom!"</p> 
<p><A NAME="an_17:34">17:34</A>&nbsp;Men David sagde til Saul: "Din Tr&#230;l har vogtet sin Faders Sm&#229; kv&#230;g; og kom der en L&#248;ve eller en Bj&#248;rn og sl&#230;bte et Dyr bort fra Hjorden,</p> 
<p><A NAME="an_17:35">17:35</A>&nbsp;l&#248;b jeg efter den og slog den og rev det ud af Gabet p&#229; den; kastede den sig s&#229; over mig, greb jeg den i Sk&#230;gget og slog den ihjel.</p> 
<p><A NAME="an_17:36">17:36</A>&nbsp;B&#229;de L&#248;ve og Bj&#248;rn har din Tr&#230;l dr&#230;bt, og det skal g&#229; denne uomsk&#229;rne Filister som en at dem; thi han har h&#229;net den levende Guds Slagr&#230;kker!"</p> 
<p><A NAME="an_17:37">17:37</A>&nbsp;Fremdeles sagde David: "HERREN, som har reddet mig fra L&#248;vers og Bj&#248;rnes Vold, vil ogs&#229; redde mig fra denne Filisters H&#229;nd!"Da sagde Saul til David: "G&#229;! HERREN v&#230;re med dig!"</p> 
<p><A NAME="an_17:38">17:38</A>&nbsp;Saul if&#248;rte nu David sin V&#229;benkjortel, satte en Kobberhjelm p&#229; hans Hoved, if&#248;rte ham en Brynje</p> 
<p><A NAME="an_17:39">17:39</A>&nbsp;og sp&#230;ndte sit Sv&#230;rd om ham over V&#229;benkjortelen; men det var forg&#230;ves, han s&#248;gte at g&#229; dermed, thi han havde aldrig pr&#248;vet det f&#248;r. Da sagde David til Saul: "Jeg kan ikke g&#229; dermed, thi jeg har aldrig pr&#248;vet det f&#248;r!" Og David tog det af.</p> 
<p><A NAME="an_17:40">17:40</A>&nbsp;Derp&#229; tog han sin Stav i H&#229;nden og uds&#248;gte sig fem af de glatteste Sten i Flodlejet, lagde dem i sin Hyrdetaske, der tjente ham som Slyngestenstaske, tog sin Slynge i H&#229;nden og gik mod Filisteren.</p> 
<p><A NAME="an_17:41">17:41</A>&nbsp;Imidlertid kom Filisteren David n&#230;rmere og n&#230;rmere med Skjolddrageren foran sig;</p> 
<p><A NAME="an_17:42">17:42</A>&nbsp;og da Filisteren s&#229; til og fik &#216;je p&#229; David, ringeagtede han ham, fordi han var en ung Mand, r&#248;dmosset og smuk at se til.</p> 
<p><A NAME="an_17:43">17:43</A>&nbsp;Og Filisteren sagde til David:"Er jeg en Hund, siden du kommer imod mig med en Stav?" Og Filisteren forbandede David ved sin Gud.</p> 
<p><A NAME="an_17:44">17:44</A>&nbsp;Derp&#229; sagde Filisteren til David: "Kom herhen, s&#229; skal jeg give Himmelens Fugle og Markens vilde Dyr dit K&#248;d!"</p> 
<p><A NAME="an_17:45">17:45</A>&nbsp;David svarede Filisteren: "Du kommer imod mig med Sv&#230;rd og Spyd og kastev&#229;ben, men jeg kommer imod dig i H&#230;rskarers HERREs, Israels Slagr&#230;kkers Guds, Navn, ham, du har h&#229;net.</p> 
<p><A NAME="an_17:46">17:46</A>&nbsp;I Dag giver HERREN dig i min H&#229;nd; jeg skal sl&#229; dig ned og hugge Hovedet af dig og i Dag give Himmelens Fugle og Jordens vilde Dyr din og Filisterh&#230;rens d&#248;de Kroppe, for at hele Jorden kan kende, at der er en Gud i Israel,</p> 
<p><A NAME="an_17:47">17:47</A>&nbsp;og for at hele denne Forsamling kan kende, at HERREN ikke giver Sejr ved Sv&#230;rd eller Spyd; thi HERREN r&#229;der for Kampen, og han vil give eder i vor H&#229;nd!"</p> 
<p><A NAME="an_17:48">17:48</A>&nbsp;Da Filisteren nu satte sig i Bev&#230;gelse og gik n&#230;rmere hen imod David, l&#248;b David hurtigt hen imod Slagr&#230;kken for at m&#248;de Filisteren.</p> 
<p><A NAME="an_17:49">17:49</A>&nbsp;Og David greb ned i Tasken, tog en Sten af den, slyngede den ud og ramte Filisteren i Panden, s&#229; Stenen tr&#230;ngte ind i hans Pande, og han styrtede n&#230;segrus til Jorden.</p> 
<p><A NAME="an_17:50">17:50</A>&nbsp;S&#229;ledes fik David Bugt med Filisteren med Slynge og Sten, og han slog Filisteren ihjel, sk&#248;nt han ikke havde Sv&#230;rd i H&#229;nden.</p> 
<p><A NAME="an_17:51">17:51</A>&nbsp;S&#229; l&#248;b David hen ved Siden af Filisteren, greb hans Sv&#230;rd, drog det af Skeden og gav ham D&#248;dsst&#248;det og huggede Hovedet af ham dermed. Da Filisterne s&#229;, at deres Helt var d&#248;d, flygtede de;</p> 
<p><A NAME="an_17:52">17:52</A>&nbsp;men Israels og Judas M&#230;nd satte sig i Bev&#230;gelse, opl&#248;ftede Kampr&#229;bet og forfulgte Filisterne lige til Gat og Ekrons Porte, og de faldne Filistere l&#229; p&#229; Vejen fra Sja'arajim lige til Gat og Ekron.</p> 
<p><A NAME="an_17:53">17:53</A>&nbsp;Derp&#229; vendte Israeliterne tilbage fra Forf&#248;lgelsen af Filisterne og plyndrede deres Lejr.</p> 
<p><A NAME="an_17:54">17:54</A>&nbsp;Og David tog Filisterens Hoved og bragte det til Jerusalem, men hans V&#229;ben lagde han i sit Telt.</p> 
<p><A NAME="an_17:55">17:55</A>&nbsp;Da Saul s&#229; David g&#229; imod Filisteren, sagde han til H&#230;rf&#248;reren Abner: "Hvis S&#248;n er denne unge Mand, Abner?" Abner svarede: "S&#229; sandt du lever, Konge, jeg ved det ikke!"</p> 
<p><A NAME="an_17:56">17:56</A>&nbsp;Da sagde Kongen: "Forh&#248;r dig om, hvis S&#248;n denne Yngling er!"</p> 
<p><A NAME="an_17:57">17:57</A>&nbsp;Da s&#229; David vendte tilbage efter at have dr&#230;bt Filisteren, tog Abner ham og f&#248;rte ham frem for Saul, og han havde Filisterens Hoved i H&#229;nden.</p> 
<p><A NAME="an_17:58">17:58</A>&nbsp;Saul sagde til ham: "Hvis S&#248;n er du, unge Mand?" David svarede: "Jeg er S&#248;n af din Tr&#230;l, Betlehemiten Isaj!"</p> 
<p><A NAME="an_18:1">18:1</A>&nbsp;Efter Davids Samtale med Saul blev Jonatans Sj&#230;l bundet til Davids Sj&#230;l, og han elskede ham som sin egen Sj&#230;l;</p> 
<p><A NAME="an_18:2">18:2</A>&nbsp;og Saul tog ham samme dag til sig og tillod ham ikke at vende tilbage til sin Faders Hus.</p> 
<p><A NAME="an_18:3">18:3</A>&nbsp;Og Jonatan sluttede Pagt med David, fordi han elskede ham som sin egen Sj&#230;l.</p> 
<p><A NAME="an_18:4">18:4</A>&nbsp;Og Jonatan aff&#248;rte sig sin Kappe og gav David den tillige med sin V&#229;benkjortel, ja endog sit Sv&#230;rd, sin Bue og sit B&#230;lte.</p> 
<p><A NAME="an_18:5">18:5</A>&nbsp;Og David drog ud; hvor som helst Saul sendte ham hen, havde han Lykken med sig; derfor satte Saul ham over Krigerne, og han vandt Yndest hos alt Folket, endog hos Sauls Folk.</p> 
<p><A NAME="an_18:6">18:6</A>&nbsp;Men da de kom hjem, da David vendte tilbage efter at have f&#230;ldet Filisteren, gik Kvinderne fra alle Israels Byer Saul i M&#248;de med Sang og Dans, med H&#229;ndpauker, Jubel og Cymbler,</p> 
<p><A NAME="an_18:7">18:7</A>&nbsp;og de dansende Kvinder sang: "Saul slog sine Tusinder, men David sine Titusinder!"</p> 
<p><A NAME="an_18:8">18:8</A>&nbsp;Da blev Saul meget vred; disse Ord mishagede ham, og han sagde: "David giver de Titusinder, og mig giver de Tusinder; nu mangler han kun Kongemagten!"</p> 
<p><A NAME="an_18:9">18:9</A>&nbsp;Og fra den Dag af s&#229; Saul sk&#230;vt til David.</p> 
<p><A NAME="an_18:10">18:10</A>&nbsp;N&#230;ste Dag overv&#230;ldede en ond &#197;nd fra Gud Saul, s&#229; han rasede i Huset, medens David som s&#230;dvanligt legede p&#229; Strenge; Saul havde sit Spyd i H&#229;nden</p> 
<p><A NAME="an_18:11">18:11</A>&nbsp;og kastede det i den Tanke: "Jeg vil spidde David til V&#230;ggen!" Men David undveg ham to Gange.</p> 
<p><A NAME="an_18:12">18:12</A>&nbsp;Da kom Saul til at frygte David, fordi HERREN var med ham, medens han var veget fra Saul.</p> 
<p><A NAME="an_18:13">18:13</A>&nbsp;Derfor fjernede Saul ham fra sig og gjorde ham til Tusindf&#248;rer; og han drog ud til Kamp og hjem igen i Spidsen for Krigerne;</p> 
<p><A NAME="an_18:14">18:14</A>&nbsp;og Lykken fulgte David i alt, hvad han foretog sig; thi HERREN var med ham.</p> 
<p><A NAME="an_18:15">18:15</A>&nbsp;Da Saul s&#229;, i hvor h&#248;j Grad Lykken fulgte ham, gruede han for ham;</p> 
<p><A NAME="an_18:16">18:16</A>&nbsp;men hele Israel og Juda elskede David, fordi han drog ud til Kamp og hjem i Spidsen for dem.</p> 
<p><A NAME="an_18:17">18:17</A>&nbsp;Da sagde Saul til David: "Se, her er min &#230;ldste Datter Merab; hende vil jeg give dig til Hustru, dersom du viser dig som en tapper Mand i min Tjeneste og f&#248;rer HERRENs Krige!" Saul t&#230;nkte nemlig: "Han skal ikke falde for min, men for Filisternes H&#229;nd!"</p> 
<p><A NAME="an_18:18">18:18</A>&nbsp;David sagde til Saul: "Hvem er jeg, og hvad er min Familie, min Faders Sl&#230;gt i Israel, at jeg skulde blive Kongens Svigers&#248;n?"</p> 
<p><A NAME="an_18:19">18:19</A>&nbsp;Men da Tiden kom, at Sauls Datter Merab skulde gives David til &#198;gte, blev hun givet til Adriel fra Mehol</p> 
<p><A NAME="an_18:20">18:20</A>&nbsp;Sauls Datter Mikal fattede K&#230;rlighed til David. Det kom Saul for &#216;re, og han syntes godt derom;</p> 
<p><A NAME="an_18:21">18:21</A>&nbsp;Saul t&#230;nkte nemlig: "Jeg vil give hende til ham, for at hun kan blive ham en Snare, s&#229; han falder for Filisternes H&#229;nd!" Da sagde Saul til David: "I Dag skal du for anden Gang blive min Svigers&#248;n!"</p> 
<p><A NAME="an_18:22">18:22</A>&nbsp;Og Saul gav sine Folk Befaling til underh&#229;nden at sige til David: "Kongen synes godt om dig, og alle hans Folk elsker dig; s&#229; bliv nu Kongens Svigers&#248;n!"</p> 
<p><A NAME="an_18:23">18:23</A>&nbsp;Men da Sauls Folk sagde det til David, svarede han: "Synes det eder en ringe Ting at blive Kongens Svigers&#248;n? Jeg er jo en fattig og ringe Mand!"</p> 
<p><A NAME="an_18:24">18:24</A>&nbsp;Og Sauls Folk meddelte ham det og sagde: "Det og det sagde David."</p> 
<p><A NAME="an_18:25">18:25</A>&nbsp;Da sagde Saul: "S&#229;ledes skal I sige til David: Kongen &#248;nsker ikke andet i Brudek&#248;b end 100 Filisterforhuder, s&#229; at han kan f&#229; H&#230;vn over sine Fjender!" Saul gjorde nemlig Regning p&#229; at f&#229; David f&#230;ldet ved Filisternes H&#229;nd.</p> 
<p><A NAME="an_18:26">18:26</A>&nbsp;Da hans Folk fortalte David dette, samtykkede han i at blive Kongens Svigers&#248;n.</p> 
<p><A NAME="an_18:27">18:27</A>&nbsp;Derp&#229; br&#248;d David op og drog ud med sine M&#230;nd og dr&#230;bte 200 Filistere, og David kom med deres Forhuder og leverede Kongen dem fuldtallige for at blive hans Svigers&#248;n. S&#229; gav Saul ham sin Datter Mikal til &#198;gte.</p> 
<p><A NAME="an_18:28">18:28</A>&nbsp;Men da Saul s&#229; og sk&#248;nnede, at HERREN var med David, og at hele Israel elskede ham,</p> 
<p><A NAME="an_18:29">18:29</A>&nbsp;frygtede han David endnu mere, og Saul blev for stedse David fjendsk.</p> 
<p><A NAME="an_18:30">18:30</A>&nbsp;Filisternes H&#248;vdinger rykkede i Marken; og hver Gang de rykkede ud, havde David mere Held med sig end alle Sauls Folk, og han vandt stort Ry.</p> 
<p><A NAME="an_19:1">19:1</A>&nbsp;Saul talte nu med sin S&#248;n Jonatan og alle sine Folk om at sl&#229; David ihjel. Men Sauls S&#248;n Jonatan holdt meget af David.</p> 
<p><A NAME="an_19:2">19:2</A>&nbsp;Derfor fortalte Jonatan David det og sagde: "Min Fader Saul st&#229;r dig efter Livet; tag dig derfor i Vare i Morgen, gem dig og hold dig skjult!</p> 
<p><A NAME="an_19:3">19:3</A>&nbsp;Men jeg vil g&#229; ud og stille mig hen hos min Fader p&#229; Marken der, hvor du er; s&#229; vil jeg tale til ham om dig, og hvis jeg m&#230;rker noget, vil jeg lade dig det vide."</p> 
<p><A NAME="an_19:4">19:4</A>&nbsp;S&#229; talte Jonatan Davids Sag hos sin Fader Saul og sagde til ham: "Kongen forsynde sig ikke mod sin Tr&#230;l David; thi han har ikke forsyndet sig mod dig, og hvad han har udrettet, har gavnet dig meget;</p> 
<p><A NAME="an_19:5">19:5</A>&nbsp;han vovede Livet for at dr&#230;be Filisteren, og HERREN gav hele Israel en stor Sejr. Du s&#229; det selv og gl&#230;dede dig derover; hvorfor vil du da forsynde dig ved uskyldigt Blod og dr&#230;be David uden Grund?"</p> 
<p><A NAME="an_19:6">19:6</A>&nbsp;Og Saul lyttede til Jonatans Ord, og Saul svor: "S&#229; sandt HERREN lever, han skal ikke blive dr&#230;bt!"</p> 
<p><A NAME="an_19:7">19:7</A>&nbsp;Derp&#229; lod Jonatan David hente og fortalte ham det hele; og Jonatan f&#248;rte David til Saul, og han var om ham som f&#248;r.</p> 
<p><A NAME="an_19:8">19:8</A>&nbsp;Men Krigen fortsattes, og David drog i Kamp mod Filisterne og tilf&#248;jede dem et stort Nederlag, s&#229; de flygtede for ham.</p> 
<p><A NAME="an_19:9">19:9</A>&nbsp;Da kom der en ond &#197;nd fra HERREN over Saul, og engang han sad i sit Hus med sit Spyd i H&#229;nden, medens David legede p&#229; Strengene,</p> 
<p><A NAME="an_19:10">19:10</A>&nbsp;s&#248;gte Saul at spidde David til V&#230;ggen med Spydet; men han veg til Side for Saul, s&#229; han jog Spydet i V&#230;ggen, medens David flygtede og undslap.</p> 
<p><A NAME="an_19:11">19:11</A>&nbsp;Om Natten sendte Saul Folk til Davids Hus for at passe p&#229; ham og dr&#230;be ham om Morgenen. Men Davids Hustru Mikal r&#248;bede ham det og sagde: "Hvis du ikke redder dit Liv i Nat, er du d&#248;dsens i Morgen!"</p> 
<p><A NAME="an_19:12">19:12</A>&nbsp;S&#229; hejste Mikal David ned igennem Vinduet, og han flygtede bort og undslap.</p> 
<p><A NAME="an_19:13">19:13</A>&nbsp;Derp&#229; tog Mikal Husguden, lagde den i Sengen, bredte et Gedeh&#229;rsnet over Hovedet p&#229; den og d&#230;kkede den til med et T&#230;ppe.</p> 
<p><A NAME="an_19:14">19:14</A>&nbsp;Da nu Saul sendte Folk hen for at hente David, sagde hun: "Han er syg."</p> 
<p><A NAME="an_19:15">19:15</A>&nbsp;Men Saul sendte Sendebudene hen for at se David, idet han sagde: "Bring ham p&#229; Sengen op til mig, for at jeg kan dr&#230;be ham!"</p> 
<p><A NAME="an_19:16">19:16</A>&nbsp;Da Sendebudene kom derhen, opdagede de, at det var Husguden, der l&#229; i Sengen med Gedeh&#229;rsnettet over Hovedet.</p> 
<p><A NAME="an_19:17">19:17</A>&nbsp;Da sagde Saul til Mikal: "Hvorfor f&#248;rte du mig s&#229;ledes bag Lyset og hjalp min fjende bort, s&#229; han undslap?" Mikal svarede Saul:"Han sagde til mig: Hj&#230;lp mig bort, ellers sl&#229;r jeg dig ihjel!"</p> 
<p><A NAME="an_19:18">19:18</A>&nbsp;Men David var flygtet og havde bragt sig i Sikkerhed. Derp&#229; gik han til Samuel i Rama og fortalte ham alt, hvad Saul havde gjort imod ham; og han og Samuel gik hen og tog Ophold i Najot.</p> 
<p><A NAME="an_19:19">19:19</A>&nbsp;Da nu Saul fik at vide, at David var i Najot i Rama,</p> 
<p><A NAME="an_19:20">19:20</A>&nbsp;sendte han Folk ud for at hente David; men da de s&#229; Profetskaren i profetisk Henrykkelse og Samuel st&#229;ende hos dem, kom Guds &#197;nd over Sauls Sendebud, s&#229; at ogs&#229; de faldt i profetisk Henrykkelse.</p> 
<p><A NAME="an_19:21">19:21</A>&nbsp;Da Saul h&#248;rte det, sendte han andre Folk af Sted; men ogs&#229; de faldt i Henrykkelse. S&#229; sendte Saul p&#229; ny, tredje Gang, Folk af Sted; men ogs&#229; de faldt i Henrykkelse.</p> 
<p><A NAME="an_19:22">19:22</A>&nbsp;Da begav han sig selv til Rama, og da han kom til Cisternen p&#229; T&#230;rskepladsen, som ligger p&#229; den n&#248;gne H&#248;j, spurgte han: "Hvor er Samuel og David?" Man svarede: "I Najot i Rama!"</p> 
<p><A NAME="an_19:23">19:23</A>&nbsp;Men da han gik derfra til Najot i Rama, kom Guds &#197;nd ogs&#229; over ham, og han gik i Henrykkelse hele Vejen, lige til han n&#229;ede Najot i Rama.</p> 
<p><A NAME="an_19:24">19:24</A>&nbsp;Da rev ogs&#229; han sine Kl&#230;der af sig, og han var i Henrykkelse foran Samuel og faldt n&#248;gen om og blev liggende s&#229;ledes hele den Dag og den f&#248;lgende Nat. Derfor hedder det: "Er ogs&#229; Saul iblandt Profeterne?"</p> 
<p><A NAME="an_20:1">20:1</A>&nbsp;Men David flygtede fra Najot i Rama og kom til Jonatan og sagde: "Hvad har jeg gjort? Hvad er min Br&#248;de? Og hvad er min Synd mod din Fader, siden han st&#229;r mig efter Livet?"</p> 
<p><A NAME="an_20:2">20:2</A>&nbsp;Han svarede: "Det v&#230;re langt fra! Du skal ikke d&#248;! Min Fader foretager sig jo intet, hverken stort eller sm&#229;t, uden at lade mig det vide; hvorfor skulde min Fader s&#229; d&#248;lge dette for mig? Der er intet om det!"</p> 
<p><A NAME="an_20:3">20:3</A>&nbsp;Men David svarede: "Din Fader ved sikkert, at du har fattet Godhed for mig, og t&#230;nker s&#229;: Det m&#229; Jonatan ikke f&#229; at vide, at det ikke skal g&#248;re ham ondt; nej, s&#229; sandt HERREN lever, og s&#229; sandt du lever, der er kun et Skridt imellem mig og D&#248;den!"</p> 
<p><A NAME="an_20:4">20:4</A>&nbsp;Da sagde Jonatan til David: "Alt, hvad du &#248;nsker, vil jeg g&#248;re for dig!"</p> 
<p><A NAME="an_20:5">20:5</A>&nbsp;David sagde til Jonatan: "I Morgen er det jo Nym&#229;nedag, og jeg skulde sidde til Bords med Kongen; men lad mig g&#229; bort og skjule mig p&#229; Marken indtil Aften.</p> 
<p><A NAME="an_20:6">20:6</A>&nbsp;Hvis din Fader savner mig, s&#229; sig: David har bedt mig om Lov til at skynde sig til Betlehem, sin F&#248;deby, da hele hans Sl&#230;gt har sit &#229;rlige Slagtoffer der.</p> 
<p><A NAME="an_20:7">20:7</A>&nbsp;Hvis han s&#229; siger: Godt! er der ingen Fare for din Tr&#230;l; men bliver han vred, s&#229; vid, at han vil min Ulykke.</p> 
<p><A NAME="an_20:8">20:8</A>&nbsp;Vis din Tr&#230;l den Godhed, siden du er g&#229;et i Pagt med din Tr&#230;l for HERRENs &#197;syn. Men har jeg forbrudt mig, s&#229; sl&#229; du mig ihjel; thi hvorfor skulde du bringe mig til din Fader?"</p> 
<p><A NAME="an_20:9">20:9</A>&nbsp;Jonatan svarede: "Det v&#230;re langt fra! Hvis jeg virkelig kommer under Vejr med, at min Fader vil din Ulykke, skulde jeg s&#229; ikke lade dig det vide?"</p> 
<p><A NAME="an_20:10">20:10</A>&nbsp;Da sagde David til Jonatan: "Men hvem skal lade mig det vide, om din Fader giver dig et h&#229;rdt Svar?"</p> 
<p><A NAME="an_20:11">20:11</A>&nbsp;Jonatan svarede David: "Kom, lad os g&#229; ud p&#229; Marken!" Og de gik begge ud p&#229; Marken.</p> 
<p><A NAME="an_20:12">20:12</A>&nbsp;Da sagde Jonatan til David: "HERREN, Israels Gud, er Vidne: Jeg vil i Morgen ved denne Tid udforske min Faders Sindelag, og hvis der ingen Fare er for David, skulde jeg da ikke sende dig Bud og lade dig det vide?</p> 
<p><A NAME="an_20:13">20:13</A>&nbsp;HERREN ramme Jonatan b&#229;de med det ene og det andet: Hvis det er min Faders bestemte Vilje at bringe Ulykke over dig, vil jeg lade dig det vide og hj&#230;lpe dig bort, s&#229; du kan fare i Fred. HERREN v&#230;re med dig, som han har v&#230;ret med min Fader.</p> 
<p><A NAME="an_20:14">20:14</A>&nbsp;Og m&#229;tte du s&#229;, hvis jeg endnu er i Live, m&#229;tte du s&#229; vise HERRENs Godhed imod mig. Men skulde jeg v&#230;re d&#248;d,</p> 
<p><A NAME="an_20:15">20:15</A>&nbsp;s&#229; unddrag ingen Sinde min Sl&#230;gt din Godhed. Og n&#229;r HERREN udrydder hver eneste af Davids Fjender af Jorden,</p> 
<p><A NAME="an_20:16">20:16</A>&nbsp;m&#229;tte da Jonatans Navn ikke blive udryddet, men best&#229; sammen med Davids Hus, og m&#229;tte HERREN kr&#230;ve det af Davids Fjenders H&#229;nd!"</p> 
<p><A NAME="an_20:17">20:17</A>&nbsp;Da svor Jonatan p&#229; ny David en Ed, fordi han elskede ham; thi han elskede ham af hele sin Sj&#230;l.</p> 
<p><A NAME="an_20:18">20:18</A>&nbsp;Da sagde Jonatan til ham: "I Morgen er det Nym&#229;nedag; da vil du blive savnet, n&#229;r din Plads st&#229;r tom;</p> 
<p><A NAME="an_20:19">20:19</A>&nbsp;men i Overmorgen vil du blive savnet endnu mere; g&#229; s&#229; hen til det Sted, hvor du holdt dig skjult, den Dag Sk&#230;ndselsd&#229;den skulde have fundet Sted, og s&#230;t dig ved Jorddyngen der;</p> 
<p><A NAME="an_20:20">20:20</A>&nbsp;i Overmorgen vil jeg s&#229; skyde med Pile der, som om jeg sk&#248;d til M&#229;ls.</p> 
<p><A NAME="an_20:21">20:21</A>&nbsp;Jeg sender s&#229; Drengen hen for at lede efter Pilen, og hvis jeg da siger til ham: Pilen ligger her p&#229; denne Side af dig, hent den! s&#229; kan du komme; thi da st&#229;r alt vel til for dig, og der er ingen Fare, s&#229; sandt HERREN lever.</p> 
<p><A NAME="an_20:22">20:22</A>&nbsp;Men siger jeg til den unge Mand: Pilen ligger p&#229; den anden Side af dig, bedre frem! s&#229; fly,thi da vil HERREN have dig bort.</p> 
<p><A NAME="an_20:23">20:23</A>&nbsp;Men om det, vi to har aftalt sammen, g&#230;lder, at HERREN st&#229;r mellem mig og dig for evigt!"</p> 
<p><A NAME="an_20:24">20:24</A>&nbsp;David skjulte sig s&#229; ude p&#229; Marken. Da Nym&#229;nedagen kom,satte Kongen sig til Bords for at spise;</p> 
<p><A NAME="an_20:25">20:25</A>&nbsp;Kongen sad p&#229; sin vante Plads, p&#229; Pladsen ved V&#230;ggen, medens Jonatan sad lige overfor og Abner ved Siden af Saul, men Davids Plads stod tom.</p> 
<p><A NAME="an_20:26">20:26</A>&nbsp;Saul sagde intet den Dag, thi han t&#230;nkte: "Der er vel h&#230;ndet ham noget, s&#229; han ikke er ren, fordi han endnu ikke har renset sig."</p> 
<p><A NAME="an_20:27">20:27</A>&nbsp;Men da Davids Plads ogs&#229; stod tom n&#230;ste Dag, Dagen efter Nym&#229;nedagen, sagde Saul til sin S&#248;n Jonatan: "Hvorfor kom Isajs S&#248;n hverken til M&#229;ltidet i G&#229;r eller i Dag?"</p> 
<p><A NAME="an_20:28">20:28</A>&nbsp;Jonatan svarede Saul: "David bad mig om Lov til at g&#229; til Betlehem;</p> 
<p><A NAME="an_20:29">20:29</A>&nbsp;han sagde: Lad mig g&#229;, thi vor Sl&#230;gt har Offerfest der i Byen, og mine Br&#248;dre har p&#229;lagt mig at komme; hvis du har Godhed for mig, lad mig s&#229; f&#229; fri, for at jeg kan bes&#248;ge mine Sl&#230;gtninge! Det er Grunden til, at han ikke er kommet til Kongens Bord!"</p> 
<p><A NAME="an_20:30">20:30</A>&nbsp;Da blussede Sauls Vrede op imod Jonatan, og han sagde til ham; "Du S&#248;n af en vanartet Kvinde! Ved jeg ikke, at du er Ven med Isajs S&#248;n til Skam for dig selv og for din Moders Blusel?</p> 
<p><A NAME="an_20:31">20:31</A>&nbsp;Thi s&#229; l&#230;nge Isajs S&#248;n er i Live p&#229; Jorden, er hverken du eller dit Konged&#248;mme i Sikkerhed. Send derfor Bud og hent ham til mig, thi han er d&#248;dsens!"</p> 
<p><A NAME="an_20:32">20:32</A>&nbsp;Jonatan svarede sin Fader Saul: "Hvorfor skal han dr&#230;bes? Hvad har han gjort?"</p> 
<p><A NAME="an_20:33">20:33</A>&nbsp;Da kastede Saul Spydet efter ham for at ramme ham. S&#229; sk&#248;nnede Jonatan, at det var hans Faders bestemte Vilje at dr&#230;be David.</p> 
<p><A NAME="an_20:34">20:34</A>&nbsp;Og Jonatan rejste sig fra Bordet i heftig Vrede og spiste intet den anden Nym&#229;nedag, thi det gjorde ham ondt for David, at hans Fader havde sm&#230;det ham.</p> 
<p><A NAME="an_20:35">20:35</A>&nbsp;N&#230;ste Morgen gik Jonatan fulgt af en dreng ud i Marken, til den Tid han havde aftalt med David.</p> 
<p><A NAME="an_20:36">20:36</A>&nbsp;Derp&#229; sagde han til Drengen, han havde med: "L&#248;b hen og led efter den Pil, jeg skyder af!" Medens Drengen l&#248;b, sk&#248;d han Pilen af over hans Hoved,</p> 
<p><A NAME="an_20:37">20:37</A>&nbsp;og da Drengen n&#229;ede Stedet, hvor Pilen, som Jonatan havde afskudt, l&#229;, r&#229;bte Jonatan til ham: "Pilen ligger jo p&#229; den anden Side af dig, bedre frem!"</p> 
<p><A NAME="an_20:38">20:38</A>&nbsp;Derp&#229; r&#229;bte Jonatan til Drengen: "Skynd dig alt, hvad du kan, og bliv ikke st&#229;ende!" S&#229; tog Jonatans dreng Pilen og bragte sin Herre den.</p> 
<p><A NAME="an_20:39">20:39</A>&nbsp;Og Drengen vidste ikke noget, thi kun Jonatan og David kendte Sammenh&#230;ngen.</p> 
<p><A NAME="an_20:40">20:40</A>&nbsp;Jonatan gav derp&#229; sin Dreng V&#229;bnene og sagde til ham: "Tag dem med til Byen!"</p> 
<p><A NAME="an_20:41">20:41</A>&nbsp;Da Drengen var g&#229;et, rejste David sig fra sit Skjul ved Jorddyngen og faldt til Jorden p&#229; sit Ansigt og b&#248;jede sig ned tre Gange. Og de kyssede hinanden og gr&#230;d bitterlig sammen.</p> 
<p><A NAME="an_20:42">20:42</A>&nbsp;Derp&#229; sagde Jonatan til David: "Far i Fred! Om det, vi to har tilsvoret hinanden i HERRENs Navn, g&#230;lder, at HERREN st&#229;r mellem mig og dig, mellem mine og dine Efterkommere for evigt!" S&#229; br&#248;d David op og drog bort, medens Jonatan gik ind i Byen.</p> 
<p><A NAME="an_21:1">21:1</A>&nbsp;David kom derp&#229; til Pr&#230;sten Ahimelek i Nob. Ahimelek kom &#230;ngstelig David i M&#248;de og sagde til ham: "Hvorfor er du alene og har ingen med dig?"</p> 
<p><A NAME="an_21:2">21:2</A>&nbsp;David svarede Pr&#230;sten Ahimelek: "Kongen overdrog mig et &#198;rinde og sagde til mig: Ingen m&#229; vide noget om det &#198;rinde, jeg sender dig ud i og overdrager dig! Derfor har jeg sat Folkene St&#230;vne p&#229; et aftalt Sted.</p> 
<p><A NAME="an_21:3">21:3</A>&nbsp;Men hvis du har fem Br&#248;d ved H&#229;nden, s&#229; giv mig dem, eller hvad du har!"</p> 
<p><A NAME="an_21:4">21:4</A>&nbsp;Pr&#230;sten svarede David: "Jeg har intet almindeligt Br&#248;d ved H&#229;nden, kun helligt Br&#248;d; Folkene har da vel holdt sig fra Kvinder?"</p> 
<p><A NAME="an_21:5">21:5</A>&nbsp;David svarede Pr&#230;sten: "Ja visselig, vi har v&#230;ret afsk&#229;ret fra Omgang med Kvinder i flere Dage. Da jeg drog ud, var Folkenes Legemer rene, sk&#248;nt det var en dagligdags Rejse; hvor meget mere m&#229; de da i Dag v&#230;re rene p&#229; Legemet!"</p> 
<p><A NAME="an_21:6">21:6</A>&nbsp;Pr&#230;sten gav ham da det hellige Br&#248;d; thi der var ikke andet Br&#248;d der end Skuebr&#248;dene, som tages bort fra deres Plads for HERRENs &#197;syn, samtidig med at der l&#230;gges frisk Br&#248;d i Stedet.</p> 
<p><A NAME="an_21:7">21:7</A>&nbsp;Men den Dag var en Mand af Sauls Folk lukket inde der for HERRENs &#197;syn, en Edomit ved Navn Doeg, den &#248;verste af Sauls Hyrder.</p> 
<p><A NAME="an_21:8">21:8</A>&nbsp;David spurgte derp&#229; Ahimelek: "Har du ikke et Spyd eller et Sv&#230;rd ved H&#229;nden her? Thi hverken mit Sv&#230;rd eller mine andre V&#229;ben fik jeg med, da Kongens &#198;rinde havde Hast."</p> 
<p><A NAME="an_21:9">21:9</A>&nbsp;Pr&#230;sten svarede: "Det Sv&#230;rd, som tilh&#248;rte Filisteren Goliat, ham, som du dr&#230;bte i Terebintedalen, er her, hyllet i en Kappe bag Efoden. Vil du have det, s&#229; tag det! Thi her er intet andet!" Da sagde David: "Dets Lige findes ikke; giv mig det!"</p> 
<p><A NAME="an_21:10">21:10</A>&nbsp;Derp&#229; br&#248;d David op og flygtede samme Dag for Saul, og han kom til Kong Akisj af Gat.</p> 
<p><A NAME="an_21:11">21:11</A>&nbsp;Men Akisj's Folk sagde til ham: "Er det ikke David, Landets Konge, er det ikke ham, om hvem man sang under Dans: Saul slog sine Tusinder, men David sine Titusinder!"</p> 
<p><A NAME="an_21:12">21:12</A>&nbsp;Disse Ord gav David Agt p&#229;,og han grebes af stor Frygt for Kong Akisj af Gat;</p> 
<p><A NAME="an_21:13">21:13</A>&nbsp;derfor lod han afsindig overfor dem og rasede imellem H&#230;nderne p&#229; dem, idet han trommede p&#229; Portfl&#248;jene og lod sit Spyt flyde ned i Sk&#230;gget.</p> 
<p><A NAME="an_21:14">21:14</A>&nbsp;Da sagde Akisj til sine Folk: "I kan da se, at Manden er gal; hvorfor bringer I ham til mig?</p> 
<p><A NAME="an_21:15">21:15</A>&nbsp;Har jeg ikke gale Mennesker nok, siden I bringer mig ham til at plage mig med sin Galskab? Skal han komme i mit Hus?"</p> 
<p><A NAME="an_22:1">22:1</A>&nbsp;Derp&#229; drog David bort derfra og Redde sig ind i Adullams Hule. Da hans Br&#248;dre og hele hans Faders Hus fik det at vide, kom de derned til ham.</p> 
<p><A NAME="an_22:2">22:2</A>&nbsp;Og alle Slags Mennesker, som var i N&#248;d, flokkede sig om ham, forg&#230;ldede Mennesker og Folk, som var bitre i Hu, og han blev deres H&#248;vding. Henved 400 Mand sluttede sig til ham.</p> 
<p><A NAME="an_22:3">22:3</A>&nbsp;Derfra drog David til Mizpe i Moab og sagde til Moabiternes Konge: "Lad min Fader og min Moder bo hos eder, indtil jeg f&#229;r at vide, hvad Gud har for med mig!"</p> 
<p><A NAME="an_22:4">22:4</A>&nbsp;Han lod dem da tage Ophold hos Moabiternes Konge, og de boede hos ham, al den Tid David var i Klippeborgen.</p> 
<p><A NAME="an_22:5">22:5</A>&nbsp;Men Profeten Gad sagde til David: "Du skal ikke blive i Klippeborgen; bryd op og drag til Judas Land!" S&#229; drog David til Ja'ar-Heret.</p> 
<p><A NAME="an_22:6">22:6</A>&nbsp;Nu kom dette Saul for &#216;re, thi David og de M&#230;nd, han havde hos sig, havde vakt Opm&#230;rksomhed. Saul sad engang i Gibea under Tamarisken p&#229; H&#248;jen med sit Spyd i H&#229;nden, omgivet af alle sine Folk.</p> 
<p><A NAME="an_22:7">22:7</A>&nbsp;Da sagde Saul til sine folk, som stod hos ham: "H&#248;r dog, I Benjaminiter! Vil Isajs S&#248;n give eder alle sammen Marker og Ving&#229;rde eller g&#248;re eder alle til Tusind- og Hundredf&#248;rere,</p> 
<p><A NAME="an_22:8">22:8</A>&nbsp;siden I alle har sammensvoret eder imod mig, og ingen lod mig det vide, da min S&#248;n sluttede Pagt med Isajs S&#248;n? Ingen af eder havde Medf&#248;lelse med mig og lod mig vide, at min S&#248;n havde f&#229;et min Tr&#230;l til at optr&#230;de som min Fjende, som han nu g&#248;r."</p> 
<p><A NAME="an_22:9">22:9</A>&nbsp;Da tog Edomiten Doeg, der stod blandt Sauls Folk, Ordet og sagde: "Jeg s&#229;, at Isajs S&#248;n kom til Ahimelek, Ahitubs S&#248;n, i Nob,</p> 
<p><A NAME="an_22:10">22:10</A>&nbsp;og han r&#229;dspurgte HERREN for ham og gav ham Rejset&#230;ring og Filisteren Goliats Sv&#230;rd!"</p> 
<p><A NAME="an_22:11">22:11</A>&nbsp;Da sendte Kongen Bud og lod Pr&#230;sten Ahimelek, Ahitubs S&#248;n, hente tillige med hele hans F&#230;drenehus, Pr&#230;sterne i Nob; og da de alle var kommet til Kongen,</p> 
<p><A NAME="an_22:12">22:12</A>&nbsp;sagde Saul: "H&#248;r nu, Ahitubs S&#248;n!" Han svarede: "Ja, Herre!"</p> 
<p><A NAME="an_22:13">22:13</A>&nbsp;Da sagde Saul til ham: "Hvorfor sammensvor du og Isajs S&#248;n eder imod mig? Du gav ham jo Br&#248;d og Sv&#230;rd og r&#229;dspurgte Gud for ham, s&#229; at han kunde optr&#230;de som min Fjende, som han nu g&#248;r!"</p> 
<p><A NAME="an_22:14">22:14</A>&nbsp;Ahimelek svarede Kongen:"Hvem blandt alle dine Folk er s&#229; betroet som David? Han er jo Kongens Svigers&#248;n, &#216;verste for din Livvagt og h&#248;jt &#230;ret i dit Hus?</p> 
<p><A NAME="an_22:15">22:15</A>&nbsp;Er det f&#248;rste Gang, jeg har r&#229;dspurgt Gud for ham? Det v&#230;re langt fra! Kongen m&#229; ikke l&#230;gge sin Tr&#230;l eller hele mit F&#230;drenehus noget til Last, thi din Tr&#230;l kendte ikke det mindste til noget af dette!"</p> 
<p><A NAME="an_22:16">22:16</A>&nbsp;Men Kongen sagde: "Du skal d&#248;, Ahimelek, du og hele dit F&#230;drenehus!"</p> 
<p><A NAME="an_22:17">22:17</A>&nbsp;Og Kongen sagde til Vagten, som stod hos ham: "Tr&#230;d frem og dr&#230;b HERRENs Pr&#230;ster; thi de st&#229;r ogs&#229; i Ledtog med David, og sk&#248;nt de vidste, at han var p&#229; Flugt, gav de mig ikke Underretning derom!" Men Kongens Folk vilde ikke l&#230;gge H&#229;nd p&#229; HERRENs Pr&#230;ster.</p> 
<p><A NAME="an_22:18">22:18</A>&nbsp;Da sagde Kongen til Doeg: "Tr&#230;d du s&#229; frem og st&#248;d Pr&#230;sterne ned!" Da tr&#229;dte Edomiten Doeg frem og st&#248;dte Pr&#230;sterne ned; han dr&#230;bte den Dag femogfirsindstyve M&#230;nd, som bar Efod.</p> 
<p><A NAME="an_22:19">22:19</A>&nbsp;Og Nob, Pr&#230;sternes By, lod Kongen hugge ned med Sv&#230;rdet. M&#230;nd og Kvinder, B&#248;rn og diende, Hornkv&#230;g, &#198;sler og F&#229;r.</p> 
<p><A NAME="an_22:20">22:20</A>&nbsp;Kun een af Ahimeleks, Ahitubs S&#248;ns, S&#248;nner ved Navn Ebjatar undslap og flygtede til David.</p> 
<p><A NAME="an_22:21">22:21</A>&nbsp;Og Ebjatar fortalte David, at Saul havde dr&#230;bt HERRENs Pr&#230;ster.</p> 
<p><A NAME="an_22:22">22:22</A>&nbsp;Da sagde David til Ebjatar: "Jeg vidste dengang, at n&#229;r Edomiten Doeg var der, vilde han give Saul Underretning derom! Jeg b&#230;rer Skylden for hele dit F&#230;drenehus's D&#248;d.</p> 
<p><A NAME="an_22:23">22:23</A>&nbsp;Bliv hos mig, frygt ikke! Den, som st&#229;r dig efter Livet, st&#229;r mig efter Livet, thi du st&#229;r under min Varet&#230;gt."</p> 
<p><A NAME="an_23:1">23:1</A>&nbsp;Da fik David at vide, at Filisterne belejrede Ke'ila og plyndrede T&#230;rskepladserne.</p> 
<p><A NAME="an_23:2">23:2</A>&nbsp;Og David r&#229;dspurgte HERREN: "Skal jeg drage hen og sl&#229; Filisterne der?" HERREN svarede David; "Drag hen og sl&#229; Filisterne og befri Ke'ila!"</p> 
<p><A NAME="an_23:3">23:3</A>&nbsp;Men Davids M&#230;nd sagde til ham: "Se, vi lever i stadig Frygt her i Juda; kan der s&#229; v&#230;re Tale om, at vi skal drage til Ke'ila mod Filisternes Slagr&#230;kker?"</p> 
<p><A NAME="an_23:4">23:4</A>&nbsp;Da r&#229;dspurgte David p&#229; ny HERREN, og HERREN svarede ham: "Drag ned til Ke'ila, thi jeg giver Filisterne i din H&#229;nd!"</p> 
<p><A NAME="an_23:5">23:5</A>&nbsp;David og hans M&#230;nd drog da til Ke'ila, angreb Filisterne, bortf&#248;rte deres Kv&#230;g og tilf&#248;jede dem et stort Nederlag. S&#229;ledes befriede David Ke'ilas Indbyggere.</p> 
<p><A NAME="an_23:6">23:6</A>&nbsp;Dengang Ebjatar, Ahimeleks S&#248;n, flygtede til David - han drog med David ned til Ke'ila - havde han Efoden med.</p> 
<p><A NAME="an_23:7">23:7</A>&nbsp;Da Saul fik at vide, at David var kommet til Ke'ila, sagde han: "Gud har givet ham i min H&#229;nd! Thi han lukkede sig selv inde, da han gik ind i en By med Porte og Sl&#229;er."</p> 
<p><A NAME="an_23:8">23:8</A>&nbsp;Derfor st&#230;vnede Saul hele Folket sammen for at drage ned til Ke'ila og omringe David og hans M&#230;nd.</p> 
<p><A NAME="an_23:9">23:9</A>&nbsp;Da David h&#248;rte, at Saul p&#248;nsede p&#229; ondt imod ham, sagde han til Pr&#230;sten Ebjatar: "Bring Efoden hid!"</p> 
<p><A NAME="an_23:10">23:10</A>&nbsp;Derp&#229; sagde David: "HERRE, Israels Gud! Din Tjener har h&#248;rt, at Saul har i Sinde at g&#229; mod Ke'ila og &#248;del&#230;gge Byen for min Skyld.</p> 
<p><A NAME="an_23:11">23:11</A>&nbsp;Vil Folkene i Ke'ila overgive mig i Sauls H&#229;nd? Vil Saul drage herned, som din Tjener har h&#248;rt? HERRE, Israels Gud, kundg&#248;r din Tjener det!" HERREN svarede: "Ja, han vil!"</p> 
<p><A NAME="an_23:12">23:12</A>&nbsp;S&#229; spurgte David: "Vil Folkene i Ke'ila overgive mig og mine M&#230;nd til Saul?" HERREN svarede: "Ja, de vil!"</p> 
<p><A NAME="an_23:13">23:13</A>&nbsp;Da br&#248;d David op med sine M&#230;nd, henved 600 i Tal, og de drog bort fra Ke'ila og flakkede om fra Sted til Sted. Men da Saul fik at vide, at David var sluppet bort fra Ke'ila, opgav han sit Togt.</p> 
<p><A NAME="an_23:14">23:14</A>&nbsp;Nu opholdt David sig i &#216;rkenen p&#229; Klippeh&#248;jderne og i Bjergene i Zifs &#216;rken. Og Saul efterstr&#230;bte ham hele tiden, men Gud gav ham ikke i hans H&#229;nd.</p> 
<p><A NAME="an_23:15">23:15</A>&nbsp;Og David s&#229;, at Saul var draget ud for at st&#229; ham efter Livet. Medens David var i Horesj i Zifs &#216;rken,</p> 
<p><A NAME="an_23:16">23:16</A>&nbsp;begav Sauls S&#248;n Jonatan sig til David i Horesj og styrkede hans Kraft i Gud,</p> 
<p><A NAME="an_23:17">23:17</A>&nbsp;idet han sagde til ham: "Frygt ikke! Min Fader Sauls Arm skal ikke n&#229; dig. Du bliver Konge over Israel og jeg den n&#230;ste efter dig; det ved min Fader Saul ogs&#229;!"</p> 
<p><A NAME="an_23:18">23:18</A>&nbsp;Derp&#229; indgik de to en Pagt for HERRENs &#197;syn, og David blev i Horesj, medens Jonatan drog hjem.</p> 
<p><A NAME="an_23:19">23:19</A>&nbsp;Men nogle Zifiter gik op til Saul i Gibea og sagde: "David holder sig skjult hos os p&#229; Klippeh&#248;jderne ved Horesj i Gibeat-Hakila s&#248;nden for Jesjimon.</p> 
<p><A NAME="an_23:20">23:20</A>&nbsp;S&#229; kom nu herned, Konge, som du l&#230;nge har &#248;nsket; det skal da v&#230;re vor Sag at overgive ham til Kongen!"</p> 
<p><A NAME="an_23:21">23:21</A>&nbsp;Saul svarede: "HERREN velsigne eder, fordi l har Medf&#248;lelse med mig!</p> 
<p><A NAME="an_23:22">23:22</A>&nbsp;G&#229; nu hen og pas fremdeles p&#229; og opspor, hvor han kommer hen p&#229; sin ilsomme F&#230;rd; thi man har sagt mig, at han er meget snu.</p> 
<p><A NAME="an_23:23">23:23</A>&nbsp;Opspor alle de Skjulesteder, hvor han gemmer sig, og vend tilbage til mig med p&#229;lidelig Underretning; s&#229; vil jeg f&#248;lge med eder, og hvis han er i Landet, skal jeg ops&#248;ge ham iblandt alle Judas Tusinder!"</p> 
<p><A NAME="an_23:24">23:24</A>&nbsp;Da br&#248;d de op og drog forud for Saul til Zif. Men David var dengang med sine M&#230;nd i Maons &#216;rken i Lavningen s&#248;nden for Jesjimon.</p> 
<p><A NAME="an_23:25">23:25</A>&nbsp;S&#229; drog Saul og hans M&#230;nd ud for at ops&#248;ge ham, og da David kom under Vejr dermed, drog han ned til den Klippe, som ligger i Maons &#216;rken; men da det kom Saul for &#216;re, fulgte han efter David i Maons &#216;rken.</p> 
<p><A NAME="an_23:26">23:26</A>&nbsp;Saul gik med sine M&#230;nd p&#229; den ene Side af Bjerget, medens David med sine M&#230;nd var p&#229; den anden, og David fik travlt med at slippe bort fra Saul. Men som Saul og hans M&#230;nd var ved at omringe og gribe David og hans M&#230;nd,</p> 
<p><A NAME="an_23:27">23:27</A>&nbsp;kom der et Sendebud og sagde til Saul: "Skynd dig og kom! Filisterne har gjort Indfald i Landet!"</p> 
<p><A NAME="an_23:28">23:28</A>&nbsp;Saul opgav da at forf&#248;lge David og drog mod Filisterne. Derfor kalder man det Sted Malekots Klippe.</p> 
<p><A NAME="an_23:29">23:29</A>&nbsp;Derp&#229; drog David op til Klippeh&#248;jderne ved En-Gedi og opholdt sig der.</p> 
<p><A NAME="an_24:1">24:1</A>&nbsp;Da Saul kom tilbage fra Forf&#248;lgelsen af Filisterne, blev det meldt ham, at David var i En-Gedis &#216;rken.</p> 
<p><A NAME="an_24:2">24:2</A>&nbsp;S&#229; tog Saul 3000 Krigere, uds&#248;gte af hele Israel, og drog ud for at s&#248;ge efter David og hans M&#230;nd &#248;sten for Stenbukke klipperne.</p> 
<p><A NAME="an_24:3">24:3</A>&nbsp;Og han kom til F&#229;refoldene ved Vejen. Der var en Hule, og Saul gik derind for at tild&#230;kke sine F&#248;dder. Men David og hans M&#230;nd l&#229; inderst i Hulen.</p> 
<p><A NAME="an_24:4">24:4</A>&nbsp;Da sagde Davids M&#230;nd til ham: "Se, nu er den Dag kommet, HERREN havde for &#216;je, da han sagde til dig: Se, jeg giver din Fjende i din H&#229;nd, s&#229; du kan g&#248;re med ham, hvad du finder for godt!"</p> 
<p><A NAME="an_24:5">24:5</A>&nbsp;Men han svarede sine M&#230;nd: "HERREN lade det v&#230;re langt fra mig! Slig en Gerning g&#248;r jeg ikke mod min Herre, jeg l&#230;gger ikke H&#229;nd p&#229; HERRENs Salvede; thi HERRENs Salvede er han!" Og David satte sine M&#230;nd strengt i Rette og tillod dem ikke at overfalde Saul.</p> 
<p><A NAME="an_24:6">24:6</A>&nbsp;Da stod David op og skar ubem&#230;rket Fligen af Sauls Kappe. Men bagefter slog Samvittigheden David, fordi han havde sk&#229;ret Sauls kappeflig af.</p> 
<p><A NAME="an_24:7">24:7</A>&nbsp;Da nu Saul rejste sig og forlod Hulen for at drage videre,</p> 
<p><A NAME="an_24:8">24:8</A>&nbsp;stod David op bagefter, gik ud af Hulen og r&#229;bte efter Saul: "Herre Konge!" Og da Saul s&#229; sig tilbage, kastede David sig ned med Ansigtet mod Jorden og b&#248;jede sig for ham.</p> 
<p><A NAME="an_24:9">24:9</A>&nbsp;Og David sagde til Saul: "Hvorfor lytter du til, hvad folk siger: Se, David har ondt i Sinde imod dig?</p> 
<p><A NAME="an_24:10">24:10</A>&nbsp;I Dag har du dog med egne &#216;jne set, at HERREN gav dig i min H&#229;nd inde i Hulen; og dog vilde jeg ikke dr&#230;be dig, men sk&#229;nede dig og sagde: Jeg vil ikke l&#230;gge H&#229;nd p&#229; min Herre, thi han er HERRENs Salvede!</p> 
<p><A NAME="an_24:11">24:11</A>&nbsp;Og se, Fader, se, her har jeg Fligen af din kappe i min H&#229;nd! N&#229;r jeg skar din Kappeflig af og ikke dr&#230;bte dig, s&#229; indse dog, at jeg ikke har haft noget ondt eller nogen Forbrydelse i Sinde eller har forsyndet mig imod dig, sk&#248;nt du lurer p&#229; mig for at tage mit Liv.</p> 
<p><A NAME="an_24:12">24:12</A>&nbsp;HERREN skal d&#248;mme mig og dig imellem, og HERREN skal give mig H&#230;vn over dig; men min H&#229;nd skal ikke v&#230;re imod dig!</p> 
<p><A NAME="an_24:13">24:13</A>&nbsp;Som det gamle Ord siger: Fra de gudl&#248;se kommer Gudl&#248;shed! Men min H&#229;nd skal ikke v&#230;re imod dig.</p> 
<p><A NAME="an_24:14">24:14</A>&nbsp;Hvem er det, Israels Konge er draget ud efter, hvem er det, du forf&#248;lger? En d&#248;d Hund, en Loppe!</p> 
<p><A NAME="an_24:15">24:15</A>&nbsp;Men HERREN skal v&#230;re Dommer og d&#248;mme mig og dig imellem; han skal se til og f&#248;re min Sag og skaffe mig Ret over for dig!"</p> 
<p><A NAME="an_24:16">24:16</A>&nbsp;Da David havde talt disse Ord til Saul, sagde Saul: "Er det din R&#248;st, min S&#248;n David?" Og Saul brast i Gr&#229;d</p> 
<p><A NAME="an_24:17">24:17</A>&nbsp;og sagde til David: "Du er retf&#230;rdigere end jeg; thi du har gjort mig godt, medens jeg har gjort dig ondt,</p> 
<p><A NAME="an_24:18">24:18</A>&nbsp;og du har i Dag vist mig stor Godhed, siden du ikke dr&#230;bte mig, da HERREN gav mig i din H&#229;nd.</p> 
<p><A NAME="an_24:19">24:19</A>&nbsp;Hvem tr&#230;ffer vel sin Fjende og lader ham g&#229; i Fred? HERREN geng&#230;lde dig det gode, du har &#248;vet imod mig i Dag!</p> 
<p><A NAME="an_24:20">24:20</A>&nbsp;Se, jeg ved, at du bliver Konge, og at Konged&#248;mmet over Israel skal blive i din H&#229;nd;</p> 
<p><A NAME="an_24:21">24:21</A>&nbsp;s&#229; tilsv&#230;rg mig nu ved HERREN, at du ikke vil udrydde mine Efterkommere efter mig eller udslette mit Navn af mit F&#230;drenehus!"</p> 
<p><A NAME="an_24:22">24:22</A>&nbsp;Det tilsvor David Saul, hvorefter Saul drog hjem, medens David og hans M&#230;nd gik op i Klippeborgen.</p> 
<p><A NAME="an_25:1">25:1</A>&nbsp;Da Samuel var d&#248;d, samledes hele Israel og holdt Klage over ham; og man jordede ham i hans Hjem i Rama. Derp&#229; br&#248;d David op og drog ned til Maons &#216;rken.</p> 
<p><A NAME="an_25:2">25:2</A>&nbsp;I Maon boede en Mand, som havde sin Bedrift i Karmel; denne Mand var hovedrig, han havde 3000 f&#229;r og 1000 Geder; og han var netop i Karmel til F&#229;reklipning.</p> 
<p><A NAME="an_25:3">25:3</A>&nbsp;Manden hed Nabal, hans Hustru Abigajil; hun var en klog og smuk Kvinde, medens Manden var h&#229;rd og ond. Han var Kalebit.</p> 
<p><A NAME="an_25:4">25:4</A>&nbsp;Da David ude i &#216;rkenen h&#248;rte, at Nabal havde F&#229;reklipning,</p> 
<p><A NAME="an_25:5">25:5</A>&nbsp;sendte han ti af sine Folk af Sted og sagde til dem: "G&#229; op til Karmel, og n&#229;r l kommer til Nabal, s&#229; hils ham fra mig</p> 
<p><A NAME="an_25:6">25:6</A>&nbsp;og sig til min Broder: Fred v&#230;re med dig, Fred v&#230;re med dit Hus, og Fred v&#230;re med alt, hvad dit er!</p> 
<p><A NAME="an_25:7">25:7</A>&nbsp;Jeg har h&#248;rt, at du har F&#229;reklipning. Nu har dine Hyrder opholdt sig hos os; vi har ikke forn&#230;rmet dem, og de har intet mistet, i al den Tid de har v&#230;ret i Karmel;</p> 
<p><A NAME="an_25:8">25:8</A>&nbsp;sp&#248;rg kun dine Folk, s&#229; skal de fort&#230;lle dig det. Fat Godhed for Folkene! Vi kommer jo til en Festdag; giv dine Tr&#230;lle og din S&#248;n David, hvad du vil unde os!"</p> 
<p><A NAME="an_25:9">25:9</A>&nbsp;Davids Folk kom hen og sagde alt dette til Nabal fra David og biede s&#229; p&#229; Svar.</p> 
<p><A NAME="an_25:10">25:10</A>&nbsp;Men Nabal svarede Davids Folk: "Hvem er David, hvem er Isajs S&#248;n? Nu til Dags er der s&#229; mange Tr&#230;lle, der l&#248;ber fra deres Herre.</p> 
<p><A NAME="an_25:11">25:11</A>&nbsp;Skulde jeg tage mit Br&#248;d, min Vin og mit Slagtekv&#230;g, som jeg har slagtet til mine F&#229;reklippere, og give det til M&#230;nd, jeg ikke ved, hvor er fra?"</p> 
<p><A NAME="an_25:12">25:12</A>&nbsp;S&#229; begav Davids Folk sig p&#229; Hjemvejen, og da de kom tilbage, fortalte de ham det hele:</p> 
<p><A NAME="an_25:13">25:13</A>&nbsp;Da sagde David til sine Folk:"Sp&#230;nd alle eders Sv&#230;rd ved L&#230;nd!" Da sp&#230;ndte de alle deres Sv&#230;rd om, ogs&#229; David. Og henved 400 Mand fulgte David, medens 200 blev ved Trosset.</p> 
<p><A NAME="an_25:14">25:14</A>&nbsp;Men en af Folkene fortalte Nabals Hustru Abigajil det og sagde: "David sendte Bud fra &#216;rkenen for at hilse p&#229; vor Herre; men han overfusede dem,</p> 
<p><A NAME="an_25:15">25:15</A>&nbsp;sk&#248;nt de M&#230;nd har v&#230;ret meget gode mod os og ikke forn&#230;rmet os, og vi har intet mistet, i al den Tid vi f&#230;rdedes sammen med dem, da vi var ude i Marken.</p> 
<p><A NAME="an_25:16">25:16</A>&nbsp;De var en Mur om os b&#229;de Nat og Dag, i al den Tid vi vogtede Sm&#229;kv&#230;get i N&#230;rheden af dem.</p> 
<p><A NAME="an_25:17">25:17</A>&nbsp;Se nu til, hvad du vil g&#248;re, thi Ulykken h&#230;nger over Hovedet p&#229; vor Herre og hele hans Hus; han selv er jo en Usling, man ikke kan tale med!"</p> 
<p><A NAME="an_25:18">25:18</A>&nbsp;S&#229; gik Abigajil straks hen og tog 200 Br&#248;d, to Dunke Vin, fem tillavede F&#229;r, fem Sea ristet Korn, 100 Rosinkager og 200 Figenkager, lagde det p&#229; &#198;slerne</p> 
<p><A NAME="an_25:19">25:19</A>&nbsp;og sagde til sine Karle: "G&#229; i Forvejen, jeg kommer bagefter!" Men sin Mand Nabal sagde hun intet derom.</p> 
<p><A NAME="an_25:20">25:20</A>&nbsp;Som hun nu p&#229; sit &#198;sel red ned ad Vejen i Skjul af Bjerget, kom David og hans M&#230;nd ned imod hende, s&#229; hun m&#248;dte dem.</p> 
<p><A NAME="an_25:21">25:21</A>&nbsp;Men David havde sagt: "Det er slet ingen Nytte til, at jeg i &#216;rkenen har v&#230;rnet om alt, hvad den Mand ejede, s&#229; intet deraf gik tabt; han har geng&#230;ldt mig godt med ondt.</p> 
<p><A NAME="an_25:22">25:22</A>&nbsp;Gud ramme David b&#229;de med det ene og det andet, om jeg levner noget mandligt V&#230;sen af alt, hvad hans er, til Morgenens Frembrud!"</p> 
<p><A NAME="an_25:23">25:23</A>&nbsp;Da Abigajil fik &#216;je p&#229; David, sprang hun straks af &#198;selet og kastede sig ned for David p&#229; sit Ansigt, b&#248;jede sig til Jorden,</p> 
<p><A NAME="an_25:24">25:24</A>&nbsp;faldt ned for hans F&#248;dder og sagde: "Skylden er min, Herre! Lad din Tr&#230;lkvinde tale til dig og h&#248;r din Tr&#230;lkvindes Ord!</p> 
<p><A NAME="an_25:25">25:25</A>&nbsp;Min Herre m&#229; ikke regne med den Usling fil Nabal! Han svarer til sit Navn; Nabal hedder han, og fuld af D&#229;rskab er han; men jeg, din Tr&#230;lkvinde, s&#229; ikke min Herres Folk, som du sendte hid.</p> 
<p><A NAME="an_25:26">25:26</A>&nbsp;Men nu, min Herre, s&#229; sandt HERREN lever, og s&#229; sandt du lever, du, hvem HERREN har holdt fra at p&#229;drage dig Blodskyld og tage dig selv til Rette: M&#229;tte det g&#229; dine Fjender og dem, som p&#248;nser p&#229; ondt mod min Herre, som Nabal!</p> 
<p><A NAME="an_25:27">25:27</A>&nbsp;Lad nu Folkene, som f&#248;lger min Herre, f&#229; denne Gave, som din Tr&#230;lkvinde bringer min Herre.</p> 
<p><A NAME="an_25:28">25:28</A>&nbsp;Tilgiv dog din Tr&#230;lkvinde hendes Br&#248;de; thi HERREN vil visselig bygge min Herre et Hus, som skal st&#229;, eftersom min Herre f&#248;rer HERRENs Krige, og der ikke har v&#230;ret noget ondt at finde hos dig, s&#229; l&#230;nge du har levet.</p> 
<p><A NAME="an_25:29">25:29</A>&nbsp;Og skulde nogen rejse sig for at forf&#248;lge dig og st&#229; dig efter Livet, m&#229;tte da min Herres Liv v&#230;re bundet i de levendes Knippe hos HERREN din Gud; men dine Fjenders Liv slynge han bort med Slyngesk&#229;len!</p> 
<p><A NAME="an_25:30">25:30</A>&nbsp;N&#229;r HERREN s&#229; for min Herre opfylder alt det gode, han lovede dig, og s&#230;tter dig til Fyrste over Israel,</p> 
<p><A NAME="an_25:31">25:31</A>&nbsp;da f&#229;r du ikke dette at bebrejde dig selv, og min Herre f&#229;r ikke Samvittighedsnag af, at han uden Grund udg&#248;d Blod, og at min Herre tog sig selv til Rette. Og n&#229;r HERREN g&#248;r vel imod min Herre, kom da din Tr&#230;lkvinde i Hu!"</p> 
<p><A NAME="an_25:32">25:32</A>&nbsp;Da sagde David til Abigajil: "Priset v&#230;re HERREN, Israels Gud, som i Dag sendte mig dig i M&#248;de,</p> 
<p><A NAME="an_25:33">25:33</A>&nbsp;priset v&#230;re din Klogskab, og priset v&#230;re du selv, som i bag holdt mig fra at p&#229;drage mig Blodskyld og tage mig selv til Rette!</p> 
<p><A NAME="an_25:34">25:34</A>&nbsp;Men s&#229; sandt HERREN, Israels Gud, lever, som holdt mig fra at g&#248;re dig Men: Hvis du ikke var ilet mig i M&#248;de, var ikke et mandligt V&#230;sen levnet Nabal til i Morgen!"</p> 
<p><A NAME="an_25:35">25:35</A>&nbsp;Og David modtog af hende, hvad hun havde bragt ham, og sagde til hende: "G&#229; op til dit Hus i Fred! Jeg har l&#229;nt dig &#216;re og opfyldt dit &#216;nske."</p> 
<p><A NAME="an_25:36">25:36</A>&nbsp;Da Abigajil kom hjem til Nabal, holdt han netop i sit Hus et G&#230;stebud som en Konges; og da han var glad og st&#230;rkt beruset, sagde hun ham ikke det mindste, f&#248;r det dagedes.</p> 
<p><A NAME="an_25:37">25:37</A>&nbsp;Men om Morgenen, da Nabals Rus var ovre, fortalte hans Hustru ham Sagen. Da lammedes Hjertet i hans Bryst, og han blev som Sten;</p> 
<p><A NAME="an_25:38">25:38</A>&nbsp;og en halv Snes Dage efter slog HERREN Nabal, s&#229; han d&#248;de.</p> 
<p><A NAME="an_25:39">25:39</A>&nbsp;Da David fik at vide, at Nabal var d&#248;d, sagde han: "Lovet v&#230;re HERREN, som har h&#230;vnet den Kr&#230;nkelse, Nabal tilf&#248;jede mig, og holdt sin Tjener fra at g&#248;re ondt; HERREN har ladet Nabals Ondskab falde tilbage p&#229; hans eget Hoved!" Derp&#229; sendte David Bud og bejlede til Abigajil.</p> 
<p><A NAME="an_25:40">25:40</A>&nbsp;Og da Davids Tr&#230;lle kom til Abigajil i Karmel, talte de s&#229;ledes til hende: "David har sendt os til dig for at bejle til dig!"</p> 
<p><A NAME="an_25:41">25:41</A>&nbsp;Da rejste hun sig, b&#248;jede sig med Ansigtet mod Jorden og sagde: "Din Tjenerinde er rede til at blive min Herres Tr&#230;lkvinde og tv&#230;tte hans Tr&#230;lles F&#248;dder!"</p> 
<p><A NAME="an_25:42">25:42</A>&nbsp;S&#229; stod Abigajil hastigt op og satte sig p&#229; sit &#198;sel, og hendes fem Piger ledsagede hende; og hun fulgte med Davids Sendebud og blev hans Hustru.</p> 
<p><A NAME="an_25:43">25:43</A>&nbsp;Desuden havde David &#230;gtet Ahinoam fra Jizre'el. S&#229;ledes blev de begge to hans Hustruer.</p> 
<p><A NAME="an_25:44">25:44</A>&nbsp;Men Saul gav sin Datter Mikal, Davids Hustru, til Palti, Lajisj's S&#248;n, fra Gallim.</p> 
<p><A NAME="an_26:1">26:1</A>&nbsp;Zifiterne kom til Saul i Gibea og sagde: "Mon ikke David holder sig skjult i Gibeat-Hakila over for Jesjimon!"</p> 
<p><A NAME="an_26:2">26:2</A>&nbsp;Da br&#248;d Saul op og drog ned til Zifs &#216;rken med 3000 uds&#248;gte M&#230;nd af Israel for at s&#248;ge efter David i Zifs &#216;rken;</p> 
<p><A NAME="an_26:3">26:3</A>&nbsp;og han slog Lejr i Gibeat-Hakila &#248;sten for Jesjimon ved Vejen, medens David opholdt sig i &#216;rkenen. Da David erfarede, at Saul var draget ind i &#216;rkenen for at forf&#248;lge ham,</p> 
<p><A NAME="an_26:4">26:4</A>&nbsp;udsendte han Spejdere og fik at vide, at Saul var kommet til Nakon.</p> 
<p><A NAME="an_26:5">26:5</A>&nbsp;Da stod David op og begav sig til det Sted, hvor Saul havde lejret sig, og David fik &#216;je p&#229; det Sted, hvor Saul og hans H&#230;rf&#248;rer Abner, Ners S&#248;n, l&#229;; det var i Vognborgen, Saul l&#229;, og hans Folk var lejret rundt om ham.</p> 
<p><A NAME="an_26:6">26:6</A>&nbsp;Og David tog til Orde og sagde til Hetiten Ahimelek og til Joabs Broder Abisjaj, Zerujas S&#248;n: "Hvem vil f&#248;lge mig ned til Saul i Lejren?" Abisjaj svarede: "Det vil jeg!"</p> 
<p><A NAME="an_26:7">26:7</A>&nbsp;S&#229; kom David og Abisjaj om Natten til H&#230;ren, og se, Saul l&#229; og sov i Vognborgen med sit Spyd stukket i Jorden ved sit Hovedg&#230;rde, medens Abner og Krigerne l&#229; rundt om ham.</p> 
<p><A NAME="an_26:8">26:8</A>&nbsp;Da sagde Abisjaj til David: "Gud har i Dag givet din Fjende i din H&#229;nd! Lad mig nagle ham til Jorden med hans Spyd, s&#229; jeg ikke skal beh&#248;ve at g&#248;re det om!"</p> 
<p><A NAME="an_26:9">26:9</A>&nbsp;Men David svarede Abisjaj: "G&#248;r ham ikke noget ondt! Thi hvem l&#230;gger ustraffet H&#229;nd p&#229; HERRENs Salvede?"</p> 
<p><A NAME="an_26:10">26:10</A>&nbsp;Og David sagde endvidere: "Nej, s&#229; sandt HERREN lever, HERREN selv vil ramme ham; hans Time kommer, eller han vil blive revet bort, n&#229;r han drager i Krigen.</p> 
<p><A NAME="an_26:11">26:11</A>&nbsp;HERREN lade det v&#230;re langt fra mig at l&#230;gge H&#229;nd p&#229; HERRENs Salvede! Men tag nu Spydet ved hans Hovedg&#230;rde og Vandkrukken, og lad os s&#229; g&#229; vor Vej!"</p> 
<p><A NAME="an_26:12">26:12</A>&nbsp;S&#229; tog David Spydet og Vandkrukken fra Sauls Hovedg&#230;rde, og de gik deres Vej, uden at nogen s&#229; eller m&#230;rkede det eller v&#229;gnede; thi de sov alle, eftersom en tung S&#248;vn fra HERREN var faldet over dem.</p> 
<p><A NAME="an_26:13">26:13</A>&nbsp;Derp&#229; gik David over p&#229; den anden Side og stillede sig langt borte p&#229; Toppen af Bjerget, s&#229; at der var langt imellem dem.</p> 
<p><A NAME="an_26:14">26:14</A>&nbsp;S&#229; r&#229;bte han til Krigerne og Abner, Ners S&#248;n: "Svarer du ikke, Abner?" Abner svarede: "Hvem er det, som kalder p&#229; Kongen?"</p> 
<p><A NAME="an_26:15">26:15</A>&nbsp;David sagde til Abner: "Er du ikke en Mand? Og hvem er din Lige i Israel? Hvorfor vogtede du da ikke din Herre Kongen? Thi en af Krigerne kom for at g&#248;re din Herre Kongen Men.</p> 
<p><A NAME="an_26:16">26:16</A>&nbsp;Der har du ikke b&#229;ret dig vel ad! S&#229; sandt HERREN lever: I er d&#248;dsens, I, som ikke vogtede eders Herre, HERRENs Salvede! Se nu efter: Hvor er Kongens Spyd og Vandkrukken, som stod ved hans Hovedg&#230;rde?"</p> 
<p><A NAME="an_26:17">26:17</A>&nbsp;Da kendte Saul Davids R&#248;st, og han sagde: "Er det din R&#248;st, min S&#248;n David?" David svarede: "Ja, Herre Konge!"</p> 
<p><A NAME="an_26:18">26:18</A>&nbsp;Og han f&#248;jede til: "Hvorfor forf&#248;lger min Herre dog sin Tr&#230;l? Hvad har jeg gjort, og hvad ondt har jeg &#248;vet?</p> 
<p><A NAME="an_26:19">26:19</A>&nbsp;M&#229;tte min Herre Kongen nu h&#248;re sin Tr&#230;ls Ord! Hvis det er HERREN, der har &#230;gget dig imod mig, s&#229; lad ham f&#229; Duften af en Offergave. Men er det Mennesker,da v&#230;re de forbandet for HERRENs &#197;syn, fordi de nu har drevet mig bort, s&#229; at jeg er udelokket fra HERRENs Arvelod, og fordi de har sagt til mig: G&#229; bort og dyrk fremmede Guder!</p> 
<p><A NAME="an_26:20">26:20</A>&nbsp;Nu beder jeg: Lad ikke mit Blod v&#230;de Jorden fjernt fra HERRENs &#197;syn! Israels Konge er jo draget ud for at st&#229; mig efter Livet, som n&#229;r &#216;rnen jager en Agerh&#248;ne p&#229; Bjergene!"</p> 
<p><A NAME="an_26:21">26:21</A>&nbsp;Da sagde Saul: "Jeg har syndet; kom tilbage, min S&#248;n David! Thi jeg vil ikke mer g&#248;re dig noget ondt, eftersom mit Liv i Dag var dyrebart i dine &#216;jne. Se, jeg har handlet som en D&#229;re og gjort mig skyldig i en s&#229;re stor Vildfarelse!</p> 
<p><A NAME="an_26:22">26:22</A>&nbsp;David svarede: "Se, her er Kongens Spyd; lad en af Folkene komme herover og hente det.</p> 
<p><A NAME="an_26:23">26:23</A>&nbsp;Men HERREN vil geng&#230;lde enhver hans Retf&#230;rdighed og Troskab; HERREN gav dig i Dag i min H&#229;nd, men jeg vilde ikke l&#230;gge H&#229;nd p&#229; HERRENs Salvede!</p> 
<p><A NAME="an_26:24">26:24</A>&nbsp;Men som dit Liv i Dag var agtet h&#248;jt i mine &#216;jne, m&#229;tte s&#229;ledes mit Liv v&#230;re agtet h&#248;jt i HERRENs &#216;jne, s&#229; at han frier mig fra al N&#248;d!"</p> 
<p><A NAME="an_26:25">26:25</A>&nbsp;Da sagde Saul til David: "Velsignet v&#230;re du, min S&#248;n David! For dig lykkes alt, hvad du tager dig for!" Derp&#229; gik David sin Vej, og Saul vendte tilbage til sit Hjem.</p> 
<p><A NAME="an_27:1">27:1</A>&nbsp;Men David sagde til sig selv: "Jeg falder dog en sk&#248;nne Dag for Sauls H&#229;nd. Jeg har ingen anden udvej end at s&#248;ge Tilflugt i Filisternes Land; s&#229; opgiver Saul at s&#248;ge efter mig nogetsteds i Israels Land, og jeg er uden for hans R&#230;kkevidde!"</p> 
<p><A NAME="an_27:2">27:2</A>&nbsp;David br&#248;d da op og drog med sine 600 M&#230;nd over til Maoks S&#248;n, Kong Akisj af Gat;</p> 
<p><A NAME="an_27:3">27:3</A>&nbsp;og David boede hos Akisj i Gat tillige med sine M&#230;nd, som havde deres Familier med, ligesom David havde sine to Hustruer med, Ahinoam fra Jizre'el og Abigajil, Karmeliten Nabals Hustru.</p> 
<p><A NAME="an_27:4">27:4</A>&nbsp;Da Saul fik at vide, at David var flygtet til Gaf, holdt han op at s&#248;ge efter ham.</p> 
<p><A NAME="an_27:5">27:5</A>&nbsp;Men David sagde til Akisj: "Hvis jeg har fundet N&#229;de for dine &#216;jne, lad mig s&#229; f&#229; et Sted at bo i en af Byerne ude i Landet, thi hvorfor skal din Tr&#230;l bo hos dig i Hovedstaden?"</p> 
<p><A NAME="an_27:6">27:6</A>&nbsp;Akisj lod ham da med det samme f&#229; Ziklag; og derfor tilh&#248;rer Ziklag endnu den Dag i Dag Judas Konger.</p> 
<p><A NAME="an_27:7">27:7</A>&nbsp;Den Tid, David boede i Filisternes Land, udgjorde et &#197;r og fire M&#229;neder.</p> 
<p><A NAME="an_27:8">27:8</A>&nbsp;Og David og hans M&#230;nd drog op og plyndrede hos Gesjuriterne, Gizriterne og Amalekiterne; thi de boede i Landet fra Telam hen imod Sjur og hen til &#198;gypten;</p> 
<p><A NAME="an_27:9">27:9</A>&nbsp;og n&#229;r David plyndrede Landet, lod han hverken M&#230;nd eller Kvinder blive i Live, men Sm&#229;kv&#230;g, Hornkv&#230;g, &#198;sler, Kameler og Kl&#230;der tog han med; n&#229;r han s&#229; vendte tilbage og kom til Akisj,</p> 
<p><A NAME="an_27:10">27:10</A>&nbsp;og han spurgte: "Hvor h&#230;rgede I denne Gang?" svarede David: "Idet jud&#230;iske Sydland!" eller: "I det jerame'elitiske Sydland!" eller: "I det kenitiske Sydland!"</p> 
<p><A NAME="an_27:11">27:11</A>&nbsp;David lod ingen Mand eller Kvinde blive i Live for ikke at m&#229;tte tage dem med til Gat; thi han t&#230;nkte: "De kunde r&#248;be os og sige: Det og det har David gjort!" S&#229;ledes bar han sig ad, al den Tid han opholdt sig i Filisternes Land.</p> 
<p><A NAME="an_27:12">27:12</A>&nbsp;Derfor fik Akisj Tillid til David, idet han t&#230;nkte: "Han har gjort sig grundig forhadt hos sit Folk Israel; han vil tjene mig for stedse!"</p> 
<p><A NAME="an_28:1">28:1</A>&nbsp;P&#229; den Tid samlede Filisterne deres H&#230;r til Kamp for at angribe Israel. Da sagde Akisj til David: "Det m&#229; du vide, at du og dine M&#230;nd skal f&#248;lge med mig i H&#230;ren!"</p> 
<p><A NAME="an_28:2">28:2</A>&nbsp;David svarede Akisj: "Godt, s&#229; skal du ogs&#229; f&#229; at se, hvad din Tr&#230;l kan udrette!" Da sagde Akisj til David: "Godt, s&#229; s&#230;tter jeg dig til hele Tiden at vogte mit Liv!"</p> 
<p><A NAME="an_28:3">28:3</A>&nbsp;Samuel var d&#248;d, og hele Israel havde holdt Klage over ham, og han var blevet jordet i Rama, hans By. Og Saul havde udryddet D&#248;demanerne og Besv&#230;rgerne af Landet.</p> 
<p><A NAME="an_28:4">28:4</A>&nbsp;Imidlertid samlede Filisterne sig og kom og slog Lejr i Sjunem, og Saul samlede hele Israel, og de slog Lejr p&#229; Gilboa.</p> 
<p><A NAME="an_28:5">28:5</A>&nbsp;Da Saul s&#229; Filisternes H&#230;r, grebes han af Frygt og blev s&#229;re forf&#230;rdet.</p> 
<p><A NAME="an_28:6">28:6</A>&nbsp;Da r&#229;dspurgte Saul HERREN; men HERREN svarede ham ikke, hverken ved Dr&#248;mme eller ved Urim eller ved Profeterne.</p> 
<p><A NAME="an_28:7">28:7</A>&nbsp;Saul sagde derfor til sine Folk: "Ops&#248;g mig en Kvinde, som kan mane; s&#229; vil jeg g&#229; til hende , og r&#229;dsp&#248;rge hende!" Hans Folk svarede ham: "I En-Dor er der en Kvinde, som kan mane!"</p> 
<p><A NAME="an_28:8">28:8</A>&nbsp;Da gjorde Saul sig ukendelig og tog andre Kl&#230;der p&#229; og gav sig p&#229; Vej, fulgt af to M&#230;nd. Da de om Natten kom til Kvinden, sagde han: "Sp&#229; mig ved en Genf&#230;rds&#229;nd og man mig den, jeg siger dig, frem!"</p> 
<p><A NAME="an_28:9">28:9</A>&nbsp;Kvinden svarede ham: "Du ved jo, hvad Saul har gjort, hvorledes han har udryddet D&#248;demanerne og Besv&#230;rgerne af Landet. Hvorfor vil du da l&#230;gge Snare for mit Liv og volde min D&#248;d?"</p> 
<p><A NAME="an_28:10">28:10</A>&nbsp;Da tilsvor Saul hende ved HERREN: "S&#229; sandt HERREN lever, skal intet l&#230;gges dig til Last i denne Sag!"</p> 
<p><A NAME="an_28:11">28:11</A>&nbsp;S&#229; sagde Kvinden: "Hvem skal jeg da mane dig frem?" Han svarede: "Man mig Samuel frem!"</p> 
<p><A NAME="an_28:12">28:12</A>&nbsp;Kvinden s&#229; da Samuel og udst&#248;dte et h&#248;jt Skrig; og Kvinden sagde til Saul: "Hvorfor har du f&#248;rt mig bag Lyset? Du er jo Saul!"</p> 
<p><A NAME="an_28:13">28:13</A>&nbsp;Da sagde Kongen til hende: "Frygt ikke! Men hvad ser du?" Kvinden svarede Saul: "Jeg ser en &#197;nd stige op af Jorden!"</p> 
<p><A NAME="an_28:14">28:14</A>&nbsp;Han sagde atter til hende: "Hvorledes ser han ud?" Hun svarede: "En gammel Mand stiger op, hyllet i en Kappe!" Da sk&#248;nnede Saul, at det var Samuel, og han kastede sig med Ansigtet til Jorden og b&#248;jede sig.</p> 
<p><A NAME="an_28:15">28:15</A>&nbsp;Men Samuel sagde til Saul: "Hvorfor har du forstyrret min Ro og kaldt mig frem?" Saul svarede: "Jeg er i stor V&#229;nde; Filisterne angriber mig, og Gud har forladt mig og svarer mig ikke mere, hverken ved Profeterne eller ved Dr&#248;mme. Derfor lod jeg dig kalde, for at du skal sige mig, hvad jeg skal gribe til."</p> 
<p><A NAME="an_28:16">28:16</A>&nbsp;Da sagde Samuel: "Hvorfor sp&#248;rger du mig, n&#229;r HERREN har forladt dig og er blevet din Fjende?</p> 
<p><A NAME="an_28:17">28:17</A>&nbsp;HERREN har handlet imod dig, som han kundgjorde ved mig, og HERREN har revet Konged&#248;mmet ud af din H&#229;nd og givet din Medbejler David det.</p> 
<p><A NAME="an_28:18">28:18</A>&nbsp;Eftersom du ikke adl&#248;d HERREN og ikke lod hans gl&#248;dende Vrede ramme Amalek, s&#229; har HERREN nu voldet dig dette;</p> 
<p><A NAME="an_28:19">28:19</A>&nbsp;HERREN vil ogs&#229; give Israel i Filisternes H&#229;nd sammen med dig! I Morgen skal b&#229;de du og dine S&#248;nner falde; ogs&#229; Israels H&#230;r vil HERREN give i Filisternes H&#229;nd!"</p> 
<p><A NAME="an_28:20">28:20</A>&nbsp;Da faldt Saul bestyrtet til Jorden, s&#229; lang han var, r&#230;dselsslagen over Samuels Ord; han var ogs&#229; ganske afkr&#230;ftet, da han D&#248;gnet igennem intet havde spist.</p> 
<p><A NAME="an_28:21">28:21</A>&nbsp;Kvinden kom nu hen til Saul, og da hun s&#229;, at han var ude af sig selv af Skr&#230;k, sagde hun til ham: "Se, din Tr&#230;lkvinde adl&#248;d dig; jeg satte mit Liv p&#229; Spil og adl&#248;d de Ord, du talte til mig.</p> 
<p><A NAME="an_28:22">28:22</A>&nbsp;S&#229; adlyd du nu ogs&#229; din Tr&#230;lkvinde; lad mig s&#230;tte et Stykke Br&#248;d frem for dig; spis det, for at du kan v&#230;re ved Kr&#230;fter, n&#229;r du g&#229;r bort!"</p> 
<p><A NAME="an_28:23">28:23</A>&nbsp;Men han v&#230;rgede sig og sagde: "Jeg kan ikke spise!" Men da b&#229;de hans M&#230;nd og Kvinden n&#248;dte ham, gav han efter for dem, rejste sig fra Jorden og satte sig p&#229; Lejet.</p> 
<p><A NAME="an_28:24">28:24</A>&nbsp;Kvinden havde en Fedekalv i Huset, den skyndte hun sig at slagte; derp&#229; tog hun Mel, &#230;ltede det og bagte usyret Br&#248;d deraf.</p> 
<p><A NAME="an_28:25">28:25</A>&nbsp;S&#229; satte hun det frem for Saul og hans M&#230;nd; og da de havde spist, stod de op og gik bort samme Nat.</p> 
<p><A NAME="an_29:1">29:1</A>&nbsp;Filisterne samlede hele deres H&#230;r i Afek, medens Israel havde sl&#229;et lejr om Kilden ved Jizre'el.</p> 
<p><A NAME="an_29:2">29:2</A>&nbsp;Og Filisternes Fyrster rykkede frem med deres Hundreder og Tusinder, og sidst kom David og hans M&#230;nd sammen med Akisj.</p> 
<p><A NAME="an_29:3">29:3</A>&nbsp;Da sagde Filisternes H&#248;vdinger: "Hvad skal de Hebr&#230;ere her?" Akisj svarede: "Det er jo David, Kong Saul af Israels Tjener, som nu allerede har v&#230;ret hos mig et Par &#197;r, og jeg har ikke opdaget noget mist&#230;nkeligt hos ham, siden han gik over til mig."</p> 
<p><A NAME="an_29:4">29:4</A>&nbsp;Men Filisternes H&#248;vdinger blev vrede p&#229; ham og sagde: "Send den Mand tilbage til det Sted, du har anvist ham. Han m&#229; ikke drage i Kamp med os, for at han ikke skal vende sig imod os under Slaget; thi hvorledes kan denne Mand bedre vinde sin Herres Gunst end med disse M&#230;nds Hoveder?</p> 
<p><A NAME="an_29:5">29:5</A>&nbsp;Det var jo David, om hvem man sang under Dans: Saul slog sine Tusinder, men David sine Titusinder!"</p> 
<p><A NAME="an_29:6">29:6</A>&nbsp;Da lod Akisj David kalde og sagde til ham: "S&#229; sandt HERREN lever: Du er redelig, og jeg er vel tilfreds med, at du g&#229;r ud og ind hos mig i Lejren, thi jeg har ikke opdaget noget mist&#230;nkeligt hos dig, siden du kom til mig; men Fyrsterne er ikke glade for dig.</p> 
<p><A NAME="an_29:7">29:7</A>&nbsp;Vend nu derfor tilbage og g&#229; bort i Fred, for at du ikke skal g&#248;re noget, som mishager Filisternes Fyrster!"</p> 
<p><A NAME="an_29:8">29:8</A>&nbsp;Da sagde David til Akisj: "Hvad har jeg gjort, og hvad har du opdaget hos din Tr&#230;l, fra den Dag jeg tr&#229;dte i din Tjeneste, siden jeg ikke m&#229; drage hen og k&#230;mpe mod min Herre Kongens Fjender?"</p> 
<p><A NAME="an_29:9">29:9</A>&nbsp;Akisj svarede David: "Du ved, at du er mig k&#230;r som en Guds Engel, men Filisternes H&#248;vdinger siger: Han m&#229; ikke drage med os i Kampen!</p> 
<p><A NAME="an_29:10">29:10</A>&nbsp;G&#248;r dig derfor rede i Morgen tidlig tillige med din Herres Folk, som har fulgt dig, og g&#229; til det Sted, jeg har anvist eder; t&#230;nk ikke ilde om mig, thi du er mig k&#230;r; g&#248;r eder rede i Morgen tidlig og drag af Sted, s&#229; snart det bliver lyst!"</p> 
<p><A NAME="an_29:11">29:11</A>&nbsp;David og hans M&#230;nd begav sig da tidligt n&#230;ste Morgen p&#229; Hjemvejen til Filisternes Land, medens Filisterne drog op til Jizre'el.</p> 
<p><A NAME="an_30:1">30:1</A>&nbsp;Da David og hans M&#230;nd Tredjedagen efter kom til Ziklag, var Amalekiterne faldet ind i Sydlandet og Ziklag, og de havde indtaget Ziklag og stukket det i Brand;</p> 
<p><A NAME="an_30:2">30:2</A>&nbsp;Kvinderne og alle, som var der, sm&#229; og store, havde de taget til Fange; de havde ingen dr&#230;bt, men f&#248;rt dem med sig, da de drog bort.</p> 
<p><A NAME="an_30:3">30:3</A>&nbsp;Da David og hans M&#230;nd kom til Byen, se, da var den nedbr&#230;ndt og deres Hustruer, S&#248;nner og D&#248;tre taget til Fange.</p> 
<p><A NAME="an_30:4">30:4</A>&nbsp;Da brast David og hans Krigere i lydelig Gr&#229;d, og de gr&#230;d, til de ikke kunde mere.</p> 
<p><A NAME="an_30:5">30:5</A>&nbsp;Ogs&#229; Davids to Hustruer Ahinoam fra Jizre'el og Abigajil, Karmeliten Nabals Hustru, var taget til Fange.</p> 
<p><A NAME="an_30:6">30:6</A>&nbsp;Og David kom i stor V&#229;nde, thi Folkene t&#230;nkte p&#229; at stene ham, da de alle gr&#230;mmede sig over deres S&#248;nner eller D&#248;tre. Men David s&#248;gte Styrke hos HERREN sin Gud;</p> 
<p><A NAME="an_30:7">30:7</A>&nbsp;og David sagde til Pr&#230;sten Ebjatar, Ahimeleks S&#248;n: "Bring mig Efoden hid!" Og Ebjatar bragte David den.</p> 
<p><A NAME="an_30:8">30:8</A>&nbsp;Da r&#229;dspurgte David HERREN: "Skal jeg s&#230;tte efter denne R&#248;verskare? Kan jeg indhente den?" Han svarede: "S&#230;t efter den; thi du skal indhente den og bringe Redning!"</p> 
<p><A NAME="an_30:9">30:9</A>&nbsp;S&#229; drog David af Sted med de 600 Mand, som var hos ham, og de kom til Besorb&#230;kken, hvor de, som skulde lades tilbage, blev st&#229;ende;</p> 
<p><A NAME="an_30:10">30:10</A>&nbsp;men David begyndte Forf&#248;lgelsen med 400 Mand, medens 200 Mand, som var for udmattede til at g&#229; over Besorb&#230;kken, blev tilbage.</p> 
<p><A NAME="an_30:11">30:11</A>&nbsp;Og de fandt en &#198;gypter liggende p&#229; Marken; ham tog de med til David og gav ham Br&#248;d at spise og Vand at drikke;</p> 
<p><A NAME="an_30:12">30:12</A>&nbsp;desuden gav de ham en Figenkage og to Rosinkager. Da han havde spist, kom han til Kr&#230;fter; - thi han havde hverken spist eller drukket i hele tre D&#248;gn.</p> 
<p><A NAME="an_30:13">30:13</A>&nbsp;David spurgte ham da: "Hvem tilh&#248;rer du, og hvor er du fra?" Han svarede: "Jeg er en ung &#198;gypter, Tr&#230;l hos en Amalekit; min Herre efterlod mig her, da jeg for tre Dage siden blev syg.</p> 
<p><A NAME="an_30:14">30:14</A>&nbsp;Vi gjorde Indfald i det kretiske Sydland, i Judas Omr&#229;de og i Kalebs Sydland, og Ziklag stak vi i Brand."</p> 
<p><A NAME="an_30:15">30:15</A>&nbsp;Da sagde David til ham: "Vil du vise mig Vej til denne R&#248;verskare?" Han svarede: "Tilsv&#230;rg mig ved Gud, at du hverken vil dr&#230;be mig eller udlevere mig til min Herre, s&#229; vil jeg vise dig Vej til den!"</p> 
<p><A NAME="an_30:16">30:16</A>&nbsp;S&#229; viste han dem Vej, og de traf dem spredte rundt om i hele Egnen i F&#230;rd med at spise og drikke og holde Fest p&#229; hele det store Bytte, de havde taget fra Filisterlandet og Judas Land.</p> 
<p><A NAME="an_30:17">30:17</A>&nbsp;David huggede dem da ned fra D&#230;mring til Aften; og ingen af dem undslap undtagen 400 unge M&#230;nd, som svang sig p&#229; Kamelerne og flygtede.</p> 
<p><A NAME="an_30:18">30:18</A>&nbsp;Og David reddede alt, hvad Amalekiterne havde r&#248;vet, ogs&#229; sine to Hustruer.</p> 
<p><A NAME="an_30:19">30:19</A>&nbsp;Og der savnedes intet, hverken sm&#229;t eller stort, hverken Byttet eller S&#248;nnerne og D&#248;trene eller noget af, hvad de havde taget med; det hele bragte David tilbage.</p> 
<p><A NAME="an_30:20">30:20</A>&nbsp;Da tog de alt Sm&#229;kv&#230;get og Hornkv&#230;get og drev det hen for David og sagde: "Her er Davids Bytte!"</p> 
<p><A NAME="an_30:21">30:21</A>&nbsp;Da David kom til de 200 Mand, som havde v&#230;ret for udmattede til at f&#248;lge ham, og som han havde ladet blive ved Besorb&#230;kken, gik de David og hans Folk i M&#248;de, og David gik hen til Folkene og hilste p&#229; dem.</p> 
<p><A NAME="an_30:22">30:22</A>&nbsp;Men alle ildesindede Niddinger blandt dem, som havde fulgt David, tog til Orde og sagde: "De fulgte os ikke, derfor vil vi intet give dem af Byttet, vi har reddet; kun deres Hustruer og B&#248;rn m&#229; de tage med hjem!"</p> 
<p><A NAME="an_30:23">30:23</A>&nbsp;David sagde: "S&#229;ledes m&#229; I ikke g&#248;re, nu da HERREN har v&#230;ret gavmild imod os og sk&#230;rmet os og givet R&#248;verskaren, som overfaldt os, i vor H&#229;nd.</p> 
<p><A NAME="an_30:24">30:24</A>&nbsp;Hvem er der vel, som vil f&#248;lge eder i det? Nej, den, der drog i Kampen, og den, der blev ved Trosset, skal have lige Del, de skal dele med hinanden!"</p> 
<p><A NAME="an_30:25">30:25</A>&nbsp;Og derved blev det b&#229;de den Dag og siden; han gjorde det til Lov og Ret i Israel, som det er den Dag i bag.</p> 
<p><A NAME="an_30:26">30:26</A>&nbsp;Da David kom til Ziklag, sendte han noget af Byttet til de &#198;ldste i Juda, som var hans Venner, med det Bud: "Her er en Gave til eder af Byttet, der er taget fra HERRENs Fjender!"</p> 
<p><A NAME="an_30:27">30:27</A>&nbsp;Det var til dem i Betel, i Ramot i Sydlandet, i Jattir,</p> 
<p><A NAME="an_30:28">30:28</A>&nbsp;dem i Ar'ara, i Sifmot, i Esjtemoa,</p> 
<p><A NAME="an_30:29">30:29</A>&nbsp;i Karmel, i Jerame'eliternes Byer, i Keniternes Byer,</p> 
<p><A NAME="an_30:30">30:30</A>&nbsp;i Horma, i Bor-Asjan, i Atak,</p> 
<p><A NAME="an_30:31">30:31</A>&nbsp;i Hebron, og ligeledes til alle de andre Steder, hvor David havde f&#230;rdedes med sine M&#230;nd.</p> 
<p><A NAME="an_31:1">31:1</A>&nbsp;Imidlertid angreb Filisterne Israel; og Israels M&#230;nd flygtede for Filisterne, og de faldne l&#229; rundt om p&#229; Gilboas Bjerg.</p> 
<p><A NAME="an_31:2">31:2</A>&nbsp;Og Filisterne forfulgte Saul og hans S&#248;nner og dr&#230;bte Sauls S&#248;nner, Jonatan, Abinadab og Malkisjua.</p> 
<p><A NAME="an_31:3">31:3</A>&nbsp;Kampen rasede om Saul, og han blev opdaget af Bueskytterne og grebes af stor Angst for dem.</p> 
<p><A NAME="an_31:4">31:4</A>&nbsp;Da sagde Saul til sin V&#229;bendrager: "Drag dit Sv&#230;rd og gennembor mig, for at ikke disse uomsk&#229;rne skal komme og gennembore mig og mishandle mig!" Men V&#229;bendrageren vilde ikke, thi han g&#248;s tilbage derfor. Da tog Saul Sv&#230;rdet og styrtede sig i det;</p> 
<p><A NAME="an_31:5">31:5</A>&nbsp;og da V&#229;bendrageren s&#229;, at Saul var d&#248;d, styrtede ogs&#229; han sig i sit Sv&#230;rd og fulgte ham i D&#248;den.</p> 
<p><A NAME="an_31:6">31:6</A>&nbsp;S&#229;ledes fulgtes denne Dag Saul, hans tre S&#248;nner, hans V&#229;bendrager og alle hans M&#230;nd i D&#248;den.</p> 
<p><A NAME="an_31:7">31:7</A>&nbsp;Men da Israels M&#230;nd i Byerne i Dalen og ved Jordan s&#229;, at Israels M&#230;nd var flygtet, og at Saul og hans S&#248;nner var faldet, forlod de Byerne og flygtede, hvorp&#229; Filisterne kom og besatte dem.</p> 
<p><A NAME="an_31:8">31:8</A>&nbsp;Da Filisterne Dagen efter kom for at plyndre de faldne, fandt de Saul og hans tre S&#248;nner liggende p&#229; Gilboas Bjerg;</p> 
<p><A NAME="an_31:9">31:9</A>&nbsp;de huggede da Hovedet at ham, aff&#248;rte ham hans V&#229;ben og sendte Bud rundt i Filisternes Land for at bringe deres Afguder og Folket Gl&#230;desbudet.</p> 
<p><A NAME="an_31:10">31:10</A>&nbsp;V&#229;bnene lagde de i Astartes Tempel, men Kroppen h&#230;ngte de op p&#229; Bet-Sjans Mur.</p> 
<p><A NAME="an_31:11">31:11</A>&nbsp;Men da Indbyggerne i Jabesj i Gilead h&#248;rte, hvad Filisterne havde gjort ved Saul,</p> 
<p><A NAME="an_31:12">31:12</A>&nbsp;br&#248;d alle v&#229;benf&#248;re M&#230;nd op, og efter at have g&#229;et hele Natten igennem tog de Sauls og hans S&#248;nners Kroppe ned fra Bet-Sjans Mur, bragte dem med til Jabesj og br&#230;ndte dem der.</p> 
<p><A NAME="an_31:13">31:13</A>&nbsp;S&#229; tog de deres Ben og jordede dem under Tamarisken i Jabesj og fastede syv Dage.</p> 
<p><HR>
<CENTER>
<A HREF="sa2.htm">Next: 2 Samuel</A></CENTER>
</BODY>
</HTML>
