[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](co1)  [Next](gal) 

------------------------------------------------------------------------

### Gothic Bible: 2 Corinthians

<span id="an_1:0">1:0</span> \[B\] Du Kaurinþaium anþara dustodeiþ.

<span id="an_1:1">1:1</span> \[B\] Pawlus apaustaulus Iesuis Xristaus
þairh wiljan gudis jah Teimauþaius broþar aikklesjon gudis þizai
wisandein in Kaurinþon miþ allaim þaim weiham þaim wisandam in allai
Akaïjai:

<span id="an_1:2">1:2</span> \[B\] ansts izwis jah gawairþi fram guda
attin unsaramma jah fraujin Iesu Xristau.

<span id="an_1:3">1:3</span> \[B\] þiuþiþs guþ jah atta fraujins unsaris
Iesuis Xristaus, atta bleiþeino jah guþ allaizo gaþlaihte,

<span id="an_1:4">1:4</span> \[B\] saei gaþrafstida uns ana allai aglon
unsarai, ei mageima weis gaþrafstjan þans in allaim aglom þairh þo
gaþlaiht þizaiei gaþrafstidai sijum silbans fram guda.

<span id="an_1:5">1:5</span> \[B\] unte swaswe ufarassus ist þulaine
Xristaus in uns, swa jah þairh Xristu ufar filu ist jah gaþrafsteins
unsara.

<span id="an_1:6">1:6</span> \[B\] aþþan jaþþe þreihanda in izwaraizos
gaþlaihtais jah naseinais þizos waurstweigons in stiwitja þizo samono
þulaine, þozei jah weis winnam, jah wens unsara gatulgida faur izwis;
jaþþe gaþrafstjanda in izwaraizos gaþlaihtais jah naseinais,

<span id="an_1:7">1:7</span> \[B\] witandans þatei swaswe gadailans
þulaine sijuþ, jah gaþlaihtais wairþiþ.

<span id="an_1:8">1:8</span> \[A\] . . . . swaswe afswaggwidai weseima
jal\~liban.

<span id="an_1:8">1:8</span> \[B\] unte ni wileima izwis unweis(ans),
broþrjus, bi aglon unsara þo waurþanon uns in Asiai, unte ufarassau
kauridai wesum ufar maht, swaswe skamaidedeina uns jah liban.

<span id="an_1:9">1:9</span> \[A\] akei silbans in uns silbam andahaft
dauþaus habaidedum, ei ni sijaima trauandans du uns silbam, ak du guda
þamma urraisjandin dauþans,

<span id="an_1:9">1:9</span> \[B\] akei silbans in uns silbam andahaft
dauþaus habaidedum, ei ni sijaima trauandans du uns silbam, ak du guda
þamma urraisjandin dauþans,

<span id="an_1:10">1:10</span> \[A\] izei us swaleikaim dauþum uns
galausida jah galauseiþ, du þammei wenidedum ei galauseiþ,

<span id="an_1:10">1:10</span> \[B\] izei us swaleikaim dauþum uns
galausida jah galauseiþ, du þammei wenidedum ei galauseiþ,

<span id="an_1:11">1:11</span> \[A\] at hilpandam jah izwis bi uns
bidai, ei in managamma andwairþja so in uns giba þairh managans
awiliudodau faur uns.

<span id="an_1:11">1:11</span> \[B\] at hilpandam jah izwis bi uns
bidai, ei in managamma andwairþja so in uns giba þairh managans
awiliudodau faur uns.

<span id="an_1:12">1:12</span> \[A\] unte hvoftuli unsara so ist,
weitwodei miþwisseins unsaraizos, þatei in ainfalþein jah hlutrein
gudis, ni in handugein leikeinai, ak in anstai gudis usmetum in þamma
fairhvau, iþ ufarassau at izwis.

<span id="an_1:12">1:12</span> \[B\] unte hvoftuli unsara so ist,
weitwodei miþwisseins unsaraizos, þatei in ainfalþein jah hlutrein
gudis, ni in handugein leikeinai, ak in anstai gudis usmeitum in þamma
fairhvau, iþ ufarassau at izwis.

<span id="an_1:13">1:13</span> \[A\] unte ni alja meljam izwis, alja
þoei anakunnaiþ aiþþau jah ufkunnaiþ; aþþan wenja ei und andi ufkunnaiþ,

<span id="an_1:13">1:13</span> \[B\] unte ni alja meljam izwis, alja
þoei anakunnaiþ aiþþau jah ufkunnaiþ; aþþan wenja ei und andi ufkunnaiþ,

<span id="an_1:14">1:14</span> \[A\] swaswe gakunnaideduþ uns bi sumata,
unte hvoftuli izwara sijum, swaswe jah jus unsara in daga fraujins
Iesuis.

<span id="an_1:14">1:14</span> \[B\] swaswe gakunnaideduþ uns bi sumata,
unte hvoftuli izwara sijum, swaswe jah jus unsara in daga fraujins
Iesuis Xristaus.

<span id="an_1:15">1:15</span> \[A\] jah þizai trauainai wilda faurþis
qiman at izwis, ei anþara anst habaidedeiþ,

<span id="an_1:15">1:15</span> \[B\] jah þizai trauainai wilda faurþis
qiman at izwis, ei anþara anst habaidedeiþ,

<span id="an_1:16">1:16</span> \[A\] jaþ\~þairh izwis galeiþan in
Makaidonja jah aftra af Makaidonjai qiman at izwis, jah fram izwis
gasandjan mik in Iudaia.

<span id="an_1:16">1:16</span> \[B\] jah þairh izwis galeiþan in
Makidonja jah aftra af Makidonjai qiman at izwis, jah fram izwis
gasandjan mik in Iudaia.

<span id="an_1:17">1:17</span> \[A\] þatuþ\~þan nu mitonds, ibai aufto
leihtis bruhta? aiþþau þatei mito, bi leika þagkjau, ei sijai at mis
þata ja ja jah þata ne ne?

<span id="an_1:17">1:17</span> \[B\] þatuþ\~þan nu mitonds, ibai aufto
leihtis bruhta? aiþþau þatei mito, bi leika þagkjau, ei \[ni\] sijai at
mis þata ja ja jah þata ne ne?

<span id="an_1:18">1:18</span> \[A\] aþþan triggws guþ, ei þata waurd
unsar þata du izwis nist ja jan\~ne.

<span id="an_1:18">1:18</span> \[B\] aþþan triggws guþ, ei þata waurd
unsar þata du izwis nist ja jah ne.

<span id="an_1:19">1:19</span> \[A\] unte gudis sunus Iesus Xristus,
saei in izwis þairh uns merjada, þairh mik jah Silbanu jah Teimauþaiu,
ni warþ ja jan\~ne, ak ja in imma warþ.

<span id="an_1:19">1:19</span> \[B\] unte gudis sunus Iesus Xristus,
saei in izwis þairh uns wailamerjada, þairh mik jah Silbanu jah
Teimauþaiu, nih warþ ja jah ne, ak ja in imma warþ.

<span id="an_1:20">1:20</span> \[A\] hvaiwa managa gahaita gudis, in
imma þata ja, duþþe jaþ\~þairh ina amen, guda du wulþau þairh uns.

<span id="an_1:20">1:20</span> \[B\] hvaiwa managa gahaita gudis, in
imma þata ja, duþþe jah þairh ina amen, guda du wulþau þairh uns.

<span id="an_1:21">1:21</span> \[A\] aþþan sa gaþwastjands uns miþ izwis
in Xristau jah salbonds uns guþ,

<span id="an_1:21">1:21</span> \[B\] aþþan sa gaþwastja(n)ds unsis miþ
izwis in Xristau jah salbonds uns guþ,

<span id="an_1:22">1:22</span> \[A\] jah sigljands uns jah gibands wadi
ahman in hairtona unsara.

<span id="an_1:22">1:22</span> \[B\] jah sigljands uns jah gibands wadi
ahman in hairtona unsara.

<span id="an_1:23">1:23</span> \[A\] aþþan ik weitwod guþ anahaita ana
meinai saiwalai ei freidjands izwara þanaseiþs ni qam in Kaurinþon;

<span id="an_1:23">1:23</span> \[B\] aþþan ik weitwod guþ anahaita ana
meinai saiwalai ei freidjands izwara þanaseiþs ni qam in Kaurinþon;

<span id="an_1:24">1:24</span> \[A\] ni þatei fraujinoma izwarai
galaubeinai, ak gawaurstwans sijum anstais izwaraizos, unte galaubeinai
gastoþuþ.

<span id="an_1:24">1:24</span> \[B\] ni þatei fraujinoma izwarai
galaubeinai, ak gawaurstwans sijum anstais izwaraizos, unte galaubeinai
gastoþuþ.

<span id="an_2:1">2:1</span> \[A\] Aþþan gastauida þata silbo at mis, ei
aftra in saurgai ni qimau at izwis.

<span id="an_2:1">2:1</span> \[B\] Aþþan gastauida þata silbo at mis, ei
aftra in saurgai ni qimau at izwis.

<span id="an_2:2">2:2</span> \[A\] unte jabai ik gaurja izwis, jah hvas
ist saei gailjai mik, niba sa gaurida us mis?

<span id="an_2:2">2:2</span> \[B\] unte jabai ik gaurja izwis, jah hvas
ist saei gailjai mik, nibai sa gaurida us mis?

<span id="an_2:3">2:3</span> \[A\] jaþ\~þata silbo gamelida izwis, ei
qimands saurga ni habau fram þaimei skulda faginon, gatrauands in allaim
izwis þatei meina faheþs allaize izwara ist.

<span id="an_2:3">2:3</span> \[B\] jah þata silbo gamelida izwis, ei
qimands saurga ni habau fram þaimei skulda fa(gi)non, gatrauands in
allaim izwis þatei meina faheds allaize izwara ist.

<span id="an_2:4">2:4</span> \[A\] aþþan us managai aglon jah aggwiþai
hairtins gamelida izwis þairh managa tagra, ni þeei saurgaiþ, ak ei
frijaþwa kunneiþ þoei haba ufarassau du izwis.

<span id="an_2:4">2:4</span> \[B\] aþþan us managai aglon jah aggwiþai
hairtins gamelida izwis þairh managa tagra, ni þeei saurgaiþ, ak ei
friaþwa kunneiþ þoei haba ufarassau du izwis.

<span id="an_2:5">2:5</span> \[A\] aþþan jabai hvas gaurida, ni mik
gaurida, ak bi sum ain, ei ni anakaurjau, allans izwis.

<span id="an_2:5">2:5</span> \[B\] aþþan jabai hvas gaurida, ni mik
gaurida, ak bi sum ain, ei ni anakaurjau, allans izwis.

<span id="an_2:6">2:6</span> \[A\] ganah þamma swaleikamma andabeit þata
fram managizam,

<span id="an_2:6">2:6</span> \[B\] ganah þamma swaleikamma andabeit þata
fram managizam,

<span id="an_2:7">2:7</span> \[A\] swaei þata andaneiþo izwis mais
fragiban jag\~gaþlaihan, ibai aufto managizein saurgai gasiggqai sa
swaleiks.

<span id="an_2:7">2:7</span> \[B\] swaei þata andaneiþo izwis mais
fragiban jah gaþlaihan, ibai aufto managizein saurgai gasiggqai sa
swaleiks.

<span id="an_2:8">2:8</span> \[A\] inuþ\~þis bidja izwis tulgjan in imma
friaþwa.

<span id="an_2:8">2:8</span> \[B\] inuh þis bidja izwis tulgjan in imma
friaþwa.

<span id="an_2:9">2:9</span> \[A\] duþþe gamelida ei ufkunnau kustu
izwarana, sijaidu in allamma ufhausjandans.

<span id="an_2:9">2:9</span> \[B\] duþþe gamelida ei ufkunnau kustu
izwarana, sijaidu in allamma ufhausjandans.

<span id="an_2:10">2:10</span> \[A\] aþþan þammei hva fragibiþ, jah ik;
jah þan ik, jabai hva fragaf, fragaf in izwara in andwairþja Xristaus,

<span id="an_2:10">2:10</span> \[B\] aþþan þammei (hva) fragibiþ, jah
ik; jah þan ik, jabai hva fragiba, fragiba in izwara in andwairþja
Xristaus,

<span id="an_2:11">2:11</span> \[A\] ei ni gaaiginondau fram Satanin;
unte ni sijum unwitandans munins is.

<span id="an_2:11">2:11</span> \[B\] ei ni ga(a)iginondau fram Satanin;
unte ni sijum unwitandans munins is.

<span id="an_2:12">2:12</span> \[A\] aþþan qimands in Trauadai in
aiwaggeljons Xristaus jah at haurdai mis uslukanai in fraujin,

<span id="an_2:12">2:12</span> \[B\] aþþan qimands in Trauadai in
aiwaggeljon Xristaus jah at haurdai mis uslukanai in fraujin,

<span id="an_2:13">2:13</span> \[A\] ni habaida gahveilain ahmin
meinamma, in þammei ni bigat Teitaun broþar meinana; ak twisstandands im
galaiþ in Makaidonja.

<span id="an_2:13">2:13</span> \[B\] ni habaida gahveilain ahmin
meinamma, in þammei ni bigat Teitaun broþar meinana; ak twistandands
imma galaiþ in \[in\] Makidonja.

<span id="an_2:14">2:14</span> \[A\] aþþan guda awiliuþ þamma sinteino
ustaiknjandin hroþeigans uns in Xristau jah daun kunþjis seinis
gabairhtjandin þairh uns in allaim stadim;

<span id="an_2:14">2:14</span> \[B\] aþþan guda awiliud þamma sinteino
ustaiknjandin hroþeigans uns in Xristau jah daun kunþjis seinis
gabairhtjandin in allaim stadim þairh uns;

<span id="an_2:15">2:15</span> \[A\] unte Xristaus dauns sijum woþi guda
in þaim ganisandam jah in þaim fraqistnandam;

<span id="an_2:15">2:15</span> \[B\] unte Xristaus dauns sijum woþi guda
in þaim ganisandam jah in þaim fraqistnandam;

<span id="an_2:16">2:16</span> \[A\] sumaim dauns us dauþau du dauþau,
sumaimuþ\~þan dauns us libainai du libainai; jad\~du þamma hvas wairþs?

<span id="an_2:16">2:16</span> \[B\] sumaim auk dauns dauþaus du dauþau,
sumaimuþ\~þan dauns us libainai du libainai; jah du þamma hvas wairþs?

<span id="an_2:17">2:17</span> \[A\] unte ni sium swe sumai maidjandans
waurd gudis, ak us hlutriþai, ak swaswe us guda in andwairþja gudis in
Xristau rodjam.

<span id="an_2:17">2:17</span> \[B\] unte ni sijum sumai maidjandans
waurd gudis, ak us hlutriþai, ak s(wa)swe us guda in andwairþja gudis in
Xristau rodjam.

<span id="an_3:1">3:1</span> \[A\] Duginnam aftra uns silbans anafilhan?
aiþþau ibai þaurbum swe sumai anafilhis boko du izwis, aiþþau us izwis
anafilhis?

<span id="an_3:1">3:1</span> \[B\] Dug(in)nam aftr(a) uns silbans
anafilhan? aiþþau ibai þaur(b)um swe sumai anafil(h)is boko du izwis,
aiþþau us izwis anafilhis?

<span id="an_3:2">3:2</span> \[A\] aipistaule unsara jus sijuþ, gamelida
in hairtam unsaraim, kunþa jah anakunnaida fram allaim mannam.

<span id="an_3:2">3:2</span> \[B\] aipistaule unsara jus sijuþ, gamelida
in hairtam unsaraim, kunþa jah anakunnaida fram allaim mannam.

<span id="an_3:3">3:3</span> \[A\] swikunþai þatei siuþ aipistaule
Xristaus, andbahtida fram uns, inna gamelida ni swartiza, ak ahmin gudis
libandins, ni in spildom staineinaim, ak in spildom hairtane leikeinaim.

<span id="an_3:3">3:3</span> \[B\] swikunþ þatei sijuþ aipistaule
Xristaus, andba(h)tida fram uns, inna gamelida ni swartizla, ak ahmin
gudis libandins, ni in spildom staineinaim, ak in spildom hairtane
leikeinaim.

<span id="an_3:4">3:4</span> \[A\] aþþan trauain swaleika habam þairh
Xristu du guda,

<span id="an_3:4">3:4</span> \[B\] aþþan trauain swaleika habam þairh
Xristu du guda,

<span id="an_3:5">3:5</span> \[A\] ni þatei wairþai sijaima þagkjan hva
af uns silbam, ak so wairþida unsara us guda ist,

<span id="an_3:5">3:5</span> \[B\] ni þatei wairþai sijaima þagkjan hva
af uns silbam, swaswe af uns silbam, ak so wairþida unsara us guda ist,

<span id="an_3:6">3:6</span> \[A\] izei jah wairþans brahta uns
andbahtans niujaizos triggwos, ni bokos, ak ahmins; unte boka usqimiþ,
iþ ahma gaqiujiþ.

<span id="an_3:6">3:6</span> \[B\] izei jah wairþans brahta uns
(andba)htans niujaizos trigg(wos), (ni) bokos, ak ahmins; unte bo(ka)
usqimiþ, iþ ahma gaqiujiþ.

<span id="an_3:7">3:7</span> \[A\] aþþan jabai andbahti dauþaus in
gameleinim gafrisahtiþ in stainam warþ wulþag, swaei ni mahtedeina
sunjus Israelis fairweitjan du wlita Mosezis in wulþaus wlitis is þis
gataurnandins,

<span id="an_3:7">3:7</span> \[B\] aþþan jabai andbahti dauþaus in
gameleinim gafrisahtiþ in stainam warþ wulþag, swaei ni mahte\[de\]deina
sunjus Israelis fairweitjan du wlita Mosezis in wulþaus wlitis is þis
gataurnandins,

<span id="an_3:8">3:8</span> \[A\] hvaiwa nei mais andbahti ahmins
wairþai in wulþau?

<span id="an_3:8">3:8</span> \[B\] hvaiwa nei mais andbahti ahmins
wairþai in wulþau?

<span id="an_3:9">3:9</span> \[A\] jabai auk andbahtja wargiþos wulþus,
und filu mais ufarist andbahti garaihteins in wulþau.

<span id="an_3:9">3:9</span> \[B\] jabai auk andbahti wargiþos wulþus,
und filu mais ufarist andbahti garaihteins u(s) wulþau.

<span id="an_3:10">3:10</span> \[A\] unte ni was wulþag þata wulþago in
þizai halbai in ufarassaus wulþaus;

<span id="an_3:10">3:10</span> \[B\] unte ni was wulþag þata wulþago in
þizai halbai in ufarassaus wulþaus;

<span id="an_3:11">3:11</span> \[A\] jabai auk þata gataurnando þairh
wulþu, und filu mais þata wisando in wulþau.

<span id="an_3:11">3:11</span> \[B\] jabai auk þata gataurnando þairh
wulþu, und filu mais þata wisando in wulþau.

<span id="an_3:12">3:12</span> \[A\] habandans nu swaleika wen
managaizos balþeins brukjaima,

<span id="an_3:12">3:12</span> \[B\] habandans nu swaleika wen
managaizos balþeins brukjaima,

<span id="an_3:13">3:13</span> \[A\] jan\~ni swaswe Mosez lagida hulistr
ana andawleizn, duþe ei ni fairweitidedeina sunjus Israelis in andi þis
gataurnandins;

<span id="an_3:13">3:13</span> \[B\] jah ni swaswe Mosez lagida hulistr
ana andawleizn, duþe ei ni fairweitidedeina sunjus Israelis in andi þis
gataurnandins;

<span id="an_3:14">3:14</span> \[A\] ak afdaubnodedun fraþja ize, unte
und hina dag þata samo hulistr in anakunnainai þizos fairnjons triggwos
wisiþ unandhuliþ, unte in Xristau gatairada.

<span id="an_3:14">3:14</span> \[B\] ak afdaubnodedun fraþja ize, unte
und hina dag þata samo hulistr in anakunnainai þizos fairnjons triggwos
wisiþ unandhuliþ, unte in Xristau gatairada.

<span id="an_3:15">3:15</span> \[A\] akei und hina dag miþþanei siggwada
Moses, hulistr ligiþ ana hairtin ize.

<span id="an_3:15">3:15</span> \[B\] akei und hina dag miþþanei siggwada
Moses, hulistr ligiþ ana hairtin ize.

<span id="an_3:16">3:16</span> \[A\] aþþan miþþanei gawandeiþ du
fraujin, afnimada þata hulistr.

<span id="an_3:16">3:16</span> \[B\] aþþan miþþanei gawandeiþ du
fraujin, afnimada þata hulistr.

<span id="an_3:17">3:17</span> \[A\] aþþan frauja ahma ist; aþþan þarei
ahma fraujins, þaruh freijhals ist.

<span id="an_3:17">3:17</span> \[B\] aþþan frauja ahma ist; aþþan þarei
ahma fraujins, þaruh freihals ist.

<span id="an_3:18">3:18</span> \[A\] aþþan weis allai andhulidamma
andwairþja wulþu fraujins þairhsaihvandans, þo samon frisaht
ingaleikonda af wulþau in wulþu, swaswe af fraujins ahmin.

<span id="an_3:18">3:18</span> \[B\] aþþan weis allai andhulidamma
andwairþja wulþu fraujins þairhsaihvandans, þo samon frisaht
ingaleikonda af wulþau in wulþau, swaswe af fraujins ahmin.

<span id="an_4:1">4:1</span> \[A\] Duþþe habandans þata andbahtei,
swaswe gaarmaidai waurþum, ni wairþam usgrudjans,

<span id="an_4:1">4:1</span> \[B\] Duþþe habandans þata andbahti, swaswe
gaarmaidai waurþum, ni wairþaima usgr(u)djans,

<span id="an_4:2">4:2</span> \[A\] ak afstoþum þaim analaugnjam
aiwiskjis, ni gaggandans in warein ni galiug taujandans waurd gudis, ak
bairhtein sunjus ustaiknjandans uns silbans du allaim miþwisseim manne
in andwairþja gudis.

<span id="an_4:2">4:2</span> \[B\] ak afstoþum þaim analaugnja(m)
aiwiskjis, ni gaggandans in w(a)rein n(i)h galiug taujandans wa(urd)
gudis, ak bairhtein sunjos ustaiknjandans uns silbans du allaim
miþwisseim manne in andwairþja gudis.

<span id="an_4:3">4:3</span> \[A\] aþþan jabai ist gahulida aiwaggeljo
unsara, in þaim fralusnandam ist gahulida,

<span id="an_4:3">4:3</span> \[B\] aþþan jabai ist gahulida aiwaggeljo
unsara, in þaim fralusnandam ist gahulida,

<span id="an_4:4">4:4</span> \[A\] in þaimei guþ þis aiwis gablindida
fraþja þize ungalaubjandane, ei ni liuhtjai im liuhadeins aiwaggeljons
wulþaus Xristaus, saei ist frisahts gudis.

<span id="an_4:4">4:4</span> \[B\] in þaimei guþ þis aiwis gablindida
fraþja þize ungalaubjandane, ei ni liuhtjai im liuhadein aiwaggeljons
wulþaus Xristaus, saei ist frisahts gudis ungasaihvani\[n\]s.

<span id="an_4:5">4:5</span> \[A\] aþþan ni uns silbans merjam, ak Iesu
Xristu fraujan, iþ uns skalkans izwarans in Iesuis.

<span id="an_4:5">4:5</span> \[B\] aþþan ni uns silbans merjam, ak Iesu
Xristu fraujan, iþ uns skalkans izwarans in Iesuis.

<span id="an_4:6">4:6</span> \[A\] unte guþ saei qaþ ur\~riqiza liuhaþ
skeinan, saei jah liuhtida in hairtam unsaraim du liuhadein kunþjis
wulþaus gudis in andwairþja Iesuis Xristaus.

<span id="an_4:6">4:6</span> \[B\] unte guþ saei qaþ ur\~riqiza liuhaþ
skeinan, saei jah liuhtida in hairtam unsaraim du liuhadein kunþjis
wulþaus gudis in andwairþja (I)es(u)is Xristaus.

<span id="an_4:7">4:7</span> \[A\] aþþan habandans þata huzd in
airþeinaim kasam, ei ufarassus sijai mahtais gudis jah ni us unsis.

<span id="an_4:7">4:7</span> \[B\] aþþan habandans þata huzd in
airþeinaim kasam, ei ufarassus sijai mahtais gudis jah ni us unsis.

<span id="an_4:8">4:8</span> \[A\] in allamma þraihanai, akei ni
gaaggwidai; andbitanai, akei ni afslauþidai;

<span id="an_4:8">4:8</span> \[B\] in allamma þraihanai, akei ni
gaaggwidai; andbitanai, akei ni afslauþidai;

<span id="an_4:9">4:9</span> \[A\] wrikanai, akei ni biliþanai:
gadrausidai, akei ni fraqistidai,

<span id="an_4:9">4:9</span> \[B\] wrikanai, akei ni biliþanai:
gadrausidai, akei ni fraqistidai,

<span id="an_4:10">4:10</span> \[A\] sinteino dauþein fraujins Iesuis
ana leika unsaram(ma) . . . .

<span id="an_4:10">4:10</span> \[B\] sinteino dauþein fraujins Iesuis
ana leika unsaramma uskunþa sijai.

<span id="an_4:11">4:11</span> \[B\] sinteino weis libandans in dauþu
atgibanda in Iesuis, ei jah libains Iesuis swikunþa wairþai in riurjamma
leika unsaramma.

<span id="an_4:12">4:12</span> \[B\] swaei nu dauþus in uns waurkeiþ, iþ
libains in izwis.

<span id="an_4:13">4:13</span> \[B\] habandans nu þana saman ahman
galaubeinais bi þamma gamelidin: galaubida, in þizei jah rodida, jah
weis galaubjam, in þizei jah rodjam,

<span id="an_4:14">4:14</span> \[B\] witandans þatei sa urraisjands
fraujan Iesu jah unsis þairh Iesu urraiseiþ jah fauragasatjiþ miþ
iz(wis).

<span id="an_4:15">4:15</span> \[B\] þatuh þan allata in izwara, ei
ansts managnandei þairh managizans awiliud ufa(rass)jai du wulþau guda.

<span id="an_4:16">4:16</span> \[B\] inuh (þis) ni wairþam usgrudjans,
ak(ei) þauhjabai (sa) utana u(nsar) (ma)nna fraward(ja)da, aiþþau s(a)
innuma ana(niu)jada da(ga) jah daga.

<span id="an_4:17">4:17</span> \[B\] unte þata andwairþo hveilahvairb
jah leiht aglons (unsa)raizos bi ufarassau aiweinis wulþaus kaurein
waurkjada unsis,

<span id="an_4:18">4:18</span> \[B\] ni fairw(ei)tjandam þize
gasaihvanane, ak þizei ungasaihvanane; unte þo gasaihvanona riurja sind,
iþ þo ungasaihvanona aiweina.

<span id="an_5:1">5:1</span> \[A\] . . . . us guda habam, gard
unhanduwaurhtana aiweinana in himinam.

<span id="an_5:1">5:1</span> \[B\] Wit(u)m auk þatei, jaba(i) sa
air(þei)na unsar gards þizos hleiþros gatairada, ei gatimrjon us guda
ha(b)am, gard unhanduwaurhtana aiweinana in himinam.

<span id="an_5:2">5:2</span> \[A\] unte jah in þamma swogatjam, bauainai
unsarai þizai us himina ufarhamon gairnjandans,

<span id="an_5:2">5:2</span> \[B\] un(te) jah in þamma swogatjam,
bauainai unsarai þizai us himina (ufarhamon) gairnjandans,

<span id="an_5:3">5:3</span> \[A\] jabai sweþauh gawasidai, ni naqadai
bigitaindau.

<span id="an_5:3">5:3</span> \[B\] jabai sweþauh jah gawasidai, ni
naqadai bigitaindau.

<span id="an_5:4">5:4</span> \[A\] jah auk wisandans in þizai hleiþrai
swogatjam kauridai, ana þammei ni wileima afhamon, ak anahamon, ei
fraslindaidau þata diwano fram libainai.

<span id="an_5:4">5:4</span> \[B\] jah auk wi(sa)ndans in þizai
hlei(þrai) swogatjam kauridai, ana þammei ni wileima afhamon, ak
anahamon, ei fraslindaidau þ(a)ta diwano fram libainai.

<span id="an_5:5">5:5</span> \[A\] aþþan saei jag\~gamanwida uns du
þamma guþ, saei jah gaf unsis wadi ahman.

<span id="an_5:5">5:5</span> \[B\] aþþan saei jah gamanwida uns (du)
þamma guþ, saei jah gaf unsis wadi ahman.

<span id="an_5:6">5:6</span> \[A\] gatrauandans nu sinteino jah
witandans þatei wisandans in þamma leika afhaimjai sijum fram fraujin;

<span id="an_5:6">5:6</span> \[B\] gatrauandans nu sinteino j(a)h
witandans þatei wisandans in þa(mma) (l)eika afhaimjai sij(um) fra(m)
fraujin;

<span id="an_5:7">5:7</span> \[A\] unte þairh galaubein gaggam, ni þairh
siun.

<span id="an_5:7">5:7</span> \[B\] unte þairh galaubein gaggam, ni þairh
siun.

<span id="an_5:8">5:8</span> \[A\] aþþan gatrauam jah waljam mais
usleiþan us þamma leika jah anahaimjaim wisan at fraujin.

<span id="an_5:8">5:8</span> \[B\] aþþan gatrauam jah waljam mais
usleiþan us þamma leika jah anahaimjaim wisan at fraujin.

<span id="an_5:9">5:9</span> \[A\] inuþ\~þis usdaudjam, jaþþe anahaimjai
jaþþe afhaimjai, waila galeikan imma.

<span id="an_5:9">5:9</span> \[B\] inuh þis usdaudjam, jaþþe anahaimjai
jaþþe afhaimjai, waila galeikan imma.

<span id="an_5:10">5:10</span> \[A\] unte allai weis ataugjan skuldai
sijum faura stauastola Xristaus, ei ganimai hvarjizuh þo swesona leikis,
afar þaimei gatawida, jaþþe þiuþ jaþþe unþiuþ.

<span id="an_5:10">5:10</span> \[B\] unte allai weis ataugjan skuldai
sijum faura stauastola Xristaus, ei ganimai hvarjizuh þo swesona leikis,
afar þaimei gatawida, jaþþe þiuþ jaþþe unþiuþ.

<span id="an_5:11">5:11</span> \[A\] witandans nu agis fraujins mannans
fullaweisjam, iþ guda swikunþai sijum. aþþan wenja jah in miþwisseim
izwaraim swikunþans wisan uns,

<span id="an_5:11">5:11</span> \[B\] witandans nu agis fraujins mannans
fullaweisjam, iþ guda swikunþai sijum. aþþan wenja jah in miþwisseim
izwaraim swikunþans wisan uns,

<span id="an_5:12">5:12</span> \[A\] ni ei aftra uns silbans uskannjaima
izwis, ak lew gibandans izwis hvoftuljos fram unsis, ei habaiþ wiþra
þans in andwairþja hvopandans jan\~ni in hairtin.

<span id="an_5:12">5:12</span> \[B\] ni ei aftra uns silbans uskannjaima
izwis, ak lew gibandans izwis hvoftuljos fram uns, ei habaiþ wiþra þans
in andwairþja hvopandans jah ni hairtin.

<span id="an_5:13">5:13</span> \[A\] unte jaþþe usgeisnodedum, guda,
jaþþe fullafraþjam, izwis.

<span id="an_5:13">5:13</span> \[B\] unte jaþþe usgeisnodedum, guda,
jaþþe fullafraþjam, izwis.

<span id="an_5:14">5:14</span> \[A\] unte friaþwa Xristaus dishabaiþ
uns,

<span id="an_5:14">5:14</span> \[B\] unte friaþwa Xristaus dishabaiþ
uns,

<span id="an_5:15">5:15</span> \[A\] domjandans þata þatei ains faur
allans gaswalt, þannu allai gaswultun, jah faur allans gaswalt, ei þai
libandans ni þanaseiþs sis silbam libaina, ak þamma faur sik
gaswiltandin jah urreisandin.

<span id="an_5:15">5:15</span> \[B\] domjandans þata þatei ains faur
allans gaswalt, þannu allai gaswultun, jah faur allans gaswalt, ei þai
libandans ni þanaseiþs sis silbam libaina\[i\], ak þamma faur sik
gaswiltandin jah urreisandin.

<span id="an_5:16">5:16</span> \[A\] swaei weis fram þamma nu ni
ainnohun kunnum bi leika; iþ jabai ufkunþedum bi leika Xristu, akei nu
ni þanaseiþs ni kunnum.

<span id="an_5:16">5:16</span> \[B\] swaei weis fram þamma nu ni
ainnohun kunnum bi leika; iþ jabai ufkunþedum bi leika Xristu, akei nu
ni þanaseiþs ni kunnum ina.

<span id="an_5:17">5:17</span> \[A\] swaei jabai hvo in Xristau niuja
gaskafts, þo alþjona usliþun; sai, waurþun niuja alla.

<span id="an_5:17">5:17</span> \[B\] swaei jabai hvo in Xristau niuja
gaskafts, þo alþjona usliþun; sai, waurþun niuja alla.

<span id="an_5:18">5:18</span> \[A\] aþþan alla us guda, þamma
gafriþondin uns sis þairh Xristu jag\~gibandin unsis andbahti
gafriþonais.

<span id="an_5:18">5:18</span> \[B\] aþþan alla us guda, þamma
gafriþondin uns sis þairh Xristu jah gibandin uns andbahti gafriþonais.

<span id="an_5:19">5:19</span> \[A\] unte sweþauh guþ was in Xristau
manaseþ gafriþonds sis, ni rahnjands im missadedins ize jah lagjands in
uns waurd gafriþonais.

<span id="an_5:19">5:19</span> \[B\] unte sweþauh guþ was in Xristau
manaseþ gafriþonds sis, ni rahnjands im missadedins ize jah lagjands in
uns waurd gafriþonais.

<span id="an_5:20">5:20</span> \[A\] faur Xristu nu airinom, swe at guda
gaþlaihandin þairh uns; bidjandans faur Xristu gagawairþnan guda.

<span id="an_5:20">5:20</span> \[B\] faur Xristu nu airinom, swe at guda
gaþlaihandin þairh uns; bidjam faur Xristu gagawairþnan guda.

<span id="an_5:21">5:21</span> \[A\] unte þana ize ni kunþa frawaurht,
faur uns gatawida frawaurht, ei weis waurþeima garaihtei gudis in imma.

<span id="an_5:21">5:21</span> \[B\] unte þana izei ni kunþa frawaurht,
faur uns gatawida frawaurht, ei weis waurþeima garaihtei gudis in imma.

<span id="an_6:1">6:1</span> \[A\] Gawaurstwans jaþ\~þan bidjandans, ni
sware anst gudis niman izwis.

<span id="an_6:1">6:1</span> \[B\] Gawaurstwans jah þan bidjandans, ni
swarei anst gudis niman izwis.

<span id="an_6:2">6:2</span> \[A\] mela auk, qiþiþ, andanemjamma
andhausida þus jah in daga naseinais gahalp þeina. sai, nu mel waila
andanem; sai, nu dags naseinais.

<span id="an_6:2">6:2</span> \[B\] mela auk, qiþiþ, andanemjamma
andhausida þus jah in daga naseinais gahalp þeina. sai, nu mel waila and

nem; sai, nu dags naseinais.

<span id="an_6:3">6:3</span> \[A\] ni ainhun in waihtai gibandans
bistugq, ei ni anawammjaidau andbahti unsar;

<span id="an_6:3">6:3</span> \[B\] ni ainhun þannu in waihtai gibandans
bistugqei, ei ni anawammjaidau andbahti unsar;

<span id="an_6:4">6:4</span> \[A\] ak in allamma ustaiknjandans uns swe
gudis andbahtos in stiwitja managamma, in aglom, in nauþim, in aggwiþom,

<span id="an_6:4">6:4</span> \[B\] ak in allamma ustaiknjandans uns swe
gudis andbahtos in stiwitja managamma, in aglom, in nauþim, in aggwiþom,

<span id="an_6:5">6:5</span> \[A\] in slahim, in karkarom, in unsutjam,
in arbaidim, in wokainim, in lausqiþrein,

<span id="an_6:5">6:5</span> \[B\] in slahim, in karkarom, in unsutjam,
in arbaidim, in wokainim, in lausqiþrein,

<span id="an_6:6">6:6</span> \[A\] in swikniþai, in kunþja, in
laggamodein, in selein, in ahmin weihamma, in frijaþwai unhindarweisai,

<span id="an_6:6">6:6</span> \[B\] in swikniþai, in kunþja, in
laggamodein, in selein, in ahmin weihamma, in friaþwai unhindarweisai,

<span id="an_6:7">6:7</span> \[A\] in waurda sunjos, in mahtai gudis,
þairh wepna garaihteins taihswona jah hleidumon\[n\]a,

<span id="an_6:7">6:7</span> \[B\] in waurda sunjos, in mahtai gudis,
þairh wepna garaihteins taihswona jah hleidumona,

<span id="an_6:8">6:8</span> \[A\] jah þairh wulþu jah unswerein, þairh
wajamerein jah wailamerein, swe airzjandans jah sunjeinai, swe unkunþai
jah ufkunnaidai,

<span id="an_6:8">6:8</span> \[B\] þairh wulþu jah unswerein, þairh
wajamerein jah wailamerein, swe airzjandans jah sunjeinai, swe unkunþai
jah ufkunnaidai,

<span id="an_6:9">6:9</span> \[A\] swe gaswiltandans jah sai libam, swe
talzidai jah ni afdauþidai,

<span id="an_6:9">6:9</span> \[B\] swe gaswiltandans jah sai libam, swe
talzidai jah ni afdauþidai,

<span id="an_6:10">6:10</span> \[A\] swe saurgandans, iþ sinteino
faginondans, swe unledai, iþ managans gabigjandans, swe ni waih(t)
aihandans jah allata disnimandans.

<span id="an_6:10">6:10</span> \[B\] swe saurgandans, iþ sinteino
faginondans, swe unledai, iþ managans gabigjandans, swe ni waih(t)
aihandans jah allata disnimandans.

<span id="an_6:11">6:11</span> \[A\] munþs unsar usluknoda du izwis,
Kaurinþius, hairto unsar urrumnoda.

<span id="an_6:11">6:11</span> \[B\] m(un)þs unsar usluknoda du izwis,
Kaurinþius, hairto unsar usrumnoda.

<span id="an_6:12">6:12</span> \[A\] ni þreihanda jus in uns, iþ
þreihanda in hairþram izwaraim.

<span id="an_6:12">6:12</span> \[B\] ni þreihanda jus in uns, iþ
þreihanda in hairþram izwaraim.

<span id="an_6:13">6:13</span> \[A\] aþþan þata samo andalauni, swe
frastim qiþa, urrumnaiþ jah jus.

<span id="an_6:13">6:13</span> \[B\] aþþan þata samo andalauni, swe
frastim qiþa, urrumnaiþ jah jus.

<span id="an_6:14">6:14</span> \[A\] ni wairþaiþ gajukans
ungalaubjandam; unte hvo dailo garaihtein miþ ungaraihtein aiþþau hvo
gamainduþe liuhada miþ riqiza?

<span id="an_6:14">6:14</span> \[B\] ni wairþaiþ gajukans
ungalaubjandam; unte hvo dailo garaihtein miþ ungaraihtein aiþþau hvo
gamainduþe liuhada miþ riqiza?

<span id="an_6:15">6:15</span> \[A\] hvouþ\~þan samaqisse Xristau miþ
Bailiama aiþþau hvo daile galaubjandin miþ ungalaubjandin?

<span id="an_6:15">6:15</span> \[B\] hvouh þan samaqisse Xristau miþ
Bailiama aiþþau hvo daile galaubjandin miþ ungalaubjandin?

<span id="an_6:16">6:16</span> \[A\] hvouþ\~þan samaqisse alhs gudis miþ
galiugam? unte jus alhs gudis siuþ libandins; qiþiþ auk guþ: þatei baua
in im jah inna gagga jah wairþa ize guþ jah eis wairþand mis managei.

<span id="an_6:16">6:16</span> \[B\] hvouh þan samaqisse alhs gudis miþ
galiugam? unte jus alhs gudis sijuþ libandins; qiþiþ auk guþ: þatei baua
in im jah inna gagga jah wairþa ize guþ jah eis wairþand mis managei.

<span id="an_6:17">6:17</span> \[A\] inuþ\~þis usgaggiþ us midumai ize
jah afskaidiþ izwis, qiþiþ frauja, jah unhrainjamma ni attekaiþ, jah ik
andnima izwis

<span id="an_6:17">6:17</span> \[B\] inuh þis usgaggiþ us midumai ize
jah afskaidiþ izwis, qiþiþ frauja, jah unhrainjamma ni attekaiþ, jah ik
andnima izwis

<span id="an_6:18">6:18</span> \[A\] jah wairþa izwis du attin jah jus
wairþiþ mis du sunum jah dauhtrum, qiþiþ frauja allwaldands.

<span id="an_6:18">6:18</span> \[B\] jah wairþa izwis du attin jah jus
wairþiþ mis du sunum jah dauhtrum, qiþiþ frauja allwaldands.

<span id="an_7:1">7:1</span> \[A\] Þo habandans nu gahaita, liubans,
hrainjam unsis af allamma bisauleino leikis jah ahmins, ustiuhandans
weihiþa in agisa gudis.

<span id="an_7:1">7:1</span> \[B\] Þo habandans nu gahaita, liubans,
hrainjam unsis af allamma bisauleino leikis jah ahmins, ustiuhandans
weihiþa in agisa gudis.

<span id="an_7:2">7:2</span> \[A\] gamoteima in izwis; ni ainummehun
gaskoþum, ni ainnohun frawardidedum, ni ainnohun bifaihodedum.

<span id="an_7:2">7:2</span> \[B\] gamoteima in izwis; ni ainummehun
gaskoþum, ni ainnohun frawardidedum, ni ainnohun bifaihodedum.

<span id="an_7:3">7:3</span> \[A\] ni du gawargeinai qiþa; fauraqaþ auk
þatei in hairtam unsaraim sijuþ du miþgaswiltan jas\~samana liban.

<span id="an_7:3">7:3</span> \[B\] ni du gawargeinai qiþa; fauraqaþ auk
þatei in hairtam unsaraim sijuþ du gaswiltan jah samana liban.

<span id="an_7:4">7:4</span> \[A\] managa mis trauains du izwis, managa
mis hvoftuli faur izwis, usfulliþs im gaþlaihtais, ufarfulliþs im
fahedais in allaizos managons aglons unsaraizos.

<span id="an_7:4">7:4</span> \[B\] managa mis trauains du izwis, managa
mis hvoftuli faur izwis, usfulliþs im gaþlaihtais, ufarfulliþs im
fahedais in allaizos managons aglons unsaraizos.

<span id="an_7:5">7:5</span> \[A\] jah auk qimandam unsis in Makaidonjai
ni waiht habaida gahveilainais leik unsar, ak in allamma anapragganai,
utana waihjons, innana agisa.

<span id="an_7:5">7:5</span> \[B\] jah auk qimandam unsis in Makidonjai
ni waiht habaida gahveilainais leik unsar, ak in allamma anapragganai,
utana waihjons, innana agisa.

<span id="an_7:6">7:6</span> \[A\] akei sa gaþlaihands hnaiwidaim
gaþrafstida uns guþ in quma Teitaus;

<span id="an_7:6">7:6</span> \[B\] akei sa gaþlaihans hnaiwidaim
gaþrafstida uns guþ in quma Teitaus;

<span id="an_7:7">7:7</span> \[A\] aþþan ni þatainei in quma is, ak jah
in gaþlaihtai, þizaiei gaþrafstiþs was ana izwis, gateihands uns izwara
gairnein, izwarana gaunoþu, izwar aljan faur mik, swaei mis mais faginon
warþ.

<span id="an_7:7">7:7</span> \[B\] aþþan ni þatainei in quma is, ak jah
in gaþlaihtai, þizaiei gaþrafstiþs was ana izwis, gateihands uns izwara
gairnein, izwarana gaunoþu, izwar aljan faur mik, swaei mis mais faginon
warþ.

<span id="an_7:8">7:8</span> \[A\] unte jabai gaurida izwis in bokom, ni
idreigo mik, jah jabai idreigoda - unte gasaihva þatei so aipistaule
jaina, jabai du leitilai hveilai, gaurida izwis -

<span id="an_7:8">7:8</span> \[B\] unte jabai gaurida izwis in þaim
bokom, ni idreigo mik, jah jabai id(r)eigoda - gasaihva auk þatei so
aipistaule jaina, jabai du leitilai hveilai, gaurida izwis -

<span id="an_7:9">7:9</span> \[A\] nu fagino, ni unte gauridai wesuþ, ak
unte gauridai wesuþ du idreigai; saurgaideduþ auk bi guþ, ei waihtai ni
gasleiþjaindau us unsis.

<span id="an_7:9">7:9</span> \[B\] nu fagino, ni unte gauridai wesuþ, ak
unte gauridai wesuþ du idreigai; saurgaideduþ auk bi guþ, ei in waihtai
ni gasleiþjaindau us unsis.

<span id="an_7:10">7:10</span> \[A\] unte bi guþ saurga idreiga du
ganistai gatulgida ustiuhada; iþ þis fairhvaus saurga dauþu gasmiþoþ.

<span id="an_7:10">7:10</span> \[B\] unte so bi guþ saurga id(r)eiga du
ganistai gatulgidai ustiuhada; iþ þis fairhvaus saurga dauþu gasmiþoþ.

<span id="an_7:11">7:11</span> \[A\] saihv\[a\] auk silbo þata bi guþ
saurgan izwis, hvelauda gatawida izwis usdaudein, akei sunjon, akei
unwerein, akei agis, akei gairnein, akei aljan, akei fraweit! in allamma
ustaiknideduþ izwis hlutrans wisan þamma toja.

<span id="an_7:11">7:11</span> \[B\] saihv auk silbo þata bi guþ saurgan
izwis, hve(l)auda gatawida izwis usdaudein, akei sunjon, akei unwerein,
akei agis, akei gairnein, akei aljan, akei fraweit! in allamma
ustaiknideduþ izwis hlutrans wisan þamma toja.

<span id="an_7:12">7:12</span> \[A\] aþþan jabai melida, ni in þis
anamahtjandins, ni in þis anamahtidins, ak du gabairhtjan usdaudein
unsara þoei faur izwis habam wiþra izwis in andwairþja gudis.

<span id="an_7:12">7:12</span> \[B\] aþþan jabai melida, ni in þis
anamahtjandins, ni in þis anamahtidins, ak du gabairhtjan usdaudein
unsara þoei faur izwis habam wiþra izwis in andwairþja gudis.

<span id="an_7:13">7:13</span> \[A\] inuþ\~þis gaþrafstidai sijum; aþþan
ana gaþrafsteinai unsarai filaus mais faginodedum ana fahedai Teitaus,
unte anahveilaiþs warþ ahma is fram allaim izwis.

<span id="an_7:13">7:13</span> \[B\] inuh þis gaþrafstidai sium; aþþan
ana gaþrafsteinai unsarai filaus mais faginodedum ana fahedai Teitaus,
unte anahveilaiþs warþ ahma is fram allaim izwis.

<span id="an_7:14">7:14</span> \[A\] unte jabai hva imma fram izwis
hvaihvop, ni gaaiwiskoþs warþ; ak swaswe allata izwis in sunjai
rodidedum, swa jah hvoftuli unsara so du Teitau\[n\] sunja warþ.

<span id="an_7:14">7:14</span> \[B\] unt(e) (j)abai hva imma fram izwis
hva(ihv)op, ni gaaiwiskoþs warþ; ak swaswe allata izwis in sunjai
rodidedum, swa jah hvoftuli unsara so du Teitau sunja warþ.

<span id="an_7:15">7:15</span> \[A\] jab\~brusts is ufarassau du izwis
sind, gamunandins þo allaize izwara ufhausein, swe miþ agisa jah reirom
andnemuþ ina.

<span id="an_7:15">7:15</span> \[B\] jah brusts is ufarassau du izwis
sind, gamunandins þo allaize izwara ufhausein, swe miþ agisa jah
reiro(m) andnemuþ ina.

<span id="an_7:16">7:16</span> \[A\] fagino nu, unte in allamma gatraua
in izwis.

<span id="an_7:16">7:16</span> \[B\] fagino nu, unte in allamma gatraua
in izwis.

<span id="an_8:1">8:1</span> \[A\] Aþþan kannja izwis, broþrjus, anst
gudis þo gibanon in aikklesjom Makidonais,

<span id="an_8:1">8:1</span> \[B\] Aþþan kannja izwis, broþrjus, anst
gudis þo gibanon in aikklesjon Mak(i)donais,

<span id="an_8:2">8:2</span> \[A\] þatei in managamma kustau aglons
managduþs fahedais ize jaþ\~þata diupo unledi ize usmanagnoda du gabein
ainfalþeins ize.

<span id="an_8:2">8:2</span> \[B\] þatei in managamma kustau aglons
managduþs fahedais ize jah þata diupo unledi ize usmanagnoda du gabein
ainfalþeins ize.

<span id="an_8:3">8:3</span> \[A\] unte bi mahtai, weitwodja, jah ufar
maht silbawiljos wesun,

<span id="an_8:3">8:3</span> \[B\] unte bi mahtai, weitwodja, jah ufar
maht silbaw(i)ljos wesun,

<span id="an_8:4">8:4</span> \[A\] miþ managai usbloteinai bidjandans
uns niman anst seina jah gamainein andbahtjis in þans weihans.

<span id="an_8:4">8:4</span> \[B\] miþ managai u(sb)loteinai bidjandans
uns niman anst seina jah gamainein andbahtjis in þ(ans) weihans.

<span id="an_8:5">8:5</span> \[A\] jaþ\~ni swaswe wenidedum, ak sik
silbans atgebun frumist fraujin, þaþroþ\~þan uns þairh wiljan gudis,

<span id="an_8:5">8:5</span> \[B\] jah ni swaswe wenidedum, ak sik
silbans atgebun frumist fraujin, þaþroh þan uns þairh wiljan gudis,

<span id="an_8:6">8:6</span> \[A\] swaei bedeima Teitaun, ei swaswe
faura dustodida, swah ustiuhai in izwis jah þo anst.

<span id="an_8:6">8:6</span> \[B\] swaei bedeima Teitaun, ei swaswe
faura dustodida, swah ustiuhai in izwis jah þo anst.

<span id="an_8:7">8:7</span> \[A\] akei swe raihtis in allamma managniþ,
galaubeinai jah waurda jah kunþja jah in allai usdaudein jah ana þizai
us izwis in uns frijaþwai, ei jah in þizai anstai managnaiþ.

<span id="an_8:7">8:7</span> \[B\] akei swe raihtis in allamma managniþ,
(g)alaubeinai jah (w)aurda jah kunþja jah in allai usdaudein jah ana
þizai us izwis in uns friaþwai, ei jah in þizai anstai managnaiþ.

<span id="an_8:8">8:8</span> \[A\] ni swaswe fraujinonds qiþa izwis, ak
in þizos anþaraize usdaudeins jah izwaraizos frijaþwos airkniþa
kiusands.

<span id="an_8:8">8:8</span> \[B\] ni swas(we) fraujinonds qiþa izwis,
ak in þizos anþaraize usdaudeins jah izwaraizos friaþwo(s) airkn(i)þa
kiusands.

<span id="an_8:9">8:9</span> \[A\] unte kunnuþ anst fraujins unsaris
Iesuis Xristaus, þatei in izwara gaunledida sik gabigs wisands, ei jus
þamma is unledja gabigai wairþaiþ.

<span id="an_8:9">8:9</span> \[B\] unte kunnuþ anst fraujins un(s)aris
Iesuis Xristaus, þatei in izwara gaunledida sik gabigs wisands, ei jus
þamma is unledja gabeigai wairþ(a)iþ.

<span id="an_8:10">8:10</span> \[A\] jar\~ragin in þamma giba, unte þata
izwis batizo ist, juzei ni þatainei taujan, ak jah wiljan dugunnuþ af
fairnin jera.

<span id="an_8:10">8:10</span> \[B\] jah ragin in þamma giba, unte þata
izwis batizo ist, juzei ni þatainei wiljan, ak jah taujan dugunnuþ af
fairnin jera.

<span id="an_8:11">8:11</span> \[A\] iþ nu sai, jah taujan ustiuhaiþ, ei
swaswe fauraïst muns du wiljan, swa jah du ustiuhan us þammei habaiþ.

<span id="an_8:11">8:11</span> \[B\] iþ nu sai, jah taujan ustiuhaiþ, ei
swaswe fauraïst muns du wiljan, swa jah du ustiuhan us þammei habaiþ.

<span id="an_8:12">8:12</span> \[A\] jabai auk wilja in gagreftai ist,
swaswe habai, waila andanem ist, ni swaswe ni habai.

<span id="an_8:12">8:12</span> \[B\] jaba(i) auk wilja in gagrei(f)tai
ist, swaswe habai, waila andanem ist, ni swaswe ni habai.

<span id="an_8:13">8:13</span> \[A\] ni swa auk ei anþaraim iusila, iþ
izwis aglo, ak us ibnassau;

<span id="an_8:13">8:13</span> \[B\] ni swa auk ei anþaraim iusila, iþ
izwis aglo, ak us ibnassau;

<span id="an_8:14">8:14</span> \[A\] in þamma nu mela izwar ufarassus du
jainaize þarbom, ei jah jainaize ufarassus wairþai du izwaraim þarbom,
ei wairþai ibnassus,

<span id="an_8:14">8:14</span> \[B\] in þamma nu mela izwar
u(f)aras(su)s du jain(a)ize þarbom, ei jah jainaize ufarassus wairþai du
izwaraim þarbom, ei wairþai ibnassus,

<span id="an_8:15">8:15</span> \[A\] swaswe gameliþ ist: jas\~saei filu,
ni managizo, jah saei leitil, ni fawizo.

<span id="an_8:15">8:15</span> \[B\] swaswe game(l)iþ ist: saei filu, ni
managizo, jah saei leitil, ni fawizo.

<span id="an_8:16">8:16</span> \[A\] aþþan awiliuþ guda, ize gaf þo
samon usdaudein faur izwis in hairto Teitaus;

<span id="an_8:16">8:16</span> \[B\] aþþan awiliud guda, izei gaf þo
samon usdaudein (faur) (izwis) in hairto Teitaus;

<span id="an_8:17">8:17</span> \[A\] unte raihtis bida andnam, aþþan
usdaudoza wisands silba wiljands galaiþ du izwis.

<span id="an_8:17">8:17</span> \[B\] unte raihtis bida andnam, aþþan
usdaudoza wisands silba wiljands galaiþ du izwis.

<span id="an_8:18">8:18</span> \[A\] gah\~þan\~miþ\~\[ga\]sandidedum
imma broþar; þizei hazeins in aiwaggeljons and allos aikklesjons.

<span id="an_8:18">8:18</span> \[B\] gaþ\~þan\~miþ\~sandidedum imma
broþar; þizei hazeins in aiwaggeljon and allos aikklesjons.

<span id="an_8:19">8:19</span> \[A\] aþþan ni þat\~ain, ak jah gatewiþs
fram aikklesjom miþ gasinþam uns miþ anstai þizai andbahtidon fram uns
du fraujins wulþau jah gairnein unsarai;

<span id="an_8:19">8:19</span> \[B\] aþþan ni þat\~ain, ak jah gatewiþs
fram aikklesjom miþ gasinþam uns miþ anstai þizai andbahtidon fram uns
du fraujins wulþau jah gairnein unsarai;

<span id="an_8:20">8:20</span> \[A\] biwandjandans þata, ibai hvas uns
fairinodedi in digrein þizai andbahtidon fram uns;

<span id="an_8:20">8:20</span> \[B\] biwandjandans þata, ibai hvas uns
fairinodedi in digrein þizai andbahtidon fram uns;

<span id="an_8:21">8:21</span> \[A\] garedandans auk goda ni þatainei in
andwairþja gudis, ak jah in andwairþja manne.

<span id="an_8:21">8:21</span> \[B\] garedandans auk goda ni þatainei in
andwairþja gudis, ak jah in andwairþja manne.

<span id="an_8:22">8:22</span> \[A\] insandidedum þan miþ im broþar
unsarana þanei gakausidedum in managaim ufta usdaudana wisandan, aþþan
nu, sai, filu usdaudozan trauainai managai in izwis;

<span id="an_8:22">8:22</span> \[B\] insandidedum þan miþ im broþar
unsarana þanei gakausidedum in managaim ufta usdaudana wisandan, aþþan
nu, sai, filaus mais usdaudozan trauainai managai in izwis;

<span id="an_8:23">8:23</span> \[A\] jah þe bi Teitu, saei ist gaman
mein jag\~gawaurstwa in izwis; jaþþe broþrjus unsarai apaustauleis
aikklesjono, wulþaus Xristaus.

<span id="an_8:23">8:23</span> \[B\] jaþ\~þe bi Teitu, saei ist gaman
mein jah gawaurstwa in izwis; jaþþe broþrjus unsarai apaustauleis
aikklesjono, wulþus Xristaus.

<span id="an_8:24">8:24</span> \[A\] aþþan ustaiknein frijaþwos
izwaraizos jah unsaraizos hvoftuljos faur izwis in im ustaiknjandans in
andwairþja aikklesjono.

<span id="an_8:24">8:24</span> \[B\] aþþan ustaiknein friaþwos
izwaraizos jah unsaraizos hvoftuljos faur izwis in im ustaiknjandans in
andwairþja aikklesjono.

<span id="an_9:1">9:1</span> \[A\] Aþþan bi andbahti þatei rahtoda du
weihaim, ufjo mis ist du meljan izwis;

<span id="an_9:1">9:1</span> \[B\] Aþþan bi andbahti þatei rahtoda du
weihaim, ufjo mis ist du meljan izwis;

<span id="an_9:2">9:2</span> \[A\] unte wait gairnein izwara, þizaiei
fram izwis hvopam at Makidonim, unte Akaja gamanwida ist fram fairnin
jera, jah þata us izwis aljan uswagida þans managistans.

<span id="an_9:2">9:2</span> \[B\] unte wait gairnein izwara, þizaiei
fra(m) izwis hvopa at Makidon\[n\]im, unte Axaïa gamanwida ist fram
fairnin jera, jah þata us izwis aljan gawagida þans managistans izei.

<span id="an_9:3">9:3</span> \[A\] aþþan fauragasandida broþruns, ei
hvoftuli unsara so fram izwis ni waurþi lausa in þizai halbai, ei swaswe
qaþ gamanwidai sijaiþ;

<span id="an_9:3">9:3</span> \[B\] aþþan fauragasandida broþruns, ei
hvoftuli unsara so fram izwis ni waurþi lausa in þizai halbai, ei swaswe
qaþ , gamanwidai sijaiþ;

<span id="an_9:4">9:4</span> \[A\] ibai jabai qimand miþ mis Makidoneis
jag\~bigitand izwis unmanwjan\[d\]s, gaaiwiskonda

weis, ei ni qiþau jus, in þamma stomin hvoftuljos.

<span id="an_9:4">9:4</span> \[B\] ibai jabai qimand miþ mis Makidoneis
jah bigitand izwis unmanwjans, gaaiwiskondau weis, ei ni qiþau jus, in
þamma stomin þizos hvoftuljos.

<span id="an_9:5">9:5</span> \[A\] naudiþaurft nu man bidjan broþruns,
ei galeiþaina du izwis jah fauragamanwjaina þana fauragahaitanan
aiwlaugian izwarana, þana manwjana wisan swaswe wailaqiss jan\~ni swaswe
bifaihon.

<span id="an_9:5">9:5</span> \[B\] naudiþaurft nu man bidjan broþruns,
ei galeiþaina du izwis jah fauragamanwjaina þana fauragahaitanan
aiwlaugian izwarana, þana manwjana wisan swaswe wailaqiss jah ni swaswe
bifaihon.

<span id="an_9:6">9:6</span> \[A\] þatuþ\~þan, saei saijiþ us gaþagkja,
us gaþagkja jah sneiþiþ, jah saei saijiþ in þiuþeinai, us þiuþeinai jah
sneiþiþ.

<span id="an_9:6">9:6</span> \[B\] þatuþ\~þan, saei saiiþ us gaþagkja,
us gaþagkja jah sneiþiþ, jah saei saiiþ in þiuþeinai, us þiuþeinai jah
sneiþiþ.

<span id="an_9:7">9:7</span> \[A\] hvarjizuh swaswe fauragahugida
hairtin, ni us trigon aiþþau us nauþai, . . . .

<span id="an_9:7">9:7</span> \[B\] hvarjizuh swaswe fauragahugida
hairtin, ni us trigon aiþþau us nau(þ)ai, unte hlasana giband frijoþ
guþ.

<span id="an_9:8">9:8</span> \[B\] aþþan mahteigs ist guþ alla anst
ufarassjan in izwis, ei in allamma sinteino allis ganauhan habandans
ufarassjaiþ in allamma waurstwe godaize,

<span id="an_9:9">9:9</span> \[B\] swaswe gameliþ ist: tahida, gaf
unledaim; uswaurts is wisiþ du aiwa.

<span id="an_9:10">9:10</span> \[B\] aþþan sa andstald(ands) fraiwa þana
saiandan jah (hlai)ba du mata andstaldiþ jah managjai fraiw izwar jah
wahsjan gataujai akrana uswaurhtais izwaraizos;

<span id="an_9:11">9:11</span> \[B\] in allamma gabignandans, in allai
ainfalþein, sei waurkeiþ þairh uns aiwxaristian guda.

<span id="an_9:12">9:12</span> \[B\] unte andbahti þis gudjinassaus ni
þatainei ist usfulljando gaidwa þize weihane, ak jah ufarassjando þairh
managa awiliuda guda,

<span id="an_9:13">9:13</span> \[B\] þairh gakust þis andbahtjis
mikiljandans guþ ana ufhauseinai andahaitis izwaris in aiwaggeljon
Xristaus jah in ainfalþein gamainduþais du im jah du allaim,

<span id="an_9:14">9:14</span> \[B\] jah izei bidai faur izwis
gairnjandans izwara in ufarassau anstais gudis ana izwis.

<span id="an_9:15">9:15</span> \[B\] awiliud guda in þizos
unusspillodons is gibos.

<span id="an_10:1">10:1</span> \[B\] Aþþan ik silba Pawlus bidja izwis
bi qairrein jah mukamodein Xristaus, ikei ana andaugi raihtis hauns im
in izwis, aþþan aljar wisands gatraua in izwis.

<span id="an_10:2">10:2</span> \[B\] aþþan bidja\[n\] ei ni andwairþs
gatrauau trauainai, þizaiei man gadaursan ana sumans þans munandans uns
swe bi leika gaggandans.

<span id="an_10:3">10:3</span> \[B\] in leika auk gaggandans ni bi leika
drauhtinom.

<span id="an_10:4">10:4</span> \[B\] unte wepna unsaris drauhtinassaus
ni leikeina, ak mahteiga guda du gataurþai tulgiþo,

<span id="an_10:5">10:5</span> \[B\] mitonins gatairandans jah all
hauhiþos ushafanaizos wiþra kunþi gudis jah frahinþandans all fraþje jah
in ufhausein Xristaus tiuhandans

<span id="an_10:6">10:6</span> \[B\] jah manwuba habandans du fraweitan
all ufarhauseino, þan usfulljada izwara ufhauseins.

<span id="an_10:7">10:7</span> \[B\] þo bi andwairþja saihviþ. jabai
hvas gatrauaiþ sik silban Xristaus wisan, þata þagkjai aftra af sis
silbin, ei swaswe is Xristaus, swa jah weis.

<span id="an_10:8">10:8</span> \[B\] aþþan sweþauh jabai hva managizo
hvopam bi waldufni unsar, þatei atgaf frauja unsis du timreinai jah ni
du gataurþai izwarai, ni gaaiwiskonda.

<span id="an_10:9">10:9</span> \[B\] ei ni þugkjaima swe þlahsjandans
izwis þairh bokos; -

<span id="an_10:10">10:10</span> \[B\] unte þos raihtis bokos, qiþand,
kaurjos sind jah swinþos, iþ qums leikis lasiws jah waurd frakunþ; -

<span id="an_10:11">10:11</span> \[B\] þata þagkjai sa swaleiks, þatei
hvileikai sium waurda þairh bokos aljar wisandans, swaleikai jah
andwairþai waurstwa.

<span id="an_10:12">10:12</span> \[B\] unte ni gadaursum domjan unsis
silbans aiþþau gadomjan uns du þaim sik silbans anafilhandam; ak eis in
sis silbam sik \[sik\] silbans mitandans jah gadomjandans sik silbans du
sis silbam ni fraþjand.

<span id="an_10:13">10:13</span> \[B\] iþ weis ni inu mitaþ hvopam, akei
bi mitaþ garaideinais þoei gamat unsis guþ mitaþ fairrinnandein und jah
izwis. -

<span id="an_10:14">10:14</span> \[B\] ni auk swaswe ni fairrinnandans
und izwis ufarassau ufþanjam uns, unte jah und izwis gasniumidedum in
aiwaggeljon Xristaus. -

<span id="an_10:15">10:15</span> \[B\] ni inu mitaþ hvopandans in
framaþjaim arbaidim, aþþan wen habam at wahsjandein galaubeinai izwarai
in izwis mikilnan bi garaideinai unsarai du ufarassau,

<span id="an_10:16">10:16</span> \[B\] ufarjaina izwis aiwaggeljon
merjan, ni in framaþjaim arbaidim du manwjaim hvopan.

<span id="an_10:17">10:17</span> \[B\] aþþan sa hvopands in fraujin
hvopai.

<span id="an_10:18">10:18</span> \[B\] unte ni saei sik silban
gaswikunþeiþ, jains ist gakusan\[d\]s, ak þanei frauja gaswikunþeiþ.

<span id="an_11:1">11:1</span> \[B\] Ei wainei usþulaidedeiþ meinaizos
leitil hva unfrodeins; akei jah usþulaiþ mik.

<span id="an_11:2">11:2</span> \[B\] unte aljanonds izwis gudis aljana;
gawadjoda auk izwis ainamma waira mauja swikna du usgiban Xristau.

<span id="an_11:3">11:3</span> \[B\] aþþan og, ibai aufto swaswe waurms
Aiwwan uslutoda filudeisein seinai, riurja wairþaina fraþja izwara af
ainfalþein jah swiknein þizai in Xristau.

<span id="an_11:4">11:4</span> \[B\] jabai nu sa qimanda anþarana Iesu
mereiþ, þanei weis ni meridedum, aiþþau ahman anþarana nimiþ, þanei ni
nemuþ, aiþþau aiwaggeljon anþara þoei ni andnemuþ, waila usþulaideduþ.

<span id="an_11:5">11:5</span> \[B\] man auk ni waihtai mik minnizo
gataujan þaim ufar mikil wisandam apauslum.

<span id="an_11:6">11:6</span> \[B\] jabai unhrains im waurda, akei ni
kunþja; aþþan in allamma gabairhtidai in allaim du izwis.

<span id="an_11:7">11:7</span> \[B\] aiþþau ibai frawaurht tawida, mik
silban haunjands, ei jus ushauhjaindau, unte arwjo gudis aiwaggeljon
merida izwis?

<span id="an_11:8">11:8</span> \[B\] anþaros aikklesjons birauboda,
nimands andawizn du izwaramma andbahtja, jah wisands at izwis jah
ushaista ni ainnohun kaurida;

<span id="an_11:9">11:9</span> \[B\] unte þarbos meinos usfullidedun
broþrjus qimandans af Makidonai, jah (in) allaim unkaureinom izwis mik
silban fastaida jah fasta.

<span id="an_11:10">11:10</span> \[B\] ist sunja Xristaus in mis, unte
so hvoftuli ni faurdammjada in mis in landa Akaje.

<span id="an_11:11">11:11</span> \[B\] in hvis? unte ni frijo izwis? guþ
wait.

<span id="an_11:12">11:12</span> \[B\] iþ þatei tauja jah taujan haba,
ei usmaitau inilon þize wiljandane inilon, ei in þammei hvopand,
bigitaindau swaswe jah weis.

<span id="an_11:13">11:13</span> \[B\] unte þai swaleikai
galiugaapaustauleis, waurstwjans hindarweisai, gagaleikondans sik du
apaustaulum Xristaus.

<span id="an_11:14">11:14</span> \[B\] jah nist sildaleik, unte silba
Satana gagaleikoþ sik aggil\[l\]au liuhadis.

<span id="an_11:15">11:15</span> \[B\] nist mikil, jabai andbahtos is
gagaleikond sik (s)we andbahtos garaihteins, þizeei andeis wairþiþ (bi)
waurstwam ize.

<span id="an_11:16">11:16</span> \[B\] aftra qiþa, ibai hvas mik muni
unfrodana; aiþþau waila þau swe unfrodana nimaiþ mik, ei jah ik leitil
hva hvopau.

<span id="an_11:17">11:17</span> \[B\] þatei rodja ni rodja bi fraujan,
ak swe in unfrodein in þamma stomin þizos hvoftuljos.

<span id="an_11:18">11:18</span> \[B\] unte managai hvopand bi leika,
jah ik hvopa.

<span id="an_11:19">11:19</span> \[B\] unte azetaba u(s)þulaiþ þans
unwitans, frodai wisandans.

<span id="an_11:20">11:20</span> \[B\] usþulaiþ, jabai hvas izwis
gaþiwaiþ, jabai hvas fraïtiþ, jabai hvas usnimiþ, jabai hvas in arbaidai
briggiþ, jabai hvas izwis in andawleizn slahiþ.

<span id="an_11:21">11:21</span> \[B\] bi unsweriþai qiþa, swe þatei
weis siukai weseima; iþ in þammei hve hvas anananþeiþ, in unfrodein
qiþa, gadars jah ik;

<span id="an_11:22">11:22</span> \[B\] Haibraieis sind, jah ik;
Israeleiteis sind, jah ik; fraiw Abrahamis sind, jah ik;

<span id="an_11:23">11:23</span> \[B\] andbahtos Xristaus sind, swaswe
unwita qiþa, mais ik; (i)n arbaidim managizeim, (i)n karkarom ufarassau,
in slahim ufarassau, in dauþeinim ufta;

<span id="an_11:24">11:24</span> \[B\] fram Iudaium fimf sinþam fidwor
tiguns ainamma wanans nam;

<span id="an_11:25">11:25</span> \[B\] þrim sinþam wandum usbluggwans
was; ainamma sinþa stainiþs was; þrim s(in)þam usfarþon gatawida us
skipa; naht jah dag in diupiþai was mareins;

<span id="an_11:26">11:26</span> \[B\] wratodum ufta, bireikeim ahvo,
bireikeim waidedjane, bireikeim us kunja, bireikeim us þiudom, bireikeim
in baurg, bireikeim in auþidai, bireikeim in marein, bireikeim in
galiugabroþrum,

<span id="an_11:27">11:27</span> \[B\] aglom jah arbaidim, in wokainim
ufta, in gredau jah þaurstein, in lausqiþrei(m) ufta, in friusa jah
naqadein;

<span id="an_11:28">11:28</span> \[B\] inuh þo afar þata arbaiþs meina
seiteina, saurga meina allaim aikklesjom.

<span id="an_11:29">11:29</span> \[B\] hvas siukiþ, jah ni siukau? hvas
afmarzjada, jah ik ni tund(n)au?

<span id="an_11:30">11:30</span> \[B\] jabai hvopan skuld sijai, þaim
siukeins meinaizos hvopau.

<span id="an_11:31">11:31</span> \[B\] guþ jah atta fraujins Iesuis
wait, sa þiuþeiga du aiwam, þatei ni liuga.

<span id="an_11:32">11:32</span> \[B\] in Damaskon fauramaþleis þiudos
Araitins þiudanis witaida baurg Damaskai gafahan mik wiljands,

<span id="an_11:33">11:33</span> \[B\] jah þairh augadauro in snorjon
athahans was and baurgswaddjau jah unþaþlauh handuns is.

<span id="an_12:1">12:1</span> \[A\] . . . . \_nins fraujins.

<span id="an_12:1">12:1</span> \[B\] hvopan binah, akei ni batizo ist,
jah þan qima in siunins jah andhuleinins fraujins.

<span id="an_12:2">12:2</span> \[A\] wait mannan in Xristau faur jera
·id·, jaþþe in leika ni wait, jaþþe inu leik ni wait, guþ wait,
frawulwanana þana swaleikana und þridjan himin;

<span id="an_12:2">12:2</span> \[B\] wait mannan in Xristau faur jera
fidwortaihun, jaþþe in leika ni wait, jaþþe inuh leik ni wait, guþ wait,
frawulwanana þana swaleikana und þridjan himin;

<span id="an_12:3">12:3</span> \[A\] jah wait þana swaleikana mannan,
jaþþe in leika jaþþe inu leik ni wait, guþ wait,

<span id="an_12:3">12:3</span> \[B\] jah wait þana swaleikana mannan,
jaþþe in leika jaþþe inuh leik nih wait, guþ wait,

<span id="an_12:4">12:4</span> \[A\] þatei frawulwans warþ in wagg jah
hausida unqeþja waurda, þoei ni skulda sind mann rodjan.

<span id="an_12:4">12:4</span> \[B\] þatei frawulwans warþ in wagg jah
hausida unqeþja waurda, þoei ni skulda sind mann rodjan.

<span id="an_12:5">12:5</span> \[A\] faur þana swaleikana hvopa, iþ faur
mik silban ni waiht hvopa, niba in unmahtim meinaim.

<span id="an_12:5">12:5</span> \[B\] faur þana swaleikana hvopa, iþ faur
mik silban ni waiht hvopa, niba in unmahtim meinaim.

<span id="an_12:6">12:6</span> \[A\] aþþan jabai wiljau hvopan, ni sijau
unwita, unte sunja qiþa, iþ freidja, ibai hvas in mis hva muni ufar
þatei gasaihviþ aiþþau \[aiþþau\] gahauseiþ hva us mis.

<span id="an_12:6">12:6</span> \[B\] aþþan jabai wiljau hvopan, ni sijau
unwita, unte sunja qiþa, iþ freidja, ibai hvas in mis hva muni ufar
þatei gasaihviþ aiþþau gahauseiþ hva us mis.

<span id="an_12:7">12:7</span> \[A\] jah bi filusnai andhuleino, ei ni
ufarhafnau, atgibana ist mis hnuþo leika meinamma, aggilus Satanins, ei
mik kaupastedi, ei ni ufarhugjau.

<span id="an_12:7">12:7</span> \[B\] jah bi filusnai andhuleino, ei ni
ufarhafnau, atgibana ist mis hnuto leika meinamma, aggilus Satanins, ei
mik kaupastedi, ei ni ufarhugjau.

<span id="an_12:8">12:8</span> \[A\] bi þatei þrim sinþam fraujan baþ ei
afstoþi af mis;

<span id="an_12:8">12:8</span> \[B\] bi þatei þrim sinþam frauja baþ ei
afstoþi af mis;

<span id="an_12:9">12:9</span> \[A\] jah qaþ mis: ganah þuk ansts meina,
unte mahts in siukein ustiuhada. filu gabaurjaba nu mais hvopa in
siukeim meinaim, ei ufarhleiþrjai ana mis mahts Xristaus.

<span id="an_12:9">12:9</span> \[B\] jah qaþ mis: ganah þuk ansts meina,
unte mahts in siukeim ustiuhada. filu gabaurjaba nu mais hvopa in
siukeim meinaim, ei ufarhleiþrjai ana mis mahts Xristaus.

<span id="an_12:10">12:10</span> \[A\] in þizei mis galeikaiþ in
siukeim, in anamahtim, in nauþim, in wrekeim, in þreihslam faur Xristu;
unte þan siuka, þan mahteigs im.

<span id="an_12:10">12:10</span> \[B\] in þizei mis galeikaiþ in
siukeim, in anamahtim, in nauþim, in wrekeim, in þreihslam faur Xristu;
unte þan siuka, þan mahteigs im.

<span id="an_12:11">12:11</span> \[A\] warþ unwita hvopands, jus mik
gabaidideduþ; aþþan ik skulds was fram izwis gakannjan, unte ni waihtai
mins habaida þaim ufar filu apaustaulum, jah jabai ni waihts im.

<span id="an_12:11">12:11</span> \[B\] warþ unwita hvopands, jus mik
gabaidideduþ; aþþan ik skulds was fram izwis gakannjan, unte ni waihtai
mins habaida þaim ufar filu apaustaulum, jah jabai ni waihts im.

<span id="an_12:12">12:12</span> \[A\] aiþþau sweþauh taikneis
apaustaulus gatawidos waurþun in izwis in allai þulainai, taiknim jah
fauratanjam jah mahtim.

<span id="an_12:12">12:12</span> \[B\] aiþþau sweþauh taikneis
apaustaulaus gatawidos waurþun in izwis in allai þulainai, taiknim jah
fauratanjam jah mahtim.

<span id="an_12:13">12:13</span> \[A\] hva auk ist, þize wanai weseiþ
ufar anþaros aikklesjons, niba þatei ik silba ni kaurida izwis? fragibiþ
mis þata skaþis.

<span id="an_12:13">12:13</span> \[B\] hva auk ist, þize wanai weseiþ
ufar anþaros aikklesjons, nibai þatei ik silba ni kaurida izwis?
fragibiþ mis þata skaþis.

<span id="an_12:14">12:14</span> \[A\] sai, þridjo þata manwus im qiman
at izwis, jan\~ni kaurja izwis; unte ni sokja izwaros aihtins, ak izwis;
ni auk skulun barna fadreinam huzdjan, ak fadreina barnam.

<span id="an_12:14">12:14</span> \[B\] sai, þridjo þata manwus im qiman
at izwis, jah ni kaurja izwis; unte ni sokja izwaros aihtins, ak izwis;
ni auk skulun barna fadreinam huzdjan, ak fadreina barnam.

<span id="an_12:15">12:15</span> \[A\] aþþan ik laþaleiko fraqima jah
fraqimada faur saiwalos izwaros, sweþauh ei ufarassau izwis frijonds
mins frijoda.

<span id="an_12:15">12:15</span> \[B\] aþþan ik gabaurjaba fraqima jah
fraqimada faur saiwalos izwaros, sweþauh ei ufarassau izwis frijonds
minz frijoda.

<span id="an_12:16">12:16</span> \[A\] aþþan s

ai nu, ik ni kaurida izwis, ak wisands aufto listeigs hindarweisein
izwis nam.

<span id="an_12:16">12:16</span> \[B\] aþþan s

ai nu, ik ni kaurida izwis, ak wisands a(u)fto listeigs hindarweisein
izwis nam.

<span id="an_12:17">12:17</span> \[A\] ibai þairh hvana þizeei insandida
du izwis bifaihoda izwis?

<span id="an_12:17">12:17</span> \[B\] ibai þairh hvana þizeei insandida
du izwis bifaihoda izwis?

<span id="an_12:18">12:18</span> \[A\] baþ Teitu jah miþinsandida imma
broþar; ibai hva bifaihoda izwis Teitus? niu þamma samin ahmin iddjedum?
niu þaim samam laistim?

<span id="an_12:18">12:18</span> \[B\] baþ Teitu jah miþinsandida imma
broþar; ibai hva bifaihoda izwis Teitus? niu þamma samin ahmin iddjedum?
niu þaim samam laistim?

<span id="an_12:19">12:19</span> \[A\] aftra þugkeiþ izwis ei sunjoma
uns wiþra izwis? in andwairþja gudis in Xristau rodjam, þatuþ\~þan all,
liubans, in izwaraizos gatimreinais.

<span id="an_12:19">12:19</span> \[B\] aftra þugkeiþ izwis ei
sunjo\[da\]ma uns wiþra izwis? in andwairþja gudis in Xristau rodjam,
þatuþ\~þan all, liubans, in izwaraizos gatimreinais.

<span id="an_12:20">12:20</span> \[A\] unte og, ibai aufto qimands ni
swaleikans swe wiljau bigitau izwis, jah ik bigitaidau izwis swaleiks
swe ni wileiþ mik, ibai aufto þwairheins, aljan, jiukos, bihaita,
birodeinos, haifsteis, \[bifaiha\] ufswalleinos, drobnans;

<span id="an_12:20">12:20</span> \[B\] unte og, ibai aufto qimands ni
swaleikans swe wiljau bigitau izwis, jah ik bigitaidau izwis swaleiks
swe ni wileiþ mik, ibai aufto þwairheins, aljan, jiukos, bihaita,
birodeinos, haifsteis, drobnans;

<span id="an_12:21">12:21</span> \[A\] ibai aftra qimandan mik guþ
gahaunjai at izwis jah qaino managans þize faura frawaurkjandane jan\~ni
idreigondane ana unhrainiþai þoei gatawidedun, horinassau jah aglaitja.

<span id="an_12:21">12:21</span> \[B\] ibai aftra qimandan mik guþ
gahaunjai at izwis jah qaino managans þize faura frawaurkjandane jah ni
idreigondane ana unhrainiþai þoei gatawidedun, horinassau jah
aglaitein\[o\].

<span id="an_13:1">13:1</span> \[A\] Þridjo þata qima at izwis. ana
munþa twaddje weitwode jaþ\~þrije gastandiþ all waurde.

<span id="an_13:1">13:1</span> \[B\] Þridjo þata qima at izwis. ana
munþa twaddje weitwode jah þrije gastandai all waurde.

<span id="an_13:2">13:2</span> \[A\] fauraqaþ jah aftra fauragateiha,
swaswe andwairþs anþaramma sinþa jah aljaþro nu melja þaim faura
frawaurkjandam jah anþaraim allaim, þatei jabai qima, aftra ni freidja.

<span id="an_13:2">13:2</span> \[B\] fauraqaþ jah aftra fauragateiha,
swaswe andwairþs anþaramma sinþa jah aljaþro nu melja þaim faura
frawaurkjandam jah anþaraim allaim, þatei jabai qima, aftra ni freidja.

<span id="an_13:3">13:3</span> \[A\] unte kustu sokeiþ þis in mis
rodjandins Xristaus, saei ni siukiþ in izwis, ak mahteigs ist in izwis.

<span id="an_13:3">13:3</span> \[B\] unte kustu sokeiþ þis in mis
rodjandins Xristaus, saei ni siukiþ in izwis, ak mahteigs ist in izwis.

<span id="an_13:4">13:4</span> \[A\] aþþan jabai jah ushramiþs was us
siukein, akei libaiþ us mahtai gudis; jah auk weis siukam in imma, akei
libam miþ imma us mahtai gudis in izwis.

<span id="an_13:4">13:4</span> \[B\] aþþan jabai ushramiþs was us
siukein, akei libaiþ us mahtai gudis; jah auk siukam in imma, akei libam
miþ imma us mahtai gudis in izwis.

<span id="an_13:5">13:5</span> \[A\] silbans fraisiþ sijaidu in
galaubeinai; silbans izwis kauseiþ, þau niu kunnuþ izwis þatei Iesus
Xristus in izwis ist? nibai aufto ungakusanai sijuþ .

<span id="an_13:5">13:5</span> \[B\] izwis silbans fragiþ sijaidu in
galaubeinai; silbans izwis kauseiþ, þauh niu kunnuþ þatei Iesus Xristus
in izwis ist? ibai aufto ungakusanai sijuþ ?

<span id="an_13:6">13:6</span> \[A\] aþþan wenja þatei kunneiþ ei weis
ni sium ungakusanai.

<span id="an_13:6">13:6</span> \[B\] aþþan wenja ei kunneiþ þatei weis
ni sijum ungakusanai.

<span id="an_13:7">13:7</span> \[A\] aþþan bidja du guda ei ni waiht
ubilis taujaiþ; ni ei weis \[un\]gakusanai þugkjaima, ak ei jus þata
godo taujaiþ, iþ weis swe ungakusanai þugkjaima.

<span id="an_13:7">13:7</span> \[B\] aþþan bidja du guda ei ni waiht
ubilis taujaiþ; ni ei weis \[un\]gakusanai þugkjaima, ak ei jus þata
godo taujaiþ, ei weis ungakusanai þugkjaima.

<span id="an_13:8">13:8</span> \[A\] ni auk magum hva wiþra sunja, ak
faur sunja.

<span id="an_13:8">13:8</span> \[B\] ni auk magum hva wiþra sunja, ak
faur sunja.

<span id="an_13:9">13:9</span> \[A\] aþþan faginom, þan weis siukam, iþ
jus swinþai siuþ; þizuh auk jah bidjam, izwaraizos ustauhtais.

<span id="an_13:9">13:9</span> \[B\] aþþan faginom, þan weis siukam, iþ
jus (s)winþai sijuþ; þizuh auk jah b(i)djam, izwaraizos ustauhtais.

<span id="an_13:10">13:10</span> \[A\] duþþe þata aljaþro melja, ei
andwairþs hardaba ni tauja

bi waldufnja þammei frauja fragaf mis du gatimreinai jan\~ni du
gataurþai.

<span id="an_13:10">13:10</span> \[B\] duþþe þata aljaþro melja, ei
andwairþs harduba ni taujau bi waldufnja þammei frauja fragaf mis du
gatimreinai jah ni du gataurþai.

<span id="an_13:11">13:11</span> \[A\] þata anþar, broþrjus, faginoþ,
ustauhanai sijaiþ, gaþrafstidai sijaiþ, samo fraþjaiþ, gawairþi
taujandans sijaiþ, jah guþ gawairþeis jah frijaþwos wairþiþ miþ izwis.

<span id="an_13:11">13:11</span> \[B\] þata anþar, broþrjus, faginoþ,
ustauhanai sijaiþ, samo fraþjaiþ, gawairþi taujandans sijaiþ, jah guþ
gawairþeis jah friaþwos wairþiþ miþ izwis.

<span id="an_13:12">13:12</span> \[A\] goljaiþ izwis misso in frijonai
weihai. goljand izwis þai weihans allai.

<span id="an_13:12">13:12</span> \[B\] goljaiþ izwis misso in frijonai
weihai. goljand izwis þai weihans allai.

<span id="an_13:13">13:13</span> \[A\] ansts fraujins Iesuis Xristaus
jah frijaþwa gudis jah gaman ahmins weihis miþ allaim izwis. amen.

<span id="an_13:13">13:13</span> \[B\] ansts fraujins unsaris Iesuis
Xristaus jah friaþwa gudis jah gaman ahmins weihis miþ allaim izwis.
amen.

<span id="an_13:255">13:255</span> \[A\] du Kaurinþium ·b· ustauh. du
Kaurinþium ·b· meliþ ist us Filippai Makidonais.

<span id="an_13:255">13:255</span> \[B\] du Kaurinþaium anþara ustauh.

------------------------------------------------------------------------

[Next: Galatians](gal)
