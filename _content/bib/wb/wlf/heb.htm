<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Wolof Bible (NT), full text etext at Intangible Textual Heritage">
<TITLE>Wolof Bible (NT): Hebrews</TITLE>
</HEAD>
<BODY>
<CENTER>
<A HREF="../../../index.htm"><IMG SRC="../../../cdshop/ithlogo.png" BORDER="0"></A><BR>
<A HREF="../../../index.htm">Intangible Textual Heritage</A>&nbsp;
<A HREF="../../index.htm">Bible</A>&nbsp;
<A HREF="../index.htm">World Bible</A>&nbsp;
<A HREF="index.htm">Index</A>&nbsp;
<A HREF="plm.htm">Previous</A>&nbsp;
<A HREF="jam.htm">Next</A>&nbsp;
</CENTER>
<HR>
</p> <h3 align="center" align="center">Wolof Bible: Hebrews</h3> 
<p><A NAME="an_1:1">1:1</A>&nbsp; Li jiitu tey Y&#224;lla waxoon na ak maam ya ci w&#224;ll yu bare ak ci t&#235;ralin yu wuute jaarale ko ca yonent ya. </p> 
<p><A NAME="an_1:2">1:2</A>&nbsp; Waaye ci mujug jamono jii nu tollu, Y&#224;lla wax na ak nun jaarale ko ci Doom ji. Doomam jooju la Y&#224;lla jagleel l&#233;pp, te ci moom la Y&#224;lla jaar, s&#224;kk &#224;ddina. </p> 
<p><A NAME="an_1:3">1:3</A>&nbsp; Doom ji moo di leer giy jollee ci ndamu Y&#224;lla, di ki dippeekoo ci Y&#224;lla. Moo t&#233;ye &#224;ddina ci k&#224;ddoom gu am doole gi. Te bi mu ubbee bunt ba nit di selle ci ay b&#224;kkaaram, dafa toog fa &#241;u koy terale ca ndeyjooru Aji M&#224;gg ji ca kaw,</p> 
<p><A NAME="an_1:4">1:4</A>&nbsp; wone noonu ne, moo g&#235;n a m&#224;gg malaaka yi. Te it Y&#224;lla jox na ko tur wu sut seen tur.    </p> 
<p><A NAME="an_1:5">1:5</A>&nbsp; Ndaxte Y&#224;lla musul a wax kenn ci malaaka yi ne:&#171;Yaa di sama Doom,maa di sa Baay tey.&#187; Musul ne ci mbirum kenn ci &#241;oom it:&#171;Man Y&#224;lla, dinaa doon Baay ci moom,mu nekk Doom ci man.&#187;</p> 
<p><A NAME="an_1:6">1:6</A>&nbsp; Waaye bi muy y&#243;nni Doom jooju di taaw bi ci &#224;ddina, da ne:&#171;Na ko malaakay Y&#224;lla y&#233;pp jaamu.&#187;</p> 
<p><A NAME="an_1:7">1:7</A>&nbsp; Ci w&#224;llu malaaka yi, lii la ci Y&#224;lla wax:&#171;Def na malaakaam yi, &#241;u mel ni ay ngelaw,&#241;oo&#241;u koy ligg&#233;eyal, mu def leen niki safara.&#187;</p> 
<p><A NAME="an_1:8">1:8</A>&nbsp; Waaye ci w&#224;llu Doom ji, lii la ko Y&#224;lla wax:&#171;Yaw Y&#224;lla, dinga toog ci jal bi ba f&#224;ww,ci njubte ngay nguuru.</p> 
<p><A NAME="an_1:9">1:9</A>&nbsp; Sopp nga njub te ba&#241; lu bon.Looloo tax yaw Y&#224;lla,sa Y&#224;lla sol la mb&#233;g mu g&#235;n a r&#233;ymi mu jagleel say &#224;ndandoo.&#187;</p> 
<p><A NAME="an_1:10">1:10</A>&nbsp; Newaat na it:&#171;Yaw Boroom bi,yaa s&#224;kk &#224;ddina ca nj&#224;lb&#233;en ga,defar asamaan yi ci sa loxoy bopp. </p> 
<p><A NAME="an_1:11">1:11</A>&nbsp; Y&#235;f yooyu dina&#241;u w&#233;y,waaye yaw dinga sax,dina&#241;u m&#224;ggat &#241;oom &#241;&#233;pp ni ay y&#233;re. </p> 
<p><A NAME="an_1:12">1:12</A>&nbsp; Dinga leen taxa&#241; ni malaan,&#241;u furi ni ay y&#233;re,waaye yaw doo soppiku,te sa dund amul &#224;pp.&#187;</p> 
<p><A NAME="an_1:13">1:13</A>&nbsp; Waaye Y&#224;lla musul a teral kenn ci malaaka yi, ba di ko wax:&#171;Toogal ci sama ndeyjoor,ba kera may daaneel say noonci sa kanam.&#187;</p> 
<p><A NAME="an_1:14">1:14</A>&nbsp; Malaaka y&#233;pp ay xel la&#241;u rekk yuy ligg&#233;eyal Y&#224;lla, mu di leen y&#243;nni &#241;uy dimbali nit, &#241;i nar a jot mucc gi.</p> 
<p><A NAME="an_2:1">2:1</A>&nbsp; Moo tax kon nu war a g&#235;n a faaydaal wax yi nu d&#233;gg, ngir ba&#241; a bayliku. </p> 
<p><A NAME="an_2:2">2:2</A>&nbsp; Xam nanu ne k&#224;ddug yoon, wi Y&#224;lla y&#233;gle jaarale ko ci malaaka yi, wareef la woon, te k&#233;pp ku ko mas a moy, walla mu mas koo tanqamlu, jot na mbugal gi mu yelloo. </p> 
<p><A NAME="an_2:3">2:3</A>&nbsp; Kon nun &#241;i d&#233;gg mucc gu mag gi, bu nu ko s&#224;gganee, nan lanuy man a r&#235;cce mbugalu Y&#224;lla? Boroom bi moo xamle woon mucc googu ca nj&#224;lb&#233;en ga, te gannaaw gi, &#241;i ko d&#233;gg, &#241;oo nu ko w&#243;oralal. </p> 
<p><A NAME="an_2:4">2:4</A>&nbsp; Te it Y&#224;lla d&#235;ggal na seen seede ci ay firnde ak ay k&#233;emaan, ay jaloore yu bare ak ci ay may yu j&#243;ge ci Xelam mu Sell, te mu s&#233;ddale leen ni mu ko b&#235;gge.    </p> 
<p><A NAME="an_2:5">2:5</A>&nbsp; Y&#224;lla j&#233;bbalul malaaka yi benn sa&#241;-sa&#241; bu j&#235;m ci jamonoy &#235;ll&#235;g ji nuy wax; keneen la ko j&#233;bbal,</p> 
<p><A NAME="an_2:6">2:6</A>&nbsp; ndaxte am na fu &#241;u wax ci Mbind mi ne:&#171;Lan mooy nit, yaw Y&#224;lla, ba nga di ko xalaat?Lan mooy doomu nit, ba nga koy topptoo?</p> 
<p><A NAME="an_2:7">2:7</A>&nbsp; W&#224;cce nga ko, def komu g&#235;n a suufe tuuti malaaka yi.Kaalaa nga ko teraanga ak ndam,</p> 
<p><A NAME="an_2:8">2:8</A>&nbsp; nootal ko l&#233;pp, mu teg ci t&#224;nk.&#187; Bi ko Y&#224;lla nootalee l&#233;pp nag, b&#224;yyiwul dara. Fi mu nekk gisagunu ne, l&#233;pp a ngi ci sa&#241;-sa&#241;am;</p> 
<p><A NAME="an_2:9">2:9</A>&nbsp; Waaye gis nanu Yeesu. W&#224;cce na&#241;u ko, def ko mu g&#235;n a suufe tuuti malaaka yi, ngir mu dee ci w&#224;llu &#241;&#233;pp, ndaxte loolu la Y&#224;lla dogal ci yiwam. Waaye l&#233;egi Y&#224;lla kaalaa na ko teraanga ak ndam ndax coono bi mu daj ba dee.    </p> 
<p><A NAME="an_2:10">2:10</A>&nbsp; Ndaxte Y&#224;lla mi yelloo l&#233;pp te s&#224;kk l&#233;pp, dogal na def &#241;u bare ay doomam, boole leen ci ndamam. Jekk na nag mu matal Yeesu ci coono bi mu daj, moom mi leen x&#224;llal yoonu mucc gi. </p> 
<p><A NAME="an_2:11">2:11</A>&nbsp; Moom Yeesu miy sellal, ak &#241;i muy sellal, &#241;oom &#241;&#233;pp genn njaboot la&#241;u. Moo tax Yeesu rusu leen a wooye ay doomi baayam. </p> 
<p><A NAME="an_2:12">2:12</A>&nbsp; Nee na:&#171;Yaw Y&#224;lla, dinaa xamle sa turci samay doomi baay,dinaa la tagg ci biir mbooloo mi.&#187;</p> 
<p><A NAME="an_2:13">2:13</A>&nbsp; Newaat na:&#171;Dinaa am ci Y&#224;lla k&#243;olute.&#187; Dellu na waxaat ne:&#171;Maa ngi nii, man ak doom yi ma Y&#224;lla jox.&#187;    </p> 
<p><A NAME="an_2:14">2:14</A>&nbsp; Doomam yooyu muy wax, nit kese la&#241;u. Looloo tax Yeesu it moom ci boppam, w&#224;cc na, j&#235;mmoo ni &#241;oom, ngir dee, ba man caa daaneel Ibliis, mi yore dooley dee. </p> 
<p><A NAME="an_2:15">2:15</A>&nbsp; Noonu mu yiwi nit, &#241;i meloon ni ay jaam seen giiru dund g&#233;pp ndax ragal a dee. </p> 
<p><A NAME="an_2:16">2:16</A>&nbsp; Leer na ne, Yeesu xettalisiwul malaaka yi, waaye askanu Ibraayma lay xettalisi. </p> 
<p><A NAME="an_2:17">2:17</A>&nbsp; Looloo taxoon mu war a mel niy doomi baayam ci b&#233;pp f&#224;nn, ngir doon seen saraxalekat bu mag fa kanam Y&#224;lla, bi leen y&#235;r&#235;m te di s&#224;mm k&#243;ll&#235;re, te ci ligg&#233;eyu saraxaleem joxe na bakkanam ngir dindi b&#224;kkaari nit &#241;i, ba Y&#224;lla baal leen. </p> 
<p><A NAME="an_2:18">2:18</A>&nbsp; Gannaaw sonn na ci nattu yi mu daj, man na dimbali &#241;iy jaar ciy nattu.</p> 
<p><A NAME="an_3:1">3:1</A>&nbsp; Kon nag y&#233;en bokk yu sell yi, y&#233;en &#241;i Y&#224;lla woo, ngeen bokk ci nguuram gu kawe ga, seetleen ci Yeesu, moom miy ndawu Y&#224;lla li, di saraxalekat bu mag bi ci yoon wi nu g&#235;m. </p> 
<p><A NAME="an_3:2">3:2</A>&nbsp; Ku takku la ci ligg&#233;ey bi ko Y&#224;lla sas, ni ko Musaa nekke woon ci l&#233;pp lu j&#235;m ci waa k&#235;r Y&#224;lla. </p> 
<p><A NAME="an_3:3">3:3</A>&nbsp; Waaye Yeesu yelloo na ndam lu sut lu Musaa, ni kiy tabax k&#235;r &#235;ppe maana k&#235;r ga muy tabax. </p> 
<p><A NAME="an_3:4">3:4</A>&nbsp; Ndaxte k&#235;r gu nekk am na ku ko sos, waaye ki sos l&#233;pp mooy Y&#224;lla. </p> 
<p><A NAME="an_3:5">3:5</A>&nbsp; Musaa moom ku takku la woon ci l&#233;pp lu j&#235;m ci waa k&#235;r Y&#224;lla. Waaye jawri&#241; rekk la woon, ngir seede li Y&#224;lla waroon a y&#233;gle. </p> 
<p><A NAME="an_3:6">3:6</A>&nbsp; Yeesu nag ku takku la it, waaye Doom la, juy yilif k&#235;r Baayam. Nun nooy k&#235;ram googu, bu nu saxee ci sunu k&#243;olute te di b&#233;g ci li nuy s&#233;entu.    </p> 
<p><A NAME="an_3:7">3:7</A>&nbsp; Moo tax Xel mu Sell mi wax lii ci Mbind mi:&#171;Bu ngeen d&#233;ggee tey jii baatu Y&#224;lla bi,</p> 
<p><A NAME="an_3:8">3:8</A>&nbsp; buleen d&#235;g&#235;r bopp,ni seeni maam defoon ca m&#224;ndi&#331; ma,keroog ba &#241;u d&#235;ddoo Y&#224;lla di ko dii&#331;at.&#187;</p> 
<p><A NAME="an_3:9">3:9</A>&nbsp; Y&#224;lla ne:&#171;Foofa seeni maam dii&#331;at na&#241;u ma fa,di ma fexee fiir,te gis na&#241;u samay j&#235;f </p> 
<p><A NAME="an_3:10">3:10</A>&nbsp; diirub &#241;eent-fukki at.Looloo tax gennliku naa leen, daldi ne:&#8220;Seeni xalaat a leen di r&#233;eral saa su nekk,xamu&#241;u yoon yi ma neex.&#8221; </p> 
<p><A NAME="an_3:11">3:11</A>&nbsp; Gi&#241; naa kon ci sama mer ne:&#8220;Du&#241;u dugg mukk ci sama noflaay.&#8221;&#187;    </p> 
<p><A NAME="an_3:12">3:12</A>&nbsp; Bokk yi, wottuleen ba kenn ci y&#233;en ba&#241; a am xol bu bon te g&#235;madi, bay d&#235;ddu Y&#224;lla jiy dund. </p> 
<p><A NAME="an_3:13">3:13</A>&nbsp; Waaye b&#233;s bu nekk, deeleen so&#241;&#241;ante ci lu j&#235;m ci Y&#224;lla, fi ak b&#233;s boobu &#241;u wax w&#233;yul, ngir ragal b&#224;kkaar nax kenn, ba xolam t&#235;ju. </p> 
<p><A NAME="an_3:14">3:14</A>&nbsp; Am nanu w&#224;ll ci Kirist, su nu w&#233;yee fii ba muj ga ci sunu k&#243;olute, gi nu amoon ca nj&#224;lb&#233;en ga. </p> 
<p><A NAME="an_3:15">3:15</A>&nbsp; Lii la Mbind mi wax:&#171;Bu ngeen d&#233;ggee tey jii baatu Y&#224;lla bi,buleen d&#235;g&#235;r bopp,ni seeni maam defoon, ba &#241;u d&#235;ddoo Y&#224;lla.&#187;    </p> 
<p><A NAME="an_3:16">3:16</A>&nbsp; &#209;an &#241;oo d&#233;gg baatu Y&#224;lla bi nag te di ko d&#235;ddu? Xanaa &#241;a Musaa g&#233;nne woon Misra &#241;&#233;pp. </p> 
<p><A NAME="an_3:17">3:17</A>&nbsp; Te &#241;an la Y&#224;lla mere lu mat &#241;eent-fukki at? Xanaa &#241;i daan b&#224;kkaar te seeni n&#233;ew t&#235;dd ca m&#224;ndi&#331; ma. </p> 
<p><A NAME="an_3:18">3:18</A>&nbsp; Te it bi Y&#224;lla defee ngi&#241; lii: &#171;Du&#241;u dugg mukk ci sama noflaay,&#187; booba &#241;an &#241;oo ko taxoon di wax? Xanaa &#241;a ko d&#233;ggadil. </p> 
<p><A NAME="an_3:19">3:19</A>&nbsp; Noonu gis nanu sax ne, jotu&#241;oo dugg ci noflaay boobu ndax seen g&#235;madi.</p> 
<p><A NAME="an_4:1">4:1</A>&nbsp; Y&#224;lla dige na ne, dina am &#241;u dugg ca noflaayam. Kon ndegam dige boobu mi ngi taxaw ba tey, moytuleen ba kenn ci y&#233;en r&#233;er ba du dugg ci noflaay boobu. </p> 
<p><A NAME="an_4:2">4:2</A>&nbsp; Nun jot nanu xebaar bu baax bi ni &#241;oom, waaye k&#224;ddu, ga &#241;u d&#233;ggoon, jari&#241;u leen dara, ndaxte boolewu&#241;u ci ng&#235;m, ba &#241;u koy d&#233;glu. </p> 
<p><A NAME="an_4:3">4:3</A>&nbsp; Nun &#241;i g&#235;m nag nooy dugg ci noflaayam, ni ko Mbind mi waxe:&#171;Gi&#241; naa kon ci sama mer ne:&#8220;Du&#241;u dugg mukk ci sama noflaay,&#8221;&#187; doonte sax ligg&#233;eyam b&#233;pp matoon na, ca ba mu s&#224;kkee &#224;ddina ak l&#233;egi. Ci lu j&#235;m ci jur&#243;om-&#241;aareelu fan ba,</p> 
<p><A NAME="an_4:4">4:4</A>&nbsp; am na fu &#241;u wax ci Mbind mi ne:&#171;Y&#224;lla noppalu na ci ligg&#233;eyam b&#233;ppca jur&#243;om-&#241;aareelu fan ba.&#187;</p> 
<p><A NAME="an_4:5">4:5</A>&nbsp; Te it waxoon na ci baat yi nu jot a lim ba noppi:&#171;Du&#241;u dugg mukk ci sama noflaay.&#187;</p> 
<p><A NAME="an_4:6">4:6</A>&nbsp; Kon am na &#241;u ci war a dugg ba tey. Te &#241;i j&#235;kkoon a jot xebaar bu baax bi, duggu&#241;u ci ndax seen d&#233;ggadi. </p> 
<p><A NAME="an_4:7">4:7</A>&nbsp; Noonu ay ati at gannaaw ga, Y&#224;lla &#224;ppaat na beneen b&#233;s, def ko &#171;tey jii,&#187; bi mu waxee ci g&#233;mmi&#241;u Daawuda ci baat yii &#241;u jot a lim:&#171;Bu ngeen d&#233;ggee tey jii baatu Y&#224;lla bi,buleen d&#235;g&#235;r bopp.&#187;</p> 
<p><A NAME="an_4:8">4:8</A>&nbsp; Su Yosuwe duggaloon sunu maam ya ca noflaayu Y&#224;lla ba, kon gannaaw gi Y&#224;lla du wax dara ci lu j&#235;m ci beneen b&#233;s. </p> 
<p><A NAME="an_4:9">4:9</A>&nbsp; Kon ba tey Y&#224;llaa ngi dencal ay gaayam noflaay bu nirook noflaayu Y&#224;lla ca jur&#243;om-&#241;aareelu fan ba. </p> 
<p><A NAME="an_4:10">4:10</A>&nbsp; Ndaxte k&#233;pp ku mas a dugg ca noflaayu Y&#224;lla, noppalu na ci ay j&#235;fam ni Y&#224;lla. </p> 
<p><A NAME="an_4:11">4:11</A>&nbsp; Nanu farlu boog, ngir dugg ci noflaay boobu, ba kenn ba&#241; a d&#233;ggadi, ba daanu ni maam ya ca m&#224;ndi&#331; ma.    </p> 
<p><A NAME="an_4:12">4:12</A>&nbsp; Xam nanu ne, k&#224;ddug Y&#224;lla mi ngi dund te am na doole. Moo g&#235;n a &#241;aw jaasiy &#241;aari boor. Day dagg ba fa xol ak xel digaloo, ba fa yax yi ak yuq gi di teqalikoo, te man na &#224;tte xalaat yi ak m&#233;b&#233;ti xol. </p> 
<p><A NAME="an_4:13">4:13</A>&nbsp; Te itam amul mbindeef mu man a n&#235;bbu Y&#224;lla, waaye l&#233;pp a ubbiku, ba ne f&#224;&#331;&#331; ci b&#235;ti ki nu war a &#224;tte.    </p> 
<p><A NAME="an_4:14">4:14</A>&nbsp; Gannaaw am nanu saraxalekat bu mag-a-mag bu &#224;gg ba ca kanam Y&#224;lla, di Yeesu Doomu Y&#224;lla ji, nanu j&#224;pp bu d&#235;g&#235;r yoon wi nu g&#235;m. </p> 
<p><A NAME="an_4:15">4:15</A>&nbsp; Saraxalekat bu mag bi nu am, du ku m&#235;nul a bokk ak nun sunuy naqar; moom sax far jaar na ci nattu ni nun ci b&#233;pp f&#224;nn, waaye deful b&#224;kkaar. </p> 
<p><A NAME="an_4:16">4:16</A>&nbsp; Kon nag nanu am k&#243;olute ci jege jalu Y&#224;lla bu yiw ba, ngir jot y&#235;rmandeem ak yiwam, ngir mu wallu nu fu soxla taxawe.</p> 
<p><A NAME="an_5:1">5:1</A>&nbsp; Saraxalekat bu mag bu nekk nag, ci biir nit &#241;i la&#241;u ko j&#235;le, te fal ko muy dox seen diggante ak Y&#224;lla. Noonu dina j&#233;bbal Y&#224;lla ay sarax, tey rendi ay mala ngir dindi seeni b&#224;kkaar. </p> 
<p><A NAME="an_5:2">5:2</A>&nbsp; Te ndegam moom ci boppam nit kese la, man na mu&#241;al &#241;iy moy ndax seen &#241;&#224;kka xam. </p> 
<p><A NAME="an_5:3">5:3</A>&nbsp; Li mu &#241;&#224;kk doole moo tax mu war a def ay sarax ngir mbaalug b&#224;kkaaram, ni mu ko t&#224;mmee defal mbooloo mi.    </p> 
<p><A NAME="an_5:4">5:4</A>&nbsp; Kenn m&#235;nul a teral sa bopp ba doon ab saraxalekat, su dul ne Y&#224;llaa la woo, ni mu ko defe woon Aaroona. </p> 
<p><A NAME="an_5:5">5:5</A>&nbsp; Kirist itam y&#233;kkatiwul boppam, ba doon saraxalekat bu mag, waaye Y&#224;lla moo ko woo, bi muy wax ne:&#171;Yaa di sama Doom,maa di sa Baay tey.&#187;</p> 
<p><A NAME="an_5:6">5:6</A>&nbsp; Am na feneen fu mu wax ne:&#171;Doon nga saraxalekat ba f&#224;wwmel ni Melkisedeg.&#187;</p> 
<p><A NAME="an_5:7">5:7</A>&nbsp; Giiru dundam g&#233;pp ci &#224;ddina, Kirist da daan &#241;aan wall ci Y&#224;lla, di ko d&#233;nku, boole ko ak i jooy ak i rangoo&#241;. Da doon &#241;aan ci Y&#224;lla, mi ko man a musal ci dee. Te &#241;aanam nangu na, ndax ni mu j&#233;bbale boppam Y&#224;lla. </p> 
<p><A NAME="an_5:8">5:8</A>&nbsp; Waaye li muy nekk-nekk doom, teewul mu j&#224;ng d&#233;ggal Y&#224;lla, jaare ko ci coono bi mu daj. </p> 
<p><A NAME="an_5:9">5:9</A>&nbsp; Noonu la &#224;gge cig mat, &#241;u def ko ki waral mucc gi dul jeex, ngir &#241;i ko d&#233;ggal &#241;&#233;pp. </p> 
<p><A NAME="an_5:10">5:10</A>&nbsp; Fekk na Y&#224;lla tudde ko saraxalekat bu mag ni ko Melkisedeg nekke.    </p> 
<p><A NAME="an_5:11">5:11</A>&nbsp; Ci f&#224;nn googu, am na lu bare lu nu ci b&#235;gg a wax, waaye tekkil leen ko dina jafe, ndaxte dangeen a naqari xel. </p> 
<p><A NAME="an_5:12">5:12</A>&nbsp; Bu y&#224;gg ngeen waroon a j&#224;ngal &#241;eneen &#241;i, waaye soxla ngeen ba tey ku leen di tette ci k&#224;ddug Y&#224;lla. L&#233;egi nag y&#233;ena ngi tollu fi &#241;u leen war a n&#224;mpale, ndaxte &#224;ttanuleen &#241;am wu d&#235;g&#235;r. </p> 
<p><A NAME="an_5:13">5:13</A>&nbsp; K&#233;pp kuy n&#224;mp, ab xale nga ba tey. J&#235;feegoo nj&#224;ngale, mi j&#235;m ci w&#224;llu njubte. </p> 
<p><A NAME="an_5:14">5:14</A>&nbsp; Waaye &#241;am wu d&#235;g&#235;r, &#241;i mat a ko yelloo, maanaam &#241;iy j&#235;fandikoo seen xel ngir r&#224;&#241;&#241;ee lu baax ak lu bon.</p> 
<p><A NAME="an_6:1">6:1</A>&nbsp; Kon nag l&#233;egi, nanu j&#243;ge ci liifantu gi j&#235;m ci Kirist, te j&#224;ll cig mat. Nanu ba&#241; a dalaat nj&#224;ngale mu j&#235;kk moomu, ci ne nit &#241;i da&#241;oo war a tuub j&#235;f, yi j&#235;m ci dee, te g&#235;m Y&#224;lla,</p> 
<p><A NAME="an_6:2">6:2</A>&nbsp; di leen j&#224;ngalaat ci mbirum sangu set ci ay f&#224;nn yu bare, ak teg loxo ak ci mbirum ndekkite ak lu j&#235;m ci &#224;tte biy sax d&#224;kk. </p> 
<p><A NAME="an_6:3">6:3</A>&nbsp; Te noonu lanuy def, bu soobee Y&#224;lla.    </p> 
<p><A NAME="an_6:4">6:4</A>&nbsp; Li nu war a j&#235;me kanam mooy lii: su amee ay nit &#241;u Y&#224;lla xas a leeral ba noppi, &#241;u mos mayu Y&#224;lla gi, am w&#224;ll ci Xelam mu Sell,</p> 
<p><A NAME="an_6:5">6:5</A>&nbsp; te xam mbaax, gi ci k&#224;ddug Y&#224;lla, ak k&#233;emaani jamono jiy &#241;&#235;w,</p> 
<p><A NAME="an_6:6">6:6</A>&nbsp; te loolu l&#233;pp teewul &#241;u walbatiku, &#241;oo&#241;u kenn dootu leen man a yeesalaat, ba &#241;u tuub seeni b&#224;kkaar. Li ko waral moo di, da&#241;oo b&#235;gg a daajaat Doomu Y&#224;lla ji ci bant, di ko toroxal, te fekk muy seen ngaa&#241;.    </p> 
<p><A NAME="an_6:7">6:7</A>&nbsp; Maanaam suuf suy naan taw bi ciy dal, tey jox &#241;i &#241;u koy beyal g&#224;ncax gu am njari&#241;, day jot barke bi j&#243;ge ci Y&#224;lla. </p> 
<p><A NAME="an_6:8">6:8</A>&nbsp; Waaye su me&#241;&#241;ee ay d&#233;g ak ay xaaxaam, du am benn njari&#241;; repp na &#241;u alag ko, te lakk lay mujje.    </p> 
<p><A NAME="an_6:9">6:9</A>&nbsp; Waaye nag y&#233;en samay soppe, su fekkee ne sax, nii lanuy waxe, nu ngi yaakaar li g&#235;n ci y&#233;en te &#224;nd ak mucc. </p> 
<p><A NAME="an_6:10">6:10</A>&nbsp; Y&#224;lla &#241;&#224;kkul worma bay f&#224;tte seen ligg&#233;ey ak mb&#235;ggeel, gi ngeen wone ci turam, ci li ngeen dimbali ay gaayam, te y&#233;ena ngi koy def ba tey. </p> 
<p><A NAME="an_6:11">6:11</A>&nbsp; Waaye danoo b&#235;gg kenn ku nekk ci y&#233;en wone cawarte gu mel ni ga ngeen amoon, ba kera ngeen di am mat, gi ngeen di s&#233;entu. </p> 
<p><A NAME="an_6:12">6:12</A>&nbsp; B&#235;ggunu ngeen tayel, waaye royleen &#241;i g&#235;m te mu&#241;, ndaxte &#241;ooy jot li leen Y&#224;lla dig.    </p> 
<p><A NAME="an_6:13">6:13</A>&nbsp; Ibraayma bokk na ci &#241;oom. Bi ko Y&#224;llay dig, m&#235;nul woon a gi&#241; ci keneen ku ko g&#235;n a m&#224;gg, ba tax mu gi&#241; ci boppam, </p> 
<p><A NAME="an_6:14">6:14</A>&nbsp; ne ko: &#171;S&#224;llaaw dinaa la barkeel, yokk saw askan.&#187; </p> 
<p><A NAME="an_6:15">6:15</A>&nbsp; Noonu Ibraayma di xaar tey mu&#241;, ba jot li ko Y&#224;lla digoon.    </p> 
<p><A NAME="an_6:16">6:16</A>&nbsp; Nit kuy gi&#241; nag, daf koy w&#233;kk ci ku ko sut. Ngi&#241; lu mel noonu moo w&#243;oral mbir te mooy jeexal l&#233;pp lu &#241;uy werante. </p> 
<p><A NAME="an_6:17">6:17</A>&nbsp; &#209;i war a jot li mu dige, Y&#224;lla dafa leen b&#235;ggoon a won ne, dogalam du tebbiku mukk; looloo tax mu dige, boole ci ngi&#241;. </p> 
<p><A NAME="an_6:18">6:18</A>&nbsp; Noonu &#241;aari j&#235;f yooyu nga xam ne du&#241;u tebbiku te Y&#224;lla m&#235;nu cee dellu gannaaw, da&#241;u nuy g&#235;n a s&#243;ob ci mu&#241;, nun &#241;i daw ba am kiiraay, ngir nu man a t&#233;ye bu d&#235;g&#235;r yaakaar, ji mu nu dig. </p> 
<p><A NAME="an_6:19">6:19</A>&nbsp; Ci yaakaar jooju lanu s&#235;s sunu xol, ba man a sampu bu d&#235;g&#235;r. Yaakaar la juy j&#224;ll ba fa Y&#224;lla nekk, ca gannaaw ridob b&#233;rab bu sell-baa-sell. </p> 
<p><A NAME="an_6:20">6:20</A>&nbsp; Yeesu ci boppam moo fa j&#235;kk a dugg, muy ndaw li nu jiitu, &#241;u def ko saraxalekat bu mag ba f&#224;ww, mel ni Melkisedeg.</p> 
<p><A NAME="an_7:1">7:1</A>&nbsp; Melkisedeg moomu doon buuru Salem, moo nekkoon saraxalekat ca Y&#224;lla Aji Kawe ji. Gannaaw ba Ibraayma d&#224;qee buur ya, ba dellusi, Melkisedeg gatandu woon na ko, di ko barkeel. </p> 
<p><A NAME="an_7:2">7:2</A>&nbsp; Noonu Ibraayma fab fukkeelu c&#233;r bi, maanaam asaka, ci li mu j&#235;le woon ci xare ba l&#233;pp, jox ko. Ci lu j&#235;kk turu Melkisedeg mi ngi tekki &#171;buur bu jub bi.&#187; Gannaaw loolu mooy buuru Salem, tur woowu mooy tekki &#171;buuru j&#224;mm.&#187;</p> 
<p><A NAME="an_7:3">7:3</A>&nbsp; Melkisedeg nag xamalu&#241;u ko baay, xamalu&#241;u ko yaay walla menn maam. Amul fenn fu &#241;u wax ag juddoom walla ag deeyam. Moo tax nu di ko mengale ak Doomu Y&#224;lla ji, ndaxte saraxalekat la bu kenn dul wuutu.    </p> 
<p><A NAME="an_7:4">7:4</A>&nbsp; Seetleen ni mu m&#224;gge, moom Melkisedeg! Ibraayma sax, maamu cosaan mi, fab na li mu j&#235;le woon l&#233;pp ca xare ba, jox Melkisedeg asaka ja. </p> 
<p><A NAME="an_7:5">7:5</A>&nbsp; Yoonu Musaa digle na ne, &#241;i bokk ci giiru Lewi te di ay saraxalekat, na&#241;u jot asaka ci alalu b&#224;nni Israyil, doonte sax &#241;uy seeni bokk te soqikoo ci Ibraayma. </p> 
<p><A NAME="an_7:6">7:6</A>&nbsp; Waaye Melkisedeg mi bokkul woon ci giiru Lewi, jotoon na asaka ci alali Ibraayma. Te rax-ca-dolli barkeel na ko, moom mi Y&#224;lla s&#233;dde woon dige yi. </p> 
<p><A NAME="an_7:7">7:7</A>&nbsp; Kiy barkeel a g&#235;n a m&#224;gg ki &#241;uy barkeel, loolu amu ci benn werante. </p> 
<p><A NAME="an_7:8">7:8</A>&nbsp; Saraxalekat yi soqikoo ci Lewi, &#241;u ngi jot asaka, ni ko Melkisedeg jote woon. Waaye &#241;oom &#241;u nar a dee la&#241;u. Melkisedeg nag moom, Mbind mi w&#243;oral na ne, dafay dund. </p> 
<p><A NAME="an_7:9">7:9</A>&nbsp; L&#233;egi nag ci ni &#241;u ko man a waxe, Lewi miy jot asaka ci b&#224;nni Israyil, moom ci boppam jox na ko Melkisedeg, jaare ko ci Ibraayma. </p> 
<p><A NAME="an_7:10">7:10</A>&nbsp; Ndaxte mi ngi nekkoon ci ge&#241;og maamam Ibraayma, bi ko Melkisedeg gatandoo.    </p> 
<p><A NAME="an_7:11">7:11</A>&nbsp; Jox na&#241;u b&#224;nni Israyil yoon wu sukkandiku ci ligg&#233;eyu saraxalekat yi soqikoo ci Lewi. Su fekkoonte ne nag ligg&#233;eyu saraxalekat yooyu manoon na yeggale nit cig mat, kon du soxlaati ab saraxalekat ni ko Melkisedeg nekke, ci f&#224;nn gu wuute ak gu Aaroona. </p> 
<p><A NAME="an_7:12">7:12</A>&nbsp; Te bu &#241;u fi j&#235;lee saraxalekat yi ak seen ligg&#233;ey, da&#241;oo war a toxal itam yoon, wi &#241;u fi t&#235;raloon. </p> 
<p><A NAME="an_7:13">7:13</A>&nbsp; Noonu Yeesu mi nuy wax, mi ngi soqikoo ci geneen giir gu bokkul ak giiru Lewi. Giir googu nag, amu ci kenn ku ci mas a def ligg&#233;eyu saraxale ca saraxalukaay ba. </p> 
<p><A NAME="an_7:14">7:14</A>&nbsp; Li w&#243;or moo di, sunu Boroom mi ngi soqikoo ci giiru Yuda. Te bi Musaa bindee ci mbirum saraxalekat yi, limaalewul woon giir googu. </p> 
<p><A NAME="an_7:15">7:15</A>&nbsp; Li waral mbir mi g&#235;n a leer moo di ne, beneen saraxalekat bu mel ni Melkisedeg dafa &#241;&#235;w. </p> 
<p><A NAME="an_7:16">7:16</A>&nbsp; Te defu&#241;u ko saraxalekat jaarale ko ci yoonu ndono, waaye fal na&#241;u ko ci dooley dund gu amul &#224;pp. </p> 
<p><A NAME="an_7:17">7:17</A>&nbsp; Ndaxte seedeel na&#241;u Yeesu lii:&#171;Doon nga saraxalekat ba f&#224;wwmel ni Melkisedeg.&#187;    </p> 
<p><A NAME="an_7:18">7:18</A>&nbsp; Noonu tebbi na&#241;u yoon wu j&#235;kk, wa n&#233;ewoon doole te me&#241;&#241;ul dara </p> 
<p><A NAME="an_7:19">7:19</A>&nbsp; --ndax yoonu Musaa yeggalewul dara cig mat &#8212; waaye dugalal na&#241;u nu fii yaakaar ju g&#235;n ju nu man a jaare ngir jege Y&#224;lla.    </p> 
<p><A NAME="an_7:20">7:20</A>&nbsp; Te rax-ca-dolli ngi&#241; &#224;nd na ci. Ndaxte &#241;i soqikoo ci Lewi doon na&#241;u ay saraxalekat te kenn gi&#241;ul. </p> 
<p><A NAME="an_7:21">7:21</A>&nbsp; Waaye nag Yeesu moom doon na saraxalekat, bi Y&#224;lla gi&#241;ee ne ko:&#171;Boroom bi gi&#241; nate du dellu gannaaw mukk:&#8220;Doon nga saraxalekat ba f&#224;ww.&#8221;&#187;</p> 
<p><A NAME="an_7:22">7:22</A>&nbsp; Ngi&#241; loolu moo tax Yeesu nekk tayle, giy w&#243;oral k&#243;ll&#235;re gi g&#235;n.    </p> 
<p><A NAME="an_7:23">7:23</A>&nbsp; Te it yeneen saraxalekat yi da&#241;oo bare woon, ndaxte dee moo daan tax du&#241;u man a sax ci seen ligg&#233;ey. </p> 
<p><A NAME="an_7:24">7:24</A>&nbsp; Waaye Yeesu miy dund ba f&#224;ww, sasoo na ligg&#233;eyu saraxale bu sax f&#224;ww. </p> 
<p><A NAME="an_7:25">7:25</A>&nbsp; Loolu moo tax it mu man a musal tey yeggale cig mat &#241;iy jaar ci moom te b&#235;gg jege Y&#224;lla, ndaxte mi ngi dund ba f&#224;ww ngir di leen rammu.    </p> 
<p><A NAME="an_7:26">7:26</A>&nbsp; Kon nag Yeesu mooy saraxalekat bu mag, bi nu soxla; dafa sell, du def lu bon, du taq b&#224;kkaar, bokkul dara ak b&#224;kkaarkat yi, te y&#233;ege na&#241;u ko fa Y&#224;lla. </p> 
<p><A NAME="an_7:27">7:27</A>&nbsp; Niroowul ak yeneen saraxalekat yu mag yi; soxlawul di def b&#233;s bu set ay saraxi mala ngir b&#224;kkaari boppam j&#235;kk, teg ca yoy mbooloo mi. Yeesu def na sarax benn yoon ba f&#224;ww ngir dindi b&#224;kkaar yi, bi muy joxe bakkanam. </p> 
<p><A NAME="an_7:28">7:28</A>&nbsp; Naka yoonu Musaa, aji n&#233;ew doole yi lay fal saraxalekat yu mag. Waaye ngi&#241;u Y&#224;lla gi &#241;&#235;w gannaaw yoon wi, Doom ji la fal saraxalekat bu mag bu mat ba f&#224;ww.</p> 
<p><A NAME="an_8:1">8:1</A>&nbsp; Lii mooy li &#235;pp solo ci li nuy wax: am nanu saraxalekat bu mag bu mel noonu, moom mi toog ci ndeyjooru Aji M&#224;gg ja ca nguuram ca kaw. </p> 
<p><A NAME="an_8:2">8:2</A>&nbsp; Mu ngi ligg&#233;ey ca b&#233;rab bu sell-baa-sell, di m&#224;ggalukaay bu d&#235;ggu. Nit defaru ko; Boroom bee ko sos.    </p> 
<p><A NAME="an_8:3">8:3</A>&nbsp; B&#233;pp saraxalekat bu mag fal na&#241;u ko, ngir muy def ay sarax ak ay saraxi mala yu j&#235;m ca Y&#224;lla. Kon nag f&#224;ww Yeesu am lu mu joxe. </p> 
<p><A NAME="an_8:4">8:4</A>&nbsp; Bu nekkoon ci &#224;ddina, du nekk sax saraxalekat, ndaxte am na fi ba noppi ay saraxalekat yuy def ay sarax, ni ko yoonu Musaa santaanee. </p> 
<p><A NAME="an_8:5">8:5</A>&nbsp; Saraxalekat yooyu &#241;u ngi ligg&#233;eyal Y&#224;lla ca m&#224;ggalukaay, ba nekk misaal tey takkandeeru y&#235;f yu d&#235;ggu, ya f&#233;ete kaw. Moo tax ba Musaa naree defar t&#224;ntu m&#224;ggalukaay ba, Y&#224;lla artu na ko ne ko: &#171;Teeylul ba def l&#233;pp, roye ko ci bi ma la won ca tund wa.&#187;</p> 
<p><A NAME="an_8:6">8:6</A>&nbsp; Waaye l&#233;egi nag ligg&#233;eyu saraxale, bi &#241;u jox Yeesu, moo g&#235;n a m&#224;gg ligg&#233;eyu saraxalekat yooyu, mel ni it k&#243;ll&#235;re, gi Yeesu fas diggante Y&#224;lla ak nit, moo sut k&#243;ll&#235;re gu j&#235;kk ga te mu t&#235;dd ci ay dige yu &#235;pp yu j&#235;kk ya.    </p> 
<p><A NAME="an_8:7">8:7</A>&nbsp; Bu fekkoonte ne, k&#243;ll&#235;re gu j&#235;kk ga dafa amul woon benn sikk, kon du aajo &#241;u koy weccee ak geneen. </p> 
<p><A NAME="an_8:8">8:8</A>&nbsp; Waaye nag Y&#224;lla sikk na b&#224;nni Israyil, bi mu naan:Boroom bi nee na:&#171;Ay fan a ngi &#241;&#235;wyu may fasi k&#243;ll&#235;re gu beesak b&#224;nni Israyil ak waa Yude.K&#243;ll&#235;re googu nagbokkul ak gi ma fasoon ak seeni maam,</p> 
<p><A NAME="an_8:9">8:9</A>&nbsp; ba ma leen j&#224;ppee ci loxo,g&#233;nne leen r&#233;ewu Misra.Boroom bi nee na:Beddeeku naa leenndaxte s&#224;mmu&#241;u sama k&#243;ll&#235;re. </p> 
<p><A NAME="an_8:10">8:10</A>&nbsp; Boroom bi nee na:K&#243;ll&#235;re gaa ngii,k&#243;ll&#235;re gi may fas ak b&#224;nni Israyil,bu b&#233;s yooyule weesoo.Dinaa def samay ndigal ci seen xel,bind ko ci seen xol.Dinaa nekk seen Y&#224;lla,&#241;u doon samay gaay. </p> 
<p><A NAME="an_8:11">8:11</A>&nbsp; Kenn dootul war a j&#224;ngal moroomamwalla mbokkam, di wax naan:&#8220;Xamal Boroom bi!&#8221;Ndaxte &#241;&#233;pp dina&#241;u ma xam,li dale ci ki g&#235;n a ndaw ba ci ki g&#235;n a mag. </p> 
<p><A NAME="an_8:12">8:12</A>&nbsp; Ndaxte dinaa leen baal seeni too&#241;,te dootuma f&#224;ttaliku seeni b&#224;kkaar.&#187;    </p> 
<p><A NAME="an_8:13">8:13</A>&nbsp; Kon nag bi Y&#224;llay wax ci k&#243;ll&#235;re gu bees gi, dafa fekk mu m&#224;ggatal gu j&#235;kk ga. Te lu xewwi te m&#224;ggat mi ngi ci t&#224;nki w&#233;y.</p> 
<p><A NAME="an_9:1">9:1</A>&nbsp; K&#243;ll&#235;re gu j&#235;kk ga &#235;mboon na ay ndigal ci mbirum ni &#241;u war a jaamoo Y&#224;lla. Amoon na itam k&#235;r Y&#224;lla gu nekkoon &#224;ddina. </p> 
<p><A NAME="an_9:2">9:2</A>&nbsp; Nekkoon na ab t&#224;ntu m&#224;ggalukaay bu &#241;u s&#233;ddale &#241;aari n&#233;eg. Ca ba jiitu la l&#224;mpu diwlin ba nekkoon ak taabal, ja &#241;u daan teg mburu ya &#241;u daa j&#233;bbal Y&#224;lla. Foofaa nga tuddoon b&#233;rab bu sell ba. </p> 
<p><A NAME="an_9:3">9:3</A>&nbsp; N&#233;eg ba &#241;u tudde b&#233;rab bu sell-baa-sell a nga nekkoon ca gannaaw &#241;aareelu rido ba. </p> 
<p><A NAME="an_9:4">9:4</A>&nbsp; Saraxalukaayu wurus, ba &#241;uy taal cuuraay ca kawam, a nga fa woon, ak gaalu k&#243;ll&#235;re, ga &#241;u taf wurus ba mu daj. Ca biir gaal ga amoon na fa benn njaqu wurus bu defoon &#241;am, wi &#241;uy wax m&#224;nn, ak it yetu Aaroona wi jebbi woon, ak &#224;lluway doj, ya &#241;u bindoon wax yi k&#243;ll&#235;re gi &#235;mb. </p> 
<p><A NAME="an_9:5">9:5</A>&nbsp; Ca kaw gaal ga teg na&#241;u fa &#241;aari nataali mbindeef yu &#241;uy wax Seruben, yu doon wone ndamu Y&#224;lla. Seeni laaf &#241;oo doon yiir baalukaay ba. Waaye loolu l&#233;pp l&#233;egi m&#235;nunu koo tekki benn-benn.    </p> 
<p><A NAME="an_9:6">9:6</A>&nbsp; Ba &#241;u defaree l&#233;pp, saraxalekat ya da&#241;u daan dugg b&#233;s bu set ca n&#233;eg bu j&#235;kk ba, ngir mottali seen ligg&#233;eyu saraxale ca Y&#224;lla. </p> 
<p><A NAME="an_9:7">9:7</A>&nbsp; Waaye ca n&#233;eg ba ca topp, saraxalekat bu mag ba rekk moo fa daan dugg benn yoon ci at mi. Te daawu fa dugg mukk te y&#243;bbaalewul deretu mala, yi muy jagleel Y&#224;lla, ngir b&#224;kkaari boppam ak yu mbooloo mi daan def ci seen &#241;&#224;kka xam. </p> 
<p><A NAME="an_9:8">9:8</A>&nbsp; Ci noonu nag Xel mu Sell mi wone na ne, yoon wi &#241;uy jaar, ba dem ca b&#233;rab bu sell-baa-sell, ubbikoogul woon, fi ak t&#224;nt ba j&#235;kk baa ngi doon taxaw. </p> 
<p><A NAME="an_9:9">9:9</A>&nbsp; Misaal la ci jamonoy tey; dafay wone ne, sarax yi ak saraxi mala yi &#241;u daan jagleel Y&#224;lla, m&#235;nu&#241;oo dalal xelu jaamukatu Y&#224;lla bi. </p> 
<p><A NAME="an_9:10">9:10</A>&nbsp; Sarax yooyu &#241;u ngi j&#235;moon ci lekk ak ci naan ak ci f&#224;nn yu bare ci mbirum sangu set. Ay s&#224;rt yu j&#235;m ci yaram la&#241;u, yu &#241;u waroon a farataal, ba kera jamono ji Y&#224;llay t&#235;ral k&#243;ll&#235;re gu bees.    </p> 
<p><A NAME="an_9:11">9:11</A>&nbsp; Waaye Kirist &#241;&#235;w na, doon saraxalekat bu mag, bi joxe x&#233;ewal yi teew. Jaar na ca m&#224;ggalukaay ba g&#235;n a m&#224;gg te g&#235;n a mat, te m&#224;ggalukaay booba loxol nit defaru ko, maanaam bokkul ci &#224;ddina sii. </p> 
<p><A NAME="an_9:12">9:12</A>&nbsp; Noonu Kirist dugg na benn yoon ba f&#224;ww ca b&#233;rab bu sell-baa-sell. Duggu fa ak deretu sikket yi ak yu y&#235;kk yi. Waaye mi ngi duggaale ak deretu boppam te indil na nu noonu njot gu amul &#224;pp. </p> 
<p><A NAME="an_9:13">9:13</A>&nbsp; Deretu sikket yi ak ju y&#235;kk yi, ak w&#235;llu, wi &#241;u lakk te di suy d&#243;om bi &#241;i taq sobe, &#241;ooy sellal yaram. </p> 
<p><A NAME="an_9:14">9:14</A>&nbsp; Su fekkee ne noonu la deme nag, du kon deretu Kirist moo &#235;pp doole? Jox na bakkanam Y&#224;lla, def ko sarax su amul sikk jaarale ko ci dooley Xel miy sax abadan. Kon deretam moo man a sellal sunu xel, mi nu doon yedd ndax j&#235;f yu j&#235;m ci dee, ngir nu man a jaamu Y&#224;lla jiy dund. </p> 
<p><A NAME="an_9:15">9:15</A>&nbsp; Looloo tax mu nekk Rammukat bi ci w&#224;llu k&#243;ll&#235;re gu bees ci diggante Y&#224;lla ak nit, ngir &#241;i Y&#224;lla woo am c&#233;r bu sax ci kaw, te mu digoon leen ko, ndaxte Kirist dee na, ngir jot &#241;i j&#224;dd yoon ca k&#243;ll&#235;re gu j&#235;kk ga.    </p> 
<p><A NAME="an_9:16">9:16</A>&nbsp; Ci li j&#235;m ci d&#233;nkaane bu &#241;u bind, j&#235;me ci miraas, f&#224;ww &#241;u wone firndeg deewu ka ko bind, </p> 
<p><A NAME="an_9:17">9:17</A>&nbsp; ndaxte bala d&#233;nkaaneb miraas di taxaw, dee am; te taxawul, fi ak ki ko bind a ngi dund. </p> 
<p><A NAME="an_9:18">9:18</A>&nbsp; Looloo waral k&#243;ll&#235;re gu j&#235;kk ga, &#241;u fasoon ko ak deret. </p> 
<p><A NAME="an_9:19">9:19</A>&nbsp; Keroog Musaa j&#224;ng na ndigali yoon w&#233;pp ci kanamu b&#224;nni Israyil g&#233;pp. Gannaaw loolu j&#235;l na deretu w&#235;llu, j&#235;laale ndox, ak bantu garab gu &#241;uy wax isob, laxas ci kawaru xar mu xonq. Noonu mu capp ko ca deret ja, daldi ko wis ca t&#233;ereb yoon wa ak ca mbooloo m&#233;pp </p> 
<p><A NAME="an_9:20">9:20</A>&nbsp; te naan: &#171;Lii mooy deretu k&#243;ll&#235;re gi leen Y&#224;lla t&#235;ralal.&#187; </p> 
<p><A NAME="an_9:21">9:21</A>&nbsp; Noonu mu daldi wis it deret ja ca t&#224;nt ba ak ca jumtukaay, ya &#241;u daan jaamoo. </p> 
<p><A NAME="an_9:22">9:22</A>&nbsp; Ndaxte ci yoonu Musaa, daanaka deret la&#241;uy sellale l&#233;pp, te bu deret tuuruwul, mbaalug b&#224;kkaar du am.    </p> 
<p><A NAME="an_9:23">9:23</A>&nbsp; Y&#235;fi &#224;ddina yi misaal yu d&#235;ggu yi ci asamaan, war na&#241;u leen a sellale noonu. Waaye y&#235;f yu d&#235;ggu yooyu ci asamaan, laaj na sarax yu g&#235;n a baax, ngir &#241;u sell. </p> 
<p><A NAME="an_9:24">9:24</A>&nbsp; Ndaxte Kirist duggul ci b&#233;rab bu sell bu nit tabax, muy doon nataal ci bu d&#235;ggu bi. Waaye dugg na ca biir asamaan sax, ngir taxawal nu ca kanam Y&#224;lla l&#233;egi. </p> 
<p><A NAME="an_9:25">9:25</A>&nbsp; Saraxalekat bu mag bi dafay dugg at mu jot ca b&#233;rab bu sell-baa-sell ak deret ju dul josam. Waaye Kirist joxewul bakkanam ay yooni yoon. </p> 
<p><A NAME="an_9:26">9:26</A>&nbsp; Bu demee woon noonu, kon dina sonn ba t&#224;yyi ca nj&#224;lb&#233;enug &#224;ddina ba tey. Waaye nag benn yoon rekk la fee&#241;u ci mujjeelu jamono yi, joxe boppam ni sarax ngir far b&#224;kkaar yi. </p> 
<p><A NAME="an_9:27">9:27</A>&nbsp; Kon ni nit &#241;i deeye benn yoon rekk, ba noppi jaar ca &#224;tte ba, ni ko Y&#224;lla dogale, </p> 
<p><A NAME="an_9:28">9:28</A>&nbsp; noonu it la Kirist joxee boppam benn yoon, ngir g&#224;ddu b&#224;kkaaru nit &#241;u bare, te dina fee&#241;aat, waxuma ci mbiri b&#224;kkaar, waaye ngir indil &#241;i koy s&#233;entu mucc gi.</p> 
<p><A NAME="an_10:1">10:1</A>&nbsp; Yoonu Musaa dafa misaal x&#233;ewal yi waroon a &#241;&#235;w; takkandeer la ci y&#235;f yu d&#235;ggu yi, waaye du &#241;oom ci seen bopp. Looloo tax m&#235;nul a yeggale cig mat &#241;i &#241;&#235;w ci Y&#224;lla, ndaxte at mu nekk du&#241;u j&#243;g ci j&#233;bbal Y&#224;lla sarax yooyu. </p> 
<p><A NAME="an_10:2">10:2</A>&nbsp; Sarax yi &#241;uy def, bu &#241;u manoon a sellal &#241;iy jaamu benn yoon ba f&#224;ww, kon dina&#241;u leen b&#224;yyi, ndaxte dootu&#241;u am yeraange ci seeni b&#224;kkaar. </p> 
<p><A NAME="an_10:3">10:3</A>&nbsp; Waaye da&#241;uy f&#224;ttaliku b&#224;kkaar yi ci sarax yi &#241;uy def at mu jot. </p> 
<p><A NAME="an_10:4">10:4</A>&nbsp; Ndaxte deretu y&#235;kk yi ak ju sikket yi m&#235;nu&#241;oo dindi b&#224;kkaar yi.    </p> 
<p><A NAME="an_10:5">10:5</A>&nbsp; Looloo tax bi muy w&#224;cc &#224;ddina, Kirist nee na:&#171;B&#235;ggoo saraxu mala walla beneen sarax,waaye aw yaram nga ma defaral.</p> 
<p><A NAME="an_10:6">10:6</A>&nbsp; Sarax yu &#241;uy lakkwalla sarax yiy dindi b&#224;kkaar,benn neexu la ci.</p> 
<p><A NAME="an_10:7">10:7</A>&nbsp; Moo tax ma ne: &#8220;Damaa w&#224;ccngir def sa coobare, yaw Y&#224;lla,mu d&#235;ppoo ak li &#241;u bind ci sama mbirci t&#233;ereb yoon wi.&#8221;&#187;</p> 
<p><A NAME="an_10:8">10:8</A>&nbsp; Wax na bu j&#235;kk: &#171;Saraxi mala walla yeneeni sarax, sarax yu &#241;uy lakk walla sarax yiy dindi b&#224;kkaar, b&#235;gguloo leen te benn neexu la ci.&#187; Teewul yoon wi moo leen santaane. </p> 
<p><A NAME="an_10:9">10:9</A>&nbsp; Noonu mu tegaat ca ne: &#171;Damaa w&#224;cc ngir def sa coobare.&#187; Noonu toxal na j&#235;fin wu j&#235;kk wa, ngir wuutal fi weneen wu bees. </p> 
<p><A NAME="an_10:10">10:10</A>&nbsp; Te ci li Kirist def coobareg Y&#224;lla, bi mu joxee yaramam sarax benn yoon ba f&#224;ww, moo tax nu sell ci b&#224;kkaar.    </p> 
<p><A NAME="an_10:11">10:11</A>&nbsp; B&#233;s bu nekk saraxalekat yi da&#241;uy taxaw di ligg&#233;eyal Y&#224;lla, di sax ci def sarax yu m&#235;nul a dindi b&#224;kkaar yi mukk. </p> 
<p><A NAME="an_10:12">10:12</A>&nbsp; Waaye nag saraxalekat bii di Kirist, bi mu saraxee sarax bu am doole ngir dindi b&#224;kkaar yi benn yoon ba f&#224;ww, dafa toog ca ndeyjooru Y&#224;lla, </p> 
<p><A NAME="an_10:13">10:13</A>&nbsp; di xaar ba kera mu daaneel ko ay noonam ci kanamam. </p> 
<p><A NAME="an_10:14">10:14</A>&nbsp; Noonu &#241;i &#241;uy sellal, ci benn sarax rekk la leen yeggali cig mat ba f&#224;ww.    </p> 
<p><A NAME="an_10:15">10:15</A>&nbsp; Te it Xel mu Sell mi seedeel na nu ko; </p> 
<p><A NAME="an_10:16">10:16</A>&nbsp; dafa j&#235;kk a wax ne:&#171;Boroom bi nee na:K&#243;ll&#235;re gaa ngii,k&#243;ll&#235;re gi may fas ak &#241;oom,bu b&#233;s yooyule weesoo.Dinaa def samay ndigal ci seen xol,bind ko ci seen xel.&#187;</p> 
<p><A NAME="an_10:17">10:17</A>&nbsp; Noonu mu tegaat ca ne:&#171;Dootuma f&#224;ttaliku seeni b&#224;kkaarwalla seeni too&#241;.&#187;</p> 
<p><A NAME="an_10:18">10:18</A>&nbsp; Kon nag fu &#241;uy baale b&#224;kkaar, aajootul sarax su koy dindi.    </p> 
<p><A NAME="an_10:19">10:19</A>&nbsp; Bokk yi, gannaaw nag deretu Yeesu may na nu sa&#241;-sa&#241;u dugg ca b&#233;rab bu sell-baa-sell, </p> 
<p><A NAME="an_10:20">10:20</A>&nbsp; nuy jaar ci rido bi, ci yoon wi mu nu ubbil, di yoon wu bees tey dund, maanaam ndax li mu joxe yaramam sarax te mi ngi dund, </p> 
<p><A NAME="an_10:21">10:21</A>&nbsp; te gannaaw am nanu saraxalekat bu mag, biy yilif waa k&#235;r Y&#224;lla, </p> 
<p><A NAME="an_10:22">10:22</A>&nbsp; kon nanu jege Y&#224;lla ak xol bu laab, ak ng&#235;m gu &#224;nd ak k&#243;olute, am xel mu dal ci b&#233;pp yeraange, ak yaram wu &#241;u raxas ci ndox mu sell. </p> 
<p><A NAME="an_10:23">10:23</A>&nbsp; Nanu j&#224;pp ci yaakaar, ji nu am, te ba&#241; a toqi, ndaxte ki nu dig, lu mu wax def ko. </p> 
<p><A NAME="an_10:24">10:24</A>&nbsp; Nanu seet ni nu man a xiirtalante cig mb&#235;ggeel ak ci j&#235;f yu baax. </p> 
<p><A NAME="an_10:25">10:25</A>&nbsp; Te bunu b&#224;yyi sunu ndaje yi, ni ko &#241;enn &#241;i di defe, waaye nanuy n&#224;ddante ci ng&#235;m, di ko feddali, fi ak y&#233;ena ngi gis b&#233;su Boroom biy jubsi.    </p> 
<p><A NAME="an_10:26">10:26</A>&nbsp; Gannaaw ba nu nangoo xam d&#235;gg ba noppi, bu nu teyee di def b&#224;kkaar, kon sarax dootul am ngir b&#224;kkaar yooyu. </p> 
<p><A NAME="an_10:27">10:27</A>&nbsp; D&#233;ed&#233;et, bu nu defee noonu, dinanu tiit di xaar &#224;tte ba, muy taal bu y&#224;nj, biy war a lakk nooni Y&#224;lla yi. </p> 
<p><A NAME="an_10:28">10:28</A>&nbsp; Ku weddi ndigali yoonu Musaa wi, te &#241;aar walla &#241;etti nit seede ko, dina dee ci lu amul benn y&#235;rmande. </p> 
<p><A NAME="an_10:29">10:29</A>&nbsp; Ku xeeb Doomu Y&#224;lla ji te fonkadi deretu k&#243;ll&#235;re, ji &#241;u ko sellale, te muy toroxal Xelum Y&#224;lla, mi indi yiw, naka la mbugalam war a g&#235;n a y&#233;ese? </p> 
<p><A NAME="an_10:30">10:30</A>&nbsp; Xam nanu ki wax ne: &#171;Man maay &#224;tte, maay fey j&#235;f.&#187; Te newaat na: &#171;Boroom bi dina &#224;tte ay gaayam.&#187; </p> 
<p><A NAME="an_10:31">10:31</A>&nbsp; Ndaw tiitaange ci ku s&#224;ggan, ba t&#224;bbi ci loxoy Y&#224;lla jiy dund!    </p> 
<p><A NAME="an_10:32">10:32</A>&nbsp; F&#224;ttalikuleen b&#233;s yu j&#235;kk ya, ba leeru Y&#224;lla t&#224;bbee ci y&#233;en; d&#233;kku ngeen xeex bu mag ciy fitna. </p> 
<p><A NAME="an_10:33">10:33</A>&nbsp; L&#233;eg-l&#233;eg &#241;u saaga leen ak di leen sonal ci kanamu nit &#241;i; l&#233;eg-l&#233;eg it ngeen taxawu &#241;i &#241;uy def noonu. </p> 
<p><A NAME="an_10:34">10:34</A>&nbsp; Ndaxte bokk ngeen naqar ak &#241;i &#241;u t&#235;j, te nangu ngeen ak xol bu sedd, &#241;u foqar&#241;i seen alal, xam ne, am ngeen alal ju g&#235;n te di sax ba f&#224;ww.    </p> 
<p><A NAME="an_10:35">10:35</A>&nbsp; Kon nag buleen s&#224;ggane k&#243;olute gi ngeen am, ndaxte &#235;mb na yool bu mag. </p> 
<p><A NAME="an_10:36">10:36</A>&nbsp; Dangeen a war a mu&#241;, ba def coobareg Y&#224;lla, sog a jot li mu leen digoon. </p> 
<p><A NAME="an_10:37">10:37</A>&nbsp; Ndaxte lii la Mbind mi wax:&#171;Ci kanam tuuti, ki war a &#241;&#235;w dina &#241;&#235;wte l&#233;egi mu agsi. </p> 
<p><A NAME="an_10:38">10:38</A>&nbsp; Ku jub ci sama kanam dina dund ci kaw ng&#235;m,waaye bu delloo gannaaw,sama xol du sedd ci moom.&#187;</p> 
<p><A NAME="an_10:39">10:39</A>&nbsp; Nun nag bokkunu ci &#241;iy dellu gannaaw bay r&#233;er, waaye nu ngi bokk ci &#241;i am ng&#235;m tey mucc.</p> 
<p><A NAME="an_11:1">11:1</A>&nbsp; Am ng&#235;m lii lay tekki: dafa nuy w&#243;or ne, li nuy yaakaar dina am, te it li nu dul gis nekk na. </p> 
<p><A NAME="an_11:2">11:2</A>&nbsp; Maam ya, seen ng&#235;m a tax ba Y&#224;lla seedeel leen lu baax.    </p> 
<p><A NAME="an_11:3">11:3</A>&nbsp; Ng&#235;m a tax ba nu xam ne, Y&#224;lla s&#224;kk na &#224;ddina jaarale ko ci k&#224;ddoom, ngir li b&#235;t di gis, defarees ko ak lu b&#235;t m&#235;nul a gis.    </p> 
<p><A NAME="an_11:4">11:4</A>&nbsp; Ng&#235;m moo tax ba Abel j&#233;bbal Y&#224;lla sarax su g&#235;n saraxu Kayin. Ng&#235;mu Abel moo tax ba Y&#224;lla &#224;tte ko ni ku jub, bi mu ko seedeelee ne, saraxam baax na. Te ci kaw ng&#235;m lay wax ba tey, moom mi dee ba noppi.    </p> 
<p><A NAME="an_11:5">11:5</A>&nbsp; Ng&#235;m moo tax ba Enog jaarul ci dee. Y&#224;llaa ko y&#243;bbu ca moom, te kenn gisatu ko, ndaxte Y&#224;llaa ko toxal. Ndaxte Mbind mi seedeel na ko ne, laata muy toxu, neex na Y&#224;lla. </p> 
<p><A NAME="an_11:6">11:6</A>&nbsp; Waaye ku amul ng&#235;m doo man a neex Y&#224;lla, ndaxte ku b&#235;gg a jege&#241; Y&#224;lla war ngaa g&#235;m ne, Y&#224;lla am na te dina neexal &#241;i koy wut.    </p> 
<p><A NAME="an_11:7">11:7</A>&nbsp; Ng&#235;m moo tax ba, bi Y&#224;lla y&#233;galee N&#243;oyin lu jiitu ci mbir yi dikkagul, mu ragal ba defar gaal ngir musal njabootam. Ng&#235;mam moo tax mu yey niti &#224;ddina, ba noppi jot njubte, li Y&#224;llay joxe ci kaw ng&#235;m.    </p> 
<p><A NAME="an_11:8">11:8</A>&nbsp; Ng&#235;m moo tax ba Ibraayma d&#233;ggal Y&#224;lla. Bi ko Y&#224;lla wooyee, mu dem toxu ci menn r&#233;ew, ma mu waroon a jote ca Y&#224;lla. Noonu la g&#224;ddaaye d&#235;kkam te xamul woon fan la j&#235;m. </p> 
<p><A NAME="an_11:9">11:9</A>&nbsp; Ng&#235;m a tax ba Ibraayma sanc ci r&#233;ew, mi ko Y&#224;lla digoon, d&#235;kk ci ay t&#224;nt ni doxand&#233;em, moom ak doomam Isaaxa ak s&#235;tam Yanq&#243;oba, fekk sax Y&#224;lla digoon na leen r&#233;ew mi. </p> 
<p><A NAME="an_11:10">11:10</A>&nbsp; Waaye nag Ibraaymaa ngi doon s&#233;entu d&#235;kk bi sax, bi Y&#224;lla tabax te sanc ko.    </p> 
<p><A NAME="an_11:11">11:11</A>&nbsp; Ng&#235;m moo tax ba Ibraayma, li muy m&#224;ggat l&#233;pp te Saarata m&#235;nul woon a am doom, Y&#224;lla def ba mu jur doom, ndaxte dafa g&#235;moon ne, Y&#224;lla lu mu dige def ko. </p> 
<p><A NAME="an_11:12">11:12</A>&nbsp; Looloo tax ba, Ibraayma mi m&#224;ggat lool, aw xeet j&#243;ge ci moom, baree ni biddiiwi asamaan, te sakkan ni suufu tefes, ba kenn m&#235;nu koo xayma.    </p> 
<p><A NAME="an_11:13">11:13</A>&nbsp; &#209;oom &#241;&#233;pp dee na&#241;u ci ng&#235;m. Jotu&#241;u li &#241;u leen digoon, waaye s&#233;en na&#241;u ko fu sore ba nuyu leen, te nangu ne, ay doxand&#233;em ak i gan la&#241;u woon ci &#224;ddina. </p> 
<p><A NAME="an_11:14">11:14</A>&nbsp; &#209;iy waxe noonu nag da&#241;uy wone ne, &#241;oo ngi wut r&#233;ew mu &#241;u moomal seen bopp. </p> 
<p><A NAME="an_11:15">11:15</A>&nbsp; Bu &#241;u nammoon r&#233;ew mi &#241;u j&#243;ge, kon dina&#241;u am jotu dellu fa. </p> 
<p><A NAME="an_11:16">11:16</A>&nbsp; Waaye &#241;u ngi doon s&#233;entu r&#233;ew mu g&#235;n, maanaam mi nekk ci asamaan. Looloo tax Y&#224;lla rusul &#241;u koy wooye seen Y&#224;lla, ndaxte defaral na leen ab d&#235;kk.    </p> 
<p><A NAME="an_11:17">11:17</A>&nbsp; Ng&#235;m moo tax Ibraayma naroon a rey Isaaxa ni sarax, bi ko Y&#224;lla nattoo. Moom mi jotoon dige yi, moo demoon bay saraxe jenn doom ji mu am kepp, </p> 
<p><A NAME="an_11:18">11:18</A>&nbsp; fekk sax Y&#224;lla nee woon na ko: &#171;Saw askan ci Isaaxa lay jaar.&#187; </p> 
<p><A NAME="an_11:19">11:19</A>&nbsp; Waaye xelu Ibraayma j&#224;ppoon na ne, Y&#224;lla am na dooley dekkal n&#233;ew yi. Te d&#235;gg-d&#235;gg ci misaal dafa mel ni, Isaaxa dafa dee te dekki.    </p> 
<p><A NAME="an_11:20">11:20</A>&nbsp; Te it ng&#235;m moo tax ba Isaaxa barkeel Yanq&#243;oba ak Esawu, di wax ci mbirum y&#235;f yiy &#241;&#235;w.    </p> 
<p><A NAME="an_11:21">11:21</A>&nbsp; Ng&#235;m moo tax ba, bi Yanq&#243;oba nekkee ci sukkurat, mu barkeel kenn ku nekk ci doomi Yuusufa yi. Moo tax it mu m&#224;ggal Y&#224;lla, jafandu ci yetam.    </p> 
<p><A NAME="an_11:22">11:22</A>&nbsp; Ng&#235;m moo tax ba, bi Yuusufa nekkee ci sukkurat, mu waxoon ci g&#224;ddaay gi b&#224;nni Israyil waroon a g&#224;ddaaye Misra, di joxe ndigal j&#235;me ci mbirum n&#233;ewam.    </p> 
<p><A NAME="an_11:23">11:23</A>&nbsp; Ng&#235;m moo tax ba, bi Musaa juddoo, ay waajuram n&#235;bb ko lu mat &#241;etti weer, ndaxte gisoon na&#241;u ne, xale bu taaru la woon, te ragalu&#241;u woon ndigalu buur bi. </p> 
<p><A NAME="an_11:24">11:24</A>&nbsp; Ng&#235;m a tax ba bi Musaa m&#224;ggee, muy ba&#241; &#241;u koy wooye s&#235;tu Firawna. </p> 
<p><A NAME="an_11:25">11:25</A>&nbsp; Bokk coono ak gaayi Y&#224;lla yi moo ko g&#235;naloon muy b&#224;nneexu ab diir ci b&#224;kkaar. </p> 
<p><A NAME="an_11:26">11:26</A>&nbsp; &#209;u toroxal ko ngir Almasi bi mi ngi mel ci moom ni alal ju &#235;pp alali Misra y&#233;pp, ndaxte yool bi la doon s&#233;entu. </p> 
<p><A NAME="an_11:27">11:27</A>&nbsp; Ng&#235;m moo tax mu j&#243;ge Misra te ragalul merum buur bi. Dafa mu&#241;, mel ni nit kuy gis Y&#224;lla, mi kenn m&#235;nul a teg b&#235;t. </p> 
<p><A NAME="an_11:28">11:28</A>&nbsp; Ng&#235;m moo tax mu sos m&#224;ggalu B&#233;su J&#233;ggi ba, di wis deret ci bunt yi, ngir malaakam Y&#224;qkat mi ba&#241; a laal taawi b&#224;nni Israyil.    </p> 
<p><A NAME="an_11:29">11:29</A>&nbsp; Ng&#235;m moo tax ba b&#224;nni Israyil jaar ci G&#233;ej gu xonq gi, mel ni kuy jaar ci yoonu suuf su wow. Waaye bi ci waa Misra yi doon j&#233;em a jaar, &#241;oom &#241;u daldi lab.    </p> 
<p><A NAME="an_11:30">11:30</A>&nbsp; Ng&#235;m moo tax miir yi w&#235;roon d&#235;kku Yeriko m&#224;bb, gannaaw ba ko b&#224;nni Israyil w&#235;ree lu mat jur&#243;om-&#241;aari fan. </p> 
<p><A NAME="an_11:31">11:31</A>&nbsp; Ng&#235;m moo tax ba Raxab jig&#233;enu moykat bi mucc, keroog ba &#241;uy b&#243;om &#241;i d&#233;ggadiloon Y&#224;lla, ndax li mu teeru woon y&#235;ddukat ya teeru bu &#224;nd ak j&#224;mm.    </p> 
<p><A NAME="an_11:32">11:32</A>&nbsp; Lu ma ci war a tegaat? Ndaxte awma jotu wax ci mbirum Sedeyon, Barag, Samson, Yefte, Daawuda, Samwil ak yonent yi. </p> 
<p><A NAME="an_11:33">11:33</A>&nbsp; Seen ng&#235;m a tax &#241;u noot ay buur, di doxal yoon tey jot li Y&#224;lla dige. Ng&#235;m moo tax ba tey, &#241;u t&#235;j g&#233;mmi&#241;u gaynde yi, </p> 
<p><A NAME="an_11:34">11:34</A>&nbsp; fey dooley safara, r&#235;cc ci jaasi, &#241;u g&#233;nn ci n&#233;ew doole, dugg ci k&#224;ttan, doon ay j&#224;mbaar, d&#224;q xarekat, ya j&#243;ge bitim r&#233;ew. </p> 
<p><A NAME="an_11:35">11:35</A>&nbsp; Ng&#235;m moo tax ba ay jig&#233;en gis &#241;u dekkal seeni n&#233;ew, delloo leen ko; &#241;eneen &#241;i &#241;u metital leen, te ba&#241; ku leen musal, ngir jot ndekkite lu g&#235;n. </p> 
<p><A NAME="an_11:36">11:36</A>&nbsp; &#209;eneen &#241;i d&#233;kku na&#241;u ay xas ak ay yar, ay j&#233;ng ak kaso yi. </p> 
<p><A NAME="an_11:37">11:37</A>&nbsp; &#209;ii, s&#224;nni na&#241;u leen ay xeer ba &#241;u dee; &#241;ii, &#241;u xar leen &#241;aar; &#241;ii, &#241;u reye leen jaasi. &#209;u ngi doon w&#235;nd&#233;elu, sol ay deri xar ak yu b&#235;y, di ay walaakaana; &#241;u di leen sonal, di leen fitnaal. </p> 
<p><A NAME="an_11:38">11:38</A>&nbsp; &#209;u ngi leen doon def noonu, fekk &#224;ddina sax yelloowul leen. &#209;u ngi doon w&#235;reelu ci &#224;ll yi ak ci tund yi, dal ci xunti yi ak ci k&#224;mb yi.    </p> 
<p><A NAME="an_11:39">11:39</A>&nbsp; Nit &#241;oo&#241;u &#241;&#233;pp, seen ng&#235;m a tax ba Y&#224;lla seedeeloon leen lu baax. Moona de, jotu&#241;u li Y&#224;lla dige woon, </p> 
<p><A NAME="an_11:40">11:40</A>&nbsp; ndaxte Y&#224;lla dafa t&#235;ral lu g&#235;n ci nun te b&#235;ggu leen a yeggale cig mat, fi ak &#224;ndu&#241;u ci ak nun.</p> 
<p><A NAME="an_12:1">12:1</A>&nbsp; Kon nag gannaaw mbooloo mu bare moo nu y&#233;ew, di nu seedeel seen ng&#235;m, nanu yenniku b&#233;pp yen ak b&#224;kkaar bu nuy t&#233;qtal ci lu yomb, tey daw x&#233;l wi nekk sunu kanam, &#224;nd ci ak mu&#241;. </p> 
<p><A NAME="an_12:2">12:2</A>&nbsp; Nanu ne j&#224;kk Yeesu, moom mi samp ng&#235;m, ba ub l&#224;mbi ng&#235;m. Mb&#233;g mi mu d&#235;gm&#235;l moo tax mu d&#233;kku dee ca bant ba te faalewul toroxte, ji ko fa fekk, ba noppi toog ca ndeyjooru jal, ba Y&#224;lla nekk. </p> 
<p><A NAME="an_12:3">12:3</A>&nbsp; Defleen seen xel ci moom, moom mi mu&#241; noonu ko b&#224;kkaarkat yi ba&#241;e woon, ngir ba&#241; seen k&#224;ttan jeex, ngeen x&#224;ddi. </p> 
<p><A NAME="an_12:4">12:4</A>&nbsp; Y&#233;en demaguleen ba tuur seen deret ci seen b&#235;re ak b&#224;kkaar. </p> 
<p><A NAME="an_12:5">12:5</A>&nbsp; Te f&#224;tte ngeen li leen Y&#224;lla d&#233;nk ni baay ak ay doomam naan:&#171;Sama doom, bul fonkadi yarub Boroom bimbaa ngay x&#224;ddi, bu lay yedd,</p> 
<p><A NAME="an_12:6">12:6</A>&nbsp; ndaxte ku Boroom bi sopp, yar la,tey duma b&#233;pp doom bu mu nangu.&#187;</p> 
<p><A NAME="an_12:7">12:7</A>&nbsp; Li ngeen di war a mu&#241;, ab yar la. Y&#224;lla dafay j&#235;f ak y&#233;en ni ay doomam, ndaxte ana doom ju baayam dul yar?</p> 
<p><A NAME="an_12:8">12:8</A>&nbsp; Bu ngeen bokkul woon ci yar, bi &#241;&#233;pp am w&#224;ll, kon dungeen ay doomi yoon; ay doom yu daganul ngeen. </p> 
<p><A NAME="an_12:9">12:9</A>&nbsp; Waaye sax far, sunuy baay ci &#224;ddina yaroon na&#241;u nu, te wegoon nanu leen. Baay bi yore ruu yi kon, xanaa warunu koo g&#235;n a d&#233;ggal ngir man a dund? </p> 
<p><A NAME="an_12:10">12:10</A>&nbsp; Sunuy baay yar na&#241;u nu diir bu g&#224;tt ci seen coobare. Waaye Y&#224;lla dafa nuy yar ngir sunu njari&#241;, ngir nu bokk ci sellaayam. </p> 
<p><A NAME="an_12:11">12:11</A>&nbsp; Li am moo di ne, yar bu nuy dal, du &#224;nd ak b&#224;nneex, day naqari, waaye gannaaw ga dafay me&#241;&#241; jub ak j&#224;mm, ci &#241;i ko jari&#241;oo.    </p> 
<p><A NAME="an_12:12">12:12</A>&nbsp; Kon nag mayleen doole loxo yi toqi, ak &#243;om yi ba&#241;, </p> 
<p><A NAME="an_12:13">12:13</A>&nbsp; te f&#224;kkal seeni t&#224;nk ay yoon yu jub, ngir c&#233;r bi l&#224;ggi ba&#241; cee jekkalikoo waaye mu w&#233;re ci.    </p> 
<p><A NAME="an_12:14">12:14</A>&nbsp; Wutleen ak &#241;&#233;pp j&#224;mm te fonk dund gu sell, ndaxte ku sellul doo gis Boroom bi. </p> 
<p><A NAME="an_12:15">12:15</A>&nbsp; Moytuleen ba kenn du &#241;&#224;kk yiwu Y&#224;lla mbaa kenn mel ni reen bu wex buy jebbi, ba di leen l&#235;jal tey gaa&#241; &#241;u bare ci wextanam. </p> 
<p><A NAME="an_12:16">12:16</A>&nbsp; Moytuleen it ba kenn du njaaloo walla muy fonkadi y&#235;fi Y&#224;lla, ni Esawu, mi weccee woon ndonol taawam ngir ag lekk. </p> 
<p><A NAME="an_12:17">12:17</A>&nbsp; Xam ngeen ne, ba &#241;u ca tegee tuuti, g&#224;ntu na&#241;u ko, ba mu b&#235;ggee jot barke bi. Amul fenn fu mu jaar ba defar njuumteem, te jooy, yi mu doon jooy, m&#235;nu ci dara.    </p> 
<p><A NAME="an_12:18">12:18</A>&nbsp; Ndaxte meluleen ni b&#224;nni Israyil &#241;oom &#241;i jege woon tund wu &#241;u man a laal, wu doon t&#224;kk jeppit te &#224;nd ak xiin ak l&#235;nd&#235;m ak ngelaw. </p> 
<p><A NAME="an_12:19">12:19</A>&nbsp; Jegewuleen liit guy jib ak baat buy wax ay wax yoo xam ne &#241;i ko doon d&#233;gg, &#241;aan &#241;u ba&#241; leen cee tegal benn baat, </p> 
<p><A NAME="an_12:20">12:20</A>&nbsp; ndaxte m&#235;nu&#241;u woon a d&#233;kku ndigal lii: &#171;Su mala sax laalee tund wa, nangeen ko s&#224;nni ay xeer, ba mu dee.&#187; </p> 
<p><A NAME="an_12:21">12:21</A>&nbsp; Te mbir moomu &#241;u doon seetaan dafa raglu, ba Musaa naan: &#171;Damaa tiit bay lox.&#187;    </p> 
<p><A NAME="an_12:22">12:22</A>&nbsp; Waaye y&#233;en jege ngeen tund wi &#241;uy wax Siyon, di d&#235;kku Y&#224;lla jiy dund, muy Yerusalem ba ca asamaan. Jege ngeen it junniy junniy malaaka yu b&#233;g-a-b&#233;g, ba daje di m&#224;ggal; </p> 
<p><A NAME="an_12:23">12:23</A>&nbsp; jege mbooloom taawi Y&#224;lla, yu &#241;u bind seen tur ca asamaan. Jege ngeen Y&#224;lla, jiy &#224;tte &#241;&#233;pp; jege ruuwi nit &#241;u jub, &#241;i &#224;gg cig mat; </p> 
<p><A NAME="an_12:24">12:24</A>&nbsp; jege Yeesu, Rammukat bi s&#224;mm k&#243;ll&#235;re gu bees gi; jege deretam, ji &#241;u wis. Te deret jooju, li muy y&#233;gle moo g&#235;n a neex li deretu Abel doon y&#233;ene.    </p> 
<p><A NAME="an_12:25">12:25</A>&nbsp; Moytuleen a tanqamlu nag kiy wax ak y&#233;en. Ndegam &#241;iy tanqamlu ki leen di artu ci &#224;ddina, &#241;oo m&#235;nul a r&#235;cc ci &#224;tte bi, aste ku dumm&#243;oyu kiy wax ci asamaan. </p> 
<p><A NAME="an_12:26">12:26</A>&nbsp; Bu j&#235;kk baatam yengaloon na suuf, waaye l&#233;egi dafa dige ne: &#171;Beneen yoon laay yengalaat suuf, yengal asamaan itam.&#187;    </p> 
<p><A NAME="an_12:27">12:27</A>&nbsp; Ci li mu wax: &#171;Beneen yoon,&#187; dafay xamle ne, Y&#224;lla dina dindi yi &#241;u man a yengal, maanaam li &#241;u s&#224;kk, ngir li &#241;u m&#235;nul a yengal sax ba f&#224;ww.    </p> 
<p><A NAME="an_12:28">12:28</A>&nbsp; Kon nag gannaaw dina&#241;u jot nguur gu kenn m&#235;nul a yengal, nanu ci sant Y&#224;lla, di ko jaamu, ni mu ko b&#235;gge, boole ci wegeel ak ragal, </p> 
<p><A NAME="an_12:29">12:29</A>&nbsp; ndaxte sunu Y&#224;lla, safara la suy lakke.</p> 
<p><A NAME="an_13:1">13:1</A>&nbsp; Saxleen ci b&#235;ggante ni ay bokk. </p> 
<p><A NAME="an_13:2">13:2</A>&nbsp; Buleen f&#224;ttee teral &#241;iy &#241;&#235;w ci y&#233;en, ndaxte &#241;enn &#241;i, bi &#241;u ko defee, teral na&#241;u ay malaaka te xamu&#241;u ko. </p> 
<p><A NAME="an_13:3">13:3</A>&nbsp; F&#224;ttalikuleen &#241;i &#241;u t&#235;j, mel ni su &#241;u leen boole woon ak &#241;oom t&#235;jaale. F&#224;ttalikuleen &#241;i &#241;uy sonal, ni su ngeen bokkoon ak &#241;oom coono.    </p> 
<p><A NAME="an_13:4">13:4</A>&nbsp; Na &#241;&#233;pp fullaal s&#233;y, te lalu s&#233;y bi ba&#241; a taq sobe, ndaxte Y&#224;lla dina &#224;tte &#241;u y&#224;qu &#241;i ak njaalookat yi.    </p> 
<p><A NAME="an_13:5">13:5</A>&nbsp; Buleen b&#235;gge; deeleen doylu, ndaxte Y&#224;lla ci boppam nee na:&#171;Duma la wacc mukk,duma la wor mukk,&#187;</p> 
<p><A NAME="an_13:6">13:6</A>&nbsp; ba tax nu am k&#243;oluteg wax ne:&#171;Boroom bi moo di sama ndimbal;duma ragal dara.Lu ma nit manal?&#187;    </p> 
<p><A NAME="an_13:7">13:7</A>&nbsp; F&#224;ttalikuleen seen njiit, yi leen y&#233;gal k&#224;ddug Y&#224;lla. Nemmikuleen li seen dund me&#241;&#241; te roy seen ng&#235;m. </p> 
<p><A NAME="an_13:8">13:8</A>&nbsp; Yeesu Kirist du soppiku mukk; ni mu mel d&#233;mb ak tey lay mel ba f&#224;ww.    </p> 
<p><A NAME="an_13:9">13:9</A>&nbsp; Buleen nangu mukk &#241;u f&#224;bbi leen ak nj&#224;ngale yu bare yu wuute ak yu j&#235;kk ya. Li g&#235;n moo di xol yi j&#235;le seen doole ci yiwu Y&#224;lla, te ba&#241; koo j&#235;le ci s&#224;rt yi j&#235;m ci &#241;am, yi jari&#241;ul dara &#241;i koy s&#224;mm.    </p> 
<p><A NAME="an_13:10">13:10</A>&nbsp; Am nanu sarax boo xam ne &#241;iy jaamu Y&#224;lla ci t&#224;ntu m&#224;ggalukaayu b&#224;nni Israyil sa&#241;u&#241;u koo lekk. </p> 
<p><A NAME="an_13:11">13:11</A>&nbsp; Ndaxte saraxalekat bu mag bi dafay y&#243;bbu deretu mala yi ca b&#233;rab bu sell-baa-sell ni sarax ngir dindi b&#224;kkaar yi, waaye y&#224;pp wi dees na ko lakk ca gannaaw dal ba. </p> 
<p><A NAME="an_13:12">13:12</A>&nbsp; Looloo tax Yeesu sonn ca gannaaw d&#235;kk ba, ngir sellal mbooloo mi ak deretam. </p> 
<p><A NAME="an_13:13">13:13</A>&nbsp; Nanu ko fekki nag ca gannaaw dal ba, bokk ak moom toroxte ga. </p> 
<p><A NAME="an_13:14">13:14</A>&nbsp; Amunu fii ci &#224;ddina d&#235;kk bu sax ba f&#224;ww, waaye nu ngi wut d&#235;kk biy &#241;&#235;w.    </p> 
<p><A NAME="an_13:15">13:15</A>&nbsp; Kon nag nanu jaare ci Yeesu, tey d&#235;kk ci j&#233;bbal Y&#224;lla sarax bu koy m&#224;ggal, maanaam sant turam. </p> 
<p><A NAME="an_13:16">13:16</A>&nbsp; Buleen f&#224;tte di def lu baax ak di s&#233;dde ci seen alal, ndaxte sarax yu mel noonu &#241;oo neex Y&#224;lla.    </p> 
<p><A NAME="an_13:17">13:17</A>&nbsp; D&#233;ggal-leen seeni njiit te topp seen ndigal, ndaxte &#241;oo leen di s&#224;mm te &#241;ooy layoo seen ligg&#233;ey. Kon nangeen leen d&#233;ggal, ngir &#241;u man a def seen ligg&#233;ey ak xol bu sedd, ba&#241; cee am naqar, ndaxte loolu du leen amal njari&#241;.    </p> 
<p><A NAME="an_13:18">13:18</A>&nbsp; Deeleen nu &#241;aanal. W&#243;or nanu ne, sunu xel dal na, ndaxte danoo b&#235;gg a rafet ci l&#233;pp lu nuy def. </p> 
<p><A NAME="an_13:19">13:19</A>&nbsp; Maa ngi leen di xiir, ngeen &#241;aanal nu, ba tuur ci seen &#241;aq, ngir ma yiwiku, ba dellusi ci y&#233;en ci ni mu g&#235;n a gaawe.    </p> 
<p><A NAME="an_13:20">13:20</A>&nbsp; Na leen Y&#224;lla Boroom j&#224;mm, mi dekkal sunu Boroom Yeesu, di S&#224;mm bu mag bi, ci darajay deret, ji fas k&#243;ll&#235;re gu sax, </p> 
<p><A NAME="an_13:21">13:21</A>&nbsp; matal ci l&#233;pp lu baax, ba ngeen man a def coobareem, di j&#235;fe ci nun li neex ci moom, mu jaarale l&#233;pp ci Yeesu Kirist, moom mi yelloo ndam ba f&#224;ww. Amiin.    </p> 
<p><A NAME="an_13:22">13:22</A>&nbsp; Kon nag bokk yi, maa ngi leen di &#241;aan, ngeen tegoo baatu yedd yooyu, ndaxte dama leen a bind ci lu g&#224;tt.    </p> 
<p><A NAME="an_13:23">13:23</A>&nbsp; Xamleen ne, Timote sunu mbokk, g&#233;nn na kaso. Su dikkee l&#233;egi, dinaa &#224;nd ak moom, seetsi leen.    </p> 
<p><A NAME="an_13:24">13:24</A>&nbsp; Nuyul-leen ma seen njiit y&#233;pp ak gaayi Y&#224;lla y&#233;pp. Waa Itali &#241;u ngi leen di nuyu.    </p> 
<p><A NAME="an_13:25">13:25</A>&nbsp; Na yiwu Y&#224;lla nekk &#224;nd ak y&#233;en &#241;&#233;pp.</p> 
<p><HR>
<CENTER>
<A HREF="jam.htm">Next: James</A></CENTER>
</BODY>
</HTML>
