[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](kg2)  [Next](ch2) 

------------------------------------------------------------------------

### Xhosa Bible: 1 Chronicles

<span id="an_1:1">1:1</span> UAdam, uSete, uEnoshe,

<span id="an_1:2">1:2</span> uKenan, uMahalaleli, uYerede,

<span id="an_1:3">1:3</span> uEnoki, uMetusela, uLameki,

<span id="an_1:4">1:4</span> uNowa, uShem, uHam, uYafete.

<span id="an_1:5">1:5</span> Oonyana bakaYafete nguGomere, noMagogi,
noMadayi, noYavan, noTubhali, noMesheki, noTirasi.

<span id="an_1:6">1:6</span> Oonyana bakaGomere nguAshekenazi, noDifati,
noTogarma.

<span id="an_1:7">1:7</span> Oonyana bakaYavan nguElisha noTarshishe,
ngamaKiti, namaDodan.

<span id="an_1:8">1:8</span> Oonyana bakaHam nguKushi, noMitserayim,
noPuti, noKanan.

<span id="an_1:9">1:9</span> Oonyana bakaKushi nguSebha, noHavila,
noSabheta, noRama, noSabheteka. Oonyana bakaRama nguShebha noDedan.

<span id="an_1:10">1:10</span> UKushi wazala uNimrodi, yena waqala waba
ligorha emhlabeni.

<span id="an_1:11">1:11</span> UMitserayim wazala amaLudi, nama-Anam,
namaLehabhi, namaNafetuyi,

<span id="an_1:12">1:12</span> namaPatrusi, namaKaseluyi, apho kwaphuma
khona amaFilisti, namaKafetori.

<span id="an_1:13">1:13</span> UKanan wazala uTsidon owamazibulo kuye,
noHeti,

<span id="an_1:14">1:14</span> namaYebhusi, nama-Amori, namaGirgashi,

<span id="an_1:15">1:15</span> namaHivi, nama-Areki, namaSini,

<span id="an_1:16">1:16</span> nama-Arvadi, namaTsemari, namaHamati.

<span id="an_1:17">1:17</span> Oonyana bakaShem nguElan, noAsuri,
noArpakishadi, noLudi, noAram, noUtse, noHuli, noGetere, noMesheki.

<span id="an_1:18">1:18</span> UArpakishadi wazala uShela; uShela wazala
uEbhere.

<span id="an_1:19">1:19</span> UEbhere wazalelwa oonyana ababini, igama
lomnye nguPelege, ngokuba ngemihla yakhe bahlukahluka abemi bomhlaba;
igama lomninawa wakhe belinguYoketan.

<span id="an_1:20">1:20</span> UYoketan wazala uAlemodadi, noShelefe,
noHatsaremavete, noYera,

<span id="an_1:21">1:21</span> noHadoram, noUzali, noDikela,

<span id="an_1:22">1:22</span> noEbhali, noAbhimayeli, noShebha,

<span id="an_1:23">1:23</span> no-Ofire, noHavila, noYobhabhi. Bonke abo
ngoonyana bakaYoketan.

<span id="an_1:24">1:24</span> UShem, uArpakishadi, uShela,

<span id="an_1:25">1:25</span> uEbhere, uPelege, uRehu,

<span id="an_1:26">1:26</span> uSerugi, uNahore, uTera,

<span id="an_1:27">1:27</span> uAbram (nguAbraham ke lowo).

<span id="an_1:28">1:28</span> Oonyana baka-Abraham nguIsake
noIshmayeli.

<span id="an_1:29">1:29</span> Zizo ezi iinzala zabo: owamazibulo
kuIshmayeli nguNebhayoti, noKedare, noAdebhele, noMibhesam,

<span id="an_1:30">1:30</span> uMishama, noDuma, uMasa, uHadade, noTema,
uYeture, uNafishi, noKedema. Ngabo abo oonyana bakaIshmayeli.

<span id="an_1:31">1:31</span> Oonyana bakaKetura, ishweshwe
lika-Abraham: wazala uZimran, noYokeshan, noMedan, noMidiyan,
noIshbhaki, noShuwa.

<span id="an_1:32">1:32</span> Oonyana bakaYokeshan nguShebha noDedan.

<span id="an_1:33">1:33</span> Oonyana bakaMidiyan nguEfa, noEfere,
noEnoki, noAbhida, noElidaha. Bonke abo ngoonyana bakaKetura.

<span id="an_1:34">1:34</span> UAbraham wazala uIsake. Oonyana bakaIsake
nguEsawu noSirayeli.

<span id="an_1:35">1:35</span> Oonyana bakaEsawu nguElifazi, noRehuweli,
noYehushe, noYalam, noKora.

<span id="an_1:36">1:36</span> Oonyana bakaElifazi nguTeman, no-Omare,
noTsefi, noGatam, noKenazi, noTimna, noAmaleki.

<span id="an_1:37">1:37</span> Oonyana bakaRehuweli ngooNahati, noZera,
noShama, noMiza.

<span id="an_1:38">1:38</span> Oonyana bakaSehira nguLotan, noShobhali,
noTsibheyon, noAna, noDishon, noEtsere, noDishan.

<span id="an_1:39">1:39</span> Oonyana bakaLotan ngamaHori, noHonam;
udade boLotan nguTimna.

<span id="an_1:40">1:40</span> Oonyana bakaShobhali nguAleyan,
noManahati, noEbhali, noShefi, no-Onam. Oonyana bakaTsibheyon nguAya
noAna.

<span id="an_1:41">1:41</span> Oonyana baka-Ana nguDishon. Oonyana
bakaDishon nguHamran, noEshbhan noItran noKeran.

<span id="an_1:42">1:42</span> Oonyana bakaEtsere nguBhilehan noZavan
noYakan. Oonyana bakaDishan ngu-Utse noAran.

<span id="an_1:43">1:43</span> Ngabo aba ookumkani ababelawula ezweni
lakwaEdom, kungekabikho kumkani ubelawula oonyana bakaSirayeli; nguBhela
unyana kaBhehore; igama lomzi wakhe liyiDinabha.

<span id="an_1:44">1:44</span> Wafa uBhela; uYobhabhi unyana kaZera,
waseBhotsera, waba ngukumkani esikhundleni sakhe.

<span id="an_1:45">1:45</span> Wafa uYobhabhi; uHusham, wasezweni
lamaTeman, waba ngukumkani esikhundleni sakhe.

<span id="an_1:46">1:46</span> Wafa uHusham; uHadadi unyana kaBhedadi,
owaxabela amaMidiyan emhlabeni wakwaMowabhi, waba ngukumkani
esikhundleni sakhe; igama lomzi wakhe beliyiAviti.

<span id="an_1:47">1:47</span> Wafa uHadadi; uSamla waseMasereka waba
ngukumkani esikhundleni sakhe.

<span id="an_1:48">1:48</span> Wafa uSamla; uSawule, waseRehobhoti
yoMlambo, waba ngukumkani esikhundleni sakhe.

<span id="an_1:49">1:49</span> Wafa uSawule; uBhahali-hanan, unyana
ka-Akebhore, waba ngukumkani esikhundleni sakhe.

<span id="an_1:50">1:50</span> Wafa uBhahali-hanan; uHadadi waba
ngukumkani esikhundleni sakhe; igama lomzi wakhe beliyiPahi; igama
lomkakhe belinguMehetabheli, intombi kaMatrede, intombi kaMezahabhi.

<span id="an_1:51">1:51</span> Wafa uHadadi. Izikhulu zakwaEdom zezi:
isikhulu esinguTimna, isikhulu esinguAliya, isikhulu esinguYetete,

<span id="an_1:52">1:52</span> isikhulu esinguAholibhama, isikhulu
esinguEla, isikhulu esinguPinon,

<span id="an_1:53">1:53</span> isikhulu esinguKenazi, isikhulu
esinguTeman, isikhulu esinguMibhetsare,

<span id="an_1:54">1:54</span> isikhulu esinguMagediyeli, isikhulu
esinguIram. Zizo ezo izikhulu zakwaEdom.

<span id="an_2:1">2:1</span> Ngabo aba oonyana bakaSirayeli: nguRubhen,
noSimon, noLevi, noYuda, noIsakare, noZebhulon,

<span id="an_2:2">2:2</span> noDan, noYosefu, noBhenjamin, noNafetali,
noGadi, noAshere.

<span id="an_2:3">2:3</span> Oonyana bakaYuda nguEre, no-Onan, noShela.
Abo bathathu wabazalelwa yintombi kaShuwa, umKananekazi. Ke uEre,
amazibulo kaYuda, ebenobubi emehlweni kaYehova; wambulala.

<span id="an_2:4">2:4</span> UTamare, umolokazana wakhe, wamzalela
uPeretse noZera. Bebonke oonyana bakaYuda bahlanu.

<span id="an_2:5">2:5</span> Oonyana bakaPeretse nguHetseron, noHamuli.

<span id="an_2:6">2:6</span> Oonyana bakaZera nguZimri, noEtan, noHaman,
noKalekole, noDara; bebonke bahlanu.

<span id="an_2:7">2:7</span> Oonyana bakaKarmi nguAkare, owawahlisela
ishwangusha amaSirayeli, wenza ubumenemene entweni esingelwe phantsi.

<span id="an_2:8">2:8</span> Oonyana bakaEtan nguAzariya.

<span id="an_2:9">2:9</span> Oonyana bakaHetseron awabazalelwayo:
nguYerameli, noRam, noKelubhayi.

<span id="an_2:10">2:10</span> URam wazala uAminadabhi; uAminadabhi
wazala uNashon, inkulu yoonyana bakaYuda.

<span id="an_2:11">2:11</span> UNashon wazala uSalima;

<span id="an_2:12">2:12</span> uSalima wazala uBhohazi; uBhohazi wazala
uObhede; uObhede wazala uYese.

<span id="an_2:13">2:13</span> UYese wazala uEliyabhi, amazibulo akhe,
noAbhinadabhi owesibini, noShama owesithathu,

<span id="an_2:14">2:14</span> noNataniyeli owesine, noRadayi
owesihlanu,

<span id="an_2:15">2:15</span> no-Otsem owesithandathu, noDavide
owesixhenxe.

<span id="an_2:16">2:16</span> Oodade babo baye bengooTseruya
noAbhigali. Oonyana bakaTseruya nguAbhishayi, noYowabhi, noAsaheli;
bathathu.

<span id="an_2:17">2:17</span> UAbhigali wazala uAmasa; uyise ka-Amasa
ebenguYetere, umIshmayeli.

<span id="an_2:18">2:18</span> UKalebhi, unyana kaHetseron, wazala
ngoAzubha umkakhe nangoYerihoti. Ngabo aba oonyana bakhe: uYeshere,
noShobhabhi, noArdon.

<span id="an_2:19">2:19</span> Wafa uAzubha; uKalebhi wazeka uEfrata;
wamzalela uHuri.

<span id="an_2:20">2:20</span> UHuri wazala u-Uri, u-Uri wazala
uBhetsaleli.

<span id="an_2:21">2:21</span> Emveni koko wayingena uHetseron intombi
kaMakire, uyise kaGiliyadi, wayizeka eminyaka imashumi mathandathu
ezelwe; yamzalela uSegubhi.

<span id="an_2:22">2:22</span> USegubhi wazala uYahire; wayenemizi
engamashumi amabini anamithathu ezweni laseGiliyadi.

<span id="an_2:23">2:23</span> UGeshuri noAram bathabatha kubo
iHavoti-yahire, neKenati, namagxamesi ayo: imizi engamashumi
omathandathu. Bonke aba babengoonyana bakaMakire, uyise kaGiliyadi.

<span id="an_2:24">2:24</span> Emva kokufa kukaHetseron kwaKalebhi
yakwaEfrata, umkaHetseron, uAbhiya, wamzalela uAsuri, uyise ozala
amaTekowa.

<span id="an_2:25">2:25</span> Oonyana bakaYerameli, amazibulo
kaHetseron, babengooRam amazibulo akhe, noBhuna, no-Oren, no-Otsem,
noAhiya.

<span id="an_2:26">2:26</span> UYerameli ebenomnye umfazi, igama lakhe
linguAtara; ubengunina kaOnam.

<span id="an_2:27">2:27</span> Oonyana bakaRam, amazibulo kaYerameli,
babenguMahatse, noYamin, noEkere.

<span id="an_2:28">2:28</span> Oonyana bakaOnam babenguShamayi, noYada.
Oonyana bakaShamayi nguNadabhi, noAbhishure.

<span id="an_2:29">2:29</span> Igama lomka-Abhishure nguAbhihayili;
wamzalela uAbhan, noMolidi.

<span id="an_2:30">2:30</span> Oonyana bakaNadabhi nguSelede, noApayim;
wafa uSelede engazalanga.

<span id="an_2:31">2:31</span> Oonyana baka-Apayim nguIshi. Oonyana
bakaIshi nguSheshan. Oonyana bakaSheshan nguAlayi.

<span id="an_2:32">2:32</span> Oonyana bakaYada, umninawa kaShamayi,
nguYetere noYonatan. Wafa uYetere engazalanga.

<span id="an_2:33">2:33</span> Oonyana bakaYonatan nguPelete noZaza.
Ngabo abo oonyana bakaYerameli.

<span id="an_2:34">2:34</span> USheshan ebengenanyana; ibiziintombi
zodwa. USheshan ebenomkhonzi ongumYiputa; igama lakhe belinguYar-ha.

<span id="an_2:35">2:35</span> USheshan wamnika uYar-ha umkhonzi wakhe
intombi yakhe, ukuba ibe ngumfazi; yamzalela uAtayi.

<span id="an_2:36">2:36</span> UAtayi wazala uNatan; uNatan wazala
uZabhadi.

<span id="an_2:37">2:37</span> UZabhadi wazala uEfelali; uEfelali wazala
uObhede;

<span id="an_2:38">2:38</span> uObhede wazala uYehu; uYehu wazala
uAzariya;

<span id="an_2:39">2:39</span> uAzariya wazala uHeletse; uHeletse wazala
uElasa;

<span id="an_2:40">2:40</span> uElasa wazala uSisamayi; uSisamayi wazala
uShalum;

<span id="an_2:41">2:41</span> uShalum wazala uYekamiya; uYekamiya
wazala uElishama.

<span id="an_2:42">2:42</span> Oonyana bakaKalebhi, umkhuluwa
kaYerameli, nguMesha amazibulo akhe, obenguyise wabaseZifi, noonyana
bakaMaresha, uyise kaHebron.

<span id="an_2:43">2:43</span> Oonyana bakaHebron nguKora, noTapuwa,
noRekem, noShema.

<span id="an_2:44">2:44</span> UShema wazala uRaham, uyise kaYorkeham;
uRekem wazala uShamayi.

<span id="an_2:45">2:45</span> Unyana kaShamayi nguMahon; uMahon nguyise
wabaseBhete-tsure.

<span id="an_2:46">2:46</span> UEfa, ishweshwe likaKalebhi, wazala
uHaran, noMotsa, noGazeze; uHaran wazala uGazeze.

<span id="an_2:47">2:47</span> Oonyana bakaYadayi nguRegem, noYotam
noGeshan, noPelete, noEfa, noShahafe.

<span id="an_2:48">2:48</span> UMahaka, ishweshwe likaKalebhi, wazala
uShebhere, noTir-hana;

<span id="an_2:49">2:49</span> wazala noShahafe, uyise wabaseMademana,
noSheva uyise wabaseMakebhena, noyise wabaseGibheha; intombi kaKalebhi
ibinguAkesa.

<span id="an_2:50">2:50</span> Ngabo aba oonyana bakaKalebhi: ngoonyana
bakaHuri, amazibulo kaEfrata; uShobhali ozala amaKiriyati-yeharim;

<span id="an_2:51">2:51</span> uSalima, uyise wabaseBhetelehem; uHarefe,
uyise wabaseBhete-gadere.

<span id="an_2:52">2:52</span> UShobhali, uyise wabaseKiriyati-yeharim,
ebenoonyana: uHarowe, noHatsihamenukoti.

<span id="an_2:53">2:53</span> Imizalwane yaseKiriyati-yeharim
ngamaItri, namaPuti, namaShumati, namaMisherayi. Baphuma kuyo
abaseTsorati, namaEshtawoli.

<span id="an_2:54">2:54</span> Oonyana bakaSalima ngabaseBhetelehem,
nabaseNetofa, abaseAteroti yendlu kaYowabhi, nabaseHazi-hamanati,
nabaseTsora.

<span id="an_2:55">2:55</span> Imizalwane yababhali, abemi baseYabhetse,
ngabaseTira, ngabaseShemiha, ngabaseSuka. La ngamaKeni avela kuHamati,
uyise wabendlu kaRekabhi.

<span id="an_3:1">3:1</span> Ngabo aba oonyana bakaDavide,
awabazalelwayo eHebron: owamazibulo ibinguAmnon ka-Ahinowam
waseYizereli; owesibini nguDaniyeli ka-Abhigali waseKarmele;

<span id="an_3:2">3:2</span> owesithathu nguAbhisalom unyana kaMahaka,
intombi kaTalemayi, ukumkani waseGeshuri; owesine nguAdoniya unyana
kaHagiti;

<span id="an_3:3">3:3</span> owesihlanu nguShefatiya ngoAbhitali;
owesithandathu nguItram ngoEgela umkakhe.

<span id="an_3:4">3:4</span> Abo bathandathu wabazalelwa eHebron; waba
ngukumkani khona iminyaka esixhenxe neenyanga ezintandathu. Waba
neminyaka emashumi mathathu anamithathu engukumkani eYerusalem.

<span id="an_3:5">3:5</span> Ngabo aba awabazalelwayo eYerusalem:
nguShimeha, noShobhabhi, noNatan, noSolomon, bobane, ngoBhateshuwa
intombika-Amiyeli;

<span id="an_3:6">3:6</span> nguIbhehare, noElishama, noElifelete,

<span id="an_3:7">3:7</span> noNoga, noNefege, noYafiya,

<span id="an_3:8">3:8</span> noElishama, noEliyada, noElifelete;
basithoba.

<span id="an_3:9">3:9</span> Bebonke oonyana bakaDavide ngabo abo,
bengabalwa oonyana bamashweshwe; nodade wabo ibinguTamare.

<span id="an_3:10">3:10</span> Unyana kaSolomon ibinguRehabheham;
nguAbhiya unyana wakhe; nguAsa unyana wakhe; nguYoshafate unyana wakhe;

<span id="an_3:11">3:11</span> nguYoram unyana wakhe; nguAhaziya unyana
wakhe; nguYowashe unyana wakhe;

<span id="an_3:12">3:12</span> nguAmatsiya unyana wakhe; nguAzariya
unyana wakhe; nguYotam unyana wakhe;

<span id="an_3:13">3:13</span> nguAhazi unyana wakhe; nguHezekiya unyana
wakhe; nguManase unyana wakhe;

<span id="an_3:14">3:14</span> nguAmon unyana wakhe; nguYosiya unyana
wakhe.

<span id="an_3:15">3:15</span> Oonyana bakaYosiya nguYohanan, amazibulo
akhe, nguYoyakim owesibini, nguZedekiya owesithathu, nguShalum owesine.

<span id="an_3:16">3:16</span> Oonyana bakaYoyakim nguYekoniya unyana
wakhe; nguZedekiya unyana wakhe.

<span id="an_3:17">3:17</span> Oonyana bakaYekoniya nguAsire,
nguShelatiyeli unyana wakhe,

<span id="an_3:18">3:18</span> noMalekiram, noPedaya, noShenatsare,
noYekamiya, noHoshama, noNedabhiya.

<span id="an_3:19">3:19</span> Oonyana bakaPedaya ngooZerubhabheli
noShimehi. Oonyana bakaZerubhabheli ngooMeshulam, noHananiya,
benoShelomiti udade wabo;

<span id="an_3:20">3:20</span> noHashubha, no-Oheli, noBherekiya,
noHasadiya, noYushabhi-hesede; bahlanu.

<span id="an_3:21">3:21</span> Oonyana bakaHananiya ngooPelatiya
noYesaya; oonyana bakaRefaya; oonyana baka-Arnan; oonyana bakaObhadiya;
oonyana bakaShekaniya.

<span id="an_3:22">3:22</span> Oonyana bakaShekaniya nguShemaya; oonyana
bakaShemaya ngooHatushe, noIgali, noBhariya, noNeyariya, noShafati;
bathandathu.

<span id="an_3:23">3:23</span> Oonyana bakaNeyariya ngooEliyohenayi,
noHezekiya, noAzerikam; bathuthu.

<span id="an_3:24">3:24</span> Oonyana bakaEliyohenayi ngooHodaya,
noEliyashibhi, noPelaya, noAkubhi, noYohanan, noDelaya, noAnani;
basixhenxe.

<span id="an_4:1">4:1</span> Oonyana bakaYuda nguPeretse, noHetseron,
noKarmi, noHuri, noShobhali.

<span id="an_4:2">4:2</span> URehaya, unyana kaShobhali, wazala uYahati;
uYahati wazala uAhumayi noLahadi. Yiyo le imizalwane yabaseTsora.

<span id="an_4:3">4:3</span> Yiyo le eyazala amaEtam: nguYezereli,
noIshma, noIdebhashe; igama lodade wabo belinguHatseleleponi;

<span id="an_4:4">4:4</span> noPenuweli ozala amaGedore, noEzere ozala
amaHusha. Ngabo abo oonyana bakaHuri, amazibulo kaEfrata, ozala
amaBhetelehem.

<span id="an_4:5">4:5</span> UAshuri, ozala amaTekowa, ebena bafazi
ababini, uHela noNahara.

<span id="an_4:6">4:6</span> UNahara wamzalela uAhuzam, noHefere,
namaTemeni, namaHahashtari. Ngabo abo oonyana bakaNahara.

<span id="an_4:7">4:7</span> Oonyana bakaHela nguTserete, noYetsohare,
noEtenan.

<span id="an_4:8">4:8</span> UKotsi wazala uAnubhi, noTsobhebha;
nemizalwane ka-Aharele, unyana kaHarum.

<span id="an_4:9">4:9</span> Ke kaloku uYabhetse ebezukile kunabazalwana
bakhe. Unina wamthiya igama lokuba nguYabhetse, esithi, Ndimzele
ngokubulaleka.

<span id="an_4:10">4:10</span> UYabhetse wamnqula uThixo wakwaSirayeli,
wathi, Ngamana wandisikelela, wawandisa ummandla wam, isandla sakho saba
nam, wandithintela ebubini, ukuze ndingabulaleki. UThixo wamenzela loo
nto wayicelayo.

<span id="an_4:11">4:11</span> UKelubhi, umkhuluwa kaShuwa, wazala
uMehire, onguyise kaEshton.

<span id="an_4:12">4:12</span> UEshton wazala indlu kaRafa, noPaseha,
noTehina, ozala umzi kaNahashe. Ngawo lawo amadoda akwaReka.

<span id="an_4:13">4:13</span> Oonyana bakaKenazi: uOteniyeli noSeraya;
oonyana bakaOteniyeli nguHatati noMehonotayi.

<span id="an_4:14">4:14</span> UMehonotayi wazala uOfera; uSeraya wazala
uYowabhi, ozala ooGeharashim, ngokuba bebeziingcibi.

<span id="an_4:15">4:15</span> Oonyana bakaKalebhi, unyana kaYefune,
ngooIru, noEla, noNaham; oonyana bakaEla; nabakaKenazi.

<span id="an_4:16">4:16</span> Oonyana bakaYehaleleli ngooZifi noZifa,
ngooTireya noAsareli.

<span id="an_4:17">4:17</span> Oonyana bakaEzera nguYetere, noMerede,
noEfere, noYalon. Wazala uMiriyam, noShamayi, noIshbha, ozala
amaEshtemowa.

<span id="an_4:18">4:18</span> Umkakhe uYehudiya wazala uYerede, ozala
amaGedore; noHebhere, ozala amaSoko; noYekutiyeli, ozala amaZanowa.
Ngabo abo oonyana bakaBhitya, intombi kaFaro, awayizekayo uMerede.

<span id="an_4:19">4:19</span> Oonyana bomkakhe uHodiya, udade boNaham:
ngozala amaKehila, umGarmi; nozala amaEshtemowa, umMahaka.

<span id="an_4:20">4:20</span> Oonyana bakaShimon ngooAmnon noRina,
ngooBhen-hanan noTilon. Oonyana bakaIshi ngooZohete noBhen-zohete.

<span id="an_4:21">4:21</span> Oonyana bakaShela, unyana kaYuda, ngooEre
ozala amaLeka, noLada ozala amaMaresha, nemizalwane yendlu yabasebenza
ilinen ecikizekileyo, yendlu ka-Ashbheya;

<span id="an_4:22">4:22</span> noYokim, namadoda aseKozebha, noYowashe,
noSarafe (aba bazizikhulu kwaMowabhi), noYashubhi-lehem. Ke ezo zinto
zezakudala.

<span id="an_4:23">4:23</span> Ngabo abo ababumbi nabemi baseNetayim
neGedera; bahlala khona nokumkani emsebenzini wakhe.

<span id="an_4:24">4:24</span> Oonyana bakaSimon nguNemuweli, noYamin,
noYaribhi, nguZera noSawule,

<span id="an_4:25">4:25</span> nguShalum unyana wakhe, nguMibhesam
unyana wakhe, nguMishma unyana wakhe.

<span id="an_4:26">4:26</span> Oonyana bakaMishma nguHamuweli unyana
wakhe, nguZakure unyana wakhe, nguShimehi unyana wakhe.

<span id="an_4:27">4:27</span> UShimehi ubenoonyana abalishumi
elinabathandathu, neentombi ezintandathu; abazalwana bakhe ababanga
nabantwana baninzi; wonke umzalwane wabo awandanga njengonyana bakaYuda.

<span id="an_4:28">4:28</span> Bahlala eBher-shebha, naseMolada,
naseHatsare-shuwali,

<span id="an_4:29">4:29</span> naseBhileha, nase-Etsem, naseToladi,

<span id="an_4:30">4:30</span> naseBhetuweli, naseHorma, naseTsikelage,

<span id="an_4:31">4:31</span> naseBhete-markabhoti, naseHatsarsusim,
naseBhete-bhiri, naseShaharayim. Yabiyiyo leyo imizi yabo, wada uDavide
waba ngukumkani.

<span id="an_4:32">4:32</span> Nemizi yabo yiEtam neAyin, yiRimon
neToken neAshan: izixeko ezihlanu;

<span id="an_4:33">4:33</span> nemizana yonke ebeyiyiphahlile loo mizi,
kwesa kwaBhahali. Zizo ezo iindawo zokuhlala kwabo, benokubhalelwa
emilibeni yokuzalwa kwabo.

<span id="an_4:34">4:34</span> UMeshobhabhi, noYamleki, noYosha unyana
ka-Amatsiya,

<span id="an_4:35">4:35</span> noYoweli, noYehu unyana kaYoshibhiya,
unyana kaSeraya, unyana ka-Asiyeli,

<span id="an_4:36">4:36</span> noEliyohenayi, noYahakobha, noYeshohaya,
noAsaya, noAdiyeli, noYesimiyeli, noBhenaya;

<span id="an_4:37">4:37</span> noZiza unyana kaShifi, unyana ka-Alon,
unyana kaYedaya, unyana kaShimri, unyana kaShemaya:

<span id="an_4:38">4:38</span> abo bakhankanyiweyo ngamagama
ababezizikhulu emizalwaneni yabo. Izindlu zooyise zanaba kunene.

<span id="an_4:39">4:39</span> Baya entshonalanga kweGedore, bezisa
empumalanga komfula, beyifunela utyani impahla yabo emfutshane.

<span id="an_4:40">4:40</span> Bafumana utyani bukhulile, bubuhle;
ilizwe libanzi ngeenxa zombini, lizolile, lonwabile; ngokuba abakaHam
babemi khona kudala.

<span id="an_4:41">4:41</span> Beza abo babhaliweyo amagama ngemihla
kaHezekiya ukumkani wakwaYuda, bazixhaxha iintente zabo, bawasingela
phantsi namaMehun abawafumana khona, unanamhla. Bahlala ezikhundleni
zabo; ngokuba bekukho utyani bempahla yabo emfutshane khona.

<span id="an_4:42">4:42</span> Kwaphuma kubo, koonyana bakaSimon abo,
kwaya entabeni yaseSehire, amadoda angamakhulu amahlanu, ephethwe
ngooPelatiya, noNehariya, noRefaya, noUziyeli, oonyana bakaIshi.

<span id="an_4:43">4:43</span> Baxabela amaqongqolo ama-Amaleki
abesindile; bahlala khona unanamhla.

<span id="an_5:1">5:1</span> Oonyana bakaRubhen, amazibulo kaSirayeli
(ngokuba ibinguye owamazibulo; ke ngokuwuhlambela kwakhe umandlalo
kayise, ubuzibulo bakhe banikwa oonyana bakaYosefu unyana kaSirayeli,
akaba nakubhalwa emilibeni yokuzalwa ukuba ngowamazibulo;

<span id="an_5:2">5:2</span> ngokuba uYuda waba ligorha phakathi
kwabazalwana bakhe, yaphuma kuye inganga; ke bona ubuzibulo
bebubobukaYosefu):

<span id="an_5:3">5:3</span> oonyana bakaRubhen, amazibulo kaSirayeli,
nguEnoki, noFalu, nguHetseron, noKarmi.

<span id="an_5:4">5:4</span> Oonyana bakaYoweli nguShemaya unyana wakhe,
nguGogi unyana wakhe, nguShimehi unyana wakhe,

<span id="an_5:5">5:5</span> nguMika unyana wakhe, nguRehaya unyana
wakhe, nguBhahali unyana wakhe,

<span id="an_5:6">5:6</span> nguBhehera unyana wakhe, owafuduswa
nguTigelate-pilenezere, ukumkani waseAsiriya; nguye obesisikhulu
samaRubhen.

<span id="an_5:7">5:7</span> Abazalwana bakhe, elowo ngokwemizalwane
yakhe, ekubhalweni emilibeni yokuzalwa ngokweenzala zabo: iintloko
ibingooYehiyeli noZekariya,

<span id="an_5:8">5:8</span> noBhela unyana ka-Azazi, unyana kaShema,
unyana kaYoweli, obehleli eArohere, wesa eNebho naseBhahali-mehon.

<span id="an_5:9">5:9</span> Wahlala ngasempumalanga, wesa entlango
ethabathela emlanjeni ongumEfrati; ngokuba imfuyo yabo yayandile ezweni
laseGiliyadi.

<span id="an_5:10">5:10</span> Ngemihla kaSawule benza imfazwe
namaHagari; awela esandleni sabo. Bahlala ezintenteni zawo, ngecala
lasempumalanga lonke laseGiliyadi.

<span id="an_5:11">5:11</span> Ke kaloku oonyana bakaGadi bahlala
malungana nabo ezweni laseBhashan, besa eSaleka;

<span id="an_5:12">5:12</span> nguYoweli intloko, noShafam onganeno,
noYanayi, noShafati eBhashan.

<span id="an_5:13">5:13</span> Nabazalwana babo bendlu yooyise
ngooMikayeli, noMeshulam, noShebha, noYorayi, noYakan, noZiya, noEbhere;
basixhenxe abo.

<span id="an_5:14">5:14</span> Ngabo aba oonyana baka-Abhihayili, unyana
kaHuri, unyana kaYarowa, unyana kaGiliyadi, unyana kaMikayeli, unyana
kaYeshishayi, unyana kaYado, unyana kaBhuzi:

<span id="an_5:15">5:15</span> uAhi unyana ka-Abhediyeli, unyana kaGuni,
intloko yendlu yooyise.

<span id="an_5:16">5:16</span> Bahlala eGiliyadi naseBhashan,
nasemagxamesini ayo, nasemadlelweni onke aseSharon, kwesa ekupheleni
kwawo.

<span id="an_5:17">5:17</span> Bonke abo babhalwa emilibeni yokuzalwa
ngemihla kaYotam ukumkani wakwaYuda, nangemihla kaYarobheham ukumkani
wakwaSirayeli.

<span id="an_5:18">5:18</span> Oonyana bakaRubhen, namaGadi,
nesiqingatha sesizwe sakwaManase, kumakroti, amadoda anokuphatha
ingweletshetshe nekrele, nokugoba isaphetha, afundiswe ukulwa,
ngamashumi amane anesine amawaka, anamakhulu asixhenxe, anamanci
amathandathu, abephuma umkhosi.

<span id="an_5:19">5:19</span> Benza imfazwe namaHagari, noYeture,
noNafishe, noNodabhi.

<span id="an_5:20">5:20</span> Bancediswa kuwo, amaHagari anikelwa
esandleni sabo, nabo bonke abebenawo. Ngokuba balila kuThixo ekulweni,
wathandazeka ngabo; ngokuba babekholose ngaye.

<span id="an_5:21">5:21</span> Bayithimba imfuyo yawo, iinkamela zawo
amashumi omahlanu amawaka, nempahla emfutshane amakhulu omabini anamanci
mahlanu amawaka, namaesile amawaka amabini, abantu belikhulu lamawaka.

<span id="an_5:22">5:22</span> Ngokuba kwawa babaninzi ababuleweyo;
ngokuba yayiphuma kuThixo imfazwe leyo. Bahlala ezikhundleni zabo, bada
bathinjwa.

<span id="an_5:23">5:23</span> Ke kaloku oonyana besiqingatha sesizwe
sakwaManase bahlala kwelo zwe; bathabathela eBhashan, besa
eBhahali-hermon, naseSenire, nasentabeni yeHermon, ukuba baninzi kwabo.

<span id="an_5:24">5:24</span> Zizo ezi iintloko zezindlu zooyise:
noEfere, noIshi, noEliyeli, noAzeriyeli, noYeremiya, noHodaviya,
noYadiyeli, amadoda angamagorha anobukroti, amadoda anegama, iintloko
zezindlu zooyise.

<span id="an_5:25">5:25</span> Bameneza kuThixo wooyise, bahenyuza
ngokulandela oothixo bezizwe zelo zwe, awazitshabalalisayo uThixo phambi
kwabo.

<span id="an_5:26">5:26</span> UThixo kaSirayeli wawuxhokonxa umoya
kaPuli, ukumkani waseAsiriya, nomoya kaTigelate-pilenezere, ukumkani
waseAsiriya, wawafudusa amaRubhen, namaGadi, nesiqingatha sesizwe
sakwaManase, wabasa eHala, naseHabhore, naseHara, nasemlanjeni oyiGozan,
unanamhla.

<span id="an_6:1">6:1</span> Oonyana bakaLevi nguGershon, noKehati,
noMerari.

<span id="an_6:2">6:2</span> Oonyana bakaKehati nguAmram, noItsare,
noHebron, noUziyeli.

<span id="an_6:3">6:3</span> Abantwana baka-Amram ngooAron, noMoses,
noMiriyam. Oonyana baka-Aron ngooNadabhi, noAbhihu, nguElazare,
noItamare.

<span id="an_6:4">6:4</span> UElazare wazala uPinehasi, uPinehasi wazala
uAbhishuwa;

<span id="an_6:5">6:5</span> uAbhishuwa wazala uBhuki; uBhuki wazala
u-Uzi;

<span id="an_6:6">6:6</span> u-Uzi wazala uZeraya; uZeraya wazala
uMerayoti;

<span id="an_6:7">6:7</span> uMerayoti wazala uAmariya; uAmariya wazala
uAhitobhi;

<span id="an_6:8">6:8</span> uAhitobhi wazala uTsadoki; uTsadoki wazala
uAhimahatse;

<span id="an_6:9">6:9</span> uAhimahatse wazala uAzariya; uAzariya
wazala uYohanan;

<span id="an_6:10">6:10</span> uYohanan wazala uAzariya, (yena ke
ebengumbingeleli endlwini awayakhayo uSolomon eYerusalem);

<span id="an_6:11">6:11</span> uAzariya wazala uAmariya; uAmariya wazala
uAhitubhi;

<span id="an_6:12">6:12</span> uAhitubhi wazala uTsadoki uTsadoki wazala
uShalum;

<span id="an_6:13">6:13</span> uShalum wazala uHilekiya; uHilekiya
wazala uAzariya;

<span id="an_6:14">6:14</span> uAzariya wazala uSeraya; uSeraya wazala
uYotsadaki;

<span id="an_6:15">6:15</span> uYotsadaki wahamba, akuwafudusa uYehova
amaYuda neYerusalem ngoNebhukadenetsare.

<span id="an_6:16">6:16</span> Oonyana bakaLevi nguGershom, noKehati,
noMerari.

<span id="an_6:17">6:17</span> Ngawo la amagama oonyana bakaGershom:
nguLibheni noShimehi.

<span id="an_6:18">6:18</span> Oonyana bakaKehati nguAmram, noItsare,
noHebron, noUziyeli.

<span id="an_6:19">6:19</span> Oonyana bakaMerari nguMaheli noMushi.
Yiyo ke leyo imizalwane kaLevi, ngokwezindlu zooyise.

<span id="an_6:20">6:20</span> KuGershom: nguLibheni unyana wakhe,
nguYahati unyana wakhe, nguZima unyana wakhe,

<span id="an_6:21">6:21</span> nguYowa unyana wakhe, nguIdo unyana
wakhe, nguZera unyana wakhe, nguYehatrayi unyana wakhe.

<span id="an_6:22">6:22</span> Oonyana bakaKehati nguAminadabhi unyana
wakhe, nguKora unyana wakhe, nguAsire unyana wakhe,

<span id="an_6:23">6:23</span> nguElikana unyana wakhe, noEbhiyasefu
unyana wakhe, noAsire unyana wakhe,

<span id="an_6:24">6:24</span> nguTahati unyana wakhe, ngu-Uriyeli
unyana wakhe, ngu-Uziya unyana wakhe, nguSawule unyana wakhe.

<span id="an_6:25">6:25</span> Oonyana bakaElikana nguAmasayi noAhimoti.

<span id="an_6:26">6:26</span> KuElikana: oonyana bakaElikana nguTsofayi
unyana wakhe, noNahati unyana wakhe,

<span id="an_6:27">6:27</span> nguEliyabhi unyana wakhe, nguYoram unyana
wakhe, nguElikana unyana wakhe.

<span id="an_6:28">6:28</span> Oonyana bakaSamuweli nguVashni amazibulo
akhe, noAbhiya.

<span id="an_6:29">6:29</span> Oonyana bakaMerari nguMaheli, nguLibheni
unyana wakhe, nguShimehi unyana wakhe, ngu-Uza unyana wakhe,

<span id="an_6:30">6:30</span> nguShimeha unyana wakhe, nguHagiya unyana
wakhe, nguAsaya unyana wakhe.

<span id="an_6:31">6:31</span> Aba ngabo wabaphathisayo uDavide ingoma
endlwini kaYehova, kususela koko yaphumlayo ityeya.

<span id="an_6:32">6:32</span> Balungiselela ngengoma phambi komnquba
oyintente yokuhlangana, wada uSolomon wayakha indlu kaYehova eYerusalem;
bema ngokwesiko labo enkonzweni yabo.

<span id="an_6:33">6:33</span> Aba ngabo bema noonyana babo. Kubo
oonyana bakaKehati nguHeman imvumi, unyana kaYoweli, unyana kaShemuweli,

<span id="an_6:34">6:34</span> unyana kaElikana, unyana kaYeroham,
unyana kaEliyeli, unyana kaToha,

<span id="an_6:35">6:35</span> unyana kaTsufi, unyana kaElikana, unyana
kaMahati, unyana ka-Amasayi,

<span id="an_6:36">6:36</span> unyana kaElikana, unyana kaYoweli, unyana
ka-Azariya, unyana kaZefaniya,

<span id="an_6:37">6:37</span> unyana kaTahati, unyana ka-Asire, unyana
ka-Abhiyasefu, unyana kaKora,

<span id="an_6:38">6:38</span> unyana kaItsare, unyana kaKehati, unyana
kaLevi, unyana kaSirayeli.

<span id="an_6:39">6:39</span> Ke umzalwana wakhe uAsafu wema
ngasekunene kwakhe: uAsafu unyana kaBherekiya, unyana kaShimeha,

<span id="an_6:40">6:40</span> unyana kaMikayeli, unyana kaBhahaseya,
unyana kaMalekiya,

<span id="an_6:41">6:41</span> unyana kaEteni, unyana kaZera, unyana
ka-Adaya,

<span id="an_6:42">6:42</span> unyana kaEtan, unyana kaZima, unyana
kaShimehi,

<span id="an_6:43">6:43</span> unyana kaYahati, unyana kaGershom, unyana
kaLevi.

<span id="an_6:44">6:44</span> Abazalwana babo, oonyana bakaMerari, bema
ngasekhohlo: uEtan unyana kaKishi, unyana ka-Abhedi, unyana kaMuluki,

<span id="an_6:45">6:45</span> unyana kaHashabhiya, unyana ka-Amatsiya,
unyana kaHilekiya,

<span id="an_6:46">6:46</span> unyana ka-Amtsi, unyana kaBhani, unyana
kaShemere,

<span id="an_6:47">6:47</span> unyana kaMaheli, unyana kaMushi, unyana
kaMerari, unyana kaLevi.

<span id="an_6:48">6:48</span> Abazalwana babo, abaLevi, babemiselwe
umsebenzi wonke womnquba wendlu kaThixo.

<span id="an_6:49">6:49</span> Ke uAron noonyana bakhe babeqhumisela
esibingelelweni sedini elinyukayo, nasesibingelelweni sesiqhumiso,
bengabomsebenzi wonke wengcwele kangcwele, bacamagushele amaSirayeli,
ngokoko konke wawisa umthetho ngako uMoses, umkhonzi kaThixo.

<span id="an_6:50">6:50</span> Ngabo aba oonyana baka-Aron: nguElazare
unyana wakhe, nguPinehasi unyana wakhe, nguAbhishuwa unyana wakhe,

<span id="an_6:51">6:51</span> nguBhuki unyana wakhe, ngu-Uzi unyana
wakhe, nguZeraya unyana wakhe,

<span id="an_6:52">6:52</span> nguMerayoti unyana wakhe, nguAmariya
unyana wakhe, nguAhitubhi unyana wakhe,

<span id="an_6:53">6:53</span> nguTsadoki unyana wakhe, nguAhimahatse
unyana wakhe.

<span id="an_6:54">6:54</span> Ngawo la amakhaya abo ngokweengqili zabo,
emideni yabo, ezoonyana baka-Aron, ngokwemizalwane kaKehati; ngokuba
laba lelabo iqashiso:

<span id="an_6:55">6:55</span> babanika owaseHebron ezweni lakwaYuda,
namadlelo awo ngeenxa zonke;

<span id="an_6:56">6:56</span> ke wona amasimi omzi lowo nemizana yawo
bawanika uKalebhi, unyana kaYefune.

<span id="an_6:57">6:57</span> Babanika oonyana baka-Aron imizi
yokusabela: owaseHebron, neLibhena namadlelo ayo, neYatire,
ne-Eshtemowa; namadlelo ayo,

<span id="an_6:58">6:58</span> neHilen namadlelo ayo, neDebhire
namadlelo ayo,

<span id="an_6:59">6:59</span> neAshan namadlelo ayo, neBhete-shemeshe
namadlelo ayo.

<span id="an_6:60">6:60</span> Esizweni sakwaBhenjamin: iGebha namadlelo
ayo, neAlemete namadlelo ayo, neAnatoti namadlelo ayo. Yonke imizi yabo
ngokwemizalwane yabo yabe iyimizi elishumi elinamithathu.

<span id="an_6:61">6:61</span> Oonyana bakaKehati abaseleyo banikwa
emzalwaneni wesizwe sakwaEfrayim, nasesizweni sakwaDan, nasesiqingatheni
sesizwe sakwaManase, ngeqashiso imizi elishumi.

<span id="an_6:62">6:62</span> Oonyana bakaGershom ngokwemizalwane yabo
banikwa esizweni sakwaIsakare, nasesizweni sakwa-Ashere, nasesizweni
sakwaNafetali, nasesizweni sakwaManase eBhashan, imizi yalishumi
elinamithathu.

<span id="an_6:63">6:63</span> Oonyana bakaMerari ngokwemizalwane yabo
banikwa esizweni sakwaRubhen, nasesizweni sakwaGadi, nasesizweni
sakwaZebhulon, ngeqashiso imizi elishumi elinamibini.

<span id="an_6:64">6:64</span> Oonyana bakaSirayeli babanika abaLevi
imizi namadlelo ayo.

<span id="an_6:65">6:65</span> Babanika ngeqashiso esizweni soonyana
bakaYuda, nasesizweni soonyana bakaSimon, nasesizweni soonyana
bakaBhenjamin, yona le mizi ibiziweyo ngamagama ayo.

<span id="an_6:66">6:66</span> Ke emizalwaneni yoonyana bakaKehati
kwabakho imizi yemida yabo esizweni sakwaEfrayim.

<span id="an_6:67">6:67</span> Babanika imizi yokusabela: owakwaShekem
namadlelo awo ezintabeni zakwaEfrayim, neGezere namadlelo ayo,

<span id="an_6:68">6:68</span> neYokemeham namadlelo ayo, neBhete-horon
namadlelo ayo;

<span id="an_6:69">6:69</span> neAyalon namadlelo ayo, neGati-rimon
namadlelo ayo;

<span id="an_6:70">6:70</span> nasesiqingatheni sesizwe sakwaManase:
iAnere namadlelo ayo, neBhileham namadlelo ayo, ngokomzalwane woonyana
bakaKehati abaseleyo.

<span id="an_6:71">6:71</span> Oonyana bakaGershom banikwa emzalwaneni
wesiqingatha sesizwe sakwaManase: iGolan yaseBhashan namadlelo ayo,
neAshtaroti namadlelo ayo;

<span id="an_6:72">6:72</span> nasesizweni sakwaIsakare: iKedeshe
namadlelo ayo, neDabherati namadlelo ayo,

<span id="an_6:73">6:73</span> neRamoti namadlelo ayo, neAnem namadlelo
ayo;

<span id="an_6:74">6:74</span> nasesizweni sakwa-Ashere: iMashale
namadlelo ayo, neAbhedon namadlelo ayo,

<span id="an_6:75">6:75</span> neHukoki namadlelo ayo, neRehobhi
namadlelo ayo;

<span id="an_6:76">6:76</span> nasesizweni sakwaNafetali: iKedeshe
yaseGalili namadlelo ayo, neHamon namadlelo ayo, neKiriyatayim namadlelo
ayo.

<span id="an_6:77">6:77</span> Abaseleyo kubaLevi koonyana bakaMerari
banikwa esizweni sakwaZebhulon: iRimono namadlelo ayo, neTabhore
namadlelo ayo;

<span id="an_6:78">6:78</span> naphesheya kweYordan ngaseYeriko,
ngasempumalanga kweYordan esizweni sakwaRubhen: iBhetsere esentlango
namadlelo ayo, neYatsa namandlelo ayo,

<span id="an_6:79">6:79</span> neKedemoti namadlelo ayo, neMefahata
namadlelo ayo;

<span id="an_6:80">6:80</span> nasesizweni sakwaGadi: iRamoti
yaseGiliyadi namadlelo ayo, neMahanayim namadlelo ayo,

<span id="an_6:81">6:81</span> neHeshbhon namadlelo ayo, neYazere
namadlelo ayo.

<span id="an_7:1">7:1</span> Oonyana bakaIsakare nguTola, noPuwa,
noYashubhi, noShimron; babebane.

<span id="an_7:2">7:2</span> Oonyana bakaTola ngu-Uzi, noRefaya,
noYeriyeli, noYamayi, noIbhesam, noSamuweli, iintloko zezindlu zooyise
zikaTola; amagorha anobukroti, ngokweenzala zawo. Inani lawo ngemihla
kaDavide laba ngamashumi amabini anamabini amawaka, anamakhulu
amathandathu.

<span id="an_7:3">7:3</span> Oonyana bakaUzi nguIzerahiya. Noonyana
bakaIzerahiya nguMikayeli, no-Obhadiya, noYoweli, noIshiya; babebahlanu,
beziintloko bonke.

<span id="an_7:4">7:4</span> Ndawonye nabo ngokweenzala zabo,
ngokwezindlu zooyise, kwakukho izimpi zomkhosi wokulwa, amashumi
amathathu anamathandathu amawaka; ngokuba babenabafazi noonyana
abaninzi.

<span id="an_7:5">7:5</span> Abazalwana babo, ngokwemizalwane yonke
yakwaIsakare, amagorha anobukroti, baye bengamashumi asibhozo
anesixhenxe amawaka, ukubhalwa kwabo emilibeni yabo yokuzalwa bebonke.

<span id="an_7:6">7:6</span> Oonyana bakaBhenjamin nguBhela, noBhekere,
noYedihayeli; bebebathathu.

<span id="an_7:7">7:7</span> Oonyana bakaBhela nguEtsebhon, noUzi,
noUziyeli, noYerimoti, noIri; baye bebahlanu, iintloko zezindlu zooyise,
amagorha anobukroti; ngokubhalwa kwabo emilibeni yokuzalwa
babengamashumi amabini anamabini amawaka, anamanci mathathu anesine.

<span id="an_7:8">7:8</span> Oonyana bakaBhekere nguZemira, noYowashe,
noEliyezere, noEliyohenayi, no-Omri, noYeremoti, noAbhiya, noAnatoti,
noAlamete; bonke abo ngoonyana bakaBhekere;

<span id="an_7:9">7:9</span> ngokubhalwa kwabo emilibeni yokuzalwa
ngokweenzala zabo zeentloko zezindlu zooyise, amagorha anobukroti,
babengamashumi amabini amawaka, anamakhulu amabini.

<span id="an_7:10">7:10</span> Oonyana bakaYedihayeli nguBhilehan.
Oonyana bakaBhilehan nguYehushe, noBhenjamin, noEhudi, noKenahana,
noZetan, noTarshishe, noAhishahare.

<span id="an_7:11">7:11</span> Bonke abo babengoonyana bakaYedihayeli,
ngokweentloko zezindlu zooyise, amagorha anobukroti, alishumi
elinesixhenxe lamawaka, anamakhulu mabini, aphuma umkhosi aye kulwa.

<span id="an_7:12">7:12</span> OoShupim noHupim ngoonyana bakaIre;
ooHushim ngoonyana baka-Ahere.

<span id="an_7:13">7:13</span> Oonyana bakaNafetali nguYatsiyeli,
noGuni, noYetsere, noShalum, oonyana bakaBhiliha.

<span id="an_7:14">7:14</span> Oonyana bakaManase nguAsheriyeli,
awamzalelwayo. Ishweshwe lakhe, umAramikazi, lazala uMakire, uyise
kaGiliyadi.

<span id="an_7:15">7:15</span> UMakire wazeka udade booHupim noShupim;
igama lodade wabo belinguMahaka; igama lowesibini belinguTselofehadi; ke
uTselofehadi ubeneentombi.

<span id="an_7:16">7:16</span> UMahaka umkaMakire wazala unyana, wathi
igama lakhe nguPereshe; igama lomninawa wakhe belinguShereshe; oonyana
bakhe ngu-Ulam noRekem.

<span id="an_7:17">7:17</span> Oonyana bakaUlam nguBhedan. Ngabo abo
oonyana bakaGiliyadi, unyana kaMakire, unyana kaManase.

<span id="an_7:18">7:18</span> Udade wabo, uHamolekete, wazala uIshodi,
noAbhihezere, noMahala.

<span id="an_7:19">7:19</span> Oonyana bakaShemida babengooAhiyan,
noShekem, noLiki, noAniyam.

<span id="an_7:20">7:20</span> Oonyana bakaEfrayim nguShutela, noBherede
unyana wakhe, noTahati, unyana wakhe, noEliyada unyana wakhe, noTahati
unyana wakhe,

<span id="an_7:21">7:21</span> noZabhadi unyana wakhe, noShutela unyana
wakhe, noEzere, noEladi; abababulalayo abantu bakwaGati, ababezalelwe
kwelo zwe; ngokuba babehle beza kuthabatha imihlambi yabo.

<span id="an_7:22">7:22</span> Wenza isijwili uEfrayim, uyise, imihla
emininzi, beza kumkhuza abazalwana bakhe.

<span id="an_7:23">7:23</span> Wamngena umfazi wakhe; wakhawula, wazala
unyana, wathi igama lakhe nguBheriya; ngokuba bekuhle ububi endlwini
yakhe.

<span id="an_7:24">7:24</span> Intombi yakhe ibinguShera; yayakha
iBhete-horon, eyasezantsi neyasentla, neUzen-shera.

<span id="an_7:25">7:25</span> URefa ebengunyana wakhe, noReshefe; uTela
ngunyana wakhe, noTahan unyana wakhe,

<span id="an_7:26">7:26</span> uLadan unyana wakhe, uAmihudi unyana
wakhe, uElishama unyana wakhe,

<span id="an_7:27">7:27</span> uNun unyana wakhe, uYoshuwa unyana wakhe.

<span id="an_7:28">7:28</span> Ke kaloku ilifa labo, namakhaya abo,
yiBheteli namagxamesi ayo; ngasempumalanga yiNaharan; ngasentshonalanga
yiGezere namagxamesi ayo, nowakwaShekem namagxamesi awo, kwesa eGaza
namagxamesi ayo.

<span id="an_7:29">7:29</span> Esezandleni zoonyana bakaManase
yiBhete-shehan namagxamesi ayo, yiTahanaki namagxamesi ayo, yiMegido
namagxamesi ayo, yiDore namagxamesi ayo. Kulapho kwakumi oonyana
bakaYosefu, unyana kaSirayeli.

<span id="an_7:30">7:30</span> Oonyana baka-Ashere nguImna, noIshwa,
noIshevi, noBheriya, noSera udade wabo.

<span id="an_7:31">7:31</span> Oonyana bakaBheriya nguHebhere,
noMalekiyeli, onguyise kaBhirzaviti.

<span id="an_7:32">7:32</span> UHebhere wazala uYafelete, noShomere,
noHotam, noShuwa udade wabo.

<span id="an_7:33">7:33</span> Oonyana bakaYafelete nguPasaki,
noBhimhali, noAshevati. Ngabo abo oonyana bakaYafelete.

<span id="an_7:34">7:34</span> Oonyana bakaShemere nguAhi, noRoga,
noYehubha, noAram.

<span id="an_7:35">7:35</span> Oonyana bakaHelem umzalwana wakhe
nguTsofa, noImna, noSheleshe, noAmali.

<span id="an_7:36">7:36</span> Oonyana bakaTsofa nguSuwa, noHarenefere,
noShuwali, noBheri, noImra,

<span id="an_7:37">7:37</span> nguBhetsere noHodi, noShama, noShilesha,
noItran, noBhehera.

<span id="an_7:38">7:38</span> Oonyana bakaYetere nguYefune, noPisepa,
noAra.

<span id="an_7:39">7:39</span> Oonyana bakaUla nguAra, noHaniyeli,
noRitsiya.

<span id="an_7:40">7:40</span> Bonke abo babengoonyana baka-Ashere:
iintloko zezindlu zooyise, amagorha ahleliweyo anobukroti, iintloko
zezikhulu. Ukubhalwa kwabo emilibeni yokuzalwa kwasemkhosini, ukuba
balwe, babengamadoda angamashumi omabini anamathandathu amawaka, inani
lawo.

<span id="an_8:1">8:1</span> UBhenjamin wazala uBhela amazi bulo akhe,
noAshebhele owesibini, noAhara owesithathu,

<span id="an_8:2">8:2</span> uNoha owesine, noRafa owesihlanu.

<span id="an_8:3">8:3</span> Oonyana bakaBhela babengooAdare, noGera,
noAbhihudi,

<span id="an_8:4">8:4</span> noAbhishuwa, noNahaman, noAhowa,

<span id="an_8:5">8:5</span> noGera, noShefufan, noHuram.

<span id="an_8:6">8:6</span> Ngabo abo oonyana bakaEhudi, abo
baziintloko zezindlu zooyise kubemi baseGebha; babafudusela eManahati:

<span id="an_8:7">8:7</span> nguNahaman, noAhiya, noGera, owabafudusayo;
uEhudi wazala u-Uza noAhihudi.

<span id="an_8:8">8:8</span> UShaharayim wazala emhlabeni wakwaMowabhi
emveni kokubandulula wakhe ooHushim noBhahara, abafazi bakhe;

<span id="an_8:9">8:9</span> wazala ngoHodeshe umkakhe: uYobhabhi,
noTsibheya, noMesha, noMalekom,

<span id="an_8:10">8:10</span> noYehutse, noShakiya, noMirma. Ngabo abo
oonyana bakhe, iintloko zezindlu zooyise.

<span id="an_8:11">8:11</span> NgoHushim wazala uAbhitubhi noEliphahali.

<span id="an_8:12">8:12</span> Oonyana bakaElipahali: nguEbhere,
noMisham, noShemere, owayakhayo iOno, neLodi namagxamesi ayo.

<span id="an_8:13">8:13</span> NgooBheriya noShema abaziintloko zezindlu
zooyise kubemi baseAyalon, abagxotha abemi baseGati.

<span id="an_8:14">8:14</span> OoAhiyo, noShashaki, noYeremoti,

<span id="an_8:15">8:15</span> noZebhadiya, noAradi, noEdere,

<span id="an_8:16">8:16</span> noMikayeli, noIshpa, noYoha babengoonyana
bakaBheriya.

<span id="an_8:17">8:17</span> OoZebhadiya, noMeshulam, noHizeki,
noHebhere,

<span id="an_8:18">8:18</span> noIshmerayi, noYeziliya, noYobhabi
babengoonyana bakaElepahali.

<span id="an_8:19">8:19</span> OoYakim, noZikri, noZabhedi.

<span id="an_8:20">8:20</span> noElihenayi, noTsiletayi, noEliyeli,

<span id="an_8:21">8:21</span> noAdaya, noBheraya, noShimrati
babengoonyana bakaShimehi.

<span id="an_8:22">8:22</span> OoIshpan, noEbhere, noEliyeli,

<span id="an_8:23">8:23</span> noAbhedon, noZikri, noHanan,

<span id="an_8:24">8:24</span> noHananiya, noElam, noAntotiya,

<span id="an_8:25">8:25</span> noIfediya, noPenuweli babengoonyana
bakaShashaki.

<span id="an_8:26">8:26</span> OoShamesherayi, noShehariya, noAtaliya,

<span id="an_8:27">8:27</span> noYareshiya, noEliya, noZikri
babengoonyana bakaYeroham.

<span id="an_8:28">8:28</span> Zizo ezo iintloko zezindlu zooyise
ngokweenzala zazo; ziintloko ke ezo; ezo zahlala eYerusalem.

<span id="an_8:29">8:29</span> EGibheyon kwahlala ozala amaGibheyon,
uYehiyeli; igama lomkakhe belinguMahaka.

<span id="an_8:30">8:30</span> NguAbhedon unyana wakhe wamazibulo,
noTsure, noKishe, noBhahali, noNadabhi,

<span id="an_8:31">8:31</span> noGedore, noAhiyo, noZekere.

<span id="an_8:32">8:32</span> UMikeloti wazala uShimeha. Nabo bahlala
eYerusalem nabazalwana babo, malungana nabazalwana babo.

<span id="an_8:33">8:33</span> UNere wazala uKishe; uKishe wazala
uSawule; uSawule wazala uYonatan, noMalekishuwa, noAbhinadabhi,
noEshbhahali.

<span id="an_8:34">8:34</span> Unyana kaYonatan nguMeribhi-bhahali;
uMeribhi-bhahali wazala uMika.

<span id="an_8:35">8:35</span> Oonyana bakaMika nguPiton, noMeleki,
noTareya, noAhazi.

<span id="an_8:36">8:36</span> UAhazi wazala uYehowada; uYehowada wazala
uAlemete, noAzemavete, noZimri; uZimri wazala uMotsa;

<span id="an_8:37">8:37</span> uMotsa wazala uBhineha. NguRafa unyana
wakhe, nguElehasa unyana wakhe, nguAtsele unyana wakhe.

<span id="an_8:38">8:38</span> UAtsele ebenoonyana abathandathu; ngawo
la amagama abo; nguAzerikam, nguBhokeru, noIshmayeli, noShehariya,
no-Obhadiya, noHanan. Bonke abo babengoonyana baka-Atsele.

<span id="an_8:39">8:39</span> Oonyana bakaEsheki, umzalwana wakhe,
ngu-Ulam amazibulo akhe, nguYehushe owesibini, nguElifelete owesithathu.

<span id="an_8:40">8:40</span> Oonyana bakaUlam babengamadoda
angamagorha anobukroti, abagoba isaphetha; babenoonyana abaninzi,
noonyana boonyana, ikhulu elinamanci mahlanu. Bonke abo babengaboonyana
bakaBhenjamin.

<span id="an_9:1">9:1</span> Onke ke amaSirayeli abhalwa emilibeni
yokuzalwa: nango ke ebhaliwe encwadini yookumkani bakwaSirayeli. AmaYuda
athinjwa, asiwa eBhabheli ngenxa yokumeneza kwawo.

<span id="an_9:2">9:2</span> Abemi bokuqala, ababesemafeni abo emizini
yabo, babengamaSirayeli, ababingeleli, nabaLevi, nabasebenza etempileni.

<span id="an_9:3">9:3</span> EYerusalem kwahlala aboonyana bakaYuda,
naboonyana bakaBhenjamin, naboonyana booEfrayim noManase:

<span id="an_9:4">9:4</span> ngu-Utayi, unyana ka-Amihudi, unyana
kaOmri, unyana kaImri, unyana kaBhani, koonyana bakaPeretse, unyana
kaYuda.

<span id="an_9:5">9:5</span> NakumaShilo: nguAzaya amazibulo akhe,
noonyana bakhe.

<span id="an_9:6">9:6</span> Koonyana bakaZera nguYehuweli nabazalwana
bakhe: amakhulu amathandathu anamanci asithoba.

<span id="an_9:7">9:7</span> Koonyana bakaBhenjamin: nguSalu unyana
kaMeshulam, unyana kaHodafiya, unyana kaHasenuwa,

<span id="an_9:8">9:8</span> noIbheneya unyana kaYeroham, noEla unyana
kaUzi, unyana kaMikri, noMeshulam unyana kaShefatiya, unyana kaRehuweli,
unyana kaIbheniya;

<span id="an_9:9">9:9</span> nabazalwana babo ngokweenzala zabo:
amakhulu asithoba anamanci mahlanu anabathandathu. Onke loo madoda
abeziintloko zezindlu zooyise ezindlwini zooyise.

<span id="an_9:10">9:10</span> Kubabingeleli: nguYedaya, noYehoyaribhi,
noYakin,

<span id="an_9:11">9:11</span> noAzariya, unyana kaHilekiya, unyana
kaMeshulam, unyana kaTsadoki, unyana kaMerayoti, unyana ka-Ahitubhi,
inganga yendlu kaThixo;

<span id="an_9:12">9:12</span> noAdaya, unyana kaYeroham, unyana
kaPashure, unyana kaMalekiya; noMahasayi unyana ka-Adiyeli, unyana
kaYazera, unyana kaMeshulam, unyana; kaMeshilemiti, unyana kaImere;

<span id="an_9:13">9:13</span> nabazalwana babo, iintloko zezindlu
zooyise, iwaka elinamakhulu asixhenxe, anamanci mathandathu amagorha
anobukroti ekuwusebenzeni umsebenzi wendlu kaThixo.

<span id="an_9:14">9:14</span> KubaLevi: nguShemaya, unyana kaHashubhi,
unyana ka-Azerikam, unyana kaHashabhiya koonyana bakaMerari;

<span id="an_9:15">9:15</span> nguBhakebhakare, noHereshe, noGalali;
noMataniya unyana kaMika, unyana kaZikri, unyana ka-Asafu;

<span id="an_9:16">9:16</span> no-Obhadiya, unyana kaShemaya, unyana
kaGalali, unyana kaYedutun; noBherekiya unyana ka-Asa, unyana kaElikana,
obehleli emizaneni yamaNetofa.

<span id="an_9:17">9:17</span> Abamasango: nguShalum, noAkubhi,
noTalemon, noAhiman, nabazalwana babo; intloko inguShalum;

<span id="an_9:18">9:18</span> kude kwaba namhla esesangweni lokumkani
empumalanga. Ngabo abo abamasango eminqubeni yoonyana bakaLevi.

<span id="an_9:19">9:19</span> UShalum, unyana kaKore, unyana
kaEbhiyasafu, unyana kaKora, nabazalwana bakhe ngokwendlu yooyise,
amaKora, ayephethe umsebenzi wenkonzo, engabagcini beminyango yentente.
Nooyise bawo babephethe iminquba kaYehova, begcina isango.

<span id="an_9:20">9:20</span> UPinehasi, unyana kaElazare, waye
eyinganga yabo ngenxa engaphambili; uYehova wayenaye.

<span id="an_9:21">9:21</span> UZekariya unyana kaMeshelemiya
wayengowesango ekungeneni kwentente yokuhlangana.

<span id="an_9:22">9:22</span> Bonke bephela, behleliwe ukuba babe
ngabagcini bamasango, babengamakhulu amabini, anashumi-nye linababini.
Bona babebhalwe emilibeni yabo yokuzalwa emizaneni yabo. Bona bamiswa
nguDavide noSamuweli imboni, ngokunyaniseka kwabo.

<span id="an_9:23">9:23</span> Bona abo noonyana babo babesemasangweni
endlu kaYehova, endlu yentente, ngokokugcina.

<span id="an_9:24">9:24</span> Babekho abamasango ngamacala omane,
ngasempumalanga, ngasentshonalanga, ngasentla, nangasezantsi.

<span id="an_9:25">9:25</span> Abazalwana babo emizaneni yabo
babengabokuza ngomhla wesixhenxe amaxesha ngamaxesha kunye nabo.

<span id="an_9:26">9:26</span> Ngokuba abaLevi abo, abaphathi abakhulu
abane ababengabamasango, babephethe amagumbi nobuncwane bendlu kaThixo
benyanisile.

<span id="an_9:27">9:27</span> Ukulala, babeyijikeleza indlu kaThixo;
ngokuba ukugcina bekukokwabo, kunabo ukuyivula imiso ngemiso.

<span id="an_9:28">9:28</span> Kubo bekukho abaphethe iimpahla zenkonzo;
ngokuba babezingenisa ngenani, bazikhuphe ngenani.

<span id="an_9:29">9:29</span> Kubo bekukho abamiselwe phezu kwempahla,
naphezu kwempahla yonke engcwele, naphezu komgubo ocoliweyo, newayini,
neoli, nentlaka emhlophe, nobulawu.

<span id="an_9:30">9:30</span> Koonyana bababingeleli bekukho abacola
ubuqholo bobulawu.

<span id="an_9:31">9:31</span> UMatitiya, omnye wakubaLevi,
obengowamazibulo kaShalum umKora, ubephethe enyanisekile umsebenzi
wokosa ngeepani.

<span id="an_9:32">9:32</span> Koonyana bakaKehati, kubazalwana babo,
bekukho ababephethe izonka ezikroziswayo, ukuzilungisa iisabatha
ngeesabatha.

<span id="an_9:33">9:33</span> Zizo ezo iimvumi, iintloko zezindlu
zooyise zabaLevi, ezibe zihleli emagumbini zikhululekile; ngokuba
beziphethe umsebenzi imini nobusuku.

<span id="an_9:34">9:34</span> Zizo ezo iintloko zezindlu zooyise
zabaLevi, ziziintloko ngokweenzala zazo, ezo zahlala eYerusalem.

<span id="an_9:35">9:35</span> EGibheyon kwakuhleli ozala amaGibheyon,
uYehiyeli; igama lomkakhe belinguMahaka.

<span id="an_9:36">9:36</span> Unyana wakhe wamazibulo nguAbhedon,
yanguTsure, noKishe, noBhahali, noNere, noNadabhi,

<span id="an_9:37">9:37</span> noGedore, noAhiyo, noZekariya,
noMikeloti.

<span id="an_9:38">9:38</span> UMikeloti wazala uShimeham. Kwanabo
bahlala nabazalwana babo eYerusalem, malunga nabazalwana babo.

<span id="an_9:39">9:39</span> UNere wazala uKishe; uKishe wazala
uSawule; uSawule wazala uYonatan, noMalekishuwa, noAbhinadabhi,
noEshbhahali.

<span id="an_9:40">9:40</span> Unyana kaYonatan nguMeribhi-bhahali;
uMeribhi-bhahali wazala uMika.

<span id="an_9:41">9:41</span> Oonyana bakaMika nguPiton, noMeleki,
noTareya, noAhazi.

<span id="an_9:42">9:42</span> UAhazi wazala uYara; uYara wazala
uAlemete, noAzemavete, noZimri; uZimri wazala uMotsa.

<span id="an_9:43">9:43</span> UMotsa wazala uBhineha, noRefaya unyana
wakhe, uElehasa unyana wakhe, uAtsele unyana wakhe.

<span id="an_9:44">9:44</span> UAtsele ubenoonyana abathandathu; ngawo
la amagama abo: nguAzerikam, noBhokeru, noIshmayeli, noShehariya,
no-Obhadiya, noHanan. Ngabo abo oonyana baka-Atsele.

<span id="an_10:1">10:1</span> Ke kaloku amaFilisti alwa namaSirayeli;
asaba amadoda akwaSirayeli phambi kwamaFilisti, awa engxwelerhiwe
ezintabeni zaseGilibhowa.

<span id="an_10:2">10:2</span> AmaFilisti athana mbende noSawule
noonyana bakhe. AmaFilisti ambulala uYonatan, noAbhinadabhi,
noMalekishuwa, oonyana bakaSawule.

<span id="an_10:3">10:3</span> Yanzima imfazwe kuSawule. Bamfumana
abatoli, wathuthumela ngenxa yabatoli.

<span id="an_10:4">10:4</span> Wathi uSawule kumphathi weentonga zakhe,
Rhola ikrele lakho, undihlabe ngalo, hleze beze aba bangalukileyo,
bafekethe ngam. Akavuma umphathi weentonga zakhe, ngokuba ubesoyika
kakhulu. Walithabatha uSawule ikrele, waziwisa phezu kwalo.

<span id="an_10:5">10:5</span> Uthe umphathi weentonga zakhe, akubona
ukuba ufile uSawule, waziwisa naye phezu kwekrele lakhe, wafa.

<span id="an_10:6">10:6</span> Wafa ke uSawule, noonyana bakhe
abathathu, nendlu yakhe yonke; bafa kunye.

<span id="an_10:7">10:7</span> Athi onke amadoda akwaSirayeli
abesentilini leyo, akubona ukuba kusatyiwe, ukuba ufile uSawule noonyana
bakhe, ayilahla imizi yawo, asaba; eza ke amaFilisti, ahlala kuyo.

<span id="an_10:8">10:8</span> Kwathi ngengomso, amaFilisti eza
kubhunyula ababuleweyo, amfumana uSawule noonyana bakhe bewile
ezintabeni zaseGilibhowa.

<span id="an_10:9">10:9</span> Ambhunyula, ayisusa intloko yakhe
neentonga zakhe, athumela ezweni lamaFilisti ngeenxa zonke, ukuba
aluxele olu daba lumnandi kwizithixo zabo nasebantwini.

<span id="an_10:10">10:10</span> Azibeka iintonga zakhe endlwini
yezithixo zawo, ukakayi lwakhe alubethelela endlwini kaDagon.

<span id="an_10:11">10:11</span> Beva bonke abaseYabheshe yaseGiliyadi
konke awakwenzayo amaFilisti kuSawule,

<span id="an_10:12">10:12</span> esuka onke amadoda anobukroti,
asithwala isidumbu sikaSawule nezidumbu zoonyana bakhe, azizisa
eYabheshe. Awangcwaba amathambo abo phantsi komterebhinti eYabheshe,
azila ukudla imihla yasixhenxe.

<span id="an_10:13">10:13</span> Wafa ke uSawule ngokumeneza kwakhe,
awameneza ngako kuYehova, ezwini likaYehova angaligcinanga;
kwanangokubuzisa kwakhe koneshologu, ngokuquqela kuye,

<span id="an_10:14">10:14</span> akaquqela kuYehova; wambulala ke,
wabuguqulela ubukumkani kuDavide unyana kaYese.

<span id="an_11:1">11:1</span> Abuthelana ke onke amaSirayeli kuDavide
eHebron, athi, Uyabona, silithambo lakho, siyinyama yakho;

<span id="an_11:2">11:2</span> kwangaphambili, oko uSawule
ebengukumkani, ibinguwe obuphuma ungena namaSirayeli; wathi uYehova
uThixo wakho kuwe, Wena uya kubalusa abantu bam amaSirayeli; wena uya
kuba yinganga yabantu bam amaSirayeli.

<span id="an_11:3">11:3</span> Afika onke amadoda amakhulu akwaSirayeli
kukumkani eHebron, wenza umnqophiso nawo uDavide eHebron, phambi
koYehova; amthambisa uDavide ukuba abe ngukumkani kumaSirayeli,
ngokwelizwi likaYehova ngesandla sikaSamuweli.

<span id="an_11:4">11:4</span> Wahamba uDavide namaSirayeli onke, waya
eYerusalem (yiYebhusi ke leyo), apho abekhona amaYebhusi, abemi belo
zwe.

<span id="an_11:5">11:5</span> Bathi abemi beYebhusi kuDavide, Akusayi
kungena apha. Wayithimba uDavide imboniselo yeZiyon (ngumzi kaDavide ke
lowo).

<span id="an_11:6">11:6</span> Wathi uDavide, Owaxabele amaYebhusi
kwasentloko, woba yintloko nomthetheli. Wenyuka kwasentloko uYowabhi
unyana kaTseruya, waba yintloko ke.

<span id="an_11:7">11:7</span> UDavide wahlala emboniselweni apho;
ngenxa yoko bathi ngumzi kaDavide.

<span id="an_11:8">11:8</span> Wawakha umzi, wajikelezisa ngeenxa zonke,
wathabathela eMilo, wajikelezisa. UYowabhi wawasindisa amaqongqolo aloo
mzi.

<span id="an_11:9">11:9</span> UDavide waya eba mkhulu ngokuba mkhulu;
uYehova wemikhosi ubenaye.

<span id="an_11:10">11:10</span> Zizo ezi iintloko zamagorha
abekuDavide, esomelezana naye ebukumkanini bakhe kunye namaSirayeli
onke, ukuba amenze ukumkani, ngokwelizwi likaYehova kumaSirayeli.

<span id="an_11:11">11:11</span> Lilo eli inani lamagorha kaDavide:
nguYashobheham unyana kaHakimoni, intloko yabaphathi-mikhosi. Yena wathi
rhuthu intshuntshe yakhe kumakhulu amathathu, awahlatywayo ngasihlandlo
sinye.

<span id="an_11:12">11:12</span> Emva kwakhe nguElazare unyana kaDodo,
umAhowa, owayengomnye kumagorha amathathu.

<span id="an_11:13">11:13</span> Yena wayenoDavide ePas-damim;
amaFilisti ayebuthelene khona ukuba alwe. Kwakukho khona isiqwenga
somhlaba, sinerhasi ichumile; basaba abantu ebusweni bamaFilisti.

<span id="an_11:14">11:14</span> Wesuka yena wamisa esazulwini
sesiqwenga eso, wasithimba, yena wawabulala amaFilisti; uYehova wenza ke
usindiso olukhulu.

<span id="an_11:15">11:15</span> Kwehla isithathu sabaziintloko
emashumini amathathu, saya kuDavide eweni, emqolombeni waseAdulam; yaye
impi yamaFilisti imise iintente entilini yamaRafa.

<span id="an_11:16">11:16</span> UDavide oko ubesemboniselweni apho;
ikampu yamaFilisti oko ibiseBhetelehem.

<span id="an_11:17">11:17</span> Wanqwena uDavide wathi, Akwaba, bethu,
bendingasezwa amanzi equla laseBhetelehem elisesangweni!

<span id="an_11:18">11:18</span> Atyhudisa empini yamaFilisti amadoda
amathathu lawo, akha amanzi equleni laseBhetelehem elisesangweni,
awathwala awazisa kuDavide. Akavuma ke uDavide ukuwasela; wawathululela
phantsi, phambi koYehova,

<span id="an_11:19">11:19</span> wathi, Makube lee kum, Thixo wam,
ukwenza oko. Igazi lala madoda, eliyimiphefumlo yawo, ndolisela yini na?
ngokuba awazisa encame imiphefumlo yawo. Akavuma ke ukuwasela. Enza ezo
zinto amagorha lawo mathathu.

<span id="an_11:20">11:20</span> UAbhishayi, umninawa kaYowabhi, yena
waye eyintloko yamathathu. Yena wathi rhuthu intshuntshe yakhe kumakhulu
amathathu, wabinza. Waba negama ke kulawo mathathu.

<span id="an_11:21">11:21</span> Kulawo mathathu wayezukile kunamabini,
waba ngumthetheli wawo ke; akafika kodwa kulawa mathathu.

<span id="an_11:22">11:22</span> UBhenaya unyana kaYoyada, unyana
wendoda enobukroti yaseKabhetseli, ezenzo zininzi, yena wabulala
iingwanyalala ezimbini zakwaMowabhi; yena wehla, wabulala ingonyama
emhadini phakathi, mhla ngekhephu.

<span id="an_11:23">11:23</span> Yena wabulala indoda engumYiputa,
indoda enewonga, ekubhite zintlanu; umYiputa lowo ephethe intshuntshe
enjengomthi wabaluki beengubo. Wehla ke waya kuyo ephethe intonga,
wayihlutha intshuntshe esandleni somYiputa lowo, wambulala
kwangentshuntshe yakhe.

<span id="an_11:24">11:24</span> Wenza ezo zinto uBhenaya unyana
kaYoyada; waba negama ke kwisithathu eso samagorha.

<span id="an_11:25">11:25</span> Yabona, wayezukile yena kunamashumi
amathathu lawo; kodwa akafika kwamathathu lawa. UDavide wammisa
ephakathini lakhe.

<span id="an_11:26">11:26</span> Amagorha anobukroti ayengooAsaheli,
umninawa kaYowabhi; uElihanan, unyana kaDodo, waseBhetelehem;

<span id="an_11:27">11:27</span> uShamoti waseHarodi; uHeletse umPelon;

<span id="an_11:28">11:28</span> uIra unyana kaIkeshe, waseTekowa;
uAbhihezere waseAnatoti;

<span id="an_11:29">11:29</span> uSibhekayi umHusha; uIlayi umAhowa;

<span id="an_11:30">11:30</span> uMaharayi waseNetofa; uHelede unyana
kaBhahana, waseNetofa;

<span id="an_11:31">11:31</span> uItayi unyana kaRibhayi, waseGibheha
yoonyana bakaBhenjamin; uBhenaya wasePiraton;

<span id="an_11:32">11:32</span> uHurayi wasezihlanjeni zaseGahashe;
uAbhiyeli waseArabha;

<span id="an_11:33">11:33</span> uAzemavete waseBhaharum; uEliyabha
waseShahalebhon;

<span id="an_11:34">11:34</span> uBhene-hashem waseGizon; uYonatan
unyana kaShage, umHarari;

<span id="an_11:35">11:35</span> uAhiyam unyana kaSakare, umHarari;
uElifali unyana kaUre;

<span id="an_11:36">11:36</span> uHefere umMekera; uAhiya umPelon;

<span id="an_11:37">11:37</span> uHetsero waseKarmele; uNaharayi unyana
kaEsebhayi;

<span id="an_11:38">11:38</span> uYoweli umzalwana kaNatan; uMibhehare
unyana kaHagri;

<span id="an_11:39">11:39</span> uTseleke umAmon; uNaharayi waseBheroti,
umphathi weentonga zikaYowabhi unyana kaTseruya;

<span id="an_11:40">11:40</span> uIra umItri; uGarebhe umItri;

<span id="an_11:41">11:41</span> u-Uriya umHeti; uZabhadi unyana
ka-Alayi;

<span id="an_11:42">11:42</span> uAdina unyana kaShiza, umRubhen,
intloko yamaRubhen, enamashumi amathathu;

<span id="an_11:43">11:43</span> uHanan unyana kaMahaka; noYoshafati
waseMeten;

<span id="an_11:44">11:44</span> u-Uziya waseAshterati; uShama
noYehiyeli, oonyana bakaHotam waseArahere;

<span id="an_11:45">11:45</span> uYedihayeli unyana kaShimri, noYoha
umzalwana wakhe, umTitsi;

<span id="an_11:46">11:46</span> uEliyeli umMahavi; noYeribhayi
noYoshafiya, oonyana bakaElinaham; noItema umMowabhi;

<span id="an_11:47">11:47</span> uEliyeli, no-Obhedi, noYahasiyeli
waseMetsobhaya.

<span id="an_12:1">12:1</span> Naba, abeza kuDavide eTsikelage,
esavingcelekile ngenxa kaSawule unyana kaKishe; bona bekumagorha,
bencedisa emfazweni,

<span id="an_12:2">12:2</span> bexhobe izaphetha, besawula ngamatye
ngesokunene nangesokhohlo isandla, betola ngeentolo, bengabakubazalwana
bakaSawule, bengabakumaBhenjamin.

<span id="an_12:3">12:3</span> Intloko ibinguAhiyezere noYowashe,
oonyana bakaShemaha waseGibheha; noYeziyeli noPelete, oonyana
baka-Azemavete; noBheraka, noYehu waseAnatoti;

<span id="an_12:4">12:4</span> noIshmaya waseGibheyon, igorha kula
mashumi mathathu, elaliphethe amashumi amathathu; noYeremiya,
noYahaziyeli, noYohanan, noYozabhadi waseGedere;

<span id="an_12:5">12:5</span> uEluzayi, noYerimoti, noBhehaliya,
noShemariya, noShefatiya umHarufi;

<span id="an_12:6">12:6</span> uElikana, noYeshiya, noAzarele,
noYohezere, noYashobheham, amaKora;

<span id="an_12:7">12:7</span> noYohela noZebhadiya oonyana bakaYeroham
waseGedore.

<span id="an_12:8">12:8</span> KumaGadi awazahlulela ukuya kuDavide
emboniselweni, asinga entlango, ngamadoda anobukroti, amadoda omkhosi
okulwa, exhobe ikhaka nomkhonto; ubuso bawo bunjengobengonyama,
enjengamabhadi asezintabeni ukukhawuleza kwawo.

<span id="an_12:9">12:9</span> NguEzere owokuqala; nguObhadiya
owesibini; nguEliyabhi owesithathu;

<span id="an_12:10">12:10</span> nguMishemana owesine; nguYeremiya
owesihlanu;

<span id="an_12:11">12:11</span> nguAtayi owesithandathu; nguEliyeli
owesixhenxe;

<span id="an_12:12">12:12</span> nguYohanan owesibhozo; nguElizabhadi
owesithoba;

<span id="an_12:13">12:13</span> nguYeremiya oweshumi; nguMakebhanayi
oweshumi elinanye.

<span id="an_12:14">12:14</span> Abo, koonyana bakaGadi, ibiziintloko
zomkhosi. Emnye kubo engomncinane ubelilingene ikhulu; omkhulu kubo
ubelilingene iwaka.

<span id="an_12:15">12:15</span> Ngabo abo bayiwelayo iYordan ngenyanga
yokuqala, izele, ihamba phezu kweendonga zayo; bagxotha bonke
abasezintilini empumalanga nasentshonalanga.

<span id="an_12:16">12:16</span> Kwaya aboonyana bakaBhenjamin bakaYuda
emboniselweni kuDavide.

<span id="an_12:17">12:17</span> Waphuma uDavide, waya kubakhawulela,
wathi kubo, Ukuba niza kum ninoxolo, ukuba nindincede, intliziyo yam
yoba nye neyenu; ke ukuba nize kundikhohlisa, nindinikele kubabandezeli
bam, kungekho lugonyamelo esandleni sam, wobona uThixo woobawo bethu,
ohlwaye.

<span id="an_12:18">12:18</span> Umoya wamthi gqubuthu uAmasayi, intloko
yabaphathi-mikhosi, wathi, Singabakho, Davide; singakuwe, nyana kaYese.
Uxolo, uxolo lube kuwe, uxolo lube kubancedi bakho; ngokuba uya kunceda
uThixo wakho. Wabamkela ke uDavide, wabamisa baziintloko zamaqela.

<span id="an_12:19">12:19</span> KumaManase kwabakho abaphambela
kuDavide, ekuyeni kwakhe namaFilisti ukuba kuliwe noSawule, baza
abawanceda; ngokuba zacebisana zamndulula izikhulu zamaFilisti, zisithi,
Wophambela kuSawule inkosi yakhe, senzakale ke.

<span id="an_12:20">12:20</span> Ekuyeni kwakhe eTsikelage, wathelelwa
ngabakwaManase, uAdena, noYozabhadi, noYedihayeli, noMikayeli,
noYozabhadi, noElihu, noTsiletayi, iintloko zamawaka akwaManase.

<span id="an_12:21">12:21</span> Bona bancedisana noDavide kuloo matutu;
ngokuba babengamagorha anobukroti bonke, babengabathetheli emkhosini.

<span id="an_12:22">12:22</span> Ngokuba ngelo xesha babesiya iimini
ngeemini kuDavide ukumnceda, yada yangumkhosi omkhulu, njengomkhosi
kaThixo.

<span id="an_12:23">12:23</span> Ngawo la amanani eentloko ezaxhobela
imfazwe, zeza kuDavide eHebron, ukuba buguqulelwe kuye ubukumkani
bukaSawule, ngokomlomo kaYehova.

<span id="an_12:24">12:24</span> Oonyana bakaYuda ababephethe amakhaka
nezikhali ngamawaka amathandathu anamakhulu asibhozo, exhobele imfazwe.

<span id="an_12:25">12:25</span> Koonyana bakaSimon, amagorha
angamakroti emfazweni ngamawaka asixhenxe anekhulu.

<span id="an_12:26">12:26</span> Koonyana bakaLevi ngamawaka amane,
anamakhulu mathandathu.

<span id="an_12:27">12:27</span> Ke uYehoyada waye eyinganga yama-Aron;
wayenamawaka amathathu anamakhulu asixhenxe.

<span id="an_12:28">12:28</span> Utsadoki, indodana eligorha
elinobukroti, nendlu kayise, ngabathetheli abamashumi mabini anababini.

<span id="an_12:29">12:29</span> Koonyana bakaBhenjamin, abazalwana
bakaSawule, ngamawaka amathathu; kwada kwaba ngoku uninzi lwabo lugcina
isigxina sendlu kaSawule.

<span id="an_12:30">12:30</span> Koonyana bakaEfrayim ngamawaka amashumi
mabini, anamakhulu asibhozo amagorha anobukroti, amadoda anegama
ezindlwini zooyise.

<span id="an_12:31">12:31</span> Kwisiqingatha sesizwe sakwaManase
lishumi elinesibhozo lamawaka, ababalulwa ngamagama, ukuba baye kumenza
ukumkani uDavide.

<span id="an_12:32">12:32</span> Koonyana bakaIsakare, abawaziyo
abawaqondayo amaxesha, ukwazela ange ekwenza amaSirayeli, babengamakhulu
amabini, iintloko zabo. Bonke abazalwana babo benza ngokomlomo wabo.

<span id="an_12:33">12:33</span> KwaZebhulon, abaphuma umkhosi,
abaxhobela ukulwa, beneentonga zonke zemfazwe, ngamashumi omahlanu
amawaka, behlohla uluhlu, bengenazintliziyo zimbaxa.

<span id="an_12:34">12:34</span> KwaNafetali, yaba ngabathetheli
abaliwaka, benamashumi amathathu anesixhenxe amawaka, aphethe amakhaka
neentshuntshe.

<span id="an_12:35">12:35</span> KwaDan, abaxhobele imfazwe yangamashumi
amabini anesibhozo amawaka, anamakhulu mathandathu.

<span id="an_12:36">12:36</span> Kwa-Ashere, abaphuma umkhosi, bexhobele
ukulwa, yangamashumi omane amawaka.

<span id="an_12:37">12:37</span> Phesheya kweYordan, kwaRubhen
nakwaGadi, nakwisiqingatha sesizwe sakwaManase, beneentonga zonke
zomkhosi wokulwa, yalikhulu elinamanci mabini amawaka.

<span id="an_12:38">12:38</span> Onke loo madoda okulwa ahlohla uluhlu,
aya enentliziyo ephelelisekileyo eHebron, ukuba amenze ukumkani uDavide
kumaSirayeli onke. Kananjalo namanye amaSirayeli onke ayenantliziyo-nye
yokumenza ukumkani uDavide.

<span id="an_12:39">12:39</span> AyenoDavide apho iintsuku ezintathu,
esidla esela; ngokuba abazalwana bawo baye bewalungiselele.

<span id="an_12:40">12:40</span> Kananjalo abakufuphi nabo, kwada kwesa
kwaIsakare, nakwaZebhulon, nakwaNafetali, bazisa izonka ngamaesile,
nangeenkamela, nangoondlebende, nangamaqegu, ukudla okungumgubo,
nezicumba zamakhiwane nezeerasintyisi, newayini, neoli, neenkomo,
nempahla emfutshane, into eninzi; ngokuba bekuvuywa kwaSirayeli.

<span id="an_13:1">13:1</span> Wacebisana uDavide nabathetheli bamawaka
nabamakhulu, iinganga zonke.

<span id="an_13:2">13:2</span> Wathi uDavide kwibandla lonke
lakwaSirayeli, Ukuba kulungile kuni, ukuba kuvela kuYehova uThixo wethu,
masiphange, sithumele kubazalwana bethu abaseleyo emazweni onke
akwaSirayeli, kunye nabo ke sithumele kubabingeleli nabaLevi abasemizini
yamadlelo abo, ukuba babuthelane kuthi;

<span id="an_13:3">13:3</span> siyiguqulele kuthi ityeya kaThixo wethu;
ngokuba asibuzisanga kuyo ngeemini zikaSawule.

<span id="an_13:4">13:4</span> Lathi lonke ibandla, Makwenjiwe njalo;
ngokuba lalilungile elo zwi emehlweni abantu bonke.

<span id="an_13:5">13:5</span> Wawabizela ndawonye ke uDavide onke
amaSirayeli, wathabathela eShihore yaseYiputa, wada wasa ekungeneni
eHamati, ukuba ayithabathe ityeya kaThixo eKiriyati-yeharim.

<span id="an_13:6">13:6</span> Wenyuka uDavide namaSirayeli onke, waya
eBhahala, eyiKiriyati-yeharim eyakwaYuda, ukuba ayinyuse apho ityeya
kaThixo onguYehova, onguHleli-ezikerubhini, igama lokunqulwa kwakhe.

<span id="an_13:7">13:7</span> Bayikhwelisa ityeya kaThixo enqwelweni
entsha, ukuphuma endlwini ka-Abhinadabhi; u-Uza noAhiyo bayiqhuba
inqwelo.

<span id="an_13:8">13:8</span> UDavide namaSirayeli onke baqamba phambi
koYehova ngamandla onke, ngeengoma, nangeehadi, nangemirhubhe,
nangeengqongqo, nangamacangci nangamaxilongo.

<span id="an_13:9">13:9</span> Baya bafika esandeni sikaKidon; u-Uza
wasa isandla sakhe, wayibamba ityeya; ngokuba iinkomo beziyigungqisa.

<span id="an_13:10">13:10</span> Wavutha umsindo kaYehova ku-Uza,
wambetha ngenxa enokuba wasa isandla sakhe etyeyeni; wafela khona phambi
koThixo.

<span id="an_13:11">13:11</span> Kwavutha umsindo kuDavide, ngokuba
uYehova emtyhobozele ngotyhobozo u-Uza; wathi loo ndawo yiPeretse-uza,
unanamhla.

<span id="an_13:12">13:12</span> UDavide wamoyika uThixo ngaloo mini,
wathi, Ndothini na ukuyizisa kum ityeya kaThixo?

<span id="an_13:13">13:13</span> UDavide akayisa kuye ityeya emzini
kaDavide; wayisonga, wayiphambukisela endlwini kaObhedi-edom waseGati.

<span id="an_13:14">13:14</span> Yahlala ityeya kaThixo emzini
kaObhedi-edom, endlwini yakhe, iinyanga zantathu. UYehova wayisikelela
ke indlu kaObhedi-edom, nento yonke anayo.

<span id="an_14:1">14:1</span> Ke kaloku uHiram, ukumkani waseTire,
wathuma abathunywa kuDavide, nemisedare, neengcibi zeendonga, neengcibi
zemithi, ukumakhela indlu.

<span id="an_14:2">14:2</span> Wazi uDavide ukuba uYehova umqinisile
waba ngukumkani wamaSirayeli; baphakanyiselwa phezulu ubukumkani bakhe
ngenxa yabantu bakhe amaSirayeli.

<span id="an_14:3">14:3</span> UDavide wabuya wazeka abanye abafazi
eYerusalem; uDavide wabuya wazala abanye oonyana neentombi.

<span id="an_14:4">14:4</span> Ngawo la amagama abantwana awabazuzayo
eYerusalem: uShamuwa, noShobhabhi, noNatan, noSolomon,

<span id="an_14:5">14:5</span> noIbhehare, noElishuwa, noElipelete,

<span id="an_14:6">14:6</span> noNoga, noNefege, noYafiya,

<span id="an_14:7">14:7</span> noElishama, noBheleyada, noElifelete.

<span id="an_14:8">14:8</span> Athi ke amaFilisti, akuva ukuba
uthanjiswe uDavide, waba ngukumkani kumaSirayeli onke, enyuka onke
amaFilisti, aya kumfuna uDavide. Weva uDavide, waphuma waya
kuwahlangabeza.

<span id="an_14:9">14:9</span> AmaFilisti eza athi dwe entilini
yamaRafa.

<span id="an_14:10">14:10</span> Wabuza uDavide kuThixo, wathi, Ndinyuke
na ndiye kumaFilisti? Wowanikela na esandleni sam? Wathi uYehova kuye,
Nyuka, ndowanikela esandleni sakho.

<span id="an_14:11">14:11</span> Benyuka baya eBhahali-peratsim,
wawabulalela khona uDavide. Wathi uDavide, UThixo uzityhobozele
iintshaba zam ngesandla sam, njengokutyhoboza kwamanzi; ngenxa yoko
bathi igama laloo ndawo yiBhahali-peratsim.

<span id="an_14:12">14:12</span> Azishiya apho izithixo zawo; wathi
uDavide mazitshiswe ngomlilo.

<span id="an_14:13">14:13</span> Abuya aphinda amaFilisti, athi dwe
entilini leyo. Wabuya wabuza uDavide kuThixo.

<span id="an_14:14">14:14</span> Wathi uThixo kuye, Uze ungenyuki
uwasukele; jika umke kuwo, ufike kuwo malunga nemithi yemibhaka;

<span id="an_14:15">14:15</span> kuthi, ekuveni kwakho isandi sokuhamba
emantloko emithi yemibhaka, wandule ukuphuma ulwe; ngokuba uphumile
uThixo phambi kwakho, ukuba awuxabele umkhosi wamaFilisti.

<span id="an_14:16">14:16</span> Wenza uDavide njengoko uThixo wamwisela
umthetho ngako; bawuxabela umkhosi wamaFilisti, bathabathela eGibheyon,
besa naseGezere.

<span id="an_14:17">14:17</span> Lwaphuma lwagqiba ilizwe udumo
lukaDavide; uYehova wazenza zonke iintlanga ukuba zinkwantye nguye.

<span id="an_15:1">15:1</span> UDavide wazenzela izindlu emzini
kaDavide; wayilungiselela indawo ityeya kaThixo, wayimisela intente.

<span id="an_15:2">15:2</span> Waza uDavide wathi, Mayingathwalwa ityeya
kaThixo ngabangebaLevi; ngokuba unyule bona uYehova ukuba bayithwale
ityeya kaThixo, bamlungiselele ngonaphakade.

<span id="an_15:3">15:3</span> UDavide wawabizela ndawonye onke
amaSirayeli eYerusalem, ukuze ityeya kaYehova inyuswe, isiwe endaweni
yayo abeyilungisele yona.

<span id="an_15:4">15:4</span> Wabahlanganisa uDavide oonyana baka-Aron
nabaLevi.

<span id="an_15:5">15:5</span> Koonyana bakaKehati yangu-Uriyeli
umthetheli, nabazalwana bakhe, belikhulu elinamanci mabini.

<span id="an_15:6">15:6</span> Koonyana bakaMerari yanguAsaya
umthetheli, nabazalwana bakhe, bengamakhulu amabini anamanci mabini.

<span id="an_15:7">15:7</span> Koonyana bakaGershom yanguYoweli
umthetheli, nabazalwana bakhe, belikhulu elinamanci mathathu.

<span id="an_15:8">15:8</span> Koonyana bakaElitsafan yanguShemaya
umthetheli, nabazalwana bakhe, bengamakhulu amabini.

<span id="an_15:9">15:9</span> Koonyana bakaHebron yanguEliyeli
umthetheli, nabazalwana bakhe, bengamashumi asibhozo.

<span id="an_15:10">15:10</span> Koonyana bakaUziyeli yanguAminadabhi
umthetheli, nabazalwana bakhe, belikhulu elinashumi-nye linababini.

<span id="an_15:11">15:11</span> UDavide wabiza ooTsadoki noAbhiyatare
ababingeleli, nabaLevi ooUriyeli, noAsaya, noYoweli, noShemaya,
noEliyeli, noAminadabhi.

<span id="an_15:12">15:12</span> Wathi kubo, Niziintloko zezindlu
zooyihlo kubaLevi; zingcwaliseni nina nabazalwana benu, ninyuse ityeya
kaYehova uThixo kaSirayeli, ize apho ndiyilungiselele khona;

<span id="an_15:13">15:13</span> ngokuba, yabingenini nje enayinyusayo
kwasekuqaleni, wasityhobozela uYehova uThixo wethu, ngokuba
singamfunanga ngokwesiko.

<span id="an_15:14">15:14</span> Bazingcwalisa ke ababingeleli nabaLevi,
ukuba bayinyuse ityeya kaYehova uThixo kaSirayeli.

<span id="an_15:15">15:15</span> Bayithwala oonyana bakaLevi ityeya
kaThixo, njengoko abemwisele umthetho uMoses ngokwelizwi likaYehova,
emagxeni abo, ngezibonda ezikuwo.

<span id="an_15:16">15:16</span> Wathi uDavide kubathetheli babaLevi,
mabamise abazalwana babo babe ziimvumi, beneempahla zokuvuma: imirhubhe,
neehadi, namacangci akhenkcezayo, kuphakanyiswe ngesandi sovuyo.

<span id="an_15:17">15:17</span> AbaLevi bamisa ke uHeman unyana
kaYoweli, nakubazalwana bakhe uSafu unyana kaBherekiya, nakoonyana
bakaMerari, abazalwana babo, uEtan unyana kaKushaya,

<span id="an_15:18">15:18</span> benabazalwana babo bolwesibini udidi:
yanguZekariya, noBhen, noYahaziyeli, noShemiramoti, noYehiyeli, noUni,
noEliyabhi, noBhenaya, noMahazeya, noMatitiya, noElifelehu, noMikeneya,
oo-Obhedi-edom, noYehiyeli, abamasango.

<span id="an_15:19">15:19</span> Iimvumi, ooHeman, noAsafu, noEtan, baba
ngabokuvakalisa ngamacangci obhedu;

<span id="an_15:20">15:20</span> ooZekariya, noHaziyeli, noShemiramoti,
noYehiyeli, noUni, noEliyabhi, noMagaseya, noBhenaya, ngemirhubhe,
ngeleentombi ilizwi;

<span id="an_15:21">15:21</span> ooMatitiya, noElifelehu, noMikeneha,
no-Obhedi-edom, noYehiyeli, noAzaziya ngeehadi, ngelamadoda ilizwi,
ukuba bahlabele.

<span id="an_15:22">15:22</span> UKenaniya, umthetheli wabaLevi
ekuthwaleni, wafundisa ukuthwala; ngokuba ebenengqondo yoko.

<span id="an_15:23">15:23</span> OoBherekiya noElikana babengabamasango
etyeya.

<span id="an_15:24">15:24</span> OoShebhaniya, noYehoshafati,
noNataniyeli, noAmasayi, noZekariya, noBhenaya, noEliyezere,
ababingeleli, babengabokuvuthela ngamaxilongo phambi kwetyeya kaThixo,
Oo-Obhedi-edom noYehiya babengabamasango etyeya.

<span id="an_15:25">15:25</span> Kwathi ke ooDavide, namadoda amakulu
akwaSirayeli, nabathetheli bamawaka, baya kuyinyusa ityeya yomnqophiso
kaYehova endlwini kaObhedi-edom, bevuya.

<span id="an_15:26">15:26</span> Kwathi, ekubancedeni kukaThixo abaLevi,
bayithwala ityeya yomnqophiso kaYehova, babingelela iinkunzi ezintsha
zeenkomo zasixhenxe, neenkunzi zeegusha zasixhenxe.

<span id="an_15:27">15:27</span> Wayambethe ingubo yokwaleka yelinen
ecikizekileyo uDavide, nabaLevi bonke ababethwele ityeya, neemvumi,
noKenaniya umphathi wabathwali; ke uDavide wayebhinqe iefodi yelinen
emhlophe.

<span id="an_15:28">15:28</span> AmaSirayeli onke abeyinyusa ityeya
yomnqophiso kaYehova eduma, enesandi sezigodlo, nesamaxilongo,
nesamacangci, evakalisa ngemirhubhe nangeehadi.

<span id="an_15:29">15:29</span> Kwathi ke ekufikeni kwetyeya
yomnqophiso kaYehova emzini kaDavide, walunguza ngefestile uMikali,
intombi kaSawule, wabona ukumkani uDavide esina, eqamba, wamcekisa
entliziyweni yakhe.

<span id="an_16:1">16:1</span> Bayingenisa ityeya kaThixo, bayimisa
esazulwini sentente abeyimisele yona uDavide; basondeza amadini
anyukayo, nemibingelelo yoxolo, phambi koThixo.

<span id="an_16:2">16:2</span> Wagqiba ke uDavide ukunyusa amadini
anyukayo, nemibingelelo yoxolo, wabasikelela abantu egameni likaYehova.

<span id="an_16:3">16:3</span> Wababela bonke abantu bakwaSirayeli,
ethabathela kwindoda wesa nakumfazi; elowo wamnika intenda yesonka,
nomlinganiso wewayini, nesicumba seerasintyisi.

<span id="an_16:4">16:4</span> Wamisa phambi kwetyeya kaYehova
abalungiseleli kubaLevi, ukuba bakhumbuze, babulele, badumise uYehova
uThixo kaSirayeli.

<span id="an_16:5">16:5</span> YanguAsafu intloko, yanguZekariya emva
kwakhe, noYehiyeli, noShemiramoti, noYehiyeli, noMatitiya, noEliyabhi,
noBhenaya, no-Obhedi-edom, noYahaziyeli, ngeempahla zemirhubhe
nangeehadi; uAsafu wenza isandi ngamacangci.

<span id="an_16:6">16:6</span> OoBhenaya noYahaziyeli ababingeleli benza
isandi ngamaxilongo ngamaxesha onke, phambi kwetyeya yomnqophiso
kaThixo.

<span id="an_16:7">16:7</span> Waza ngaloo mini uDavide wabamisela
kuqala ooAsafu nabazalwana bakhe ukubulela kuYehova:

<span id="an_16:8">16:8</span> Bulelani kuYehova, nqulani igama lakhe,
Yazisani ezizweni izenzo zakhe ezincamisileyo.

<span id="an_16:9">16:9</span> Vumani kuye, mbetheleni uhadi, Xoxani
ngemisebenzi yakhe yonke ebalulekileyo.

<span id="an_16:10">16:10</span> Qhayisani ngegama lakhe elingcwele,
Mayivuye intliziyo yabamngxameleyo uYehova.

<span id="an_16:11">16:11</span> Mfuneni uYehova namandla akhe,
Ngxamelani ubuso bakhe ngamaxesha onke.

<span id="an_16:12">16:12</span> Khumbulani imisebenzi yakhe
ebalulekileyo, awayenzayo, Izimanga zakhe nezigwebo zomlomo wakhe,

<span id="an_16:13">16:13</span> Mbewu kaSirayeli, yomkhonzi wakhe,
Nyana bakaYakobi, banyulwa bakhe.

<span id="an_16:14">16:14</span> NguYehova, nguThixo wethu yena;
Zisehlabathini lonke izigwebo zakhe.

<span id="an_16:15">16:15</span> Khumbulani ngonaphakade umnqophiso
wakhe, Ilizwi awalimisela izizukulwana eziliwaka,

<span id="an_16:16">16:16</span> Awanqophisana ngalo noAbraham;
Nokufunga kwakhe kuIsake;

<span id="an_16:17">16:17</span> Nokumisa kwakhe ukuba kube ngummiselo
kuYakobi, Kube ngumnqophiso ongunaphakade kuSirayeli;

<span id="an_16:18">16:18</span> Esithi, Ndikunika ilizwe lakwaKanan,
Libe licandelo lelifa lenu,

<span id="an_16:19">16:19</span> Nisengamadoda ambalwa, Nibancinane,
ningabaphambukeli kulo.

<span id="an_16:20">16:20</span> Bahamba besuka kolunye uhlanga, baye
kolunye uhlanga; Besuka kobunye ubukumkani, baye kwabanye abantu.

<span id="an_16:21">16:21</span> Akavumela mntu ukuba abacudise,
Wohlwaya ookumkani ngenxa yabo,

<span id="an_16:22">16:22</span> Esithi, Musani ukubachukumisa
abathanjiswa bam, Musani ukubaphatha kakubi abaprofeti bam.

<span id="an_16:23">16:23</span> Vumani kuYehova, nonke hlabathi,
Shumayelani iindaba ezilungileyo zosindiso lwakhe iimini ngeemini.

<span id="an_16:24">16:24</span> Balisani ezintlangeni zonke uzuko
lwakhe, Balisani ezizweni zonke imisebenzi yakhe ebalulekileyo.

<span id="an_16:25">16:25</span> Ngokuba mkhulu uYehova,
engowokudunyiswa kunene; Uyoyikeka ngaphezu koothixo bonke,

<span id="an_16:26">16:26</span> Ngokuba bonke oothixo bezizwe abanto
zanto; UYehova yena wenza amazulu.

<span id="an_16:27">16:27</span> Yindili nobungangamela phambi kwakhe,
Ngamandla novuyo endaweni yakhe engcwele.

<span id="an_16:28">16:28</span> Mnikeni uYehova, nina mizalwane
yezizwe, Mnikeni uYehova uzuko namandla.

<span id="an_16:29">16:29</span> Mnikeni uYehova uzuko lwegama lakhe;
Zisani umnikelo, nime phambi kwakhe; Mnquleni uYehova, nivethe
ezingcwele.

<span id="an_16:30">16:30</span> Thuthumelani phambi kwakhe, nonke
hlabathi; Elimiweyo liya kuzinza ngoko, lingashukumi.

<span id="an_16:31">16:31</span> Malivuye izulu, ligcobe ihlabathi,
Makuthiwe ezintlangeni, UYehova ngukumkani.

<span id="an_16:32">16:32</span> Malugqume ulwandle nokuzala kwalo;
Malidlamke ilizwe, nento yonke ekulo,

<span id="an_16:33">16:33</span> Ize imemelele imithi yehlathi phambi
koYehova; Ngokuba esiza kuligweba ihlabathi.

<span id="an_16:34">16:34</span> Bulelani kuYehova ngokuba elungile,
Ngokuba ingunaphakade inceba yakhe.

<span id="an_16:35">16:35</span> Yithini, Sisindise, Thixo osisindisayo,
Usibuthe, usihlangule ezintlangeni, Ukuze sibulele igama lakho
elingcwele, Sizingce ngendumiso yakho.

<span id="an_16:36">16:36</span> Makabongwe uYehova, uThixo kaSirayeli,
Kususela kwaphakade, kude kuse ephakadeni! Bathi ke bonke abantu, Amen,
bamdumisa uYehova.

<span id="an_16:37">16:37</span> Wabashiya apho phambi kwetyeya
yomnqophiso kaYehova ooAsafu nabazalwana bakhe, ukuba balugiselele
phambi kwetyeya ngamaxesha onke, ngokwento yemini ngangemini yayo;

<span id="an_16:38">16:38</span> noo-Obhedi-edom nabazalwana babo,
bemashumi mathandathu anesibhozo; uObhedi-edom, unyana kaYedutun, noHosa
bengabamasango.

<span id="an_16:39">16:39</span> UTsadoki umbingeleli, nabazalwana bakhe
abangababingeleli, babephambi komnquba kaYehova esigangeni
esiseGibheyon,

<span id="an_16:40">16:40</span> ukuba banyuse amadini anyukayo kuYehova
esibingelelweni sedini elinyukayo amaxesha onke, kusasa nangokuhlwa,
njengako konke okubhaliweyo emyalelweni kaYehova, awawumisela
amaSirayeli.

<span id="an_16:41">16:41</span> Babenabo ooHeman noYedutun, nabanye
abanyulwa, abo babekhankanywe ngamagama, ukuba babulele kuYehova,
ngokuba ingunaphakade inceba yakhe;

<span id="an_16:42">16:42</span> benooHeman noYedutun, benamaxilongo,
namacangci, abo benza isandi beneempahla zokuvuma zikaThixo; oonyana
bakaYedutun bengabamasango.

<span id="an_16:43">16:43</span> Bahamba bonke abantu, elowo waya
endlwini yakhe; wabuya ke uDavide, weza kusikelela indlu yakhe.

<span id="an_17:1">17:1</span> Ke kaloku kwathi, xa ahleliyo uDavide
endlwini yakhe, wathi uDavide kuNatan umprofeti, Uyabona, mna ndihleli
endlwini yemisedare; ke yona ityeya yomnqophiso kaYehova iphantsi
kwamalengalenga.

<span id="an_17:2">17:2</span> Wathi uNatan kuDavide, Konke
okusentliziyweni yakho, kwenze, ngokuba uThixo unawe.

<span id="an_17:3">17:3</span> Kwathi ngobo busuku lafika ilizwi
likaThixo kuNatan, lisithi,

<span id="an_17:4">17:4</span> Hamba uye kuthi kuDavide umkhonzi wam,
Utsho uYehova ukuthi, Wena akusayi kundakhela ndlu yakuhlala.

<span id="an_17:5">17:5</span> Ngokuba andihlalanga ndlwini, kususela
kulaa mini ndawanyusayo ngayo amaSirayeli, unanamhla; ke ndisuka
ententeni ndiye ententeni, ndisuke emnqubeni ndiye emnqubeni.

<span id="an_17:6">17:6</span> Ekuhambeni konke, endakuhamba-hambayo
namaSirayeli onke, khe ndathetha izwi na nakumnye kubagwebi
bakwaSirayeli, endabawisela umthetho wokwalusa abantu bam, lokuthi, Yini
na ukuba ningandakheli ndlu yamisedare?

<span id="an_17:7">17:7</span> Ke ngoko wotsho kuDavide umkhonzi wam,
ukuthi, Utsho uYehova wemikhosi, ukuthi, Ndakuthabatha edlelweni mna,
ekulandeleni impahla emfutshane, ukuba ube yinganga yabantu bam
amaSirayeli.

<span id="an_17:8">17:8</span> Ndaba nawe kuko konke owahamba kuko,
ndazinqumla zonke iintshaba zakho ebusweni bakho, ndakwenzela igama
njengegama labakhulu abasehlabathini.

<span id="an_17:9">17:9</span> Ndiya kubamisela indawo abantu bam
amaSirayeli, ndibatyale, beme emanxuweni abo, bangabi sagungqa; oonyana
bobutshijolo bangabuyi babonakalise, njengamhla mnene;

<span id="an_17:10">17:10</span> kususela kulaa mini ndabamisela abantu
bam amaSirayeli abagwebi, ndazithoba zonke iintshaba zakho. Ke
ndiyakuxelela ukuba uYehova uya kukwakhela indlu.

<span id="an_17:11">17:11</span> Kothi, xa ithe yazaliseka imihla yakho
yokuba uye kooyihlo, ndiyipha kamise emva kwakho imbewu yakhe, eya
kuvela koonyana bakho, ndibuzi nzise ukukumkani bakhe.

<span id="an_17:12">17:12</span> Nguye oya kundakhela indlu,
ndiyizinzise itrone yakhe, kude kuse ephakadeni.

<span id="an_17:13">17:13</span> Mna ndiya kuba nguyise kuye, yena abe
ngunyana kum. Inceba yam andiyi kuyisusa kuye, njengoko ndayisusayo
kowayengaphambi kwakho.

<span id="an_17:14">17:14</span> Ndiya kummisa endlwini yam,
nasebukumkanini bam, kude kuse ephakadeni; itrone yakhe iya kuzinza kude
kuse ephakadeni.

<span id="an_17:15">17:15</span> Njengaloo mazwi onke, njengaloo mbono
wonke, wenjenjalo uNatan ukuthetha kuDavide.

<span id="an_17:16">17:16</span> Waya ukumkani uDavide, wahlala phambi
koYehova, wathi, Ndingubani na, Yehova Thixo, iyintoni na indlu yam,
ukuba ude undizise nalapha?

<span id="an_17:17">17:17</span> Kuncinane oko ke emehlweni akho, Thixo;
uthethe nangendlu yomkhonzi wakho wasingisa mgama; wandikhangela,
wandenza umntu, wandinyusa, Yehova Thixo.

<span id="an_17:18">17:18</span> Usaya kongeza ntoni na uDavide,
ukuthetha kuwe ngokusingisele ekuzukisweni komkhonzi wakho lo? Wena
uyamazi umkhonzi wakho lo.

<span id="an_17:19">17:19</span> Yehova, ubenze ngenxa yomkhonzi wakho,
nangokwentliziyo yakho, bonke obo bukhulu, ukwazisa ezi zenzo zonke
zikhulu kangaka.

<span id="an_17:20">17:20</span> Yehova, akukho unjengawe; akukho Thixo
ngaphaya kwakho, njengoko konke sikuvileyo ngeendlebe zethu.

<span id="an_17:21">17:21</span> Luluphi na uhlanga ehlabathini apha,
olunjengabantu bakho amaSirayeli; awaya kuzikhululela lona uThixo, ukuba
lube ngabantu, ukuba akumisele igama ngezenzo ezikhulu nezoyikekayo,
ngokugxotha iintlanga phambi kwabantu bakho owabakhululayo eYiputa?

<span id="an_17:22">17:22</span> Wabenza abantu bakho amaSirayeli baba
ngabantu kuwe, kude kuse ephakadeni; wena, Yehova, waba nguThixo kubo.

<span id="an_17:23">17:23</span> Kaloku, Yehova, ilizwi olithethileyo
ngomkhonzi wakho, nangendlu yakhe, malibe yinyaniso kude kuse
ephakadeni, wenze njengoko uthethileyo;

<span id="an_17:24">17:24</span> libe yinyaniso, likhule igama lakho
kude kuse ephakadeni, kusithiwa, UYehova wemikhosi, uThixo wamaSirayeli,
nguThixo kuSirayeli; indlu kaDavide, umkhonzi wakho, iqinile phambi
kwakho.

<span id="an_17:25">17:25</span> Ngokuba wena, Thixo wam, ukutyhilile
ezindlebeni zomkhonzi wakho, ukuba uya kumakhela indlu. Ngenxa yoko
umkhonzi wakhe ufumene intliziyo yokuthandaza phambi kwakho.

<span id="an_17:26">17:26</span> Kaloku, Yehova, unguye uThixo wena;
uzithethile ke ngomkhonzi wakho ezi zinto zilungileyo.

<span id="an_17:27">17:27</span> Kaloku makukholeke kuwe ukuyisikelela
indlu yomkhonzi wakho, ukuba ihlale ihleli phambi kwakho ngonaphakade;
ngokuba wena, Yehova, uyisikelele into, yosikeleleka ke ngonaphakade.

<span id="an_18:1">18:1</span> Kwathi emveni kokuba njalo, uDavide
wawaxabela amaFilisti, waweyisa; wayithabatha iGati namagxamesi ayo
esandleni samaFilisti.

<span id="an_18:2">18:2</span> Wawaxabela amaMowabhi; amaMowabhi aba
ngabakhonzi kuDavide, azisa iminikelo.

<span id="an_18:3">18:3</span> UDavide wamxabela uHadarezere, ukumkani
weTsobha, eHamati, ekuyeni kwakhe ukuwamisa amandla akhe emlanjeni
ongumEfrati.

<span id="an_18:4">18:4</span> UDavide wazithimbela iwaka leenqwelo
zokulwa, namawaka asixhenxe abamahashe, namashumi omabini amawaka
angumqikela. UDavide wawanqumla imisipha onke amahashe eenqwelo zokulwa,
washiya kuwo aweenqwelo alikhulu.

<span id="an_18:5">18:5</span> Ke ama-Aram aseDamasko eza kunceda
uHadarezere ukumkani weTsobha. UDavide wabulala kuma-Aram amashumi
amabini anamabini amawaka amadoda.

<span id="an_18:6">18:6</span> UDavide wamisa ikampu kwa-Aram-damasko.
Ama-Aram aba ngabakhonzi kuDavide, azisa iminikelo. UYehova wamsindisa
uDavide ezindaweni zonke awahamba kuzo.

<span id="an_18:7">18:7</span> Wawathabatha uDavide amakhaka egolide
abekubakhonzi bakaHadarezere, wawazisa eYerusalem;

<span id="an_18:8">18:8</span> naseTibhati naseKun, imizi kaHadarezere,
uDavide wathabatha ubhedu oluninzi kunene, olo uSolomon wenza ngalo
ulwandle lobhedu, neentsika, nempahla yobhedu.

<span id="an_18:9">18:9</span> Weva ke uTohu ukumkani waseHamati, ukuba
uDavide uyixabele yonke impi kaHadarezere ukumkani waseTsobha,

<span id="an_18:10">18:10</span> wathuma uHadoram, unyana wakhe,
kukumkani uDavide, ukuba ambuze ukuphila kwakhe, amsikelele, ngenxa
yokuba ebelwile noHadarezere, wameyisa (ngokuba uTohu wayengumfo
obesilwa noHadarezere). Waye uHadoram lowo ephethe neempahla zonke
zegolide, nezesilivere, nezobhedu.

<span id="an_18:11">18:11</span> Ukumkani uDavide wazingcwalisela
kuYehova kananjalo ezo, kunye nesilivere negolide abeyithabathile
ezintlangeni zonke, kumaEdom, nakumaMowabhi, nakoonyana baka-Amon,
nakumaFilisti, nakuma-Amaleki.

<span id="an_18:12">18:12</span> UAbhishayi unyana kaTseruya wawabulala
amaEdom angamawaka alishumi linesibhozo eSihlanjeni seTyuwa.

<span id="an_18:13">18:13</span> Wamisa ikampu kwelamaEdom; aba
ngabakhonzi kuDavide onke amaEdom. UYehova wamsindisa uDavide ezindaweni
zonke awahamba kuzo.

<span id="an_18:14">18:14</span> Waye engukumkani ke uDavide
kumaSirayeli onke; waye uDavide esenza okusesikweni nobulungisa
ebantwini bakhe bonke.

<span id="an_18:15">18:15</span> Ke uYowabhi unyana kaTseruya wayephethe
umkhosi; noYehoshafati unyana ka-Ahiludi wayengumkhumbuzi wezinto
zakomkhulu.

<span id="an_18:16">18:16</span> UTsadoki unyana ka-Ahitubhi,
noAbhimeleki unyana ka-Abhiyatare, babengababingeleli; uShavesha
wayengumbhali.

<span id="an_18:17">18:17</span> UBhenaya unyana kaYoyada ubephethe
abancinithi nezigidimi. Oonyana bakaDavide babeyingalo yokunene
kukumkani.

<span id="an_19:1">19:1</span> Kwathi emva koko, wafa uNahashe, ukumkani
woonyana baka-Amon; waba ngukumkani unyana wakhe esikhundleni sakhe.

<span id="an_19:2">19:2</span> Wathi ke uDavide, Mandimenzele inceba
uHanun unyana kaNahashe, njengokuba noyise wandenzela inceba. Wathumela
uDavide abathunywa bokumkhuza ngaye uyise. Beza ke abakhonzi bakaDavide
ezweni loonyana baka-Amon kuHanun, ukuba bamkhuze.

<span id="an_19:3">19:3</span> Bathi abathetheli boonyana baka-Amon
kuHanun, Ucinga ukuba uDavide uzukisa uyihlo na emehlweni akho, ngokuba
ethume abakhuzi kuwe? Abakhonzi bakhe abeze kuwe na ukuze baligocagoce,
balibhukuqe, balihlole ilizwe?

<span id="an_19:4">19:4</span> Wabathabatha uHanun abakhonzi bakaDavide,
wabaguya, wazicanda phakathi iingubo zawo ezinde, wada waya kuma
ngemisekela; wabandulula ke.

<span id="an_19:5">19:5</span> Bahamba, bamxelela uDavide okwenziwe
kuloo madoda. Wathumela bawakhawulela; ngokuba amadoda lawo ayehlazisiwe
kunene. Wathi ukumkani, Hlalani eYeriko zide zihlume iindevu zenu,
nandule ukubuya ke.

<span id="an_19:6">19:6</span> Babona oonyana baka-Amon, ukuba
bazinukisile kuDavide, bathumela ke ooHanun noonyana baka-Amon kwa-Aram
ephakathi kweMilambo, nakwa-Aram-mahaka, naseTsobha, iwakaleetalente
zesilivere, ukuba baqeshe iinqwelo zokulwa nabamahashe.

<span id="an_19:7">19:7</span> Baziqeshela amashumi amathathu anamabini
amawaka eenqwelo zokulwa, nokumkani waseMahaka, nabantu bakhe; beza ke
bamisa iintente phambi kweMedebha. Oonyana baka-Amon bahlanganisana,
bephuma emizini yabo, beza kulwa.

<span id="an_19:8">19:8</span> Weva uDavide, wathuma uYowabhi, enomkhosi
wonke wamagorha.

<span id="an_19:9">19:9</span> Baphuma oonyana baka-Amon, bakha izintlu
zokulwa ekungeneni komzi, ookumkani ababezile bebodwa endle.

<span id="an_19:10">19:10</span> Wabona uYowabhi ukuba imfazwe ibheke
kuye, ngaphambili nangasemva; wanyula emadodeni onke ahleliweyo
kwaSirayeli, wakha uluhlu malunga nama-Aram.

<span id="an_19:11">19:11</span> Abanye abantu wabanikela esandleni
sika-Abhishayi, umninawa wakhe; bakha uluhlu malunga noonyana baka-Amon.

<span id="an_19:12">19:12</span> Wathi, Ukuba ama-Aram athe andeyisa,
wondisiza; ukuba bathe oonyana baka-Amon bakweyisa,

<span id="an_19:13">19:13</span> ndokusiza Yomelela, somelele ngenxa
yabantu bakowethu, nangenxa yemizi yoThixo wethu; uYehova uya kwenza oko
kulungileyo emehlweni akhe.

<span id="an_19:14">19:14</span> Wafika uYowabhi nabantu ababenaye, wema
phambi kwama-Aram, eza kulwa; asaba ebusweni bakhe.

<span id="an_19:15">19:15</span> Babona oonyana baka-Amon ukuba asabile
ama-Aram, basaba nabo ebusweni buka-Abhishayi umninawa wakhe, bangena
ekhaya.

<span id="an_19:16">19:16</span> Waya uYowabhi eYerusalem. Abona
ama-Aram ukuba agxothiwe phambi kwamaSirayeli, athuma izigidimi,
awarhola ama-Aram abephesheya koMlambo, uShofaki, umthetheli womkhosi
kaHadarezere, ephambi kwawo.

<span id="an_19:17">19:17</span> Kwaxelwa kuDavide; wahlanganisa
amaSirayeli onke, wayiwela iYordan, waya kuwo, wakha uluhlu ukuba alwe
nawo. UDavide walwakha uluhlu, esiya kuwahlangabeza ama-Aram ukuba alwe
nawo; alwa ke naye.

<span id="an_19:18">19:18</span> Asaba ama-Aram ebusweni bamaSirayeli;
uDavide wabulala kuma-Aram amawaka asixhene abeenqwelo zokulwa,
namashumi amane amawaka amadoda angumqikela, wabulala noShofaki,
umthetheli womkhosi.

<span id="an_19:19">19:19</span> Babona abakhonzi bakaHadarezere ukuba
bagxothiwe phambi kwamaSirayeli, baxolisana noDavide, bamkhonza. Akavuma
ama-Aram ukuba sabasiza oonyana baka-Amon.

<span id="an_20:1">20:1</span> Kwathi ukuvela komnyaka, ngexesha
lokuphuma kookumkani, uYowabhi wayeyiphethe impi ephuma umkhosi;
walonakalisa ilizwe loonyana baka-Amon, wafika wayingqinga iRabha.
UDavide yena wahlala eYerusalem. UYowabhi ke wayichitha iRabha,
wayitshabalalisa.

<span id="an_20:2">20:2</span> UDavide wasithabatha isithsaba sokumkani
wabo entlokweni yakhe, wasifumana siyitalente yegolide ubunzima baso,
sinamatye anqabileyo; sabekwa entlokweni kaDavide. Waphuma namaxhoba
aloo mzi amaninzi kunene.

<span id="an_20:3">20:3</span> Ke abantu ababekhona wabarhola, wabasika
ngeesarha, nangezisizilo zesinyithi, nangeempahla ezibukhali zesinyithi.
Wenjenjalo uDavide kwimizi yonke yoonyana baka-Amon. Wabuya ke uDavide
nabantu bonke, waya eYerusalem.

<span id="an_20:4">20:4</span> Kwathi emva koko, kwaliwa namaFilisti
eGezere; wesuka uSibhekayi umHusha wambulala uSipayi, obe engowoonyana
bakaRafa; oyiswa ke.

<span id="an_20:5">20:5</span> Kwabuya kwaliwa namaFilisti. UElihanan
unyana kaYahire wambulala uLami, umzalwana kaGoliyati waseGati, oluthi
lwentshuntshe yakhe lwalungangomthi wabaluki.

<span id="an_20:6">20:6</span> Kwabuya kwaliwa eGati. Kwakho ndoda
iyingxilimbela, eminwe neenzwane zazingamashumi amabini anane;
imithandathu sandleni sinye, zintandathu lunyaweni lunye; nayo ibizalwa
nguRafa.

<span id="an_20:7">20:7</span> Yawangcikiva amaSirayeli; wayibulala
uYonatan, unyana kaShimeha umkhuluwa kaDavide.

<span id="an_20:8">20:8</span> Abo bazalwa nguRafa eGati; bawa ngesandla
sikaDavide, nangesandla sabakhonzi bakhe.

<span id="an_21:1">21:1</span> Ke kaloku uSathana wesukela phezulu
kumaSirayeli, waxhokonxa uDavide ukuba awabale amaSirayeli.

<span id="an_21:2">21:2</span> Wathi ke uDavide kuYowabhi nakubathetheli
babantu, Khaniye, niwabale amaSirayeli, nithabathela eBher-shebha, nide
nise kwaDan, nilizise kum, ndilazi inani lawo.

<span id="an_21:3">21:3</span> Wathi uYowabhi, UYehova makalongezelele
inani labantu bakhe izihlandlo ezilikhulu, kunoko bangako; kodwa, nkosi
yam, kumkani, abangabakhonzi benkosi yam bonke, yini na? Iyifunelani na
le nto inkosi yam? Yini na ukuba iwazekise ityala amaSirayeli?

<span id="an_21:4">21:4</span> Laqinisela ilizwi lokumkani kuYowabhi.
Waphuma ke uYowabhi, wahambahamba kumaSirayeli onke, weza eYerusalem.

<span id="an_21:5">21:5</span> UYowabhi wamnika ke uDavide inani
lokubalwa kwabantu. AmaSirayeli onke aba sisigidi esinye esinamawaka
alikhulu samadoda aphatha ikrele; namaYuda angamakhulu amane anamanci
asixhenxe amawaka amadoda aphatha ikrele.

<span id="an_21:6">21:6</span> Ke abaLevi namaBhenjamin akawabalanga
phakathi kwawo; ngokuba ilizwi lokumkani laye lilisikizi kuYowabhi.

<span id="an_21:7">21:7</span> Kwaba kubi emehlweni kaThixo ngenxa yale
nto; wawohlwaya ke amaSirayeli.

<span id="an_21:8">21:8</span> Wathi uDavide kuThixo, Ndonile kunene
ngale nto ndiyenzileyo; kaloku khawubukhwelelise ubugwenxa bomkhonzi
wakho; ngokuba ndenze ubudenge obukhulu.

<span id="an_21:9">21:9</span> Wathetha uYehova kuGadi, imboni kaDavide,
esithi,

<span id="an_21:10">21:10</span> Yiya uthethe kuDavide, uthi, Utsho
uYehova ukuthi, Ndikubekela izinto ezintathu; zinyulele ibe nye kuzo,
ndiyenze kuwe.

<span id="an_21:11">21:11</span> Waya ke uGadi kuDavide, wathi kuye,
Utsho uYehova ukuthi, Zityumbele;

<span id="an_21:12">21:12</span> nokuba yiminyaka emithathu yendlala;
nokuba ziinyanga ezintathu ugxothwa ziintshaba zakho, nekrele leentshaba
zakho likufikela; nokuba yimihla emithathu yekrele likaYehova,
nendyikitya yokufa ezweni, isithunywa sikaYehova sisonakalisa
emimandleni yonke yakwaSirayeli. Kaloku ke, yenza ilizwi endolibuyisela
kondithumileyo.

<span id="an_21:13">21:13</span> Wathi uDavide kuGadi, Ndididekile
kunene; masendisiwa esandleni sikaYehova, ngokuba ininzi imfesane yakhe;
mandingaweli esandleni somntu.

<span id="an_21:14">21:14</span> UYehova wathoba ke indyikitya yokufa
kwaSirayeli; kwawa amashumi asixhenxe amawaka amadoda kwaSirayeli.

<span id="an_21:15">21:15</span> UThixo wathuma isithunywa eYerusalem,
ukuba siyitshabalalise. Sakubona ukuba siyatshabalalisa, wabona uYehova,
wazohlwaya ngenxa yobubi obo; wathi kwisithunywa eso sitshabalalisayo,
Kwanele, sithobe kaloku isandla sakho. Ke kaloku isithunywa sikaYehova
sema esandeni sikaOrnan umYebhusi.

<span id="an_21:16">21:16</span> UDavide wawaphakamisa amehlo akhe,
wabona isithunywa sikaYehova simi phakathi komhlaba nezulu, sithe rhuthu
ikrele laso ngesandla, lolulelwe phezu kweYerusalem. UDavide namadoda
amakhulu, bezigubungele ngeengubo ezirhwexayo, bawa phantsi ngobuso.

<span id="an_21:17">21:17</span> Wathi uDavide kuThixo, Asindim yini na
othe mababalwe abantu? Yaba ndim ke owonileyo, ndenza ububi ukwenza oko;
ke ezi zimvu zenze ntoni na zona? Yehova Thixo wam, isandla sakho
masifikele mna, nendlu kabawo, singabi kubantu bakho, ukuba babulawe.

<span id="an_21:18">21:18</span> Sathi isithunywa sikaYehova kuGadi,
Makatsho kuDavide, enyuke uDavide, amisele uYehova isibingelelo esandeni
sikaOrnan umYebhusi.

<span id="an_21:19">21:19</span> Wenyuka uDavide ngelizwi likaGadi,
awalithethayo egameni likaYehova.

<span id="an_21:20">21:20</span> Wathi guququ uOrnan, wasibona
isithunywa; oonyana bakhe abane ababenaye bazimela; ke uOrnan wayebhula
ingqolowa.

<span id="an_21:21">21:21</span> Xa uDavide wayesiza kuOrnan, uOrnan
wabheka wabona uDavide, waphuma esandeni, waqubuda kuDavide, ebhekise
ubuso bakhe emhlabeni.

<span id="an_21:22">21:22</span> Wathi uDavide kuOrnan, Ndinike le ndawo
yesanda, ndimakhele uYehova khona isibingelo; wondinika ngenani
elizeleyo, sithintelwe isibetho ebantwini.

<span id="an_21:23">21:23</span> Wathi uOrnan kuDavide, Yithabathele
kuwe, inkosi yam ukumkani yenze okulungileyo emehlweni ayo; khangela,
ndikunika iinkomo ezi ukuba zibe ngamadini anyukayo, nempahla yokubhula
ibe ziinkuni, nengqolowa ukuba ibe ngumnikelo wokudla; ndikunika konke
oko.

<span id="an_21:24">21:24</span> Wathi ukumkani uDavide kuOrnan, Hayi;
ndiya kusithenga ngexabiso elizalisekileyo; ngokuba andiyi kumthabathela
nto iyeyakho uYehova, ndinyuse amadini anyukayo endiwazuze ngelize.

<span id="an_21:25">21:25</span> UDavide wamnika uOrnan ngaloo ndawo
iishekele zegolide ezibunzima bumakhulu mathandathu.

<span id="an_21:26">21:26</span> Wakhela apho ke uDavide isibingelelo
kuYehova, wanyusa amadini anyukayo nemibingelelo yoxolo, wanqula
uYehova; waza yena wamphendula ngomlilo ovela ezulwini, phezu
kwesibingelelo sedini elinyukayo.

<span id="an_21:27">21:27</span> Wathetha uYehova kwisithunywa,
salibuyisela esingxobeni ikrele laso.

<span id="an_21:28">21:28</span> Ngelo xesha, akubona uDavide ukuba
uYehova umphendule esandeni sikaOrnan umYebhusi, wamana ebingelela
khona.

<span id="an_21:29">21:29</span> Ke umnquba kaYehova, awa wenzayo uMoses
entlango, nesibingelelo sedini elinyukayo, bezisesigangeni eGibheyon
ngelo xesha.

<span id="an_21:30">21:30</span> UDavide ubengenakuya phambi kwawo
amquqele uThixo; ngokuba ubesoyika ikrele lesithunywa sikaYehova.

<span id="an_22:1">22:1</span> Wathi uDavide, Yiyo le indlu kaYehova
uThixo; siso esi isibingelelo sedini elinyukayo sikaSirayeli.

<span id="an_22:2">22:2</span> Wathi uDavide, mabawomele kuye abasemzini
abasezweni lakwaSirayeli; wamisa abaqingqi bokuqingqa amatye axholiweyo,
okwakha indlu kaThixo.

<span id="an_22:3">22:3</span> UDavide walungisa isinyithi sasininzi
sezikhonkwane zeengcango zamasango nesezibandakanyiso; nobhedu
lwaluninzi, alwaba nakulinganiswa;

<span id="an_22:4">22:4</span> nemisedare engenakubalwa; ngokuba
abaseTsidon nabaseTire bazisa imisedare yamininzi kuDavide.

<span id="an_22:5">22:5</span> Wathi uDavide, USolomon unyana wam
mncinane, uthambile; ke indlu eza kwakhelwa uYehova yeyokukhulisa,
inyuse igama lakhe nodumo lwakhe emazweni onke; ngoko ke ndokha
ndimlungiselele. Walungisa ke kakhulu uDavide phambi kokufa kwakhe.

<span id="an_22:6">22:6</span> Wambiza uSolomon unyana wakhe, wamwisela
umthetho wokuba amakhele uYehova, uThixo kaSirayeli, indlu.

<span id="an_22:7">22:7</span> Wathi uDavide kuSolomon, Nyana wam,
ndandisithi entliziyweni yam, ndiya kulakhela igama likaYehova uThixo
wam indlu.

<span id="an_22:8">22:8</span> Ke lafika kum ilizwi likaYehova, lisithi,
Uphalaze igazi lalininzi, wenza iimfazwe ezinkulu; akuyi kulakhela ndlu
igama lam, ngokuba uphalaze igazi elininzi ehlabathini phambi kwam.

<span id="an_22:9">22:9</span> Yabona, uya kuzalelwa unyana; yena uya
kuba yindoda yoxolo; ndiya kumphumza ezintshabeni zakhe zonke ngeenxa
zonke; ngokuba liya kuba nguSolomon igama lakhe, ndiwanike uxolo
nokuzola amaSirayeli ngeemini zakhe.

<span id="an_22:10">22:10</span> Nguye oya kulakhela igama lam indlu.
Yena uya kuba ngunyana kum, mna ndibe nguyise kuye, ndiyizinzise itrone
yobukumkani bakhe kumaSirayeli, kude kuse ephakadeni.

<span id="an_22:11">22:11</span> Kaloku, nyana wam, uYehova makabe nawe,
ube nempumelelo, uyakhe indlu kaYehova uThixo wakho, njengoko
akuthethileyo ngawe.

<span id="an_22:12">22:12</span> Kodwa ke uYehova makakunike ukuqiqa
nokuqonda, akuwisele umthetho ngamaSirayeli, ukuba uwugcine umyalelo
kaYehova uThixo wakho.

<span id="an_22:13">22:13</span> Uya kwandula ukuba nempumelelo, xa uthe
wakugcina ukuyenza imimiselo namasiko, awathi uYehova wamwisela uMoses
umthetho ngawo ngenxa yamaSirayeli. Yomelela ukhaliphe; musa ukoyika,
ungaqhiphuki umbilini.

<span id="an_22:14">22:14</span> Uyabona, ngemigudu yam indlu kaYehova
ndiyilungisele ikhulu lamawaka eetalente zegolide, nesigidi esinye
seetalente zesilivere, nobhedu nesinyithi, into engenakulinganiselwa
ukuba ninzi kwayo; ndilungise nemithi namatye; nawe ungongeza
kwezozinto.

<span id="an_22:15">22:15</span> Unabo bebaninzi abasebenzi bomsebenzi,
abaxholi neengcibi zamatye nezemithi, nabalumkileyo emisebenzini yonke.

<span id="an_22:16">22:16</span> Igolide, nesilivere, nobhedu,
nesinyithi, yinto engenakubalwa. Suk’ ume, wenze, uYehova abe nawe.

<span id="an_22:17">22:17</span> UDavide wabawisela umthetho bonke
abathetheli bakwaSirayeli, ukuba bamncede uSolomon unyana wakhe, wathi,

<span id="an_22:18">22:18</span> Akanani yini na uYehova uThixo wenu,
waniphumza ngeenxa zonke? Ngokuba wabanikela esandleni sam abemi belizwe
eli; loyiswa ilizwe eli phambi koYehova, naphambi kwabantu bakhe.

<span id="an_22:19">22:19</span> Ke ngoko zinikeleni iintliziyo zenu
nemiphefumlo yenu ekumquqeleni uYehova uThixo wenu; sukani nime, niyakhe
ingcwele kaYehova uThixo, ningenise ityeya yomnqophiso kaYehova,
neempahla ezingcwele zikaThixo, endlwini leyo iya kwakhelwa igama
likaYehova.

<span id="an_23:1">23:1</span> Ke kaloku, xa uDavide wayesel’ aluphele,
ehambisekile ebudaleni, wamenza uSolomon unyana wakhe ukumkani
kumaSirayeli.

<span id="an_23:2">23:2</span> Wabahlanganisa bonke abathetheli
bamaSirayeli, nababingeleli, nabaLevi.

<span id="an_23:3">23:3</span> Babalwa abaLevi, kwathatyathelwa
kwabaminyaka imashumi mathathu bezelwe kwenyusa. Inani labo
ngokweentloko zabo, indoda ngendoda, laba ngamashumi amathathu
anesibhozo amawaka.

<span id="an_23:4">23:4</span> Kubo aba, abokongamela umsebenzi wendlu
kaYehova baba ngamashumi amabini anamane amawaka; ababhali nabagwebi
bangamawaka amathandathu.

<span id="an_23:5">23:5</span> Abamasango baba ngamawaka amane;
abadumisa uYehova ngeempahla endazenzela ukudumisa, watsho uDavide, baba
ngamawaka amane.

<span id="an_23:6">23:6</span> UDavide wabahlula bazizahlulo ngokoonyana
bakaLevi, yanguGershon, noKehati, noMerari.

<span id="an_23:7">23:7</span> KumaGershon yanguLadan noShimehi.

<span id="an_23:8">23:8</span> Oonyana bakaLadan nguYehiyeli omkhulu,
noZetam, noYoweli; bathathu.

<span id="an_23:9">23:9</span> Oonyana bakaShimehi nguShelomiti,
noHaziyeli, noHaran; bathathu. Zizo ezo iintloko zezindlu zooyise
zikaLadan.

<span id="an_23:10">23:10</span> Oonyana bakaShimehi nguYahati noZina,
noYehushe, noBheriya. Ngabo abo oonyana bakaShimehi; bane.

<span id="an_23:11">23:11</span> UYahati wayengomkhulu, uZiza
engowesibini; ke uYehushe noBheriya bebengenanyana baninzi; ngoko ke
baba ludidi olunye, babalelwa kwindlu yoyise.

<span id="an_23:12">23:12</span> Oonyana bakaKehati nguAmram, noItsare,
noHebron, noUziyeli; bane.

<span id="an_23:13">23:13</span> Oonyana baka-Amram nguAron noMoses.
UAron watwetyulelwa ukuba angcwaliswe abe yingcwele kangcwele, yena
noonyana bakhe, kude kuse ephakadeni; baqhumisele phambi koYehova,
balungiselele kuye, basikelele egameni lakhe kude kuse ephakadeni.

<span id="an_23:14">23:14</span> Ke uMoses, umfo wakwaThixo, oonyana
bakhe babizwa ngokwesizwe sakwaLevi.

<span id="an_23:15">23:15</span> Oonyana bakaMoses nguGershom
noEliyezere.

<span id="an_23:16">23:16</span> Koonyana bakaGershom nguShebhuweli
inkulu.

<span id="an_23:17">23:17</span> Koonyana bakaEliyezere nguRehabheya
inkulu. UEliyezere akabanga nanyana bambi; ke oonyana bakaRehabheya
bebebaninzi, bagqithisela.

<span id="an_23:18">23:18</span> Koonyana bakaItsare nguShelomiti
inkulu.

<span id="an_23:19">23:19</span> Koonyana bakaHebron nguYeriya inkulu,
noAmariya owesibini, noYahaziyeli owesithathu, noYekamam owesine.

<span id="an_23:20">23:20</span> Koonyana bakaUziyeli nguMika inkulu,
noIshiya owesibini.

<span id="an_23:21">23:21</span> Oonyana bakaMerari nguMali noMushi.
Oonyana bakaMali nguElazare noKishe.

<span id="an_23:22">23:22</span> Wafa uElazare engenanyana, eneentombi
zodwa; zazekwa ngoonyana bakaKishe, abazalwana bazo.

<span id="an_23:23">23:23</span> Oonyana bakaMushi nguMali, noEdere,
noYeremoti; bathathu.

<span id="an_23:24">23:24</span> Ngabo abo oonyana bakaLevi ngokwezindlu
zooyise, iintloko zezindlu zooyise ngokwababalwayo kubo, ngenani
lamagama ngokweentloko zabo, besenza imisebenzi yenkonzo yendlu
kaYehova, bethabathela kwabaminyaka imashumi mabini bezelwe, kwenyusa.

<span id="an_23:25">23:25</span> Ngokuba uDavide ubesithi, UYehova,
uThixo kaSirayeli, ubaphumzile abantu bakhe; uhleli eYerusalem kude kuse
ephakadeni.

<span id="an_23:26">23:26</span> Kananjalo ke abaLevi akusafuneki ukuba
bawuthwale umnquba, neempahla zawo zonke zenkonzo yawo.

<span id="an_23:27">23:27</span> Ngokuba ngokwamazwi kaDavide
okugqibela, babalwa oonyana bakaLevi, abathabathele kwabaminyaka
imashumi mabini bezelwe, kwenyusa.

<span id="an_23:28">23:28</span> Ngokuba ukuma kwabo kwaba ngasesandleni
soonyana baka-Aron, enkonzweni yendlu kaYehova ezintendelezweni,
nasemagumbini, nasekuhlanjululweni kwezinto zonke ezingcwele,
nasemsebenzini wenkonzo yendlu kaThixo:

<span id="an_23:29">23:29</span> owezonka ezikrozileyo, nowomgubo
ocoliweyo, nowomnikelo wokudla, nowezonkana ezisicaba ezingenagwele,
nowezojiweyo ngepani, nowento ekroqiweyo, nowokulinganisa konke ngokukha
nangobude;

<span id="an_23:30">23:30</span> nowokuma imiso ngemiso, bebulela kuye,
bemdumisa uYehova, besenjenjalo nangokuhlwa;

<span id="an_23:31">23:31</span> nowokunyusa onke amadini anyukayo
kuYehova ngesabatha, nasekuthwaseni kwenyanga, nangamaxesha amisiweyo,
ngenani ngokwesiko lazo, ngamaxesha onke, phambi koYehova;

<span id="an_23:32">23:32</span> bagcine isigxina sentente yokuhlangana,
nesigxina sengcwele, nesigxina soonyana baka-Aron, abazalwana babo,
ukuba bakhonze endlwini kaYehova.

<span id="an_24:1">24:1</span> Ke oonyana baka-Aron, amaqela abo
ibingala: oonyana baka-Aron nguNadabhi, noAbhihu, noElazare, noItamare.

<span id="an_24:2">24:2</span> Bafa ooNadabhi noAbhihu phambi koyise,
bengenanyana; baba ngababingeleli ooElazare noItamare.

<span id="an_24:3">24:3</span> Wabahlula uDavide: yanguTsadoki koonyana
bakaElazare, yanguAhimeleki koonyana bakaItamare, ngodidi lwabo
ekonzweni yabo.

<span id="an_24:4">24:4</span> Bafumaneka oonyana bakaElazare bebaninzi
ngokweentloko zamagorha, ngaphezu koonyana bakaItamare. Babenjenje
ukubahlula: koonyana bakaElazare, iintloko zezindlu zooyise zaba lishumi
elinantandathu; koonyana bakaItamare, zasibhozo ngokwezindlu zooyise.

<span id="an_24:5">24:5</span> Babahlula ngamaqashiso, aba baba naba;
ngokuba abaphathi bendawo engcwele nabaphathi bakaThixo
bebengabakoonyana bakaElazare, naphakathi koonyana bakaItamare.

<span id="an_24:6">24:6</span> UShemaya unyana kaNataniyeli umbhali,
wakubaLevi, wababhala phambi kokumkani, nabathetheli, noTsadoki
umbingeleli, noAhimeleki unyana ka-Abhiyatare, neentloko zezindlu
zooyise kubabingeleli nakubaLevi; indlu yoyise inye iphuma noElazare,
inye iphuma noItamare.

<span id="an_24:7">24:7</span> Laphuma iqashiso lokuqala noYoyaribhi,
elesibini noYidaya,

<span id="an_24:8">24:8</span> elesithathu noHarim, elesine noSehorim,

<span id="an_24:9">24:9</span> elesihlanu noMalekiya, elesithandathu
noMiyamin,

<span id="an_24:10">24:10</span> elesixhenxe noHakotse, elesibhozo
noAbhiya,

<span id="an_24:11">24:11</span> elesithoba noYeshuwa, eleshumi
noShekaniya,

<span id="an_24:12">24:12</span> eleshumi elinanye noEliyashibhi,
eleshumi elinesibini noYakim,

<span id="an_24:13">24:13</span> eleshumi elinesithathu noHupa, eleshumi
elinesine noYeshebhabhi,

<span id="an_24:14">24:14</span> eleshumi elinesihlanu noBhilega,
eleshumi elinesithandathu noImere,

<span id="an_24:15">24:15</span> eleshumi elinesixhenxe noHezire,
eleshumi elinesibhozo noApitsetse,

<span id="an_24:16">24:16</span> eleshumi elinesithoba noPetaya,
elamashumi omabini noYehezekeli,

<span id="an_24:17">24:17</span> elamashumi omabini analinye noYakin,
elamashumi omabini anesibini noGamuli,

<span id="an_24:18">24:18</span> elamashumi omabini anesithathu
noDelaya, elamashumi omabini anesine noMahazeya.

<span id="an_24:19">24:19</span> Lulo olo udidi lwabo, lwenkonzo yabo
yokungena endlwini kaYehova, ngokwesiko labo elanikwa nguAron uyise,
njengoko wawisa umthetho uYehova uThixo kaSirayeli.

<span id="an_24:20">24:20</span> Ke koonyana bakaLevi abaseleyo ngaba:
koonyana baka-Amram nguShubhayeli; koonyana bakaShubhayeli nguYedeya.

<span id="an_24:21">24:21</span> NgoRehabhiya: koonyana bakaRehabhiya,
intloko nguIshiya.

<span id="an_24:22">24:22</span> KumaItsare nguShelomoti; koonyana
bakaShelomoti nguYahati.

<span id="an_24:23">24:23</span> Koonyana bakaHebron nguYeriya inkulu,
noAmariya owesibini, noYahaziyeli owesithathu, noYekamam owesine.

<span id="an_24:24">24:24</span> Oonyana bakaUziyeli nguMika; koonyana
bakaMika nguShamire.

<span id="an_24:25">24:25</span> Umkhuluwa kaMika nguIshiya; koonyana
bakaIshiya nguZekariya.

<span id="an_24:26">24:26</span> Oonyana bakaMerari nguMali noMushi,
oonyana bakaYahaziya unyana wakhe.

<span id="an_24:27">24:27</span> Kwaoonyana bakaMerari ngooYahaziya
unyana wakhe, noShoham, noSakure, noIbri.

<span id="an_24:28">24:28</span> NgoMali kuvele uElazare, ongabanga
nanyana.

<span id="an_24:29">24:29</span> NgoKishe: oonyana bakaKishe
nguYerameli.

<span id="an_24:30">24:30</span> Oonyana bakaMushi nguMali, noEdere,
noYerimoti. Ngabo abo oonyana babaLevi, ngokwezindlu zooyise.

<span id="an_24:31">24:31</span> Babawisela amaqashiso nabo
kwanjengabazalwana babo, oonyana baka-Aron, phambi koDavide ukumkani,
noTsadoki, noAhimeleki, neentloko zezindlu zooyise zababingeleli
nezabaLevi: iinkulu zezindlu zooyise kwanjengabaninawa babo.

<span id="an_25:1">25:1</span> UDavide nabathetheli-mkhosi babahlulela
inkonzo oonyana baka-Asafu noHeman noYedutun, baprofeta ngeehadi
nangemirhubhe nangamacangci. Inani lawo la madoda asebenzela inkonzo
yawo laba leli:

<span id="an_25:2">25:2</span> Koonyana baka-Asafu: nguZakure, noYosefu,
noNetaniya, noAsharela; oonyana baka-Asafu bephethwe nguAsafu,
beprofeta, bephethwe ngokomyalelo wokumkani.

<span id="an_25:3">25:3</span> KuYedutun: oonyana bakaYedutun
nguGedaliya, noTseri, noYeshaya, noHashabhiya, noMatitiya,
bebathandathu, bephethwe nguyise uYedutun, eprofeta ngohadi, ebulela
edumisa uYehova.

<span id="an_25:4">25:4</span> KuHeman: oonyana bakaHeman nguBhukiya,
noMataniya, noUziyeli, noShebhuweli, noYerimoti, noHananiya, noHanani,
noEliyata, noGidaleti, noRomamti-ezere, noYoshebhekasha, noMaloti,
noHotire, noMahaziyoti.

<span id="an_25:5">25:5</span> Bonke aba babengoonyana kuHeman, imboni
yokumkani emazwini kaThixo, ukuba aluphakamise uphondo. UThixo wamnika
uHeman oonyana abalishumi elinabane, neentombi ezintathu.

<span id="an_25:6">25:6</span> Bonke abo babephethwe nguyise ekuvumeni
endlwini kaYehova, benamacangci, nemirhubhe, neehadi, bekhonza endlwini
kaThixo, bephethwe ngokomyalelo wokumkani, noAsafu, noYedutun, noHeman.

<span id="an_25:7">25:7</span> Inani labo kunye nabazalwana babo
ababefundisiwe ukuvuma iingoma zikaYehova, bonke abakwaziyo,
lalingamakhulu amabini anamanci asibhozo anesibhozo.

<span id="an_25:8">25:8</span> Bawisa amaqashiso esigxina: njengoko
anjalo omncinane, wanjalo omkhulu, okwaziyo kunye nofundiswayo.

<span id="an_25:9">25:9</span> Iqashiso lokuqala laphuma ngoAsafu,
noYosefu: yena, nabazalwana bakhe, noonyana bakhe, baba lishumi
elinababini; iqashiso lesibini noGedaliya: yena nabazalwana bakhe
noonyana bakhe baba lishumi elinababini;

<span id="an_25:10">25:10</span> elesithathu noZakure: yena noonyana
bakhe nabazalwana bakhe, baba lishumi elinababini;

<span id="an_25:11">25:11</span> elesine noItseri: yena noonyana bakhe
nabazalwana bakhe baba lishumi elinababini;

<span id="an_25:12">25:12</span> elesihlanu noNetaniya: yena noonyana
bakhe nabazalwana bakhe baba lishumi elinababini;

<span id="an_25:13">25:13</span> elesithandathu noBhukiya: yena noonyana
bakhe nabazalwana bakhe baba lishumi elinababini;

<span id="an_25:14">25:14</span> elesixhenxe noYesharela: yena noonyana
bakhe nabazalwana bakhe baba lishumi elinababini;

<span id="an_25:15">25:15</span> elesibhozo noYeshaya: yena noonyana
bakhe nabazalwana bakhe baba lishumi elinababini;

<span id="an_25:16">25:16</span> elesithoba noMataniya: yena noonyana
bakhe nabazalwana bakhe baba lishumi elinababini;

<span id="an_25:17">25:17</span> eleshumi noShimehi: yena noonyana bakhe
nabazalwana bakhe baba lishumi elinababini;

<span id="an_25:18">25:18</span> eleshumi elinanye noAzareli: yena
noonyana bakhe nabazalwana bakhe baba lishumi elinababini;

<span id="an_25:19">25:19</span> eleshumi elinesibini noHashabhiya: yena
noonyana bakhe nabazalwana bakhe baba lishumi elinababini;

<span id="an_25:20">25:20</span> eleshumi elinesithathu noShubhayeli:
yena noonyana bakhe nabazalwana bakhe baba lishumi elinababini;

<span id="an_25:21">25:21</span> eleshumi elinesine noMatitiya: yena
noonyana bakhe nabazalwana bakhe baba lishumi elinababini;

<span id="an_25:22">25:22</span> eleshumi elinesihlanu noYeromoti: yena
noonyana bakhe nabazalwana bakhe baba lishumi elinababini;

<span id="an_25:23">25:23</span> eleshumi elinesithandathu noHananiya:
yena noonyana bakhe nabazalwana bakhe baba lishumi elinababini;

<span id="an_25:24">25:24</span> eleshumi elinesixhenxe noYoshebhekasha:
yena noonyana bakhe nabazalwana bakhe baba lishumi elinababini;

<span id="an_25:25">25:25</span> eleshumi elinesibhozo noHanani; yena
noonyana bakhe nabazalwana bakhe, baba lishumi elinababini;

<span id="an_25:26">25:26</span> eleshumi elinesithoba noMaloti: yena
noonyana bakhe nabazalwana bakhe baba lishumi elinababini;

<span id="an_25:27">25:27</span> elamashumi omabini noEliyata: yena
noonyana bakhe nabazalwana bakhe baba lishumi elinababini;

<span id="an_25:28">25:28</span> elamashumi omabini analinye noHotire;
yena noonyana bakhe nabazalwana bakhe baba lishumi elinababini;

<span id="an_25:29">25:29</span> elamashumi omabini anesibini
noGidaleti: yena noonyana bakhe nabazalwana bakhe baba lishumi
elinababini;

<span id="an_25:30">25:30</span> elamashumi omabini anesithathu
noMahaziyoti: yena noonyana bakhe nabazalwana bakhebaba lishumi
elinababini;

<span id="an_25:31">25:31</span> elamashumi omabini anesine
noRomamti-ezere: yena noonyana bakhe nabazalwana bakhe baba lishumi
elinababini.

<span id="an_26:1">26:1</span> Ke amaqela abamasango: kumaKora
yayinguMeshelemiya unyana kaKore, kubo oonyana baka-Asafu.

<span id="an_26:2">26:2</span> KuMeshelemiya, oonyana yayingooZekariya
owamazibulo, noYedihayeli owesibini, noZebhadiya owesithathu,
noYateniyeli owesine,

<span id="an_26:3">26:3</span> noElam owesihlanu, noYohanan
owesithandathu, noEliyohenayi owesixhenxe.

<span id="an_26:4">26:4</span> KuObhedi-edom, oonyana yayinguShemaya
owamazibulo, noYozabhadi owesibini, noYowa owesithathu, noSakare
owesine, noNataniyeli owesihlanu,

<span id="an_26:5">26:5</span> noAmiyeli owesithandathu, noIsakare
owesixhenxe, noPehuletayi owesibhozo; ngokuba uThixo ebemsikelele
uObhedi-edom.

<span id="an_26:6">26:6</span> Ke nakuShemaya, unyana wakhe, kwazalwa
oonyana abalawula indlu kayise; ngokuba babengamagorha anobukroti.

<span id="an_26:7">26:7</span> Oonyana bakaShemaya ngoo-Oteni,
noRafayeli, no-Obhedi, noElizabhadi, kunye nabazalwana bakhe, amadoda
anobukroti, uElihu noSemakiya.

<span id="an_26:8">26:8</span> Bonke abo bakoonyana bakaObhedi-edom,
bona noonyana babo, nabazalwana babo, amadoda avileyo, enamandla
enkonzweni, bebengamashumi amathandathu anababini kuObhedi-edom.

<span id="an_26:9">26:9</span> UMeshelemiya ube enoonyana nabazalwana,
amadoda anobukroti, ilishumi elinesibhozo.

<span id="an_26:10">26:10</span> KwanoHosa, wakoonyana bakaMerari,
ubenoonyana: inguShimri inkulu (ngokuba waye engengowamazibulo, noko ke
uyise wamenza inkulu),

<span id="an_26:11">26:11</span> noHilekiya owesibini, noTebhaliya
owesithathu, noZekariya owesine; bebonke oonyana nabazalwana kuHosa baba
lishumi elinabathathu.

<span id="an_26:12">26:12</span> Loo maqela abamasango, iinkulu
zamagorha, zaphathiswa izigxina kunye nabazalwana babo, ukuba
balungiselele endlwini kaYehova.

<span id="an_26:13">26:13</span> Bawisa amaqashiso, ngomncinane
nangomkhulu ngokufanayo, ngokwezindlu zooyise, isango ngesango.

<span id="an_26:14">26:14</span> Iqashiso elingasempumalanga laphuma
noShelemiya. Ke uZekariya unyana wakhe, umphakathi oqiqileyo, bamwisela
amaqashiso, laphuma iqashiso lakhe lilelangasentla;

<span id="an_26:15">26:15</span> elikaObhedi-edom laba lelangasezantsi;
eloonyana bakhe laba lelovimba.

<span id="an_26:16">26:16</span> ElooShupim noHosa laba
lelangasentshonalanga, kunye nesango leShalekete emendweni onyukayo,
umlindo umalunga nomlindo.

<span id="an_26:17">26:17</span> Ngasempumalanga babebathandathu
abaLevi; ngasentla bebane imihla ngemihla; ngasezantsi bebane imihla
ngemihla; kovimba baba ngababini ngababini.

<span id="an_26:18">26:18</span> Emaphandleni ngasentshonalanga babane
emendweni, bababini ngaphandle.

<span id="an_26:19">26:19</span> Ngawo lawo amaqela abamasango, koonyana
bamaKora, nakoonyana bakaMerari.

<span id="an_26:20">26:20</span> Ke abaLevi, abazalwana babo, baphatha
ubuncwane bendlu kaThixo, nobuncwane bezinto ezingcwele.

<span id="an_26:21">26:21</span> Oonyana bakaLadan, bengoonyana
bamaGershon alunge kuLadan, iintloko zezindlu zooyise zakwaLadan
umGershon: nguYehiyeli.

<span id="an_26:22">26:22</span> Koonyana bakaYehiyeli, nguZetam
noYoweli umninawa wakhe abaphethe ubuncwane bendlu kaYehova.

<span id="an_26:23">26:23</span> Kuma-Amram, kumaItsare, kumaHebron,
kumaUziyeli:

<span id="an_26:24">26:24</span> uShebhuweli, unyana kaGershom unyana
kaMoses, ebeyinganga yobuncwane.

<span id="an_26:25">26:25</span> Abazalwana bakhe bakwaEliyezere
nguRehabhiya unyana wakhe, noYeshaya, unyana wakhe, noYoram unyana
wakhe, noZikri unyana wakhe, noShelomoti unyana wakhe.

<span id="an_26:26">26:26</span> Lo Shelomoti nabazalwana bakhe
baphathiswa bonke ubuncwane bezinto ezingcwele, abezingcwalisile uDavide
ukumkani, neentloko zezindlu zooyise, nabathetheli bamawaka nabamakhulu,
nabathetheli bomkhosi.

<span id="an_26:27">26:27</span> Okwemfazwe nokwamaxhoba,
kwangcwaliselwa ukuba kulungise indlu kaThixo.

<span id="an_26:28">26:28</span> Zonke izinto abezingcwalisile uSamuweli
imboni, noSawule unyana kaKishe, noAbhinere unyana kaNere, noYowabhi
unyana kaTseruya, zonke izinto abezingcwalisile nabani, zaba phantsi
kwesandla sikaShelomoti nabazalwana bakhe.

<span id="an_26:29">26:29</span> KumaItsare, uKenaniya noonyana bakhe
baphathiswa umsebenzi wangaphandle kwaSirayeli, wababhali nabagwebi.

<span id="an_26:30">26:30</span> KumaHebron, uHashabhiya nabazalwana
bakhe, amakroti aliwaka elinamakhulu asixhenxe, babephethe umsebenzi
wokuvelela amaSirayeli anganeno kweYordan ngasentshonalanga, emsebenzini
wonke kaYehova, nasenkonzweni yokumkani.

<span id="an_26:31">26:31</span> KumaHebron uYeriya ebeyintloko
(kumaHebron ngokweenzalo zawo ngokooyise. Ngomnyaka wamashumi omane
wobukumkani bukaDavide, kwafunwa, kwafunyanwa kuwo amagorha anabukorti
eYazere yaseGiliyadi).

<span id="an_26:32">26:32</span> Nabazalwana bakhe, amakroti angamawaka
amabini anamakhulu asixhenxe, ooyise bezindlu, uDavide ukumkani wabenza
abaphathi bamaRubhen namaGadi nesiqingatha sesizwe sakwaManase,
ezintweni zonke zikaThixo, nasezintweni zokumkani.

<span id="an_27:1">27:1</span> Oonyana bakaSirayeli ngokwenani labo,
iintloko zezindlu zooyise, nabathetheli bamawaka nabamakhulu, nababhali
babo, ababelungiselela kukumkani emicimbini yonke yamaqela ngamaqela:
angenayo naphumayo iinyanga ngeenyanga, ezinyangeni zonke zomnyaka,
liqela linye, lalingamashumi amabini anamane amawaka.

<span id="an_27:2">27:2</span> Iqela lokuqala ngenyanga yokuqala
laliphethwe nguYashobheham unyana kaZabhediyeli; eqeleni lakhe
ibingamashumi amabini anamane amawaka;

<span id="an_27:3">27:3</span> koonyana bakaPeretse, ibinguye oyintloko
yabathetheli bonke bemikhosi ngenyanga yokuqala.

<span id="an_27:4">27:4</span> Iqela lenyanga yesibini laliphethwe
nguDodayi umAhowa, inganga yeqela lakhe inguMikeloti; eqeleni lakhe
ibingamashumi amabini anamane amawaka.

<span id="an_27:5">27:5</span> Umthetheli wesithathu womkhosi ngenyanga
yesithathu ibinguBhenaya, unyana kaYoyada umbingeleli, eyintloko;
eqeleni lakhe ibingamashumi amabini anamane amawaka.

<span id="an_27:6">27:6</span> Ngulo Bhenaya waye eligorha kumashumi
amathathu, ephethe amashumi omathathu lawo; eqeleni lakhe inguAmizabhadi
unyana wakhe.

<span id="an_27:7">27:7</span> Owesine ngenyanga yesine ibinguAsaheli
umninawa kaYowabhi, inguZebhadiya unyana wakhe emva kwakhe; eqeleni
lakhe ibingamashumi amabini anamane amawaka.

<span id="an_27:8">27:8</span> Owesihlanu umthetheli ngenyanga yesihlanu
ibinguShamuti umIzra; eqeleni lakhe ibingamashumi amabini anamane
amawaka.

<span id="an_27:9">27:9</span> Owesithandathu ngenyanga yesithandathu
ibinguIra unyana kaIkeshe, waseTekowa; eqeleni lakhe ibingamashumi
amabini anamane amawaka.

<span id="an_27:10">27:10</span> Owesixhenxe ngenyanga yesixhenxe
ibinguHeletse umPelon, wakoonyana bakaEfrayim; eqeleni lakhe
ibingamashumi amabini anamane amawaka.

<span id="an_27:11">27:11</span> Owesibhozo ngenyanga yesibhozo
ibinguSibhekayi umHusha, wakumaZera; eqeleni lakhe ibingamashumi amabini
anamane amawaka.

<span id="an_27:12">27:12</span> Owesithoba ngenyanga yesithoba
ibinguAbhiyezere waseAnatoti, wakumaBhenjamin; eqeleni lakhe
ibingamashumi amabini anamane amawaka.

<span id="an_27:13">27:13</span> Oweshumi ngenyanga yeshumi
ibinguMaharayi umNetofa wakumaZera; eqeleni lakhe ibingamashumi amabini
anamane amawaka.

<span id="an_27:14">27:14</span> Oweshumi elinamnye ngenyanga yeshumi
elinanye ibinguBhenaya umPiraton, wakoonyana bakaEfrayim; eqeleni lakhe
ibingamashumi amabini anamane amawaka.

<span id="an_27:15">27:15</span> Oweshumi elinesibini ngenyanga yeshumi
elinesibini ibinguHeledayi umNetofa, kaOteniyeli; eqeleni lakhe
ibingamashumi amabini anamane amawaka.

<span id="an_27:16">27:16</span> Ke izizwe zakwaSirayeli zaphathwa
ngaba: kumaRubhen inganga ibinguEliyezere unyana kaZikri; kumaSimon
nguShefatiya unyana kaMahaka;

<span id="an_27:17">27:17</span> kubaLevi nguHashabhiya unyana
kaKemuweli; kwa-Aron nguTsadoki;

<span id="an_27:18">27:18</span> kwesakwaYuda nguElihu, wakubazalwana
bakaDavide; kwesakwaIsakare nguOmri unyana kaMikayeli;

<span id="an_27:19">27:19</span> kwesakwaZebhulon nguIshemaya unyana
kaObhadiya; kwesakwaNafetali nguYerimoti unyana ka-Azeriyeli;

<span id="an_27:20">27:20</span> koonyana bakaEfrayim nguHosheya unyana
ka-Azaziya; kwisiqingatha sesizwe sikaManase nguYoweli unyana kaPedaya;

<span id="an_27:21">27:21</span> kwisiqingatha sikaManase eGiliyadi
nguIdo unyana kaZekariya; kwesakwaBhenjamin nguYahasiyeli unyana
ka-Abhinere;

<span id="an_27:22">27:22</span> kwesakwaDan nguAzareli unyana
kaYeroham. Ngabo abathetheli bezizwe zakwaSirayeli.

<span id="an_27:23">27:23</span> UDavide akalithabathanga inani
labaminyaka imashumi mabini bezelwe, nabangaphantsi; ngokuba uYehova
wathi uya kuwandisa amaSirayeli njengeenkwenkwezi zezulu.

<span id="an_27:24">27:24</span> UYowabhi unyana kaTseruya walinga
ukubala, akagqiba; afikelwa buburhalarhume amaSirayeli ngenxa yoko;
alangeniswa inani engxelweni yemicimbi yemihla yokumkani uDavide.

<span id="an_27:25">27:25</span> Obephethe ubuncwane bokumkani
nguAzemavete unyana ka-Adiyeli; obephethe ubuncwane obukoovimba endle,
nasemizini, nasemizaneni, nasezinqa beni ezinde, nguYonatan unyana
kaUziya.

<span id="an_27:26">27:26</span> Obephethe abenza umsebenzi wokulima
amasimi nguEzeri unyana kaKelubhi.

<span id="an_27:27">27:27</span> Obephethe izidiliya nguShimehi umRama.
Obephethe izisele zewayini yasezidiliyeni nguZabhedi umShifemoti.

<span id="an_27:28">27:28</span> Obephethe iminquma nemithombe
ebisezintilini nguBhahali-hanan, umGedere. Obephethe izisele zeoli
nguYowashe.

<span id="an_27:29">27:29</span> Obephethe iinkomo ezidla eSharon
nguShitrayi umSharon. Obephethe iinkomo ezisezintilini nguShafati unyana
ka-Adelayi.

<span id="an_27:30">27:30</span> Obephethe iinkamela nguObhili
umIshmayeli. Obephethe iimazi zamaesile nguYedeya umMeronoti.

<span id="an_27:31">27:31</span> Obephethe impahla emfutshane nguYazizi
umHagri. Bonke abo bebengabaphathi beempahla ezizezokumkani uDavide.

<span id="an_27:32">27:32</span> UYonatan, uyisekazi kaDavide, ube
ngumphakathi, eyindoda enokuqonda, engumbhali yena. UYehiyeli unyana
kaHakemon ubenoonyana bokumkani.

<span id="an_27:33">27:33</span> UAhitofele ubengumphakathi wokumkani.
UHushayi umArki ubelikholwane lokumkani.

<span id="an_27:34">27:34</span> Emveni koAhitofele ibinguYehoyada
unyana kaBhenaya, noAbhiyatare. Umthetheli-mkhosi wokumkani
ibinguYowabhi.

<span id="an_28:1">28:1</span> UDavide wababizela ndawonye bonke
abathetheli bamaSirayeli, abathetheli bezizwe nabathetheli bamaqela
ngamaqela abalungiselela ukumkani nabathetheli-mawaka
nabathetheli-makhulu, namagosa empahla yonke, nabemfuyo yokumkani
neyoonyana bakhe, kunye nababusi namagorha, nento yonke eligorha
elinobukroti, ukuba beze eYerusalem.

<span id="an_28:2">28:2</span> Wesuka wema ngeenyawo uDavide ukumkani,
wathi: Ndiphulaphuleni, bazalwana bam, bantu bam. Mna, kwaye
kusentliziyweni yam ukuyakhela indlu yokuhlala ityeya yomnqophiso
kaYehova, isihlalo seenyawo zikaThixo wethu, ndalungisela ukwakha;

<span id="an_28:3">28:3</span> koko uThixo wathi kum, Uze ungalakheli
ndlu igama lam, ngokuba uyindoda yemfazwe, uphalaze igazi elininzi.

<span id="an_28:4">28:4</span> Ke wandinyula uYehova, uThixo kaSirayeli,
endlwini yonke kabawo, ukuba ndibe ngukumkani kumaSirayeli ngonaphakade;
ngokuba unyule uYuda ukuba abe yinganga, endlwini kaYuda unyule indlu
kabawo, koonyana bakabawo ukholwe ndim, ukuba andenze ukumkani
kumaSirayeli onke.

<span id="an_28:5">28:5</span> Nakoonyana bam bonke (ngokuba undinike
oonyana abaninzi uYehova), unyule uSolomon unyana wam, ukuba ahlale
etroneni yobukumkani bukaYehova kumaSirayeli.

<span id="an_28:6">28:6</span> Wathi kum, USolomon, unyana wakho, nguye
oya kwakha indlu yam neentendelezo zam; ngokuba ndizinyulele yena ukuba
abe ngunyana kum, ndibe nguyise kuye mna;

<span id="an_28:7">28:7</span> ndibuzinzise ubukumkani bakhe kude kuse
ephakadeni, ukuba uthe waqinisela ukuyenza imithetho yam namasiko am,
njengoko kunjalo namhla.

<span id="an_28:8">28:8</span> Ngoko ke ndiyaniyala emehlweni
amaSirayeli onke, ibandla likaYehova, nasezindlebeni zoThixo wethu:
gcinani niquqele kuyo yonke imithetho kaYehova uThixo wenu, ukuze nilime
eli lizwe lihle, nilishiye libe lilifa koonyana benu emva kwenu, kude
kuse ephakadeni.

<span id="an_28:9">28:9</span> Ke wena Solomon, nyana wam, uze umazi
uThixo kayihlo, umkhonze ngentliziyo epheleleyo, nangomphefumlo ovumayo;
ngokuba uYehova uyazingxoka zonke iintliziyo, akuqonde konke ukuyila
kweengcinga zabantu. Ukuba uthe wamfuna, wofunyanwa nguwe; ukuba uthe
wamshiya, wokulahla mpela.

<span id="an_28:10">28:10</span> Uze ulumke ke; ngokuba uYehova ukunyule
ukuba wakhe indlu ibe yeyengcwele. Yomelela uyenze.

<span id="an_28:11">28:11</span> UDavide wamnika uSolomon unyana wakhe
isilinganiso sevaranda, nesezindlu zayo, nesoovimba bayo, nesamagumbi
ayo aphezulu, nesamagumbi ayo aphakathi, nesendlu yokucamagusha;

<span id="an_28:12">28:12</span> nesilinganiso seento zonke abenazo
engcingeni yakhe: eseentendelezo zendlu kaYehova, nesamagumbi onke
ngeenxa zonke, nesamagumbi obuncwane bendlu kaThixo, awobuncwane bezinto
ezingcwele;

<span id="an_28:13">28:13</span> nesamaqela ababingeleli nabaLevi,
nesomsebenzi wonke wenkonzo yendlu kaYehova, neseempahla zonke zenkonzo
yendlu kaYehova;

<span id="an_28:14">28:14</span> nesezinto zegolide, ngokobunzima
begolide yeempahla zonke zeenkonzo ngeenkonzo; neseempahla zonke
zesilivere, ngokobunzima beempahla zonke zeenkonzo ngeenkonzo;

<span id="an_28:15">28:15</span> nobunzima beziphatho zezibane zegolide,
nobezibane zazo zegolide, ngokobunzima besiphatho ngesiphatho,
nobezibane zazo; nobeziphatho zesilivere ngokobunzima besiphatho,
nobezibane zazo, ngokwenkonzo yesiphatho ngesiphatho sezibane;

<span id="an_28:16">28:16</span> negolide ngokobunzima beetafile
zokucwangcisa izonka, betafile ngetafile, nesilivere yeetafile
zesilivere.

<span id="an_28:17">28:17</span> Wamnika nesilinganiso seefolokhwe,
nesezitya zokutshiza, neseendebe zegolide ecocekileyo; neseendebe
zegolide, ngokobunzima bendebe ngendebe neseendebe zesilivere
ngokobunzima bendebe ngendebe;

<span id="an_28:18">28:18</span> nesesibingelelo sesiqhumiselo segolide
ehluziweyo, ngokobunzima; nesilinganiso senqwelo, seekerubhi zegolide,
ezolula amaphiko azo, zisithelisa ityeya yomnqophiso kaYehova.

<span id="an_28:19">28:19</span> Yonke loo nto, watsho uDavide, yonke
imisebenzi yokulinganisa undiqondisile ngokubhala okuvela esandleni
sikaYehova, seza phezu kwam.

<span id="an_28:20">28:20</span> Wathi uDavide kuSolomon unyana wakhe,
Yomelela ukhaliphe, wenze. Musa ukoyika, musa ukuqhiphuka umbilini;
ngokuba uYehova uThixo, uThixo wam, unawe; akayi kukuyekela, akayi
kukushiya, ude uwugqibe wonke umsebenzi wenkonzo yendlu kaYehova.

<span id="an_28:21">28:21</span> Nanga ke amaqela ababingeleli,
nawabaLevi bomsebenzi wonke wendlu kaThixo. Banawe kuwo wonke umsebenzi,
bonke abaya kubunika ngokuqhutywa yintliziyo ubulumko bomsebenzi wonke;
nabathetheli nabantu bonke bowaphulaphula amazwi akho onke.

<span id="an_29:1">29:1</span> Wathi uDavide ukumkani kwibandla lonke,
USolomon unyana wam, okuphela konyuliweyo nguThixo, mncinane, uthambile;
ke umsebenzi mkhulu, ngokuba ibhotwe eli asilelomntu, lelikaYehova
uThixo.

<span id="an_29:2">29:2</span> Ke, ngamandla am onke indlu kaThixo wam
ndiyilungisele igolide yezinto zegolide, isilivere yezesilivere, ubhedu
lwezobhedu, isinyithi sezesinyithi, imithi yezemithi, namatye ebherilo,
nafakwayo, namatye okuhombisa, naziimfakamfele, namatye onke anqabileyo,
namatye emarmore emhlophe, into eninzi.

<span id="an_29:3">29:3</span> Kananjalo ekubeni ilikholo kum indlu
kaThixo wam, ndinenqobo yegolide nesilivere, endiyimisele indlu kaThixo
wam, engaphandle kwayo yonke endiyilungisele indlu engcwele;

<span id="an_29:4">29:4</span> amawaka amathathu eetalente zegolide
yasegolideni yakwaOfire, amawaka asixhenxe eetalente zesilivere
ehluziweyo yokwaleka iindonga zezindlu;

<span id="an_29:5">29:5</span> ukuba ibe yeye zinto ngezinto zegolide,
ibe yeyezinto ngezinto zesilivere, ibe yeyemisebenzi yonke yesandla
seengcibi. Ngubani na ke oqhutywa yintliziyo ukuzimisela namhla
kuYehova?

<span id="an_29:6">29:6</span> Banikela ke ngokuqhutywa yintliziyo
abathetheli bezindlu zooyise, nabathetheli bezizwe zakwaSirayeli,
nabathetheli bamawaka nabamakhulu, naba thetheli bomsebenzi wokumkani.

<span id="an_29:7">29:7</span> Banikela kwinkozo yendlu kaThixo igolide
yaziitalente ezingamawaka amahlanu needarike ezilishumi lamawaka;
nesilivere yaziitalente ezingamawaka alishumi, nobhedu lwaziitalente
ezingamawaka alishumi elinesibhozo, nesinyithi saziitalente ezingamawaka
alikhulu.

<span id="an_29:8">29:8</span> Abo ke, kwafumaneka kubo amatye
anqabileyo, bawanikela ebuncwaneni bendlu kaYehova, esandleni
sikaYehiyeli umGershom.

<span id="an_29:9">29:9</span> Bakuvuyela abantu ukunikela kwabo
ngokuqhutywa yintliziyo; ngokuba banikela ngokuqhutywa yintliziyo
ephelelisileyo kuYehova. Kananjalo uDavide ukumkani wavuya ngovuyo
olukhulu.

<span id="an_29:10">29:10</span> UDavide wambonga uYehova phambi
kwebandla lonke; wathi uDavide, Mawubongwe wena, Yehova, Thixo
kaSirayeli, ubawo wethu, kususela kwaphakade kude kuse ephakadeni.

<span id="an_29:11">29:11</span> Bobakho, Yehova, ubukhulu, namandla,
nozuko, noloyiso, nendili. Ewe, konke okusezulwini nokusehlabathini
kokwakho; bobakho, Yehova, ubukumkani; uphakamile wayintloko yeento
zonke.

<span id="an_29:12">29:12</span> Ubutyebi nozuko luvela kuwe, ulawula
zonke izinto; asesandleni sakho amandla nobugorha; kusesandleni sakho
ukukhulisa nokomeleza zonke izinto.

<span id="an_29:13">29:13</span> Ke ngoko, Thixo wethu, sinokubulela
kuwe, sidumise igama lakho elibekekileyo.

<span id="an_29:14">29:14</span> Ngokuba ndingubani na mna, bangoobani
na abantu bam, ukuba side sibe namandla okunika ngokuqhutywa yintliziyo
njengoku? Ngokuba zivela kuwe zonke izinto; sikunika okuvele esandleni
sakho.

<span id="an_29:15">29:15</span> Ngokuba singabaphambukeli phambi
kwakho, silundwendwe njengoobawo bethu bonke; injengesithunzi imihla
yethu ehlabathini apha, kungekho themba lakuhlala.

<span id="an_29:16">29:16</span> Yehova Thixo wethu, yonke le ngxokolo,
siyilungisele ukulakhela indlu igama lakho elingcwele, ivela esandleni
sakho, yeyakho yonke.

<span id="an_29:17">29:17</span> Ndiyazi, Thixo wam, ukuba uyayicikida
intliziyo; ukholiswa kokuthe tye. Mna ke, ekuthini tye kwentliziyo yam,
ndizinike ngokuqhutywa yintliziyo zonke ezi zinto. Kaloku abantu bakho
aba bakhoyo apha, ndibone ngovuyo benikela kuwe ngokuqhutywa yintliziyo.

<span id="an_29:18">29:18</span> Yehova, Thixo ka-Abraham, noIsake,
noSirayeli, oobawo bethu, kugcine ngonaphakade oko ekuyileni kweengcinga
zeentliziyo zabantu bakho, uyibhekise kuwe intliziyo yabo;

<span id="an_29:19">29:19</span> uSolomon unyana wam umnike intliziyo
ephelelisileyo, yokugcina imithetho yakho, nezingqino zakho, nemimiselo
yakho, ayenze yonke, alakhe eli bhotwe ndililungiseleleyo.

<span id="an_29:20">29:20</span> Wathi uDavide kwibandla lonke,
Khanibonge uYehova uThixo wethu. Labonga ke ibandla lonke uYehova uThixo
wooyise, bathoba, baqubuda kuYehova nakukumkani.

<span id="an_29:21">29:21</span> Babingelela kuYehova imibingelelo,
banyusa amadini anyukayo kuYehova kwakusa ngengomso, iinkunzi ezintsha
zeenkomo zaliwaka, iinkunzi zeegusha zaliwaka, iimvana zaliwaka,
neminikelo yawo ethululwayo, nemibingelelo yoxolo emininzi, ngenxa
yamaSirayeli onke.

<span id="an_29:22">29:22</span> Badla basela ngaloo mini phambi
koYehova ngovuyo olukhulu. USolomon unyana kaDavide bamenza ukumkani
ngokwesibini; bamthambisa phambi koYehova ukuba abe yinganga, noTsadoki
abe ngumbingeleli.

<span id="an_29:23">29:23</span> Wahlala ke uSolomon etroneni kaYehova,
engukumkani esikhundleni sikaDavide uyise, wanempumelelo; ambeka onke
amaSirayeli.

<span id="an_29:24">29:24</span> Bonke abathetheli, namagorha,
kwanoonyana bonke bokumkani uDavide, basilulamela isandla sikaSolomon
ukumkani.

<span id="an_29:25">29:25</span> UYehova wamenza mkulu uSolomon,
wamphakamisa emehlweni amaSirayeli onke, wamnika indili yobukumkani
engabangakho kookumkani bonke bamaSirayeli ababengaphambi kwakhe.

<span id="an_29:26">29:26</span> Ke kaloku uDavide, unyana kaYese, waye
engukumkani wamaSirayeli onke.

<span id="an_29:27">29:27</span> Imihla awaye engukumkani kumaSirayeli
ibiyiminyaka emashumi mane; eHebron wayengukumkani iminyaka esixhenxe,
eYerusalem wayengukumkani iminyaka emashumi mathathu anamithathu.

<span id="an_29:28">29:28</span> Wafa ke, eyingwevu enkulu, ehambisekile
ebudaleni, enobutyebi nozuko; uSolomon, unyana wakhe, waba ngukumkani
esikhundleni sakhe.

<span id="an_29:29">29:29</span> Izinto zikaDavide ukumkani, ezokuqala
nezokuphela, nanzo zibhaliwe emicimbini kaSamuweli imboni, nasemicimbini
kaNatan umprofeti, nasemicimbini kaGadi imboni;

<span id="an_29:30">29:30</span> kunye nobukumkani bakhe bonke,
nobugorha bakhe, nezinto ezamhlelayo yena, namaSirayeli, nezikumkani
zonke zamazwe.

------------------------------------------------------------------------

[Next: 2 Chronicles](ch2)
