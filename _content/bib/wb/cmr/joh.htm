<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Chamorro Bible (partial), full text etext at Intangible Textual Heritage">
<TITLE>Chamorro Bible (partial): John</TITLE>
</HEAD>
<BODY>
<CENTER>
<A HREF="../../../index"><IMG SRC="../../../cdshop/ithlogo.png" BORDER="0"></A><BR>
<A HREF="../../../index">Intangible Textual Heritage</A>&nbsp;
<A HREF="../../index">Bible</A>&nbsp;
<A HREF="../index">World Bible</A>&nbsp;
<A HREF="index">Index</A>&nbsp;
<A HREF="luk">Previous</A>&nbsp;
<A HREF="act">Next</A>&nbsp;
</CENTER>
<HR>
</p> <h3 align="center" align="center">Chamorro Bible: John</h3> 
<p><A NAME="an_1:1">1:1</A>&nbsp;Y tutujon&#241;a gaegue y Finijo, ya y Finijo g&#252;iya yan si Yuus; ya y Finijo g&#252;iya si Yuus.</p> 
<p><A NAME="an_1:2">1:2</A>&nbsp;G&#252;iya gaegue gui tutujon&#241;a yan si Yuus.</p> 
<p><A NAME="an_1:3">1:3</A>&nbsp;Todo y g&#252;inaja sija manmafatinas pot g&#252;iya; yaguin ti pot g&#252;iya, taya ni esta mafatinas, nu y gaegue gui finatinas sija.</p> 
<p><A NAME="an_1:4">1:4</A>&nbsp;Y lin&#226;l&#226; gaegue guiya g&#252;iya, ya y lin&#226;l&#226;, g&#252;iya y candet y taotao sija.</p> 
<p><A NAME="an_1:5">1:5</A>&nbsp;Ya y candet gui jalom jomjom maniina, ya y jemjom ti matungo.</p> 
<p><A NAME="an_1:6">1:6</A>&nbsp;Y un taotao ni manafato guine as Yuus, y naan&#241;a si Juan.</p> 
<p><A NAME="an_1:7">1:7</A>&nbsp;G&#252;iya mamaela para testimonio, para ufannae testimonio nu y candet, para ufanmanjonggue todo y taotao pot g&#252;iya.</p> 
<p><A NAME="an_1:8">1:8</A>&nbsp;G&#252;iya ti y candet, lao mamaela para ufannae testimonio nu y candet.</p> 
<p><A NAME="an_1:9">1:9</A>&nbsp;Ayo y magajet na candet ni maniina y todo taotao, na mamamaela g&#252;ine gui tano.</p> 
<p><A NAME="an_1:10">1:10</A>&nbsp;G&#252;iya gaegue gui tano, ya y tano mafatinas pot g&#252;iya, ya y tano ti matungo g&#252;e.</p> 
<p><A NAME="an_1:11">1:11</A>&nbsp;G&#252;iya mato gui iyo&#241;a ya iyo&#241;a ti marisibe g&#252;e.</p> 
<p><A NAME="an_1:12">1:12</A>&nbsp;Lao todo y rumesibe g&#252;e, g&#252;iya janae ninasi&#241;an&#241;ija para ufamaguon Yuus; junggan, para todo ni y jumonggue y naan&#241;a.</p> 
<p><A NAME="an_1:13">1:13</A>&nbsp;Sija manmalilis ti guinin y j&#226;g&#226;, ya ti guinin y minagof y catne, ya ti guinin minagof y taotao, lao guinin as Yuus.</p> 
<p><A NAME="an_1:14">1:14</A>&nbsp;Ya ayo na Finijo mamacatne ya sumaga guiya jita (ya talie y minalag&#241;a, ayo na minalag taeg&#252;ije y linilisja gui tata), bula y grasia yan y minagajet.</p> 
<p><A NAME="an_1:15">1:15</A>&nbsp;Si Juan manae testimonio nu g&#252;iya ya umagang ya ileg&#241;a: G&#252;iya ayo y jusasangan: y mamaela gui tateco, g&#252;iya dangculo&#241;a qui guajo, sa g&#252;iya finenena qui guajo.</p> 
<p><A NAME="an_1:16">1:16</A>&nbsp;Gui binila&#241;a manma&#241;ulijit todo, yan y grasia pot y grasia.</p> 
<p><A NAME="an_1:17">1:17</A>&nbsp;Sa y tinago sija pot si Moises esta manae, lao y grasia yan y minagajet, pot si Jesucristo namanmato.</p> 
<p><A NAME="an_1:18">1:18</A>&nbsp;Si Yuus, taya taotao lumie, taya na tiempo, ayo na Laji&#241;a, y linilisja, na gaegue san jalom y pechon tata, g&#252;iya jafanue jit nu g&#252;iya.</p> 
<p><A NAME="an_1:19">1:19</A>&nbsp;Ya este y testimonien Juan, anae y Judio sija manafanmato nu y mamale yan Lebita sija, guine Jerusalem, ni manmafasen: Jago, jaye jao?</p> 
<p><A NAME="an_1:20">1:20</A>&nbsp;G&#252;iya jaconfesat&#241;aejon ya ti japune, lao jaconfesat&#241;aejon, ileg&#241;a: Guajo ti Jesucristo yo.</p> 
<p><A NAME="an_1:21">1:21</A>&nbsp;Ya mafaesen: Jafa nae? Jago si Elias? Ya ileg&#241;a: Ti guajo yo. Jago ayo na profeta? Ya manope: Aje.</p> 
<p><A NAME="an_1:22">1:22</A>&nbsp;Enaomina ileg&#241;ija nu g&#252;iya: Jaye jao? para si&#241;ajam infanmanope ni y tumago jam. Jafa ilelegmo nu jago namaesa?</p> 
<p><A NAME="an_1:23">1:23</A>&nbsp;Yleg&#241;a: Guajo inagang yo nu y umaagang gui desierto; natunas y chalan se&#241;ot, taeg&#252;ije ileg&#241;a si Esaias profeta.</p> 
<p><A NAME="an_1:24">1:24</A>&nbsp;Ya ayo sija ni namanmato ni y guinin Fariseo sija.</p> 
<p><A NAME="an_1:25">1:25</A>&nbsp;Ya mafafaesen g&#252;e ya ileg&#241;ija nu g&#252;iya: Sajafa na managpangejao, yaguin ti jago si Jesucristo, ni si Elias, ni y ayo na profeta?</p> 
<p><A NAME="an_1:26">1:26</A>&nbsp;Si Juan manope ileleg&#241;a: Guajo managpagpange an janom; mas y entalo miyo, guaja uno na ti intingo.</p> 
<p><A NAME="an_1:27">1:27</A>&nbsp;Este uje y mamaela gui tateco, y mas dangculo qui guajo, ya guajo ti dignoyo na jupula ni y coreas y sapatos&#241;a.</p> 
<p><A NAME="an_1:28">1:28</A>&nbsp;Este sija finatinas guiya Betania y otra banda gui Jordan, anae managpagpange si Juan.</p> 
<p><A NAME="an_1:29">1:29</A>&nbsp;&#182; Y siguiente na jaane jalie si Juan si Jesus na mamaela para iya g&#252;iya ya ileg&#241;a: Estag&#252;e y corderon Yuus na janajanao y isao gui tano.</p> 
<p><A NAME="an_1:30">1:30</A>&nbsp;Este yuje ileo, na y tateco mamamaela un laje y dangculo&#241;a qui guajo, sa g&#252;iya finenena qui guajo.</p> 
<p><A NAME="an_1:31">1:31</A>&nbsp;Ya guajo ti jutungo; lao para umafanue y Israel nu g&#252;iya, enao mina mato yo yan managpagpange yo an janom.</p> 
<p><A NAME="an_1:32">1:32</A>&nbsp;Si Juan manae testiomonio ileg&#241;a: Julie y Espiritu ni tumutunog guinin y langet, taeg&#252;ije y paluma ya sumaga gui jilo&#241;a.</p> 
<p><A NAME="an_1:33">1:33</A>&nbsp;Ya guajo ti jutungo g&#252;e, lao y munamamaela yo para ufanagpange an janom, ayo sumangane yo: Sobre ayo na unlie na tumunog y Espiritu ya sumaga guiya g&#252;iya, este uje y managpagpange ni Espiritu Santo.</p> 
<p><A NAME="an_1:34">1:34</A>&nbsp;Ya guajo julie ya manae yo testimonio nu y g&#252;iya y Lajin Yuus.</p> 
<p><A NAME="an_1:35">1:35</A>&nbsp;&#182; Y siguiente na jaane tumalo manmatojgue si Juan yan dos gui disipulu&#241;a.</p> 
<p><A NAME="an_1:36">1:36</A>&nbsp;&#182; Ya Jaatan si Jesus ni mamomocat g&#252;ije, ya ileg&#241;a: Estag&#252;e y Corderon Yuus.</p> 
<p><A NAME="an_1:37">1:37</A>&nbsp;Ya majungog ni dos na disipulu&#241;a comequentos&#241;a yan madalalag si Jesus.</p> 
<p><A NAME="an_1:38">1:38</A>&nbsp;Ya jabira g&#252;e si Jesus ya jalie na madadalalag g&#252;e nu sija ya ileg&#241;a nu sija: Jafa inaliligao? Ya sija ileg&#241;ija: Rabi (este finijo comequeileg&#241;a, gui chamorro, Maestro) manu sagamo?</p> 
<p><A NAME="an_1:39">1:39</A>&nbsp;Yleg&#241;a: mamaela ya unlie. Manmamaela ya jalie manu nae sumaga ya ma&#241;agaja yan g&#252;iya, g&#252;ije na jaane, sa jijut y ora y mina dies.</p> 
<p><A NAME="an_1:40">1:40</A>&nbsp;Si Andres y chelun Simon Pedro, g&#252;iya uno gui dos y jumungog umadingan an Juan, yan madalalag g&#252;e.</p> 
<p><A NAME="an_1:41">1:41</A>&nbsp;G&#252;iya jasoda finena y chelu&#241;a as Simon, ya ileg&#241;a nu g&#252;iya: Tasoda y Mesias (ni y cumequeileg&#241;a: g&#252;iya si Cristo).</p> 
<p><A NAME="an_1:42">1:42</A>&nbsp;Ya macone guato as Jesus; anae inatan as Jesus ileg&#241;a: Jago Simon, patgon Jonas: jago mafanaan Sefas (cumequeileg&#241;a: acho).</p> 
<p><A NAME="an_1:43">1:43</A>&nbsp;Y siguiente na jaane, malago si Jesus malag Galilea, ya jasoda si Felipe, taotao Betsaida, gui siudan Andres yan Pedro.</p> 
<p><A NAME="an_1:45">1:45</A>&nbsp;Si Felipe jasoda si Nataniel ya ileg&#241;a nu g&#252;iya: Esta tasoda ayo y jatugue si Moises gui tinago yan y profeta, Jesus, taotao Nasaret y patgon Jos&#233;.</p> 
<p><A NAME="an_1:46">1:46</A>&nbsp;Ya ileg&#241;a si Nataniel: Guinin Nasaret si&#241;a jumuyong minauleg? Yleg&#241;a si Felipe: maela ya unlie.</p> 
<p><A NAME="an_1:47">1:47</A>&nbsp;Si Jesus jalie mamaela para iya g&#252;iya, si Nataniel, ya ileg&#241;a nu g&#252;iya: Estag&#252;e senmagajet iyon Israel, na taya finababa guiya g&#252;iya.</p> 
<p><A NAME="an_1:48">1:48</A>&nbsp;Yleg&#241;a nu g&#252;iya si Nataniel: Guine manu na untungo yo? Manope si Jesus ya ileg&#241;a nu g&#252;iya: Antes di si Felipe uninagang, na gaegue jao gui papa y ygos, guajo julie jao.</p> 
<p><A NAME="an_1:49">1:49</A>&nbsp;Manope si Nataniel ya ileg&#241;a: Rabi, jago uje y lajin Yuus, jago uje y ray guiya Israel.</p> 
<p><A NAME="an_1:50">1:50</A>&nbsp;Manope si Jesus ya ileg&#241;a nu g&#252;iya: Sa jusangane jao, na julie jao gui papa y ygos, ya unjonggue? Jago unlie mandangculo&#241;a na g&#252;inaja qui este.</p> 
<p><A NAME="an_1:51">1:51</A>&nbsp;Yleg&#241;a nu g&#252;iya: Magajet ya magajet jusangane jao, y mamaela na tiempo nae unlie y langet mababa ya y angjet sija guine as Yuus mangajujulo yan manututunog gui jilo y Lajin taotao.</p> 
<p><A NAME="an_2:1">2:1</A>&nbsp;Y mina tres na jaane, mafatinas y guipot umasagua, gui Cana, siudan Galilea, ya y nana&#241;a si Jesus gaegue g&#252;ije.</p> 
<p><A NAME="an_2:2">2:2</A>&nbsp;Ya si Jesus yan y disipulu&#241;a maagange locue para y guipot umasagua.</p> 
<p><A NAME="an_2:3">2:3</A>&nbsp;Anae taya y bino, y nana&#241;a si Jesus ileg&#241;a nu g&#252;iya: Taya bino&#241;ija.</p> 
<p><A NAME="an_2:4">2:4</A>&nbsp;Ya ileg&#241;a nu g&#252;iya si Jesus: Pot jafayo na juentalo nu jago, palaoan? trabia ti mafato y orajo.</p> 
<p><A NAME="an_2:5">2:5</A>&nbsp;Si nana&#241;a ileg&#241;a ni manma&#241;e&#241;etbe: Fatinas todo y tinago&#241;a.</p> 
<p><A NAME="an_2:6">2:6</A>&nbsp;Y estaba g&#252;ije saes lauyan acho, parejoja yan y guinasgas&#241;ija y Judios, na manulat, cada uno, dos pat tres cantaro.</p> 
<p><A NAME="an_2:7">2:7</A>&nbsp;Yleg&#241;a si Jesus nu sija: Nafanbula este sija lauyan janom. Ya manafanbula asta y pachot.</p> 
<p><A NAME="an_2:8">2:8</A>&nbsp;Ya ileg&#241;a nu sija: Chile pago ya innae y maestrosala; ya machule.</p> 
<p><A NAME="an_2:9">2:9</A>&nbsp;Ya anae y maestrosala jachague y janom na mafatimas bino, ya ti jatungo guine mano: (lao y manma&#241;e&#241;etbe tumungo, na jachule y janom), y maestrosala jaagange y nobio;</p> 
<p><A NAME="an_2:10">2:10</A>&nbsp;Ya ileg&#241;a nu g&#252;iya: Todo y taotao janafofona y mauleg na bino; ya yaguin esta manjaspog, ayo nae y mas manaelaye: lao jago unnanana y mauleg na bino asta pago.</p> 
<p><A NAME="an_2:11">2:11</A>&nbsp;Este na tutujon y se&#241;at&#241;a sija, jafatinas si Jesus, guiya Cana suidan Galilea, ya janamatungo y minalag&#241;a; ya y disipulu&#241;a sija majonggue g&#252;e.</p> 
<p><A NAME="an_2:12">2:12</A>&nbsp;Despues di este tumunog guiya Capernaum, g&#252;iya yan y ma&#241;elu&#241;a yan y disipulu&#241;a sija, ya ma&#241;aga g&#252;ije ti megae na jaane.</p> 
<p><A NAME="an_2:13">2:13</A>&nbsp;&#182; Y estaba g&#252;ije jijot y pascuan y Judios, ya si Jesus cajulo guiya Jerusalem.</p> 
<p><A NAME="an_2:14">2:14</A>&nbsp;Ya jasoda gui guimayuus manmanbebende y nubiyo yan y quinilo, yan y paluma, yan y manmanulalaeca manmatatachong:</p> 
<p><A NAME="an_2:15">2:15</A>&nbsp;Ya ma&#241;aolag ni tale, ya janafanmalago todo gui guimayuus, yan y quinilo, yan y nubiyo; yan y machapon y salape y manmanulalaeca, yan manaalinquin y lamasa,</p> 
<p><A NAME="an_2:16">2:16</A>&nbsp;Ya ileg&#241;a ni manmanbebende ni paluma: Nafanjanao g&#252;ine este sija na g&#252;inaja, ya chamiyo fumatitinas y guima tata, guima namajan.</p> 
<p><A NAME="an_2:17">2:17</A>&nbsp;Entonses manmanjaso y disipulu&#241;a ni estaba matugue: Ynigo y guimamo cumano yo.</p> 
<p><A NAME="an_2:18">2:18</A>&nbsp;&#182; Y Judio sija manmanope ya ileg&#241;ija; Jafa na se&#241;at unfanuejam taeg&#252;ije ayo, sa jago unfatinas este sija na g&#252;inaja?</p> 
<p><A NAME="an_2:19">2:19</A>&nbsp;Si Jesus manope ya ileg&#241;a: Yulang este na gumayuus, ya y tres na jaane; junacajulo talo.</p> 
<p><A NAME="an_2:20">2:20</A>&nbsp;Ayonae y Judio sija ileg&#241;ija: Gui cuarentaisaes a&#241;os manacajulo este na gumayuus, ya jago, gui tres na jaane, unacajulo?</p> 
<p><A NAME="an_2:21">2:21</A>&nbsp;Lao g&#252;iya umadingan ni guima tataotao&#241;a.</p> 
<p><A NAME="an_2:22">2:22</A>&nbsp;Enao mina anae cajulo guine manmatae, y disipulu&#241;a jajaso na munjayan jasangane este, ya manmanjonggue ni tinigue sija yan y sinangan ni jasangan si Jesus.</p> 
<p><A NAME="an_2:23">2:23</A>&nbsp;&#182; Ya, g&#252;iya gaegue guiya Jerusalem gui pascua, y jaane ni guipot, ya megae manmanjonggue ni naan&#241;a, anae malie sija y se&#241;at&#241;a sija ni jafatinas.</p> 
<p><A NAME="an_2:24">2:24</A>&nbsp;Lao si Jesus namaesa, ti jaangoco g&#252;e guiya sija, sa g&#252;iya jatungo todo taotao,</p> 
<p><A NAME="an_2:25">2:25</A>&nbsp;Ya taya nesesida na jaye unae testimonio ni taotao, sa g&#252;iya tumungo y guaja gui jalom taotao.</p> 
<p><A NAME="an_3:1">3:1</A>&nbsp;YA guaja un taotao Fariseo na naan&#241;a si Nicodemo, prinsipe y Judiosija.</p> 
<p><A NAME="an_3:2">3:2</A>&nbsp;Este mato gui as Jesus gui puenge ya ilegna nu g&#252;iya: Rabi, jame intingo na jago maestro guine as Yuus, sa taya si&#241;a fumatinas este sija na se&#241;at, ni unfatitinas, yaguin ti sumisija yan Yuus.</p> 
<p><A NAME="an_3:3">3:3</A>&nbsp;Ynepe as Jesus ya ileg&#241;a nu g&#252;iya: Magajet ya magajet y jusangane jao, na y ti mafa&#241;ago talo, ti si&#241;a jalie y raenon Yuus.</p> 
<p><A NAME="an_3:4">3:4</A>&nbsp;Yleg&#241;a nu g&#252;iya si Nicodemo: Jafa muna si&#241;a y taotao mafa&#241;ago yaguin este biju; si&#241;a g&#252;e jumalom dos biaje, talo gui jalom y tiyan nana&#241;a ya umafa&#241;ago?</p> 
<p><A NAME="an_3:5">3:5</A>&nbsp;Ynepe as Jesus: Magajet ya magajet jusangane jao, na y ti mafa&#241;ago ni janom yan ni iyon Espiritu, ti si&#241;a jumalom gui raenon Yuus.</p> 
<p><A NAME="an_3:6">3:6</A>&nbsp;Todo y mafa&#241;ago ni guine catne, catneja g&#252;e; ya y mafa&#241;ago guine Espiritu, espirituja g&#252;e.</p> 
<p><A NAME="an_3:7">3:7</A>&nbsp;Chamo ninamamanman ni jusangane jao: Y nesesita jamyo na mafa&#241;ago talo.</p> 
<p><A NAME="an_3:8">3:8</A>&nbsp;Y manglo manguaefe mano malago&#241;a, ya unjungog y bengbeng&#241;a, lao ti untungo guine manu mague, ni tampoco para manu guato. Taeg&#252;enao todo ayo y manmafa&#241;ago guine Espiritu.</p> 
<p><A NAME="an_3:9">3:9</A>&nbsp;Si Nicodemo manope ya ileg&#241;a: Jafa muna si&#241;a este?</p> 
<p><A NAME="an_3:10">3:10</A>&nbsp;Ynepe as Jesus ya ileg&#241;a nu g&#252;iya: Jago un maestro guiya Israel ya ti untungo este?</p> 
<p><A NAME="an_3:11">3:11</A>&nbsp;Magajet ya magajet jusangane jao, Y tatungo, tasangan; ya y talie tadeclara, ya ti inresibe y testimoniota.</p> 
<p><A NAME="an_3:12">3:12</A>&nbsp;Yaguin jusangane jao g&#252;inajan tano, ya ti unjonggue, jafa taemano unjonggue yaguin jusangane jao g&#252;inajan langet?</p> 
<p><A NAME="an_3:13">3:13</A>&nbsp;Ya taya cajulo gui langet, g&#252;iyaja y tumunog guine y langet, g&#252;iya matungo, y Lajin taotao ni y gaegue gui langet,</p> 
<p><A NAME="an_3:14">3:14</A>&nbsp;Ya jaf taemanoja si Moises janacajulo y serpiente gui desierto, taeg&#252;ijeja na nesesita na y Lajin taotao umanacajulo.</p> 
<p><A NAME="an_3:15">3:15</A>&nbsp;Para todo ayo y jumonggue g&#252;e, ti si&#241;a malingo, ya guaja lin&#226;l&#226;&#241;a na taejinecog.</p> 
<p><A NAME="an_3:16">3:16</A>&nbsp;&#182; Sa taeg&#252;enao na jaguaeya si Yuus y tano, janae ni linilisja Laji&#241;a y para todo ayo y jumonggue g&#252;e, ti si&#241;a malingo, ya guaja lin&#226;l&#226;&#241;a na taejinecog.</p> 
<p><A NAME="an_3:17">3:17</A>&nbsp;Sa ti jatago si Yuus y Laji&#241;a guato gui tano, para usapit y tano, lao para y tano unalibre pot g&#252;iya.</p> 
<p><A NAME="an_3:18">3:18</A>&nbsp;Y jumonggue g&#252;e, ti umasapit; ayo y ti jumonggue g&#252;e ayo umasapit, sa ti manjonggue ni naan unoja na Lajin Yuus.</p> 
<p><A NAME="an_3:19">3:19</A>&nbsp;Ya este na sinapit, na y inina malag y tano, ya y taotao sija gaon&#241;ija y jemjom qui y inina, sa y finatinas&#241;ija taelaye.</p> 
<p><A NAME="an_3:20">3:20</A>&nbsp;Sa todo ayo y fumatinas y taelaye, chatlie y inina, ya ti malag y inina, sa y checho&#241;a no sea umareprende.</p> 
<p><A NAME="an_3:21">3:21</A>&nbsp;Ayo y fumatinas y magajet, malag y inina, para y unamatungo finatinas&#241;a, sa y finatinas&#241;a guine as Yuus.</p> 
<p><A NAME="an_3:22">3:22</A>&nbsp;&#182; Despues di estesija, mato si Jesus yan y disipulu&#241;a sija, gui un tano Judea ya gaegue g&#252;ije yan sija managpange.</p> 
<p><A NAME="an_3:23">3:23</A>&nbsp;Managpapange locue si Juan, guiya Enon, jijot guiya Salim, sa gaegue g&#252;ije megae na janom: ya sija manmamaela, ya manmatagpange.</p> 
<p><A NAME="an_3:24">3:24</A>&nbsp;Sa si Juan trabia ti mapopolo gui catset.</p> 
<p><A NAME="an_3:25">3:25</A>&nbsp;Ya guaja un inaguaguat entre sija yan y disipulon Juan yan y Judio sija pot y guinasgas.</p> 
<p><A NAME="an_3:26">3:26</A>&nbsp;Ya manmato gui as Juan, ya ileg&#241;ija nu g&#252;iya: Rabi, ayo y gaegue g&#252;ije guinin iya jago, gui otro banda Jordan ni unnae testimonio, estag&#252;e! na jatagpange, yan y todo y taotao manmato guiya g&#252;iya.</p> 
<p><A NAME="an_3:27">3:27</A>&nbsp;Manope si Juan ileg&#241;a: Ti si&#241;a y taotao manresibe jafa, yaguin ti manae guine y langet.</p> 
<p><A NAME="an_3:28">3:28</A>&nbsp;Jamyoja innae testimonio na guinin jusangan: Ti guajo si Jesucristo, lao guajo matago gui mena&#241;a.</p> 
<p><A NAME="an_3:29">3:29</A>&nbsp;Ya guaja asagua&#241;a, g&#252;iya y nobio locue; lao amigon nobio, ni y tomotojgue ya jajujungogja, ya magof dangculo pot y sinangan y nobio. Taeg&#252;ine pues este minagofjo esta macumple.</p> 
<p><A NAME="an_3:30">3:30</A>&nbsp;G&#252;iya siempre, lum&#225;lamodong; ya guajo manaladiquique.</p> 
<p><A NAME="an_3:31">3:31</A>&nbsp;&#182; Y guinin jila mague, g&#252;iya mas taquilo qui todo; ya y iyon y tano, tanoja g&#252;e, ya iyon y tanoja jasasangan; ya y mamaela guine langet, g&#252;iya iyajululo.</p> 
<p><A NAME="an_3:32">3:32</A>&nbsp;Tanae testimonio, nu y lumie ya jajungog, ya taya rumesibe y testimonio&#241;a.</p> 
<p><A NAME="an_3:33">3:33</A>&nbsp;Ya y rumesibe y testimonio&#241;a, este sumeyo na si Yuus, g&#252;iya magajet.</p> 
<p><A NAME="an_3:34">3:34</A>&nbsp;Sa y tinago as Yuus, y fino Yuus jasangan; sa si Yuus ti mannanae g&#252;e ni y Espiritu pot medida.</p> 
<p><A NAME="an_3:35">3:35</A>&nbsp;Sa y tata ya&#241;a y Laji&#241;a ya todo y g&#252;inaja japolo gui canae&#241;a.</p> 
<p><A NAME="an_3:36">3:36</A>&nbsp;Y jumonggue y Laji&#241;a guaja taejinecog na lin&#226;l&#226;; ya ayo y ti manjonggue y Laji&#241;a, ti ulie lin&#226;l&#226;, lao y binibon Yuus gaegue gui jilo&#241;a.</p> 
<p><A NAME="an_4:1">4:1</A>&nbsp;ANAE y Se&#241;ot jatungo, na Fariseo sija manmanjungog, na si Jesus jafatinas disipulu&#241;a ya jatagpange megae&#241;a qui si Juan.</p> 
<p><A NAME="an_4:2">4:2</A>&nbsp;(Achogja ti si Jesus namaesa matagpange, lao y disipulu&#241;aja),</p> 
<p><A NAME="an_4:3">4:3</A>&nbsp;Jadingo guiya Judea, ya mapos talo malag Galilea.</p> 
<p><A NAME="an_4:4">4:4</A>&nbsp;Ya janesesita na umalofan inanaco Samaria.</p> 
<p><A NAME="an_4:5">4:5</A>&nbsp;Mato pues gui un siudan Samaria, na mafanaan Sicar, jijot gui fangualuan na si Jacob janae si Jos&#233;, lagi&#241;a.</p> 
<p><A NAME="an_4:6">4:6</A>&nbsp;Ya gaegue g&#252;ine y tipo Jacob. Enaomina si Jesus, sa yayas g&#252;e guinin y chalan, matachong gui oriyan y tipo. G&#252;enao na ora cana a las saes.</p> 
<p><A NAME="an_4:7">4:7</A>&nbsp;Mato un palaoan Samaria para ufanlupog janom; ya si Jesus ileg&#241;a nu g&#252;iya: Naeyo ya juguinem.</p> 
<p><A NAME="an_4:8">4:8</A>&nbsp;Sa y disipulu&#241;a manmapos para y siuda, para ufanmamajan nengcano.</p> 
<p><A NAME="an_4:9">4:9</A>&nbsp;Yleg&#241;a nu g&#252;iya y palaoan Samaria: Jaftaemano na jago y Judio jao, ya untagojit najunaguinemjao, ya guajo palaoan Samaria? (Sa y Judio sija ti manatungo yan y taotao Samaria).</p> 
<p><A NAME="an_4:10">4:10</A>&nbsp;Manope si Jesus, ya ileg&#241;a nu g&#252;iya: Yaguin untungo y ninae&#241;a si Yuus yan jaye g&#252;e y sumangane jao, naeyo ya juguinem: jago ungagao g&#252;e ya g&#252;iya unninae janom lal&#226;l&#226;.</p> 
<p><A NAME="an_4:11">4:11</A>&nbsp;Ya y palaoan ileg&#241;a nu g&#252;iya: Se&#241;ot, taya si&#241;a unlupog, sa y tipo tadong: amano pues nae guaja jao ni y janom lal&#226;l&#226;.</p> 
<p><A NAME="an_4:12">4:12</A>&nbsp;Ada dangculo&#241;a jao qui y tatanmame as Jacob, ni y numaejam nu este na tupo, ya g&#252;iya gumiguinem yan famaguon&#241;a, yan y ga&#241;a g&#226;g&#226; sija?</p> 
<p><A NAME="an_4:13">4:13</A>&nbsp;Manope si Jesus, ya ileg&#241;a nu g&#252;iya: Jaye y guminem nu este na janom, g&#252;iya umajo talo.</p> 
<p><A NAME="an_4:14">4:14</A>&nbsp;Lao ayo y guminem uje na janom y junae g&#252;e, para todo y tiempo ti umajo; ya ayo na janom y guajo junae g&#252;e, g&#252;iya y janom tupo, ni jumuyong para lin&#226;l&#226; na taejinecog.</p> 
<p><A NAME="an_4:15">4:15</A>&nbsp;Yleg&#241;a nu g&#252;iya y palaoan: Se&#241;ot, naeyo nu este na janom para ti si&#241;ayo majo, ni jutalo mague para jufanlupog.</p> 
<p><A NAME="an_4:16">4:16</A>&nbsp;Si Jesus ileg&#241;a nu g&#252;iya: Janao agange y asaguamo, ya unmamaela g&#252;ine mague.</p> 
<p><A NAME="an_4:17">4:17</A>&nbsp;Manope y palaoan ya ileg&#241;a nu g&#252;iya: Taya asaguajo. Yleg&#241;a nu g&#252;iya si Jesus: Mauleg sinanganmo na ilegmo. Taya asaguajo.</p> 
<p><A NAME="an_4:18">4:18</A>&nbsp;Sa sinco jagas asaguamo; ya pago y gaegue guiya jago, ti g&#252;iya y asaguamo: este unsangan pot minagajet.</p> 
<p><A NAME="an_4:19">4:19</A>&nbsp;Ya ileg&#241;a nu g&#252;iya y palaoan: Se&#241;ot, pineloco nu jago, profeta jao.</p> 
<p><A NAME="an_4:20">4:20</A>&nbsp;Y tatanmame manmanadodora g&#252;ine gui jalomtano, ya jamyo ilegmiyo, na iya Jerusalem, ayo na lugat, siempre nae umafatinas y adorasion.</p> 
<p><A NAME="an_4:21">4:21</A>&nbsp;Yleg&#241;a nu g&#252;iya si Jesus: Palaoan, jonggue yo sa ufato y ora, na ti este na jalomtano, ni iya Jerusalem, inadora jamyo si Yuus Tata.</p> 
<p><A NAME="an_4:22">4:22</A>&nbsp;Jamyo inadora ti intingo. Jame inadora y tiningomame, sa y satbasion y Judio sija g&#252;iya.</p> 
<p><A NAME="an_4:23">4:23</A>&nbsp;Lao y jaane umamaela, ya g&#252;iya g&#252;e pago, nae y magajet na manmanadododora, uje adodora si Yuus Tata gui espiritu yan y minagajet; sa si Yuus Tata, locue jaaliligao ayo sija y umadodora g&#252;e.</p> 
<p><A NAME="an_4:24">4:24</A>&nbsp;Si Yuus, g&#252;iya Espiritu, ya y umadora g&#252;e, siempre jaadora g&#252;e y espiritu yan y minagajet.</p> 
<p><A NAME="an_4:25">4:25</A>&nbsp;Yleg&#241;a nu g&#252;iya y palaoan: Guajo jutungo na y Mesias umamaela (ayo y naan&#241;a si Cristo); yaguin mato g&#252;e, g&#252;iya ufanag&#252;ejit todo.</p> 
<p><A NAME="an_4:26">4:26</A>&nbsp;Yleg&#241;a nu g&#252;iya si Jesus: Guajoyo, ni umadingangane jao.</p> 
<p><A NAME="an_4:27">4:27</A>&nbsp;&#182; Ya pot este manmato y disipulu&#241;a ya ninafanmanman pot y umadingan yan y palaoan: ya ni uno si&#241;a umalog: Jafa finaesesenmo? pat, pot jafa uncuentutuse g&#252;e?</p> 
<p><A NAME="an_4:28">4:28</A>&nbsp;Taeg&#252;enao y palaoan japolo y batde&#241;a, ya mapos malag y siuda, jasangane y taotao sija ya ileg&#241;a:</p> 
<p><A NAME="an_4:29">4:29</A>&nbsp;Fanmamaela ya inlie un taotao ni sumangane yo todo y finatinaso! G&#252;iya buente si Cristo?</p> 
<p><A NAME="an_4:30">4:30</A>&nbsp;Manmapos gui siuda, ya manmalag as Jesus.</p> 
<p><A NAME="an_4:31">4:31</A>&nbsp;Ayo na tiempo magagagao g&#252;e ni disipulo sija, ileg&#241;ija: Rabi, chocho!</p> 
<p><A NAME="an_4:32">4:32</A>&nbsp;Ya g&#252;iya ileg&#241;a na sija: Guaja najo nengcano na jamyo ti intingo.</p> 
<p><A NAME="an_4:33">4:33</A>&nbsp;Enaomina y disipulo sija ileg&#241;ija entre sija: Buente guaja chumulilie na&#241;a?</p> 
<p><A NAME="an_4:34">4:34</A>&nbsp;Si Jesus ileg&#241;a nu sija: Y nengcanojo y jufatinas y minalago ayo y tumago yo, ya magpo checho&#241;a.</p> 
<p><A NAME="an_4:35">4:35</A>&nbsp;Ya ti ilegmiyo: Guaja trabia cuatro na meses nae ufato y quineco? Estag&#252;e na jusangane jamyo: Fanalagquilo y matanmiyo ya inatan y fangualuan sija, sa esta manapaca para quineco.</p> 
<p><A NAME="an_4:36">4:36</A>&nbsp;Ya y mangoco uresibe y apas&#241;a, ya uchule y tinegcha para taejinecog na lin&#226;l&#226;; para ayo y mangoco, ya ayo y manananom manda&#241;a gui minagof.</p> 
<p><A NAME="an_4:37">4:37</A>&nbsp;Ya pot este macumple y sinangan: uno manananom ya y otro mangongoco.</p> 
<p><A NAME="an_4:38">4:38</A>&nbsp;Guajo jamyo tumago para infanmangoco ya ti jamyo chumog&#252;e; otro manmachocho ya jamyo manjalom gui checho&#241;ija.</p> 
<p><A NAME="an_4:39">4:39</A>&nbsp;&#182; Ya megae na taotao Samaria, taotao g&#252;ije na siuda, manmanjonggue nu g&#252;iya pot y sinangan y palaoan, sa manae testimonio na ileg&#241;a: Jasangane yo todo ni y finatinasjo.</p> 
<p><A NAME="an_4:40">4:40</A>&nbsp;Enao mina anae y taotao Samaria manmato guiya g&#252;iya, magagao na usaga ya ufanda&#241;a; ya g&#252;iya sumaga g&#252;ije dos na jaane.</p> 
<p><A NAME="an_4:41">4:41</A>&nbsp;Ya y manmanjonggue nu g&#252;iya gofmegae pot y sinangan&#241;a.</p> 
<p><A NAME="an_4:42">4:42</A>&nbsp;Ya ileg&#241;ija nu y palaoan: Pago ti pot y finomo na injenggue; sa jame mismo injingog g&#252;e, ya intingo na este, g&#252;iya y magajet na Salvadot y tano.</p> 
<p><A NAME="an_4:43">4:43</A>&nbsp;&#182; Ya depues di dos na jaane, jumanao g&#252;ije ya malag Galilea.</p> 
<p><A NAME="an_4:44">4:44</A>&nbsp;Potjafa na si Jesus mismo manae testimonio, na y profeta gui tano&#241;a taya onra&#241;a.</p> 
<p><A NAME="an_4:45">4:45</A>&nbsp;Ya pot este anae malag Galilea, y taotao Galilea maresibe g&#252;e sa malie todo y finatinas&#241;a guiya Jerusalem, na jafatinas gui tiempo y guipot; sa sija locue manmalag y guipot.</p> 
<p><A NAME="an_4:46">4:46</A>&nbsp;&#182; Mato, otro biaje, si Jesus, guiya Cana siuda guiya Galilea, nae y jafatinas bino y janom: ya guaja g&#252;ije un magalaje na y laji&#241;a malango guiya Capernaum.</p> 
<p><A NAME="an_4:47">4:47</A>&nbsp;Ya anae jajungog na si Jesus, jumanao gui Juda ya tumunog para Galilea, mapos g&#252;e malag as Jesus, ya jagagao na utunog guiya Capernaum, ya uamte y laji&#241;a, sa esta cumequematae.</p> 
<p><A NAME="an_4:48">4:48</A>&nbsp;Enao mina si Jesus ileg&#241;a nu g&#252;iya: Yaguin ti inlie se&#241;at sija, yan y ninamanman sija, ti injenggue.</p> 
<p><A NAME="an_4:49">4:49</A>&nbsp;Ya ileg&#241;a y magalage nu g&#252;iya: Se&#241;ot, tunog lasajyao, antes qui umatae y lajijo!</p> 
<p><A NAME="an_4:50">4:50</A>&nbsp;Yleg&#241;a si Jesus nu g&#252;iya: Janao, sa y lajimo l&#226;l&#226;! Jajonggue y taotao y sinangan Jesus ni y sinangane g&#252;e, ya mapos.</p> 
<p><A NAME="an_4:51">4:51</A>&nbsp;Ya anae g&#252;iya tumutunog, y familia&#241;a matagam g&#252;e ya masangane na ileg&#241;ija, Na y lajimo l&#226;l&#226;!</p> 
<p><A NAME="an_4:52">4:52</A>&nbsp;Mamaesen jafa na ora y laji&#241;a na mumauleg, ya ileg&#241;ija: Nigap gui las siete na ora pinelo ni calentura&#241;a.</p> 
<p><A NAME="an_4:53">4:53</A>&nbsp;Jatungo y tata&#241;a enao na ora nae sinangane g&#252;e as Jesus, Y lajimo l&#226;l&#226;; ya g&#252;iya namaesa jajonggue yan todo y familia&#241;a!</p> 
<p><A NAME="an_4:54">4:54</A>&nbsp;Este y mina dos na se&#241;at, na jafatinas si Jesus, anae jinanao&#241;a guiya Judea, para Galilea.</p> 
<p><A NAME="an_5:1">5:1</A>&nbsp;DESPUES di manmalofan este sija, guaja gupot y Judio sija ya si Jesus cajulo guiya Jerusalem.</p> 
<p><A NAME="an_5:2">5:2</A>&nbsp;Ya iya Jerusalem, jijot gui petta quinilo sija, guaja un tangque janom na mafananaan gui fino Hebreo, Betesda, na guaja sinco potta.</p> 
<p><A NAME="an_5:3">5:3</A>&nbsp;Ya manestaba g&#252;ije megagae na manmalango: bachet, mangojo, yan mansogsog.</p> 
<p><A NAME="an_5:5">5:5</A>&nbsp;Ya gaegue g&#252;ije un taotao na esta malofan treinta y ocho a&#241;os na malango.</p> 
<p><A NAME="an_5:6">5:6</A>&nbsp;Linie as Jesus na umaason, ya anae jatungo na amam na tiempo, ileg&#241;a nu g&#252;iya: Malago jao na umagong?</p> 
<p><A NAME="an_5:7">5:7</A>&nbsp;Ynepe g&#252;e ni y malango: Se&#241;ot, taya jaye yo unninajalom gui tangque y tiempo nae y janom sigue ni calalamten, ya anae jumajanaoyo, otro tumunog antes qui guajo.</p> 
<p><A NAME="an_5:8">5:8</A>&nbsp;Sinanangane as Jesus: Cajulojao, jatsa y camamo ya unjanao!</p> 
<p><A NAME="an_5:9">5:9</A>&nbsp;Ya enseguidas magong y chetnot ayo na taotao, ya jajatsa y cama&#241;a ya mapos. Lao ayo na jaane sabado.</p> 
<p><A NAME="an_5:10">5:10</A>&nbsp;&#182; Yleg&#241;ija y Judio sija nu y manamagong: Sabado, este na jaane, ti tunas unchule y camamo!</p> 
<p><A NAME="an_5:11">5:11</A>&nbsp;Manope g&#252;e: Ayo y munamagong yo, g&#252;iya namaesa sumangane yo: jatsa y camamo ya unjanao.</p> 
<p><A NAME="an_5:12">5:12</A>&nbsp;Entonses mafaesen g&#252;e: Jaye enao na taotao y sumangane jao, na unjatsa y camamo yan unjanao?</p> 
<p><A NAME="an_5:13">5:13</A>&nbsp;Ayo y guinin minamagong g&#252;e, ti jatungo jaye; sa si Jesus esta mapos, sa gaegue g&#252;ije na lugat, un linajyan taotao.</p> 
<p><A NAME="an_5:14">5:14</A>&nbsp;Sineda g&#252;e despues as Jesus, gui templo, ya ileg&#241;a: Estag&#252;e esta magong jao; chamo umiisao talo no sea na taelaye&#241;a qui este ufato guiya jago.</p> 
<p><A NAME="an_5:15">5:15</A>&nbsp;Ayo na taotao mapos, ya jasangane Judio sija na si Jesus ninamagong y chetnot&#241;a.</p> 
<p><A NAME="an_5:16">5:16</A>&nbsp;Ya pot este na rason, y Judio sija madulalag si Jesus, sa y jafatinas este na g&#252;inaja gui sabado na jaane.</p> 
<p><A NAME="an_5:17">5:17</A>&nbsp;Entonses si Jesus maninepe: Si tatajo jafatitinas asta pago, yan guajo locue jufatitinas.</p> 
<p><A NAME="an_5:18">5:18</A>&nbsp;Ya pot este na rason y Judio sija japrocura mas dangculo para ujapuno, say ti janainaleja y sabado na jaane, lao pot y jasangan locue na si Yuus g&#252;iya y tata&#241;a; jafatitinas g&#252;iyaja parejo yan si Yuus.</p> 
<p><A NAME="an_5:19">5:19</A>&nbsp;&#182; Entonses si Jesus manope ileg&#241;a nu sija: Magajet ya magajet jusangane jamyo: Ti si&#241;a y Laji&#241;a jafatinas jafa pot g&#252;iya namaesa, lao jafa y jalie finatinas y tata; sa todo y finatinas&#241;a, taemanoja y Laji&#241;a locue fumatinas.</p> 
<p><A NAME="an_5:20">5:20</A>&nbsp;Sa y Tata ya&#241;a y Laji&#241;a ya jafanue nu g&#252;iya todo ni jafatitinas; ya jafanue nu g&#252;iya y checho ni mandangculo, ya jamyo unfanmanman.</p> 
<p><A NAME="an_5:21">5:21</A>&nbsp;Sa taeg&#252;enao si Tata janafangajulo y manmatae ya jananae lin&#226;l&#226;&#241;ija, taeg&#252;ije locue y Laji&#241;a janae y lin&#226;l&#226;, jaye malago&#241;a.</p> 
<p><A NAME="an_5:22">5:22</A>&nbsp;Sa y Tata taya jaye jajujusga, lao todo y juisio, janae y Laji&#241;a.</p> 
<p><A NAME="an_5:23">5:23</A>&nbsp;Para todo ufanmanonra ni Laji&#241;a jaf taemanoja jaonra y Tata. Ya y ti umonra y Laji&#241;a, ti jaonra si Tata ni tumago g&#252;e.</p> 
<p><A NAME="an_5:24">5:24</A>&nbsp;Magajet ya magajet jusangane jamyo: Y jumungog y sinanganjo, ya jumonggue ayo y tumago yo, guaja lin&#226;l&#226;fia taejinecog; ya ti ufato gui sinapet; lao esta malofan guine y finatae para y lin&#226;l&#226;.</p> 
<p><A NAME="an_5:25">5:25</A>&nbsp;Magajet ya magajet jusangane jamyo: Y ora mamamaela, ya pago esta; na y manmatae sija ujajungog y inagang Lajin Yuus; ya ayo sija y jumungog, ufanl&#226;l&#226;.</p> 
<p><A NAME="an_5:26">5:26</A>&nbsp;Sa taeg&#252;ine y Tata guaja lin&#226;l&#226;fia guiya g&#252;iyaja; taeg&#252;ineja janae locue y Laji&#241;a, para uguaja lin&#226;l&#226;&#241;a guiya g&#252;iyaja:</p> 
<p><A NAME="an_5:27">5:27</A>&nbsp;Ya janae locue ninasi&#241;a&#241;a para ufatinas juisio, sa g&#252;iya y Lajin taotao.</p> 
<p><A NAME="an_5:28">5:28</A>&nbsp;Chamiyo ninafanmamanman ni este: sa y ora mamamaela, na todo ayo sija y mangaegue gui naftan, umajungog y inagang&#241;a,</p> 
<p><A NAME="an_5:29">5:29</A>&nbsp;Ya jumanao juyong; y fumatinas mauleg, ufanjuyong gui quinajulo para lin&#226;l&#226;; ya ayo sija y fumatinas taelaye, y quinajulo para sinapit.</p> 
<p><A NAME="an_5:30">5:30</A>&nbsp;&#182; Ti si&#241;a yo namaesa mamatinas jafa: taemanoja y jiningogco, ayoja jujusga, sa y juisioco tunas, sa ti jualiligao y minalagojo; lao y minalago y tata ni tumago yo.</p> 
<p><A NAME="an_5:31">5:31</A>&nbsp;Yaguin mannae yo testimonio nu guajo namaesa, y testimoniojo ti magajet.</p> 
<p><A NAME="an_5:32">5:32</A>&nbsp;Guaja otro na mannanae testimonio. nu guajo; ya guajo jutungo na y testimonio&#241;a, ni y ninai&#241;a pot guajo, magajet.</p> 
<p><A NAME="an_5:33">5:33</A>&nbsp;Jamyo manmatago para as Juan, ya g&#252;iya mannae testimonio ni magajet;</p> 
<p><A NAME="an_5:34">5:34</A>&nbsp;Lao y testimonio ni juresibe, ti guinin y taotao: lao jusangane estesija, para jamyo infanlibre.</p> 
<p><A NAME="an_5:35">5:35</A>&nbsp;G&#252;iya y l&#225;mpara ni masonggue ya maniina; ya jamyo infanmalago manmagof didide na tiempo gui candet&#241;a.</p> 
<p><A NAME="an_5:36">5:36</A>&nbsp;Ya y testimonio ni gaegue guiya guajo mas dangculo qui y gaegue gui as Juan; sa y finatinas ni y Tata numaeyo para umacumple, ayo na finatinas na guajo jufatinas; este jatestifica nu guajo, nu y Tata tumago yo.</p> 
<p><A NAME="an_5:37">5:37</A>&nbsp;Si Tata locue ni y tumago yo, g&#252;iya namaesa mannae y testimonio nu guajo. Jamyo tat nae injingog bos&#241;a, ni locue ti inlie jechura&#241;a.</p> 
<p><A NAME="an_5:38">5:38</A>&nbsp;Ya taya sinangan&#241;a sumaga guiya jamyo; sa ti injenggue na g&#252;iya manago.</p> 
<p><A NAME="an_5:39">5:39</A>&nbsp;Aligao y tinigue sija sa y jinasonmiyo iya g&#252;iya nae inguaja y lin&#226;l&#226; na taejinecog; ya sija todo ufanmannae testimonio nu guajo,</p> 
<p><A NAME="an_5:40">5:40</A>&nbsp;Ti manmalago jamyo manmamaela guiya guajo, para uguaja lin&#226;l&#226;.</p> 
<p><A NAME="an_5:41">5:41</A>&nbsp;Ynenra y taotao sija, guajo ti juresibe.</p> 
<p><A NAME="an_5:42">5:42</A>&nbsp;Lao guajo jutungo jamyo na taya y g&#252;inaeyan Yuus ni y gaegueja guiya jamyo.</p> 
<p><A NAME="an_5:43">5:43</A>&nbsp;Guajo mato yo pot y naan Tatajo, ya ti inresibe yo; yaguin otro mato pot y naan&#241;a namaesa, ayo inresibe.</p> 
<p><A NAME="an_5:44">5:44</A>&nbsp;Jafa muna si&#241;a injenggue jamyo ni y rumesibe inenra uno sija yan otro, ya ti inaligao y inenraja na mato guine as Yuus na unoja?</p> 
<p><A NAME="an_5:45">5:45</A>&nbsp;Ti injaso na jufaaela jamyo gui as Tata: ya y fumaaela jamyo si y Moises, ayo nae gaegue ininangganmiyo.</p> 
<p><A NAME="an_5:46">5:46</A>&nbsp;Pues yaguin injenggue si y Moises, injenggue yo locue: sa iya guajo nae manugue <i>si Moises.</i></p> 
<p><A NAME="an_5:47">5:47</A>&nbsp;Lao yaguin tinigue&#241;a sija ti injenggue, jafa muna injenggue y sinanganjo?</p> 
<p><A NAME="an_6:1">6:1</A>&nbsp;DESPUES di manmalofan estesija, mapos si Jesus malag y otro banda y tasen Galilea, na ayo y tasen Tiberias.</p> 
<p><A NAME="an_6:2">6:2</A>&nbsp;Ya madalalag g&#252;e ni y dangculo na linajyan taotao sa jalie sija y megaegae na se&#241;at ni jafatinas gui manmalango.</p> 
<p><A NAME="an_6:3">6:3</A>&nbsp;Ya cajulo si Jesus gui un ogso, ya matachong g&#252;ije yan y disipulu&#241;a sija.</p> 
<p><A NAME="an_6:4">6:4</A>&nbsp;Ya jijot y guipot pascua, guipot y Judio sija.</p> 
<p><A NAME="an_6:5">6:5</A>&nbsp;Ya anae tumalag jilo si Jesus, jalie na guaja mamamaela para iya g&#252;iya, un linajyan na taotao, ileg&#241;a as Felipe: Manu nae tafanmamajan pan para ufa&#241;ocho este sija?</p> 
<p><A NAME="an_6:6">6:6</A>&nbsp;Jasangan este para uchague g&#252;e; sa g&#252;iya tumungo jafa ufatinas.</p> 
<p><A NAME="an_6:7">6:7</A>&nbsp;Manope si Felipe: Dosiento na denario na pan, ti ufannajong para cada uno guiya sija ufa&#241;ule didide.</p> 
<p><A NAME="an_6:8">6:8</A>&nbsp;Yleg&#241;a nu g&#252;iya, uno gui disipulu&#241;a sija, Andres, chelun Simon Pedro:</p> 
<p><A NAME="an_6:9">6:9</A>&nbsp;Un patgon gaegue g&#252;ine na guaja sinco pan sebada yan dos g&#252;ijan na diquique: Lao jafa na estesija, gui entalo y este na minegae?</p> 
<p><A NAME="an_6:10">6:10</A>&nbsp;Yleg&#241;a si Jesus: Nafanason y taotao. Ya megae na chaguan gaegue g&#252;ije na lugat, ya manason y taotao, cana sinco mil na lalaje.</p> 
<p><A NAME="an_6:11">6:11</A>&nbsp;Ya jachule si Jesus ayo sija na pan ya anae janae si Yuus grasias, jaipie todo ayo y manaason; taeg&#252;ijija locue ni y g&#252;ijan sija, jaf taemanoja y minalago&#241;ija.</p> 
<p><A NAME="an_6:12">6:12</A>&nbsp;Ya anae manjaspog ileg&#241;a ni disipulu&#241;a sija: Joca todo y dinidide ni y tetenjan, sa munga guaja malingo.</p> 
<p><A NAME="an_6:13">6:13</A>&nbsp;Ya jajoca todo, ya janabula dose na canastran dangculo ni y dinidide, dinididin y sincoja na pan sebada, y tejnan ayo sija y ma&#241;ocho.</p> 
<p><A NAME="an_6:14">6:14</A>&nbsp;Ayo sija na taotao, anae jalie y se&#241;at ni jafatinas si Jesus, ileg&#241;ija: Este senmagajet na g&#252;iya y profeta ni para umamaela gui tano.</p> 
<p><A NAME="an_6:15">6:15</A>&nbsp;&#182; Ayo na tiempo jatungo si Jesus, na ufanmamaela para umacone pot minetgot, ya jafatinas y ray, tumalo guato gui un jalomtano g&#252;ig&#252;iyaja namaesa.</p> 
<p><A NAME="an_6:16">6:16</A>&nbsp;Anae esta pupuenge manunog y disipulu&#241;a sija gui tase.</p> 
<p><A NAME="an_6:17">6:17</A>&nbsp;Ya manjalom gui un sajyan, ya manchinichile ni tase para Capernaum. Ya pago jomjom, ya si Jesus ti manfinatotoe sija.</p> 
<p><A NAME="an_6:18">6:18</A>&nbsp;Ya cajulo dangculo na napon pot rason un dangculo na manglo na manguaefe.</p> 
<p><A NAME="an_6:19">6:19</A>&nbsp;Ya anae esta manmamogsae gui tase calang bente sinco pot trenta estadio, malie si Jesus na mamomocat gui jilo y tase ya lumalajijot guato gui sajyan: ya manmaa&#241;ao sija.</p> 
<p><A NAME="an_6:20">6:20</A>&nbsp;Lao g&#252;iya ileg&#241;a nu sija: Guajoyo; chamiyo fanmaa&#241;ao!</p> 
<p><A NAME="an_6:21">6:21</A>&nbsp;Manmagof anae maresibe gui sajyan; ya ensiguidas mato y sajyan gui tano ni y jajananao g&#252;e.</p> 
<p><A NAME="an_6:22">6:22</A>&nbsp;&#182; Y inagpa&#241;a na jaane, y linajyan taotao ni gaegue gui otro bandan tase, jalilie na taya g&#252;ije mas na unoja na sajyan diquique, ya jatungo na si Jesus ti jumalom gui sajyan yan y disipulo&#241;a sija, lao y disipulo&#241;a sija esta manmapos sijaja;</p> 
<p><A NAME="an_6:23">6:23</A>&nbsp;(Ya manmato sija y sajyan diquique guine Tiberias, jijot g&#252;ije na lugat anae ma&#241;ocho ni pan, despues di y Se&#241;ot janae si Yuus grasias.)</p> 
<p><A NAME="an_6:24">6:24</A>&nbsp;Ya anae jalie y linajyan taotao sija na si Jesus taeg&#252;e g&#252;ije, ni y disipulu&#241;a sija; manjalom sija locue gui sajyan diquique, ya manmapos para Capernaum, maaliligao si Jesus.</p> 
<p><A NAME="an_6:25">6:25</A>&nbsp;Ya anae masoda gui otro bandan tase, ileg&#241;ija nu g&#252;iya: Rabi Ngaean nae mato jao g&#252;ine?</p> 
<p><A NAME="an_6:26">6:26</A>&nbsp;Maninepe as Jesus ileg&#241;a: Magajet ya magajet jusangane jamyo; na inaliligao yo, ti pot y liniimiyo ni se&#241;at sija; lao pot y quinanomiyo ni pan, y ninafanjaspog jamyo.</p> 
<p><A NAME="an_6:27">6:27</A>&nbsp;Fanmachocho, munga para ayo y fafalingo na nengcano, lao ayo na nengcano y sumaga taejinecog na lin&#226;l&#226;, ni y Lajin taotao numae jamyo; sa g&#252;iya sineyo ni Tata, si Yuus.</p> 
<p><A NAME="an_6:28">6:28</A>&nbsp;Enao mina ileg&#241;ija nu g&#252;iya: Jafa tafatinas, para utafatinas y checho Yuus?</p> 
<p><A NAME="an_6:29">6:29</A>&nbsp;Si Jesus manope ileg&#241;a nu sija: Este y checho Yuus, na injenggue ayo y jatago.</p> 
<p><A NAME="an_6:30">6:30</A>&nbsp;Entonses ileg&#241;ija nu g&#252;iya: Jafa na se&#241;at unfatinas para inlie, ya injenggue jao? Jafa chechomo?</p> 
<p><A NAME="an_6:31">6:31</A>&nbsp;Si tatanmame jacano y mana gui desierto, taemanoja y munjayan matugue; pan guine y langet manmanae para u jacano.</p> 
<p><A NAME="an_6:32">6:32</A>&nbsp;Ya ileg&#241;a si Jesus nu sija: Magajet ya magajet jusangane jamyo, na ti si Moises numae jamyo ni pan guine y langet, si Tatajo janae jamyo ni magajet na pan guine y langet.</p> 
<p><A NAME="an_6:33">6:33</A>&nbsp;Sa y pan Yuus ayo y tumunog guine y langet, ya jananae lin&#226;l&#226; y tano.</p> 
<p><A NAME="an_6:34">6:34</A>&nbsp;Ayo nae ileg&#241;ija nu g&#252;iya: Se&#241;ot naejam siempre ni este na pan!</p> 
<p><A NAME="an_6:35">6:35</A>&nbsp;Si Jesus ileg&#241;a nu sija: Guajo y pan lal&#226;l&#226;; y mato guiya guajo, ti u&#241;alang; ya y jumonggue yo, ti umajo para taejinecog.</p> 
<p><A NAME="an_6:36">6:36</A>&nbsp;Lao jusangane jamyo; na este inlie yo ya ti injenggue.</p> 
<p><A NAME="an_6:37">6:37</A>&nbsp;Todo y janae yo si Tata, ufato guiya guajo; ya ayo y ufanmato guiya guajo, gosmagajet na guajo ti si&#241;a juyute g&#252;e juyong.</p> 
<p><A NAME="an_6:38">6:38</A>&nbsp;Sa tumunog yo guine y langet ti para jufatinas y minalagojo, lao y minalago&#241;a ayo y tumago yo.</p> 
<p><A NAME="an_6:39">6:39</A>&nbsp;Ya este y minalago&#241;a ayo y tumago yo, na todo y janae yo ti si&#241;a junafalingo taya, lao junacajulo g&#252;e gui uttimo na jaane.</p> 
<p><A NAME="an_6:40">6:40</A>&nbsp;Ya este y minalagon Tata, na todo ayo y jalie y Laji&#241;a ya jinenggue guiya g&#252;iya, uguaja lin&#226;l&#226;&#241;a taejinecog; ya junacajulo g&#252;e gui uttimo na jaane.</p> 
<p><A NAME="an_6:41">6:41</A>&nbsp;&#182; Enaomina y Judio sija mamofea g&#252;e anae jasangan: Guajo y pan ni tumunog guine y langet.</p> 
<p><A NAME="an_6:42">6:42</A>&nbsp;Ya ileg&#241;ija: Ada ti g&#252;iya este as Jesus lajin Jos&#233;? si tata&#241;a, yan nana&#241;a tatungoja? Jafa pues muna ileg&#241;a: Guajo tumunog guine y langet?</p> 
<p><A NAME="an_6:43">6:43</A>&nbsp;Si Jesus manope ya ileg&#241;a nu sija: Chamiyo fanmanmofefea entre jamyo.</p> 
<p><A NAME="an_6:44">6:44</A>&nbsp;Taya si&#241;a mato guiya guajo yaguin si Tata, ni tumago yo, ti quinene g&#252;e; ya guajo junacajulo g&#252;e gui uttimo na jaane.</p> 
<p><A NAME="an_6:45">6:45</A>&nbsp;Matugue esta gui profeta sija: Ya todo ayo sija ufanmafanag&#252;e finanag&#252;en Yuus. Enaomina cada uno ni jumungog y Tata ya jatungo y mafanag&#252;e&#241;a, ufato guiya guajo.</p> 
<p><A NAME="an_6:46">6:46</A>&nbsp;<i>Munga yo na jusangan</i> na guaja na taotao y esta jalie si Tata, lao ayo y mamaela guinin as Yuus, g&#252;iyaja jalie si Tata.</p> 
<p><A NAME="an_6:47">6:47</A>&nbsp;Magajet ya magajet jusangane jamyo: Ayo y jumonggue yo guaja lin&#226;l&#226;&#241;a na taejinecog,</p> 
<p><A NAME="an_6:48">6:48</A>&nbsp;Guajo y pan y lin&#226;l&#226;.</p> 
<p><A NAME="an_6:49">6:49</A>&nbsp;Si tatanmiyo, jacano y mana gui jalomtano ya manmatae.</p> 
<p><A NAME="an_6:50">6:50</A>&nbsp;Estag&#252;iya y pan ni tumunog guine y langet, para jaye y cumano g&#252;e, ti umatae.</p> 
<p><A NAME="an_6:51">6:51</A>&nbsp;Guajo y lal&#226;l&#226; na pan ni tumunog guine y langet: yaguin guaja cumano este na pan, ul&#226;l&#226; para todo y tiempo; junggan ya y pan ni guajo mannae, guiya mismo catneco, na junae para lin&#226;l&#226; y tano.</p> 
<p><A NAME="an_6:52">6:52</A>&nbsp;&#182; Managuaguat entre sija y Judio sija, ileg&#241;ija: Jafa muna usi&#241;a este na taotao unaejit ni catne&#241;a para utacano?</p> 
<p><A NAME="an_6:53">6:53</A>&nbsp;Si Jesus pot an&#227;o ileg&#241;a nu sija: Magajet ya magajet jusangane jamyo: Yaguin ti incano y catnen y Lajin taotao, ya ti inguimen y j&#226;g&#226;&#241;a, taya lin&#226;l&#226; guiya jamyo.</p> 
<p><A NAME="an_6:54">6:54</A>&nbsp;Y cumano y catneco, ya jaguimen y j&#226;g&#226;jo, guaja lin&#226;l&#226;&#241;a taejinecog, ya junacajulo g&#252;e gui uttimo na jaane.</p> 
<p><A NAME="an_6:55">6:55</A>&nbsp;Sa y catneco, g&#252;iya y magajet na nengcano; ya y j&#226;g&#226;jo, g&#252;iya y magajet na guimen.</p> 
<p><A NAME="an_6:56">6:56</A>&nbsp;Ayo y cumano y catneco, y jaguimen y j&#226;g&#226;jo, sumaga guiya guajo, ya guajo guiya g&#252;iya.</p> 
<p><A NAME="an_6:57">6:57</A>&nbsp;Taeg&#252;ine y Tata, ni lal&#226;l&#226;, janamamaela yo, ya guajo lal&#226;l&#226; pot si Tata; taeg&#252;ineja locue y cumano yo, g&#252;iya locue ul&#226;l&#226; pot guajo.</p> 
<p><A NAME="an_6:58">6:58</A>&nbsp;Estag&#252;iya y pan ni tumunog guine y langet; ti parejo yan y tatanmiyo ni cumano y mana ya manmatae: y cumano este na pan ul&#226;l&#226; para taejinecog.</p> 
<p><A NAME="an_6:59">6:59</A>&nbsp;Este sija jasangan guiya sunagoga, parejoja yan anae mamanag&#252;e guiya Capernaum.</p> 
<p><A NAME="an_6:60">6:60</A>&nbsp;&#182; Enaomina megae gui disipulu&#241;a sija anae majungog este, ileg&#241;ija: Majetog na sinangan este; jaye si&#241;a umecungog?</p> 
<p><A NAME="an_6:61">6:61</A>&nbsp;Si Jesus jatungo <i>pot</i> g&#252;iyaja namaesa, na y disipulu&#241;a sija mangogonggong pot este, ya ileg&#241;a nu sija: Ninafa&#241;atsaga jamyo nu este?</p> 
<p><A NAME="an_6:62">6:62</A>&nbsp;Jafa yaguin inlie y Lajin taotao cajulo anae gaegue antes?</p> 
<p><A NAME="an_6:63">6:63</A>&nbsp;Y espiritu mannanae lin&#226;l&#226;; y catne taya probecho&#241;a: y sinangan sija ni jusangane jamyo, ayo espiritu, yan ayo lin&#226;l&#226;.</p> 
<p><A NAME="an_6:64">6:64</A>&nbsp;Lao guajo palo guiya jamyo na ti manmanjonggue. Sa si Jesus desde y finenana jatungoja jaye sija y ti ufanmanjonggue, yan jaye y uinentrega g&#252;e.</p> 
<p><A NAME="an_6:65">6:65</A>&nbsp;Ya ileg&#241;a: Pot este na rason jusangane jamyo: na taya si&#241;a mato guiya guajo, yaguin ti ninae ni Tatajo.</p> 
<p><A NAME="an_6:66">6:66</A>&nbsp;&#182; Ayo nae, megae gui disipolu&#241;a sija manalo tate, ya ti ma&#241;ija talo manjanao yan g&#252;iya.</p> 
<p><A NAME="an_6:67">6:67</A>&nbsp;Ayo nae ileg&#241;a si Jesus ni dose: Manmalago jamyo manjanao locue?</p> 
<p><A NAME="an_6:68">6:68</A>&nbsp;Ynepe as Simon Pedro: Se&#241;ot, jayejam injanao g&#252;e? Jago nae guaja sija y sinangan ni taejinecog na lin&#226;l&#226;.</p> 
<p><A NAME="an_6:69">6:69</A>&nbsp;Ya jame injenggue, ya intingo na jago Ayo na Santos na guine as Yuus.</p> 
<p><A NAME="an_6:70">6:70</A>&nbsp;Si Jesus jaope sija: Ti juayig jamyo dose, ya y uno guiya jamyo anite?</p> 
<p><A NAME="an_6:71">6:71</A>&nbsp;Ya jasangan pot si Judas Iscariote, lajin Simon: sa este y para uinentrega gae, uno gui dose.</p> 
<p><A NAME="an_7:1">7:1</A>&nbsp;YA despues di manmalofan estesija, si Jesus jumanao para Galilea: ya ti malago mamocat guiya Judea, sa y Judio sija maaliligao g&#252;e para umapuno.</p> 
<p><A NAME="an_7:2">7:2</A>&nbsp;Ya estaba jijot y guipot y Judio sija, na mafanaan gupot tabetnaculo.</p> 
<p><A NAME="an_7:3">7:3</A>&nbsp;Y ma&#241;elu&#241;a sija pot este na rason ileg&#241;ija nu g&#252;iya: Falofan g&#252;ine, ya unjanao para Judea, para y disipulumo sija locue ujalie y chechomo sija ni unfatitinas.</p> 
<p><A NAME="an_7:4">7:4</A>&nbsp;Sa taya ni uno, mamatitinas jafa na g&#252;inaja gui secreto, ya g&#252;iyaja mismo ualigao na umatungo gui publico. Yaguin unfatitinas este sija na g&#252;inaja, fanuejao gui tano.</p> 
<p><A NAME="an_7:5">7:5</A>&nbsp;Sa ma&#241;elu&#241;a sija locue ti majonggue g&#252;e.</p> 
<p><A NAME="an_7:6">7:6</A>&nbsp;Ayo nae si Jesus ileg&#241;a nu sija: Y tiempoco ti mafato trabia, lao y tiemponmiyo siempre esta listo.</p> 
<p><A NAME="an_7:7">7:7</A>&nbsp;Y tano ti si&#241;a manchinatlie jamyo; lao guajo jachatlie, sa mannae yo testimonio pot g&#252;iya, na y checho&#241;a manaelaye. </p> 
<p><A NAME="an_7:8">7:8</A>&nbsp;Jamyo infangajulo g&#252;ine na gupot; guajo ti jucajulo g&#252;ine na gupot; sa y tiempoco trabia ti macumple.</p> 
<p><A NAME="an_7:9">7:9</A>&nbsp;Ya anae munjayan jasangane estesija, sumaga trabia guiya Galilea.</p> 
<p><A NAME="an_7:10">7:10</A>&nbsp;&#182; Lao anae y ma&#241;elu&#241;a sija mangajulo; ayo nae g&#252;iya locue cumajulo gui guipot; ti gui publico, lao calang gui secreto.</p> 
<p><A NAME="an_7:11">7:11</A>&nbsp;Ayo nae y Judio sija maaliligao g&#252;e gui guipot; ya ileg&#241;ija: Manggue g&#252;e?</p> 
<p><A NAME="an_7:12">7:12</A>&nbsp;Ya guaja un dangculon gonggong entalo y linajyan taotao sija pot g&#252;iya; sa guaja ileg&#241;ija: G&#252;iya mauleg na taotao; palo, ileg&#241;ija: Aje, lao jadadague y taotao sija.</p> 
<p><A NAME="an_7:13">7:13</A>&nbsp;Lao ni uno umadingan gui publico pot g&#252;iya, sa manmaa&#241;ao ni Judio sija.</p> 
<p><A NAME="an_7:14">7:14</A>&nbsp;&#182; Anae y entalo y guipot, cajulo si Jesus gui templo ya mamanag&#252;e.</p> 
<p><A NAME="an_7:15">7:15</A>&nbsp;Enao muna y Judio sija manamanman ya ileg&#241;ija: Jafa muna jatungo este letra na ti umeeyag?</p> 
<p><A NAME="an_7:16">7:16</A>&nbsp;Maninepe as Jesus ileg&#241;a: Y finanag&#252;eco, ti iyoco lao iyon ayo y tumago yo.</p> 
<p><A NAME="an_7:17">7:17</A>&nbsp;Yaguin guaja y mumalago fumatitinas y minalago&#241;a, g&#252;iya utumungo y finanag&#252;eco, cao g&#252;iya iyon Yuus, pat jusangan estesija na g&#252;inaja pot guajo namaesa.</p> 
<p><A NAME="an_7:18">7:18</A>&nbsp;Y umadingan pot g&#252;iyaja, ualiligao y minalag&#241;a namaesa; lao y umaligao y minalag iyon ayo y tumago g&#252;e, g&#252;iya magajet ya taya tinaelaye gaegue guiya g&#252;iya.</p> 
<p><A NAME="an_7:19">7:19</A>&nbsp;Ti manninae jamyo as Moises y tinago sija, ya taya uno guiya jamyo cumumple ya tinago sija? Sajafa na inprocucura para inpino yo?</p> 
<p><A NAME="an_7:20">7:20</A>&nbsp;Y linajyan taotao manmanope: Anite guaja guiya jago! Jaye promucucuraja pumano jao?</p> 
<p><A NAME="an_7:21">7:21</A>&nbsp;Manope si Jesus ya ileg&#241;a: Un chocho guajo fumatinas, ya todo jamyo ninafanmanman.</p> 
<p><A NAME="an_7:22">7:22</A>&nbsp;Pot este si Moises manninae jamyo ni y circunsision (na ti guine as Moises lao iyon y tata sija), ya asta pago gui sabado incircunsida y taotao.</p> 
<p><A NAME="an_7:23">7:23</A>&nbsp;Yaguin y taotao resibe gui sabado y circunsision, para ti umapoca y tinagon Moises; manbubo jamyo nu guajo, sa junasenguefjomlo un taotao gui sabado na jaane?</p> 
<p><A NAME="an_7:24">7:24</A>&nbsp;Chamiyo injisga taemanoja y liniinmiyo, lao injisga taemanoja y cabales na juisio.</p> 
<p><A NAME="an_7:25">7:25</A>&nbsp;&#182; Yleg&#241;ija locue palo gui taotao Jerusalem: Ti g&#252;iya este y manmaliligao para upuno.</p> 
<p><A NAME="an_7:26">7:26</A>&nbsp;Ya lie na umadingan jafa malago&#241;a, ya taya sumangan jafa nu g&#252;iya. Si&#241;a na y magalaje sija jatungo magajet, na este si Cristo?</p> 
<p><A NAME="an_7:27">7:27</A>&nbsp;Lao jita tumungo este na taotao, guine mano g&#252;e: ya anae mato si Jesucristo, taya uno tumungo taotao mano.</p> 
<p><A NAME="an_7:28">7:28</A>&nbsp;Si Jesus entonses umagang gui. templo anae mamananag&#252;e ileg&#241;a: Jamyo intingo yo, jaye yo, yan intingo locue taotao mano yo; ya guajo mamaela ti pot guajoja: lao y tumago yo, g&#252;iya magajet, ya jamyo ti intingo g&#252;e.</p> 
<p><A NAME="an_7:29">7:29</A>&nbsp;Guajo tumungo g&#252;e, sa guine g&#252;iya yo, ya g&#252;iya tumago yo!</p> 
<p><A NAME="an_7:30">7:30</A>&nbsp;Japrocura sija para macone g&#252;e, lao taya uno mato canae&#241;a guiya g&#252;iya, sa y ora&#241;a trabia ti mafato.</p> 
<p><A NAME="an_7:31">7:31</A>&nbsp;Ya megae gui linajyan taotao jumonggue g&#252;e, ya ileg&#241;ija: Ada yaguin si Cristo mamaela, ujafatinas mas megae na se&#241;at qui y fumati&#241;as este na taotao?</p> 
<p><A NAME="an_7:32">7:32</A>&nbsp;Y Fariseo sija jumungog na y linajyan taotao manafaesen pot estesija, ya y manmagas mamale yan y Fariseo sija manmanago ni ofisiat&#241;ija para umacone.</p> 
<p><A NAME="an_7:33">7:33</A>&nbsp;Enaomina si Jesus ileg&#241;a: Trabia didide na tiempo gaegue yo guiya jamyo, ya despues bae falag ayo y tumago yo.</p> 
<p><A NAME="an_7:34">7:34</A>&nbsp;Ynaligao yo, ya ti inseda yo; ya mano nae gaegue yo, jamyo ti si&#241;a manmamaela.</p> 
<p><A NAME="an_7:35">7:35</A>&nbsp;Entonses y Judio sija ileg&#241;ija entre sijaja: Para mano este, para ti si&#241;ajit tasoda g&#252;e? Mapos buente para y manmachapon sija anae mangaegue sija gui entalo y Griego sija, ya mamnanag&#252;e ni y Griego sija?</p> 
<p><A NAME="an_7:36">7:36</A>&nbsp;Jafa na sinangan na ayo y esta masangan: Inaligao yo ya ti inseda yo, ya mano nae gaegue yo, jamyo ti si&#241;a manmamaela.</p> 
<p><A NAME="an_7:37">7:37</A>&nbsp;&#182; Y uttimo na jaane, dangculo na jaanin gupot, si Jesus tumojgue, ya umagang ileg&#241;a: Yaguin y taotao guaja minajo umamaela guiya guajo, ya uguinem.</p> 
<p><A NAME="an_7:38">7:38</A>&nbsp;Ya y jumonggueyo, taeg&#252;ije y sinangan y Tinigue: y sanjalom&#241;a manmimilalag y sadog janom na lal&#226;l&#226;.</p> 
<p><A NAME="an_7:39">7:39</A>&nbsp;Jasangan este na sinangan pot y Espiritu, ni para uresibe ayo sija y manmanjonggue guiya g&#252;iya: sa trabia taya mananae ni Espiritu Santo, sa si Jesus ti rumesibe y minalag&#241;a,</p> 
<p><A NAME="an_7:40">7:40</A>&nbsp;Entonses palo gui linajyan taotao, manmanjungog nu este na sinangan, ileg&#241;ija: Sumenmagajet na este g&#252;iya y ayo na profeta.</p> 
<p><A NAME="an_7:41">7:41</A>&nbsp;Y palo ileg&#241;ija: Este g&#252;iya si ayo na Cristo: Y palo despues ileg&#241;ija: Jafa? guinin Galilea umamaela si Cristo?</p> 
<p><A NAME="an_7:42">7:42</A>&nbsp;Ti ileleg&#241;a y Tinigue, na si Cristo mamaela gui semiyan David, yan guinin y sengsong iya Betlehem anae sumaga si David?</p> 
<p><A NAME="an_7:43">7:43</A>&nbsp;Ya guaja inaguguat gui entalo linajyan taotao pot g&#252;iya.</p> 
<p><A NAME="an_7:44">7:44</A>&nbsp;Ya guaja guiya sija y manmalago na ujacone, lao taya uno si&#241;a minajalom canae&#241;a guiya g&#252;iya.</p> 
<p><A NAME="an_7:45">7:45</A>&nbsp;&#182; Ayonae y ofisiat sija manmalag y magas na mamale yan y Fariseo sija; ya ileg&#241;ija nu sija: Sajafa muna ti inchile g&#252;e mague?</p> 
<p><A NAME="an_7:46">7:46</A>&nbsp;Y ofisiat sija manmanope: Taya na taotao umadingan taeg&#252;ine.</p> 
<p><A NAME="an_7:47">7:47</A>&nbsp;Entonses y Fariseo sija maninepe: Jamyo locue manabag gui chalan?</p> 
<p><A NAME="an_7:48">7:48</A>&nbsp;Ada guaja palo y jumonggue g&#252;e gui magalaje sija pat y Fariseo sija?</p> 
<p><A NAME="an_7:49">7:49</A>&nbsp;Este sija na linajyan taotao ni ti jatungo y tinago sija, manmatdito.</p> 
<p><A NAME="an_7:50">7:50</A>&nbsp;Yleg&#241;a nu sija si Nicodemo (ayo y mato gui as Jesus antes g&#252;iya uno guiya sija),</p> 
<p><A NAME="an_7:51">7:51</A>&nbsp;Manjujusga un taotao y iyota na tinago, yaguin y finenana ti majungog guiya g&#252;iya ya matungo jafa y finatinas&#241;a?</p> 
<p><A NAME="an_7:52">7:52</A>&nbsp;Manmanope ya ileg&#241;ija nu g&#252;iya: Jago locue taotao Galilea? Aligao, ya unlie, cao guine Galilea taya nae cajulo profeta.</p> 
<p><A NAME="an_7:53">7:53</A>&nbsp;Manalo guato cada uno gui guima&#241;ija.</p> 
<p><A NAME="an_8:1">8:1</A>&nbsp;SI Jesus malag y egso Olibo.</p> 
<p><A NAME="an_8:2">8:2</A>&nbsp;Ya y taftaf gui egaan, tumalo guato gui templo ya todo y taotao sija manmato guiya g&#252;iya; ya g&#252;iya matachong g&#252;ije ya mamanag&#252;e nu sija.</p> 
<p><A NAME="an_8:3">8:3</A>&nbsp;Entonses y escriba yan y Fariseo sija, macocona un palaoan na masoda gui adulterio, ya mapolo g&#252;e gui entalo,</p> 
<p><A NAME="an_8:4">8:4</A>&nbsp;Yleg&#241;ija nu g&#252;iya: Maestro, estag&#252;e na palaoan, guine masoda gui adulterio, anae jafatinasja.</p> 
<p><A NAME="an_8:5">8:5</A>&nbsp;Y tinago Moises jatagojam na infagas ni y acho enao sija. Jago, jafa unsangan?</p> 
<p><A NAME="an_8:6">8:6</A>&nbsp;Este ileg&#241;ija, intienta g&#252;e para si&#241;a mafaaelag&#252;e. Lao si Jesus dumilog papa, manugue gui tano ni y calolot&#241;a.</p> 
<p><A NAME="an_8:7">8:7</A>&nbsp;Ya como sisigue mafaesen, manatunasg&#252;e ya ileg&#241;a nu sija: Yaguin uno guiya jamyo taeisao, fumagas nu y g&#252;iya, y finenana na acho.</p> 
<p><A NAME="an_8:8">8:8</A>&nbsp;Ya dumilog talo papa ya manugue gui tano ni y calolot&#241;a.</p> 
<p><A NAME="an_8:9">8:9</A>&nbsp;Ya anae manjungog sija, manjajanao juyong uno yan uno, matutujon gui mansenbijo asta y manuttimo; ya si Jesus sumaga yan y palaoan ni y gaegue gui entalo.</p> 
<p><A NAME="an_8:10">8:10</A>&nbsp;Ya cajulo si Jesus, ya ileg&#241;a nu g&#252;iya: Palaoan, mano nae mangaegue sija? taya ni uno nientensia jao?</p> 
<p><A NAME="an_8:11">8:11</A>&nbsp;Ya ileg&#241;a: Taya uno Se&#241;ot. Ya ileg&#241;a si Jesus: Guajo locue ti jusentensia jao: janao ya chamo unisao talo.</p> 
<p><A NAME="an_8:12">8:12</A>&nbsp;&#182; Mansinangane as Jesus talo ileg&#241;a nu sija: Guajo candet y tano: y dumalalag yo ti ufamocat gui jemjon; ya guajaja candet y lin&#226;l&#226;.</p> 
<p><A NAME="an_8:13">8:13</A>&nbsp;Enaomina y Fariseo sija ileg&#241;ija nu g&#252;iya: Jago guiya jagoja mananae testimonio lao ti magajet na testimoniomo.</p> 
<p><A NAME="an_8:14">8:14</A>&nbsp;Manope si Jesus, ileg&#241;a nu sija: Achoja guajoja manae testimonio nu guajo, magajet na testimoniojo; sa jutungo guine mano yo, yan para mano yo; lao jamyo ti intingo guine mano yo, yan para mano yo.</p> 
<p><A NAME="an_8:15">8:15</A>&nbsp;Jamyo pot y catne injisga; lao guajo ti jumusga ni jaye.</p> 
<p><A NAME="an_8:16">8:16</A>&nbsp;Yaguin guajo jumusga, y juisioco, g&#252;iya magajet; sa ti guajoja; lao guajo yan Tata ni tumago yo.</p> 
<p><A NAME="an_8:17">8:17</A>&nbsp;Junggan, ya esta matugue gui tinagomiyo na y testimonio y dos taotao, g&#252;iya magajet.</p> 
<p><A NAME="an_8:18">8:18</A>&nbsp;Guajo manae testimomio pot guajoja, yan manae yo testimonio si Tata ni tumago yo.</p> 
<p><A NAME="an_8:19">8:19</A>&nbsp;Entonses ileg&#241;ija nu guiya: Mano nae gaegue si Tatamo? Manope si Jesus: Ti intingo yo yan ti intingo y Tatajo; yaguin intingo yo, y Tatajo locue intingo.</p> 
<p><A NAME="an_8:20">8:20</A>&nbsp;Este na finijo jasangan si Jesus gui tesoro mamanag&#252;e gui templo; ya taya cumone g&#252;e; sa asta pago ti mafato y ora&#241;o.</p> 
<p><A NAME="an_8:21">8:21</A>&nbsp;&#182; Ya ileg&#241;a talo nu sija si Jesus: Guajo bae janao, ya inaligao yo, ya y isaomiyo nae infanmatae; mano yo guato, jamyo ti si&#241;a manmamaela.</p> 
<p><A NAME="an_8:22">8:22</A>&nbsp;Yleg&#241;ija entonses y Judio sija; Upuno maesa g&#252;e? sa ileg&#241;a mano yo guato, jamyo ti si&#241;a manmamaela.</p> 
<p><A NAME="an_8:23">8:23</A>&nbsp;Ya ileg&#241;a nu sija: Jamyo iyon sampapa, guajo iyon sanjilo; jamyo iyon este na tano; guajo ti iyon este na tano.</p> 
<p><A NAME="an_8:24">8:24</A>&nbsp;Pot enao jusangane jamyo na infanmatae gui isaomiyo; sa yaguin ti injenggue na guajo yo; y isaomiyo nae infanmatae.</p> 
<p><A NAME="an_8:25">8:25</A>&nbsp;Enao muna ileg&#241;ija nu g&#252;iya? Jago, jayejao? Si Jesus ileg&#241;a nu sija: Nae matutujon jusangane jamyo locue.</p> 
<p><A NAME="an_8:26">8:26</A>&nbsp;Megae na g&#252;inaja yo, para jusangane jamyo ya injisga jamyo: ya y tumago yo, g&#252;iya magajet; ya jafa y jiningogco guiya g&#252;iya, ayo sija jusangan gui tano.</p> 
<p><A NAME="an_8:27">8:27</A>&nbsp;Lao sija ti matungo na g&#252;iya y jacuentuse sija ni pot Tata.</p> 
<p><A NAME="an_8:28">8:28</A>&nbsp;Enaomina ileg&#241;a si Jesus: Ngaean nae infangajulo jamyo y Lajin taotao, ayo nae intingo na guajo yo, ya taya jufatitinas pot guajoja; lao jaftaemano si Tata fumanag&#252;e yo taeg&#252;ine jusangan.</p> 
<p><A NAME="an_8:29">8:29</A>&nbsp;Ya y tumagoyo, g&#252;iya gaegue guiya guajo; ti jadingo yo maesaja sa jufatitinas siempre minagof&#241;a.</p> 
<p><A NAME="an_8:30">8:30</A>&nbsp;Anae jasasangan este sija na g&#252;inaja megae jumonggueg&#252;e.</p> 
<p><A NAME="an_8:31">8:31</A>&nbsp;&#182; Ayo nae ileg&#241;a si Jesus ni Judio sija ni y jumonggue g&#252;e: Yaguin jamyo insisique y sumaga gui sinanganjo, jamyo manmagajet disipulujo;</p> 
<p><A NAME="an_8:32">8:32</A>&nbsp;Ya intingo y minagajet ya y minagajet inninafanlibre jamyo.</p> 
<p><A NAME="an_8:33">8:33</A>&nbsp;Manmanope as Jesus: Jame semiyan Abraham, ya ti infanma&#241;etbe ni jaye; jafa muna ilegmo: Jamyo unafanlibre?</p> 
<p><A NAME="an_8:34">8:34</A>&nbsp;Maninepe as Jesus: Magajet ya magajet jusangane jamyo, na todo ayo y fumatinas y isao, g&#252;iya tentago y isao.</p> 
<p><A NAME="an_8:35">8:35</A>&nbsp;Ya y tentago ti usago gui guima para todo tiempo; lao y laji&#241;a sumaga para todo y tiempo.</p> 
<p><A NAME="an_8:36">8:36</A>&nbsp;Yaguin y Lajin Yuus munafanlibre jamyo, entonses magajet na manlibre jamyo.</p> 
<p><A NAME="an_8:37">8:37</A>&nbsp;Guajo jutungo na jamyo semiyan Abraham; lao manmalago jamyo para inpino yo; sa y sinanganjo ti omlat guiya jamyo.</p> 
<p><A NAME="an_8:38">8:38</A>&nbsp;Guajo y liniijo gui as Tata jusasangan, ya jamyo y jiningogmiyo gui as tatanmiyo infatitinas.</p> 
<p><A NAME="an_8:39">8:39</A>&nbsp;Manmanope ya ileg&#241;ija nu g&#252;iya: Si Abraham tatata. Si Jesus ileg&#241;a nu sija: Yaguin famaguon Abraham jamyo; y chechon Abraham infatinas jamyo.</p> 
<p><A NAME="an_8:40">8:40</A>&nbsp;Lao manmalago jamyo pago para inpino yo, taotao na jagas jusangane jamyo ni magajet, ayo y jujungog gui as Yuus; si Abraham ti fumatinas este.</p> 
<p><A NAME="an_8:41">8:41</A>&nbsp;Jamyo infatitinas y finatinas tatanmiyo. Yleg&#241;ija nu g&#252;iya: Jame ti fina&#241;agon &#225;bale; un tataja guajajit, si Yuusja.</p> 
<p><A NAME="an_8:42">8:42</A>&nbsp;Yleg&#241;a si Jesus nu sija: Yaguin si Yuus tatanmiyo, magajet na inguflie yo; sa guajo jumuyong yan mato yo guinin as Yuus; ti jumuyong yo guinin guajoja, lao g&#252;iya tumago yo.</p> 
<p><A NAME="an_8:43">8:43</A>&nbsp;Jafa muna ti intingo y sinanganjo? Sa ti si&#241;a injingog y finojo.</p> 
<p><A NAME="an_8:44">8:44</A>&nbsp;Jamyo iyon tatanmiyo anite: jamyo ya y guin&#226;umabale y tatanmiyo intatanga na infatinas. G&#252;iya y mamuno desde y tutujo&#241;a; ya ti sumaga gui minagajet, sa taya minagajet gaegue guiya g&#252;iya. Yaguin jasangan mandague, y iyo&#241;a jasangan; sa dacon g&#252;e, ya tatan dacon g&#252;e.</p> 
<p><A NAME="an_8:45">8:45</A>&nbsp;Ya ti injenggue yo, sa jusangane jamyo ni magajet.</p> 
<p><A NAME="an_8:46">8:46</A>&nbsp;Jaye guiya jamyo ucombense yo ni y isao? Yaguin jusangan y magajet, pot jafa muna jamyo ti injenggue yo?</p> 
<p><A NAME="an_8:47">8:47</A>&nbsp;Y iyon Yuus, y sinangan Yuus jajungog; ya pot este na rason jamyo ti injijingog, sa ti iyon Yuus jamyo.</p> 
<p><A NAME="an_8:48">8:48</A>&nbsp;Manmanope entonses y Judio sija, ya ileg&#241;ija nu guiya: Ti mauleg y sinanganmame, na jago taotao Samaria, ya gaeanite jao?</p> 
<p><A NAME="an_8:49">8:49</A>&nbsp;Manope si Jesus: Guajo tae anite yo; lao juonra si Tata, ya jamyo indesonra yo.</p> 
<p><A NAME="an_8:50">8:50</A>&nbsp;Ya guajo ti umaliligao inenrajo; guaja ayo na umaliligao ya jajujusga.</p> 
<p><A NAME="an_8:51">8:51</A>&nbsp;Magajet y magajet jusangane jamyo: Yaguin y taotao jaadaje y sinanganjo, ti ulie finatae para taejinecog.</p> 
<p><A NAME="an_8:52">8:52</A>&nbsp;Entonses y Judio sija ileg&#241;ija nu g&#252;iya. Pago nae intingo na gaeanite jao. Si Abraham matae yan y profeta sija; ya jago sumangan: Yanguin y taotao jaadaje y sinanganjo, ti ulie finatae para taejinecog.</p> 
<p><A NAME="an_8:53">8:53</A>&nbsp;Jago dangculo&#241;a qui si tatanmame as Abraham ni esta matae? Yan y profeta manmatae. Jaye jao fumatinas namaesa?</p> 
<p><A NAME="an_8:54">8:54</A>&nbsp;Manope si Jesus: Yaguin junamalagyo maesa, y minalagjo taya guaja; g&#252;iya si Tata y numanamalag yo: ya ilegmiyo na g&#252;iya si Yuusmiyo.</p> 
<p><A NAME="an_8:55">8:55</A>&nbsp;Ya ti intingo g&#252;e, lao guajo tumungo g&#252;e; yaguin ilegco na ti jutungo g&#252;e, dacon yo parejo yan jamyo mandacon: lao jutungo g&#252;e yan juadaje y sinangan&#241;a.</p> 
<p><A NAME="an_8:56">8:56</A>&nbsp;Si Abraham, tatanmiyo mumagof sa jalie y jaanijo; ya anae jalie ninamagof.</p> 
<p><A NAME="an_8:57">8:57</A>&nbsp;Pot este ileg&#241;ija nu g&#252;iya y Judio sija: Asta pago taya jao sincuenta a&#241;os, ya unlie si Abraham?</p> 
<p><A NAME="an_8:58">8:58</A>&nbsp;Yleg&#241;a nu sija si Jesus: Magajet ya magajet jusagane jamyo, antes qui si Abraham, esta guajo.</p> 
<p><A NAME="an_8:59">8:59</A>&nbsp;Manma&#241;ule entonses acho, para umadagas g&#252;e: lao si Jesus mapos gui templo, ti matungo.</p> 
<p><A NAME="an_9:1">9:1</A>&nbsp;ANAE malofan gui sanmenan, jalie un taotao na bachet desde y mafa&#241;ago&#241;a.</p> 
<p><A NAME="an_9:2">9:2</A>&nbsp;Ya mafaesen g&#252;e ni y disipulo&#241;a ileg&#241;ija: Rabi, jaye umisao, este na taotao pat y ma&#241;aena&#241;a, para que umafa&#241;ago bachet?</p> 
<p><A NAME="an_9:3">9:3</A>&nbsp;Manope si Jesus: Ti umisao este na taotao ni sija manaena&#241;a lao para y finatinas Yuus ya ufafanue guiya g&#252;iya.</p> 
<p><A NAME="an_9:4">9:4</A>&nbsp;Tanesesita na infatitinas y checho ayo y tumago yo mientras y jaane; sa an mato y puenge, taya si&#241;a machocho.</p> 
<p><A NAME="an_9:5">9:5</A>&nbsp;Anae gagaegue yo gui jilo y tano, y candet y tano guajoja.</p> 
<p><A NAME="an_9:6">9:6</A>&nbsp;Munjayan jasangan este, tumola gui tano, ya jafatinas fache nu y tela, ya y fache japalae y atadog y bachet,</p> 
<p><A NAME="an_9:7">9:7</A>&nbsp;Ya ileg&#241;a nu g&#252;iya: Janao fagase jao gui estanque Siloe (Ya cumequeileg&#241;a, tinago). Enao mina maposg&#252;e ya fagase g&#252;e, ya anae tumalo guato este manlie.</p> 
<p><A NAME="an_9:8">9:8</A>&nbsp;Pot este y tiguang&#241;a sija yan ayo y guinin manmalie antes, ya matungo na ampmam na mangagagao limos&#241;a, ileg&#241;ija: Ada ti este g&#252;iya ayo y matatachong ya gagao?</p> 
<p><A NAME="an_9:9">9:9</A>&nbsp;Guaja sija sumangan: G&#252;iya este; ya guaja palo sija sumangan: Ale, lao parejo yan g&#252;iya. Lao g&#252;iyaja ileg&#241;a: Guajo yo.</p> 
<p><A NAME="an_9:10">9:10</A>&nbsp;Ya ileg&#241;ija nu g&#252;iya: Jaf taemano mababa&#241;a y atadogmo?</p> 
<p><A NAME="an_9:11">9:11</A>&nbsp;Manope ya ileg&#241;a: Ayo na taotao, naan&#241;a si Jesus, g&#252;iya fumatinas y fachae ya palae y atadogco, ya ileg&#241;a nu guajo: Janao falag y estanque Siloe ya unfagase jao! Mapos yo ya jufagase yo ya juresibe y liniijo.</p> 
<p><A NAME="an_9:12">9:12</A>&nbsp;Ya ileg&#241;ija nu g&#252;iya: Manggue yuje? Yleg&#241;a: Ti jutungo.</p> 
<p><A NAME="an_9:13">9:13</A>&nbsp;&#182; Macone guato gui Fariseo sija y guinin manbachet.</p> 
<p><A NAME="an_9:14">9:14</A>&nbsp;Ya ayo na jaane sabado anae si Jesus jafatinas y fachae, ya jababa y atadog&#241;a sija.</p> 
<p><A NAME="an_9:15">9:15</A>&nbsp;Y Fariseo sija locue mafaesen g&#252;e talo: Jafa muna manlie g&#252;e. Ya ileg&#241;a nu sija: Janaye ni fachae y sanjilo gui atadogco, ya jufagase yo, ya manlie yo.</p> 
<p><A NAME="an_9:16">9:16</A>&nbsp;Ya palo gui Fariseo sija ileg&#241;ija: Este na taotao ti g&#252;iya guinin as Yuus, sa ti jaadaje y sabado. Lao palo sija ileg&#241;ija: Jafa muna si&#241;a un taotao ni gaeisao, jafatitinas taemanoja y se&#241;at sija? Ya guaja dibision gui entalo&#241;ija.</p> 
<p><A NAME="an_9:17">9:17</A>&nbsp;Yleg&#241;ija talo ni bachet: Jago, jafa ilegmo nu g&#252;iya, ya esta mababa pot g&#252;iya y atadogmo sija? Ya ileg&#241;a: Profetag&#252;e.</p> 
<p><A NAME="an_9:18">9:18</A>&nbsp;Ayo nae y Judio sija, ti majonggue y esta masangan na g&#252;iya, y guinin bachet, ya esta jarisibe y linii&#241;a, asta que nae maagange y ma&#241;aena y bachet ni esta jarisibe linii&#241;a.</p> 
<p><A NAME="an_9:19">9:19</A>&nbsp;Ya manmafaesen ileg&#241;ija: Este patgonmiyo ni ilegmiyo bachet guinin y mafa&#241;ago&#241;a? Ya jafa pago ninamanlie?</p> 
<p><A NAME="an_9:20">9:20</A>&nbsp;Manope y tata ya, ileg&#241;ija: Yntingo na este patgonmame, ya bachet guinin y mafa&#241;ago&#241;a:</p> 
<p><A NAME="an_9:21">9:21</A>&nbsp;Lao jaftaemano pago na manliig&#252;e, ti intingo; pat jaye bumaba y atadog&#241;a, ti intingo; faesen g&#252;e; guaja sacan&#241;a: G&#252;iya usangan pot g&#252;iyaja namaesa.</p> 
<p><A NAME="an_9:22">9:22</A>&nbsp;Este sija ileg&#241;ija si ma&#241;aena&#241;a, sa manmaa&#241;ao ni y Judio sija: sa unoja na jinaso gui entalo y Judio sija, na yaguin guaja sumangan na g&#252;iya si Cristo, umayute g&#252;e gui sanjiyong y sinagoga.</p> 
<p><A NAME="an_9:23">9:23</A>&nbsp;Pot este ileg&#241;ija sija ma&#241;aena&#241;a: Gauja saca&#241;a; faesen g&#252;e.</p> 
<p><A NAME="an_9:24">9:24</A>&nbsp;Enao mina sija maagange talo y taotao ni y guinin bachet, ya ileg&#241;ija nu guiya: Nae minalag si Yuus: Jita tumungo na este na taotao g&#252;iya taotao isao g&#252;e.</p> 
<p><A NAME="an_9:25">9:25</A>&nbsp;Entonses manope yuje: Cao taotao isao g&#252;e, ti jutungo; unoja jugoftungo; na guajo, guinin bachet yo, ya pago manlie yo.</p> 
<p><A NAME="an_9:26">9:26</A>&nbsp;Entonses ileg&#241;ija talo: Jafa finatinas&#241;a nu jago? Jaftaemano jababa y atadogmo?</p> 
<p><A NAME="an_9:27">9:27</A>&nbsp;Maninepe sija: Jusangane jamyo esta, ya ti injingog: Jafa muna manmalago jamyo injingog talo? Ada manmalago jamyo buente locue disipulu&#241;a?</p> 
<p><A NAME="an_9:28">9:28</A>&nbsp;Entonses janafanmamajlao ya ileg&#241;ija: Jago disipulu&#241;a; ya jame disipulon Moises!</p> 
<p><A NAME="an_9:29">9:29</A>&nbsp;Jame intingo na si Yuus guinin jasangan pot si Moises; lao este na taotao ti intingo taotao mano g&#252;e.</p> 
<p><A NAME="an_9:30">9:30</A>&nbsp;Manope y taotao ya ileg&#241;a nu sija: Jafa na namanman este, ya ti intingo jamyo taotao mano; ya g&#252;iya bumaba y atadogco!</p> 
<p><A NAME="an_9:31">9:31</A>&nbsp;Jame intingo na si Yuus ti jajungog y manisao; yaguin guaja maa&#241;ao as Yuus ya jaosgue y minalago&#241;a, este jiningog.</p> 
<p><A NAME="an_9:32">9:32</A>&nbsp;Guinin y tutujon y tano, taya nae majungog, ni uno mababa atadog&#241;a ni mafa&#241;ago bachet.</p> 
<p><A NAME="an_9:33">9:33</A>&nbsp;Yaguin este ti guine as Yuus, ti si&#241;a jafatinas jafa.</p> 
<p><A NAME="an_9:34">9:34</A>&nbsp;Sija manmanope ileg&#241;ija nu g&#252;iya: Jago mafa&#241;ago jao gui isao sija! Ada jago fumanag&#252;e jam? Ya mayute juyong.</p> 
<p><A NAME="an_9:35">9:35</A>&nbsp;&#182; Jajungog si Jesus na mayute juyong, ya anae jasoda, ileg&#241;a: Unjonggue y Lagin Yuus?</p> 
<p><A NAME="an_9:36">9:36</A>&nbsp;Manope g&#252;e ya ileg&#241;a: Jaye enao Se&#241;ot, para guajo umajonggue g&#252;e?</p> 
<p><A NAME="an_9:37">9:37</A>&nbsp;Yleg&#241;a nu g&#252;iya si Jesus: Esta unlie g&#252;e ya ayo y umadingangange jao, g&#252;iya g&#252;e.</p> 
<p><A NAME="an_9:38">9:38</A>&nbsp;Ya ileg&#241;a: Jujonggue, Se&#241;ot. Ya jaadora g&#252;e.</p> 
<p><A NAME="an_9:39">9:39</A>&nbsp;Yleg&#241;a si Jesus: Guajo pot juisio mamaela yo g&#252;ine gui jilo y tano, para y ti manmanlilie, ufanmanlie; ya y manmanlie, ayo sija ufanbachet.</p> 
<p><A NAME="an_9:40">9:40</A>&nbsp;Ya manmanjungog y ayo na Fariseo sija ni y mangaegue guiya g&#252;iya ya ileg&#241;ija nu g&#252;iya: Jame locue, manbachet jam?</p> 
<p><A NAME="an_9:41">9:41</A>&nbsp;Yleg&#241;a nu sija si Jesus: An mojon manbachet jamyo, taya isaomiyo; pago nae insasangan, talie; enao mina isaomiyo gagaegue.</p> 
<p><A NAME="an_10:1">10:1</A>&nbsp;MAGAJET ya magajet y jusangane jamyo, na ti jumalon gui pettan y guelat y quinilo sija, lao ucajulo gui otro lugat, ayo y ladron yan saque.</p> 
<p><A NAME="an_10:2">10:2</A>&nbsp;Ya y jumalom gui petta, g&#252;iya y pastot y quinilo.</p> 
<p><A NAME="an_10:3">10:3</A>&nbsp;Ya pot guiya g&#252;iya y magas y petta; ya y quinilo sija jajungog y inagang&#241;a: ya y ga&#241;a quinilo sija jaagang pot y naana, ya jacone sija gui san jiyong.</p> 
<p><A NAME="an_10:4">10:4</A>&nbsp;Anae jacone mapos y todo iyo&#241;a sija, g&#252;iya jumanao gui sanmena&#241;ija: ya quinilo sija madalalag g&#252;e, sa matungo y inagang&#241;a.</p> 
<p><A NAME="an_10:5">10:5</A>&nbsp;Lao y taotao juyong, sija ti madalalag g&#252;e, lao manmalago guato guinin mena&#241;a: sa ti jatungo y inagang&#241;a ni taotaoj uyong sija.</p> 
<p><A NAME="an_10:6">10:6</A>&nbsp;Este na acomparasion mansinangane as Jesus: lao sija ti jatungo jafa sija mansingane sija.</p> 
<p><A NAME="an_10:7">10:7</A>&nbsp;&#182; Mantinalugua as Jesus ya ileg&#241;a nu sija: Magajet ya magajet y jusangane jamyo, na guajo pottan y quinilo sija.</p> 
<p><A NAME="an_10:8">10:8</A>&nbsp;Todo y manmamaela antes que guajo, ladron yan saque sija: ya ti manmanjungog y quinilo sija.</p> 
<p><A NAME="an_10:9">10:9</A>&nbsp;Guajo y petta: ya y jumalom guiya guajo, g&#252;iya umasatba, y ujalom yan ujuyong ya usoda y pasto.</p> 
<p><A NAME="an_10:10">10:10</A>&nbsp;Y saque ti umamaela yaguin ti para ufa&#241;aque yan ufamuno, yan uyulang; guajo mamaela para uguaja lin&#226;l&#226;&#241;ija yan para uguaja y dangculo na <i>lin&#226;l&#226;&#241;ija.</i></p> 
<p><A NAME="an_10:11">10:11</A>&nbsp;Guajo y mauleg na pastot: ya y mauleg na pastot y lin&#226;l&#226;&#241;a japolo pot y quinilo sija.</p> 
<p><A NAME="an_10:12">10:12</A>&nbsp;Ya y taotao nii maapapase, ya ti pastot; ya ti ga&#241;a y quinilo sija, an jalie y lobo ni y mamaela, japolo y quinilo sija ya malago guato; ya y lobo maquinene ya manchinalapon sija quinilo:</p> 
<p><A NAME="an_10:13">10:13</A>&nbsp;Malago guato g&#252;e sa g&#252;iya taotao nii maapapase ya taya inadaji&#241;a ni y quinilo sija.</p> 
<p><A NAME="an_10:14">10:14</A>&nbsp;Guajo y mauleg na pastot: sa jutungo y iyoco, ya y iyoco matungo yo.</p> 
<p><A NAME="an_10:15">10:15</A>&nbsp;Taeg&#252;ije y Tata jatungo yo, taeg&#252;ijija locue guajo jutungo y tata; ya jupolo y lin&#226;l&#226;jo pot y quinilo sija.</p> 
<p><A NAME="an_10:16">10:16</A>&nbsp;Ya guajayo palo quinilo locue ni taeg&#252;e g&#252;ine na colat, ayo sija locue nesesita yo juchule, ya sija ujajungog y inagangjo; ya uguaja un manadanquinilo yan un pastot.</p> 
<p><A NAME="an_10:17">10:17</A>&nbsp;Pot enao na jaguaeya yo si Tata, sa jupolo y lin&#226;l&#226;jo, para uchule talo.</p> 
<p><A NAME="an_10:18">10:18</A>&nbsp;Taya munajanao guiya guajo, lao jupolo pot guajo na maesa. Guaja yo ninasi&#241;ajo para jupolo yan guajayo ninasi&#241;ajo para jutalo chumule. Este na tinago juresibe guine y Tatajo.</p> 
<p><A NAME="an_10:19">10:19</A>&nbsp;&#182; Ya guaja inaguaguat gui entalo y Judio sija pot este na sinagan sija.</p> 
<p><A NAME="an_10:20">10:20</A>&nbsp;Ya megae sija ileg&#241;ija: Biju guaja g&#252;e, ya babag&#252;e; sa jafa inicungog g&#252;e?</p> 
<p><A NAME="an_10:21">10:21</A>&nbsp;Yleg&#241;ija y palo: Este na sinagan ti sija iyon y biju: Ada si&#241;a y biju ubaba y atadog y manbachet?</p> 
<p><A NAME="an_10:22">10:22</A>&nbsp;&#182; Ya anae mafatitnas y guipot y inefresengumayuus, guiya Jerusalem, ya ayo na tiempo manenggeng.</p> 
<p><A NAME="an_10:23">10:23</A>&nbsp;Ya si Jesus mapos malag y templo, gui corredot Salomon.</p> 
<p><A NAME="an_10:24">10:24</A>&nbsp;Ya manetnon guato guiya g&#252;iya y Judio sija ya ileg&#241;ija nu g&#252;iya: Asta ngaean nae unnabuebuente y antita? Yaguin jago yuje na Cristo, sangan ni claro.</p> 
<p><A NAME="an_10:25">10:25</A>&nbsp;Maninepe as Jesus: Guajo jagas jusangane jamyo ya ti injenggue: y checho ni y jufatinas gui naan Tata, estesija manmannanae testimonio nu guajo.</p> 
<p><A NAME="an_10:26">10:26</A>&nbsp;Lao jamyo ti injenggue, sa ti jamyo quinilojo; (taeg&#252;ine guinin jusangane jamyo).</p> 
<p><A NAME="an_10:27">10:27</A>&nbsp;Y gajo quinilo sija jajungog y inagangjo; ya jutungo sija; ya sija madalalag yo.</p> 
<p><A NAME="an_10:28">10:28</A>&nbsp;Ya guajo junae sija lin&#226;l&#226;&#241;ija taejinecog; ya para todo y tiempo taya nae ufanmalingo ya ni jaye ufaninamot sija gui canaejo.</p> 
<p><A NAME="an_10:29">10:29</A>&nbsp;Si Tata ni unaeyo, dangculo&#241;a qui todo; ya taya gaesisi&#241;a para uamot sija gui canae y Tatajo.</p> 
<p><A NAME="an_10:30">10:30</A>&nbsp;Guajo yan si Tata, jame unoja.</p> 
<p><A NAME="an_10:31">10:31</A>&nbsp;&#182; Tumalo manma&#241;ule acho y Judio sija, para umafagas g&#252;e.</p> 
<p><A NAME="an_10:32">10:32</A>&nbsp;Maninepe as Jesus: Megae manmauleg na finatinas jufanue jamyo guine as Tatajo; pot jafa na checho&#241;a inquequefagas yo ni y acho? </p> 
<p><A NAME="an_10:33">10:33</A>&nbsp;Maope g&#252;e ni Judio sija ileg&#241;ija: Pot y mauleg na chechomo ti infagas jao; lao pot ayo y chatfino contra si Yuus; sa jago, taotaojao, mama Yuusjao.</p> 
<p><A NAME="an_10:34">10:34</A>&nbsp;Maninepe as Jesus: Taeg&#252;e g&#252;i tinigue gui tinagonmiyo, Guajo umalog: Yuus jamyo?</p> 
<p><A NAME="an_10:35">10:35</A>&nbsp;Yaguin manmafanaan Yuus, sija na mamaela gui jilo&#241;ija y finijo Yuus (ya y tinigue ti si&#241;a maipe);</p> 
<p><A NAME="an_10:36">10:36</A>&nbsp;Ylegmiyo ni ayo y jaconsagra y Tata ya matgo guato gui tano: Jago chumatfino as Yuus, sa jusangan: Guajo Lajin Yuus?</p> 
<p><A NAME="an_10:37">10:37</A>&nbsp;Yaguin jufatitinas y ti iyon Tata, munga injenggue yo.</p> 
<p><A NAME="an_10:38">10:38</A>&nbsp;Lao yaguin jufatinas, achogja ti injenggue yo, jenggue y checho sija: para si&#241;a jamyo intingo ya injenggue na si Tata gaegue guiya guajo, ya guajo gaegue guiya Tata.</p> 
<p><A NAME="an_10:39">10:39</A>&nbsp;Ya japrocucura talo para umaconeg&#252;e: lao g&#252;iya mapos gui canae&#241;ija.</p> 
<p><A NAME="an_10:40">10:40</A>&nbsp;Tumalo guato talo gui otro bandan Jordan, ayo na lugat nae finenana managpapange si Juan; ya sumaga g&#252;ije.</p> 
<p><A NAME="an_10:41">10:41</A>&nbsp;Ya megae manmato guiya g&#252;iya ya ileg&#241;ija: Si Juan magajet na ni un se&#241;at jafatinas; ya magajet todo y sinangan Juan nu este na taotao jumuyong magajet.</p> 
<p><A NAME="an_10:42">10:42</A>&nbsp;Ya megae manmanjonggue g&#252;ije nu g&#252;iya.</p> 
<p><A NAME="an_11:1">11:1</A>&nbsp;ESTABA entonses malango un taotao, naan&#241;a si Lasaro, taotao Betania, un songsong iyon Maria yan si Marta chelu&#241;a.</p> 
<p><A NAME="an_11:2">11:2</A>&nbsp;Si Maria uje y pumalae ingg&#252;ente y Se&#241;ot, ya jasaosao y adeng&#241;a ni y gaponilu&#241;a, ya y chelu&#241;a, as Lasaro, estaba malango.</p> 
<p><A NAME="an_11:3">11:3</A>&nbsp;Manmanago y ma&#241;elu&#241;a famalaoan guiya g&#252;iya ileg&#241;ija: Se&#241;ot, estag&#252;e, ayo y unguaeya esta malango.</p> 
<p><A NAME="an_11:4">11:4</A>&nbsp;Ya jajungog si Jesus, ileg&#241;a: Este na chetnot ti g&#252;iya y para matae, lao para minalag gui as Yuus, para y Lajin Yuus umaonra pot g&#252;iya.</p> 
<p><A NAME="an_11:5">11:5</A>&nbsp;Ya jaguaeya si Jesus si Marta yan y chelu&#241;a yan si Lasaro.</p> 
<p><A NAME="an_11:6">11:6</A>&nbsp;Anae jajungog, na estaba malango, ayo na tiempo sumagag&#252;e dos dias g&#252;ije na lugat anae gaegue.</p> 
<p><A NAME="an_11:7">11:7</A>&nbsp;Ya despues di este ileg&#241;a ni y disipulu&#241;a: Nije tafanmalag Judea talo.</p> 
<p><A NAME="an_11:8">11:8</A>&nbsp;Yleg&#241;ija nu g&#252;iya y disipulo sija: Rabi, pago didide nae maquequechague jao ni Judio sija na unmafagas ni y acho: Ada untalo guato g&#252;ije?</p> 
<p><A NAME="an_11:9">11:9</A>&nbsp;Manope si Jesus: Taya y un jaane dose ora? y jumajanao gui jaane, ti si&#241;a matompo, sa manlilie y candet este na tano.</p> 
<p><A NAME="an_11:10">11:10</A>&nbsp;Ya y jumajanao an puenge, matompo, sa taya candet guiya g&#252;iya.</p> 
<p><A NAME="an_11:11">11:11</A>&nbsp;Jasangan estesija, ya despues di este ileg&#241;a nu sija: Lasaro, amigonmame maego: ya bae janao para uyayajo gui maego&#241;a.</p> 
<p><A NAME="an_11:12">11:12</A>&nbsp;Entonses ileg&#241;ija nu g&#252;iya y disipulosija: Se&#241;ot, yaguin maego, mauleg jumuyong.</p> 
<p><A NAME="an_11:13">11:13</A>&nbsp;Ya jasangan este si Jesus gui tinatae&#241;a: sija jajaso na umadingan na dumescansa&#241;ae&#241;aejon gui maego&#241;a.</p> 
<p><A NAME="an_11:14">11:14</A>&nbsp;Ayo nae si Jesus ileg&#241;a claro nu sija: Lasaro, g&#252;iya matae.</p> 
<p><A NAME="an_11:15">11:15</A>&nbsp;Magof yo sa taeg&#252;e yo g&#252;ije, pot causa y jamyo, para injenggue; nitafanmalag y ya g&#252;iya.</p> 
<p><A NAME="an_11:16">11:16</A>&nbsp;Si Tomas, ayo y naan&#241;a si Didimo, ileg&#241;a nu y otro disipulo sija: ufanmalagjit locue, nije tafanmatae yan g&#252;iya.</p> 
<p><A NAME="an_11:17">11:17</A>&nbsp;Mato si Jesus ya jasoda na estaba cuatro na jaane gui naftan.</p> 
<p><A NAME="an_11:18">11:18</A>&nbsp;Y Betania jijot guiya Jerusalem, buente quince na estadio.</p> 
<p><A NAME="an_11:19">11:19</A>&nbsp;Ya megae na Judio sija manmato gui as Marta ya si Maria para uconsuela pot y chelu&#241;ija.</p> 
<p><A NAME="an_11:20">11:20</A>&nbsp;Entonses si Marta, anae jajungog na si Jesus mamamaela, jajanao g&#252;e para urisibe: ya estaba si Maria matatachong gui guima.</p> 
<p><A NAME="an_11:21">11:21</A>&nbsp;Pot enao si Marta ileg&#241;a as Jesus: Se&#241;ot yaguin mojon gaeguejao g&#252;ine y chelujo ti umatae.</p> 
<p><A NAME="an_11:22">11:22</A>&nbsp;Lao jutungo pago, todo y ungagao si Yuus, ninaejao as Yuus.</p> 
<p><A NAME="an_11:23">11:23</A>&nbsp;Yleg&#241;a si Jesus nu g&#252;iya: Ucajulo talo y chelumo.</p> 
<p><A NAME="an_11:24">11:24</A>&nbsp;Si Marta ileg&#241;a nu g&#252;iya: Guajo jutungo na ucajulo gui quinajulon manmatae gui uttimo na jaane.</p> 
<p><A NAME="an_11:25">11:25</A>&nbsp;Yleg&#241;a nu g&#252;iya si Jesus: Guajo y quinajulon manmatae yan y lin&#226;l&#226;; ayo y jumonggue yo, achogja esta matae, ul&#226;l&#226; talo;</p> 
<p><A NAME="an_11:26">11:26</A>&nbsp;Ya todo ayo y l&#226;l&#226; ya jumonggue yo, ti umatae para todo y tiempo. Unjonggue este?</p> 
<p><A NAME="an_11:27">11:27</A>&nbsp;Yleg&#241;a nu g&#252;iya: Si Se&#241;ot, guinin jujonggue na jago ayo na Cristo, Lajin Yuus, g&#252;iya na para umamaela gui tano.</p> 
<p><A NAME="an_11:28">11:28</A>&nbsp;Anae munjayan jasangan este, mapos ya jaagang gui secreto si Maria chelu&#241;a, ileg&#241;a: Si Maestro estag&#252;e ya inagagangejao.</p> 
<p><A NAME="an_11:29">11:29</A>&nbsp;Anae jajungog, cajulo gusisija ya jumanao asta guiya g&#252;iya.</p> 
<p><A NAME="an_11:30">11:30</A>&nbsp;(Ya asta pago ti mafato si Jesus gui sengsong, lao gaegue g&#252;ije na lugat anae si Marta jagas sineda g&#252;e.)</p> 
<p><A NAME="an_11:31">11:31</A>&nbsp;Entonces y Judiosija na manestaba gui guima yan g&#252;iya, y maconsuela g&#252;e, anae jalie si Maria cajulo gusisija ya mapos, madalalag g&#252;e, pinelo&#241;ija na ufalag y naftan para utanges g&#252;ije.</p> 
<p><A NAME="an_11:32">11:32</A>&nbsp;Ya si Maria anae mato gui lugat anae estaba si Jesus ya jalie, japodong gui adeng&#241;a, ya ileg&#241;a: Se&#241;ot yaguin gaeguejao g&#252;ine ti umatae y chelujo.</p> 
<p><A NAME="an_11:33">11:33</A>&nbsp;Anae si Jesus jalie na tumatanges, yan y Judio sija ni manamamamaela yan g&#252;iya manatanges, umugong gui espiritu, ya inestotba,</p> 
<p><A NAME="an_11:34">11:34</A>&nbsp;Ya ileg&#241;a: Mano nae unpolo g&#252;e? Ileg&#241;ija nu g&#252;iya: Se&#241;ot, maela ya unlie.</p> 
<p><A NAME="an_11:35">11:35</A>&nbsp;Si Jesus tumanges.</p> 
<p><A NAME="an_11:36">11:36</A>&nbsp;Yleg&#241;ija entonses y Judio sija: Estag&#252;e, taeg&#252;enao jaguflie g&#252;e!</p> 
<p><A NAME="an_11:37">11:37</A>&nbsp;Lao palo guiya sija ileg&#241;ija: Ti si&#241;a este na ubaba y atadog y bachet, fatinas ni este ti umatae?</p> 
<p><A NAME="an_11:38">11:38</A>&nbsp;Ya si Jesus jaumugong talo guiya g&#252;iya, ya mato gui naftan. G&#252;iya un liyang ya mapoluye un acho gui sanjilo&#241;a.</p> 
<p><A NAME="an_11:39">11:39</A>&nbsp;Yleg&#241;a si Jesus: Najanao y acho. Si Marta, chelun y matae, ileg&#241;a nu g&#252;iya: Se&#241;ot, mutong esta, sa finatae cuatro na jaane.</p> 
<p><A NAME="an_11:40">11:40</A>&nbsp;Si Jesus ileg&#241;a nu g&#252;iya: Ti guinin jusangane jao na guin manjonggue jao, unlie y minalag Yuus.</p> 
<p><A NAME="an_11:41">11:41</A>&nbsp;Ayo nae sija janajanao y acho, Ya si Jesus tumalag julo ya ileg&#241;a: Tata, grasias junaejao sa guinin unjungog yo.</p> 
<p><A NAME="an_11:42">11:42</A>&nbsp;Ya guajo jutungo na siempre unjungungog yo; lao pot y linajyan taotao ni gaegue gui oriyajo, jusangan este, para ujajonggue na jagoyo tumago.</p> 
<p><A NAME="an_11:43">11:43</A>&nbsp;Anae munjayan jasangan este, umaagang ni dangculo na inagang: Lasaro maela juyong.</p> 
<p><A NAME="an_11:44">11:44</A>&nbsp;Entonses ayo y guine matae, jumuyong, magogode dos canae&#241;a yan y adeng nu y bendas; ya y mata&#241;a mafalulutan nu y sudario. Yleg&#241;a nu sija si Jesus: Pula ya inpilo ya ujanao.</p> 
<p><A NAME="an_11:45">11:45</A>&nbsp;&#182; Pot este megae na Judio sija na manmato gui as Maria ya jalie y finatinas Jesus, majonggue g&#252;e.</p> 
<p><A NAME="an_11:46">11:46</A>&nbsp;Lao guajo guiya sija na manmapos para Fariseo sija, ya jasangane sija y finatinas Jesus.</p> 
<p><A NAME="an_11:47">11:47</A>&nbsp;&#182; Ayo nae y manmagas y mamale yan y Fariseo sija, manda&#241;a ya janaetnon y sinedrio ya ileg&#241;ija: Jafa tafatinas? Sa este na taotao mamatitinas megae na se&#241;at sija?</p> 
<p><A NAME="an_11:48">11:48</A>&nbsp;Yaguin tapolo taeg&#252;enao, todo y taotao manmanjonggue guiya g&#252;iya: ya ufanmamaela y Romano sija ya u janajanao y sagata yan y tanota.</p> 
<p><A NAME="an_11:49">11:49</A>&nbsp;Lao si Caefas uno guiya sija, g&#252;iya magas na pale g&#252;ije na sacan, mansinangane: Jamyo ti intingo jafa!</p> 
<p><A NAME="an_11:50">11:50</A>&nbsp;Ni injaso na mauleg para jita sa un taotao matae pot y taotao sija, para munga na todo y nasion ufanmalingo.</p> 
<p><A NAME="an_11:51">11:51</A>&nbsp;Lao este ti jasangan guine g&#252;iyaja; lao g&#252;iya y magas na pale g&#252;ije na sacan ya japrofetisa na si Jesus umatae pot y nasion.</p> 
<p><A NAME="an_11:52">11:52</A>&nbsp;Ya ti pot ayoja na nasion; lao locue para ufanda&#241;a gui unoja y famaguon Yuus ni y jagas manmachalapon.</p> 
<p><A NAME="an_11:53">11:53</A>&nbsp;Ya desde ayo na jaane manafaesen entre para sija umapuno.</p> 
<p><A NAME="an_11:54">11:54</A>&nbsp;Ya si Jesus ti jumajanao gui publico gui entalo Judio sija; lao mapos g&#252;ije para y tano na jijot gui jalomtano, guiya un siuda na mafananaan Efraim; ya sumaga g&#252;e g&#252;ije yan y disipulu&#241;a.</p> 
<p><A NAME="an_11:55">11:55</A>&nbsp;&#182; Ya y pascuan Judio sija estaba jijot; ya megae gui tano mangajulo guiya Jerusalem antes di pascua para ujanagasgas sija.</p> 
<p><A NAME="an_11:56">11:56</A>&nbsp;Ya manmanaligao as Jesus, ya manadingan entre sija gui templo, ya ileg&#241;ija: Jafa jinasonmiyo, nu g&#252;iya, ti umamaela gui guipot.</p> 
<p><A NAME="an_11:57">11:57</A>&nbsp;Ya y prinsipin y mamale sija yan y Fariseo manmanae tinago na yaguin jaye tumungo mano nae gaegue, umasangan para inquene g&#252;e.</p> 
<p><A NAME="an_12:1">12:1</A>&nbsp;AYO na tiempo, saes na jaane antes de pascua, si Jesus malag Betania anae estaba si Lasaro, ayo y guinin matee, ya si Jesus munacajulo guine y entelo manmatae.</p> 
<p><A NAME="an_12:2">12:2</A>&nbsp;Ya manmanmatinas g&#252;ije un sena, ya si Marta ma&#241;e&#241;etbe; ya si Lasaro, g&#252;iya uno gui entalo sija na manmatatachong gui lamasa yan g&#252;iya.</p> 
<p><A NAME="an_12:3">12:3</A>&nbsp;Ayo nae si Maria jachule un libra na ingg&#252;ente, gasgas na natda, guefguaguan, ya japalae y adeng Jesus, ya jasaosao y adeng&#241;a nu gaponulu&#241;a; ya bula y guima ni pao ingg&#252;ente.</p> 
<p><A NAME="an_12:4">12:4</A>&nbsp;Ayo nae ileg&#241;a uno gui disipulu&#241;a, si Judas Iscariote lajin Simon, ayo y umintrega g&#252;e,</p> 
<p><A NAME="an_12:5">12:5</A>&nbsp;Jafa mina ti mabende este na ingg&#252;ente pot tres siento denario na salape, ya unumae y mamobble?</p> 
<p><A NAME="an_12:6">12:6</A>&nbsp;Este ileg&#241;a, ti pot inadaji&#241;a ni mamobble; lao pot guiya y saque, ya guaja y betsa&#241;a, ya jachuchule ayo y sinajguan&#241;a.</p> 
<p><A NAME="an_12:7">12:7</A>&nbsp;Enaomina ileg&#241;a si Jesus, Polo g&#252;e, para ayo na jaane nae majafot yo, na uadaje este.</p> 
<p><A NAME="an_12:8">12:8</A>&nbsp;Sa y mamobble siempre gagaegue guiya jamyo; lao guajo taeg&#252;eyo guiya jamyo.</p> 
<p><A NAME="an_12:9">12:9</A>&nbsp;&#182; Entonses, dangculo na linajyan taotao, gui Judio sija, jatungo na gaegue g&#252;e g&#252;ije, ya manmato, ti pot causan si Jesusja, lao locue para umalie si Lasaro ni guinin janacajulo guine y entelo manmatae.</p> 
<p><A NAME="an_12:10">12:10</A>&nbsp;Ya manafaesen entre sija, manmagas y mamale sija, para umapuno locue si Lasaro.</p> 
<p><A NAME="an_12:11">12:11</A>&nbsp;Sa pot causa di g&#252;iya, megae na Judio sija manmalag ayo ya manmanjonggue gui as Jesus.</p> 
<p><A NAME="an_12:12">12:12</A>&nbsp;&#182; Ynagpa&#241;a na jaane, dangculo na linajyan taotao, y manmato gui guipot, anae majungog na si Jesus mato guiya Jerusalem,</p> 
<p><A NAME="an_12:13">12:13</A>&nbsp;Manma&#241;ule ni y ramas y trongcon palma ya manmapos para umaresibe g&#252;e ya manaagang: Osana! Dichoso g&#252;e ni mamamaela ni y naan y Se&#241;ot, y Ray Israel!</p> 
<p><A NAME="an_12:14">12:14</A>&nbsp;Ya anae jasoda si Jesus un patgon na bulico, matachong gui jilo&#241;a; taeg&#252;ije y matugue:</p> 
<p><A NAME="an_12:15">12:15</A>&nbsp;Chamo maa&#241;ao, jago jagan Sion! estag&#252;e y Raymo na mato, matatachong gui jilo un patgon bulico.</p> 
<p><A NAME="an_12:16">12:16</A>&nbsp;Y finenana, y disipulo&#241;a ti jatungo estesija; lao y tiempo anae si Jesus esta cumajulo gui langet, entonses manmajaso na estesija este matugue nu g&#252;iya, ya sija guinin manmafatinas este sija yan g&#252;iya.</p> 
<p><A NAME="an_12:17">12:17</A>&nbsp;Y linajyan taotao na estaba ma&#241;isija, anae jaagang juyong si Lasaro gui naftan, ya janacajulo gui entalo manmatae, janae testimonio nu g&#252;iya.</p> 
<p><A NAME="an_12:18">12:18</A>&nbsp;Pot enao locue y linajyan taotao manmato ya maresibe g&#252;e, sa majungog na munjayan jafatinas este na se&#241;at.</p> 
<p><A NAME="an_12:19">12:19</A>&nbsp;Pot enao Fariseo sija ileg&#241;ija entre sija: Lie na taya probechonmiyo: Estag&#252;e na todo gui jilo y tano manjanao ya dalalag g&#252;e.</p> 
<p><A NAME="an_12:20">12:20</A>&nbsp;&#182; Ya guaja sija na taotao Griego ni gui ayo sija na mangajulo para uadodora gui guipot:</p> 
<p><A NAME="an_12:21">12:21</A>&nbsp;Ayo sija manmato gui as Felipe taotao Betsaida guiya Galilea, ya magagao g&#252;e, ileg&#241;ija: Se&#241;ot, manmalagojam inlie si Jesus!</p> 
<p><A NAME="an_12:22">12:22</A>&nbsp;Mato si Felipe ya jasangane si Andres; ya mamaela si Andres yan si Felipe masangane si Jesus.</p> 
<p><A NAME="an_12:23">12:23</A>&nbsp;&#182; Ya si Jesus maninepe ileg&#241;a: Y ora mato na y Lajin taotao uresibe y minalag&#241;a.</p> 
<p><A NAME="an_12:24">12:24</A>&nbsp;Magajet ya magajet jusangane jamyo, na y granon trigo ni ti upodong gui tano, ya umatae, g&#252;iya namaesa sumaga; yaguin matae megae na tinegcha uchule.</p> 
<p><A NAME="an_12:25">12:25</A>&nbsp;Y gumaeya y lin&#226;l&#226;&#241;a ufinalaguaejon; y chumatlie y lin&#226;l&#226;&#241;a g&#252;ine gui tano, pinipilanja y taejinecog na jaane.</p> 
<p><A NAME="an_12:26">12:26</A>&nbsp;Yaguin guaja y somesetbe yo, udalalag yo; ya mano nae gaegue yo, ayo locue nae ugaegue y somesetbe yo. Yaguin guaja y somesetbe yo, si Tata uenenra g&#252;e.</p> 
<p><A NAME="an_12:27">12:27</A>&nbsp;Pago lebog y antijo: Ya jafa quentosjo? Tata nalibre yo pago na ora! Lao pot este mato yo g&#252;ine na ora.</p> 
<p><A NAME="an_12:28">12:28</A>&nbsp;Tata, namalag y naanmo! Pot enao mato guine y langet un inagang, ileg&#241;a: Estaba junamalag, ya bae junamalag otro biaje.</p> 
<p><A NAME="an_12:29">12:29</A>&nbsp;Y linajyan taotao na mangaegue ya injingog ileg&#241;ija: guinin julo este. Palo ileg&#241;ija: Un angjet sumangane g&#252;e.</p> 
<p><A NAME="an_12:30">12:30</A>&nbsp;Ynepe as Jesus ya ileg&#241;a: Ti mato este na inagang pot y causaco lao pot y causanmiyo.</p> 
<p><A NAME="an_12:31">12:31</A>&nbsp;Pago gaegue y juisio nu este na tano. Pago y magas este na tano umayute juyong.</p> 
<p><A NAME="an_12:32">12:32</A>&nbsp;Ya guajo, yaguin guajo umajatsayo guine y tano, jucone todo para guajoja.</p> 
<p><A NAME="an_12:33">12:33</A>&nbsp;Ya este masangan para umatungo jafa na finatae nae umatae.</p> 
<p><A NAME="an_12:34">12:34</A>&nbsp;Ynepe&#241;a y linajyan taotao: Jame injingog y lay na si Cristo ugaegue para todo y tiempo. Jafa mina unsangan: Na y Lajin taotao nesesita umajatsa? Jaye g&#252;e este Lajin taotao?</p> 
<p><A NAME="an_12:35">12:35</A>&nbsp;Ayo nae si Jesus ileg&#241;a nu sija: Didide na tiempo y candet ugaegue gui entalonmiyo. Fanmamocat mientras guaguaja y candet para jamyo, sa no sea infanguinacha ni y jemjom; sa y jumajanao gui jemjom, ti jatungo para mano nae y jinanao&#241;a.</p> 
<p><A NAME="an_12:36">12:36</A>&nbsp;Mientras guaguaja y candet para jamyo, fanmanjonggue ni y candet, para unfamaguon y candet jamyo. Estesija jasangan si Jesus, ya mapos ya umatog pot sija.</p> 
<p><A NAME="an_12:37">12:37</A>&nbsp;&#182; Lao achogja jafatinas megae na se&#241;at gui menan&#241;ija ti majonggue g&#252;e.</p> 
<p><A NAME="an_12:38">12:38</A>&nbsp;Para umacumple y sinangan ni ileg&#241;a si Isaias profeta: Se&#241;ot, jaye jumonggue y sinanganta? Ya y canae y Se&#241;ot, jaye guinin munamalie?</p> 
<p><A NAME="an_12:39">12:39</A>&nbsp;Pot este mina ti si&#241;a sija majonggue, sa tomalo jasangan si Isaias:</p> 
<p><A NAME="an_12:40">12:40</A>&nbsp;Janafanbachet y atadog&#241;ija, ya janamajetog y coraso&#241;ija: Sa ti manmalie ni y atadog&#241;ija, ni ujatungo ni y corason&#241;ija, ya sigue mama&#241;otsot, ya guajo juamte sija.</p> 
<p><A NAME="an_12:41">12:41</A>&nbsp;Estesija jasangan si Isaias, anae jalie minalag&#241;a ya inadingane.</p> 
<p><A NAME="an_12:42">12:42</A>&nbsp;&#182; Pago na tiempo achogja megae na taotao senmagas, jumonggue gue; lao pot causa y Fariseo sija, ti masangan claro, na no sea mayute gui sinagoga.</p> 
<p><A NAME="an_12:43">12:43</A>&nbsp;Pot jafa muna manmalago sija y inenra y taotao, qui y inenra guine as Yuus.</p> 
<p><A NAME="an_12:44">12:44</A>&nbsp;&#182; Si Jesus umagang ileg&#241;a: Y jumonggue yo, guajoja, ti jajonggue lao ayo y tumago yo.</p> 
<p><A NAME="an_12:45">12:45</A>&nbsp;Y umatan yo, g&#252;iya umatan y tumago yo.</p> 
<p><A NAME="an_12:46">12:46</A>&nbsp;Mato yo gui jilo y tano parejoja y candet, para todo ayo y jumonggue yo, ti sumaga gui jemjom.</p> 
<p><A NAME="an_12:47">12:47</A>&nbsp;Y jumungog y sinanganjo ya ti jajonggue, guajo ti jujusga; sa ti mato yo para jufanjusga gui tano, lao para junafanlibre y tano.</p> 
<p><A NAME="an_12:48">12:48</A>&nbsp;Ya y rumechasa yo ya ti rumesibe y sinanganjo, guaja ujinisga g&#252;e: Y sinangan ni jusangan, g&#252;iya ufanjusga g&#252;ije uttimo na jaane.</p> 
<p><A NAME="an_12:49">12:49</A>&nbsp;Sa ti guinin juadingan namaesa; lao si Tata ni tumago yo, g&#252;iya numae yo tinago ni para jusangan yan y para jucuentos.</p> 
<p><A NAME="an_12:50">12:50</A>&nbsp;Ya jutungo na y tinago&#241;a, g&#252;iya lin&#226;l&#226; taejinecog: enaomina ayo sija jusangan; taeg&#252;ije si Tata guinin jasangane yo, taeg&#252;ijeja jusasangan.</p> 
<p><A NAME="an_13:1">13:1</A>&nbsp;YA antes di y guipot pascua, jatungo si Jesus na y ora&#241;a esta mato para ujanao g&#252;ine na tano para y Tata, esta jaguaeya y iyo&#241;a sija ni mangaegue g&#252;ine gui tano, ya jaguaeya sija asta y jinecog.</p> 
<p><A NAME="an_13:2">13:2</A>&nbsp;Y sena munjayan ya y anite esta jumalom gui corason Judas Iscariote, lajin Simon, ni umentrega g&#252;e;</p> 
<p><A NAME="an_13:3">13:3</A>&nbsp;Ya jatungo si Jesus na y Tata jagasja janae todo ni g&#252;inaja gui canae&#241;a, ya mato g&#252;e guinin as Yuus, ya as Yuus guaguato;</p> 
<p><A NAME="an_13:4">13:4</A>&nbsp;Cajulo gui sena ya janajanao y magago&#241;a, ya jachule un toaya, ya jaafuyut g&#252;iya namaesa.</p> 
<p><A NAME="an_13:5">13:5</A>&nbsp;Anae esta munjayan este, janaye y janom gui palangana diquique, ya jatutujon fumagase y adeng y disipulo sija, ya jasaosao nu y toaya na jaafuyut g&#252;e.</p> 
<p><A NAME="an_13:6">13:6</A>&nbsp;Ayo nae malag as Simon Pedro; ya este ileg&#241;a nu g&#252;iya: Se&#241;ot jago fumagase y adengjo?</p> 
<p><A NAME="an_13:7">13:7</A>&nbsp;Manope si Jesus ya ileg&#241;a nu g&#252;iya: Y jufatitinas ti untungo pago; lao ti ampmam untungo.</p> 
<p><A NAME="an_13:8">13:8</A>&nbsp;Si Pedro ileg&#241;a nu g&#252;iya: Ti unfagase y adengjo ni ngaean! Ynepe as Jesus: Yaguin ti jufagase jao taepattemo guiya guajo.</p> 
<p><A NAME="an_13:9">13:9</A>&nbsp;Yleg&#241;a nu g&#252;iya si Simon Pedro: Se&#241;ot, ti adengjoja, lao locue asta y canaejo yan y ilujo.</p> 
<p><A NAME="an_13:10">13:10</A>&nbsp;Si Jesus ileg&#241;a nu g&#252;iya: Y esta mafagase, ti guaelaye yaguin adeng&#241;a esta mafagase, lao esta gasgas todo. Ya jamyo mangasgas pago, achogja ti todos.</p> 
<p><A NAME="an_13:11">13:11</A>&nbsp;Sa esta matungo jaye uje y umentrega g&#252;e; pot enao ileg&#241;a: Ti mangasgas jamyo todos.</p> 
<p><A NAME="an_13:12">13:12</A>&nbsp;&#182; Anae munjayan manfinagase y adeng&#241;ija, jachule y magago&#241;a ya tumalo matachong otro biaje, ya mansinangane: Yntingo y finatinasjo?</p> 
<p><A NAME="an_13:13">13:13</A>&nbsp;Jamyo infanaan yo Maestro yan Se&#241;ot: ya y sinanganmiyo mauleg; sa guajo yo.</p> 
<p><A NAME="an_13:14">13:14</A>&nbsp;Yaguin guajo Se&#241;otmiyo yan Maestronmiyo, guinin jufagase y adengmiyo, debe jamyo locue infanafagase y adengmiyo uno yan otro.</p> 
<p><A NAME="an_13:15">13:15</A>&nbsp;Sa un ejemplo junae jamyo, sa taemanoja guajo jufatinase jamyo, jamyo locue infatitinas.</p> 
<p><A NAME="an_13:16">13:16</A>&nbsp;Magajet ya magajet jusangane jamyo: Y tintago ti g&#252;iya magas&#241;a na y senot&#241;a; ni y matago, ti g&#252;iya magas&#241;a na y tumago g&#252;e.</p> 
<p><A NAME="an_13:17">13:17</A>&nbsp;Yaguin intingo este sija na g&#252;inaja, mandichoso jamyo yaguin infatitinas,</p> 
<p><A NAME="an_13:18">13:18</A>&nbsp;&#182; Ti umadingan yo nu jamyo todo: guajo tumungo sija y inayigco; lao para umacumple y tinigue sija: Y chumocho pan yan guajo, g&#252;iya cumajulo contra guajo y dedego&#241;a.</p> 
<p><A NAME="an_13:19">13:19</A>&nbsp;Desde pago jusangane jamyo antes di ujuyong, para yaguin jumujuyong, injenggue na guajo yo.</p> 
<p><A NAME="an_13:20">13:20</A>&nbsp;Magajet ya magajet jusangane jamyo, na y rumesibe y tinagojo, jaresibe yo; ya y rumesibe yo, jaresibe y tumago yo.</p> 
<p><A NAME="an_13:21">13:21</A>&nbsp;Anae munjayan jasangan <i>si Jesus</i> este, inigong&#241;a si Jesus jinalom&#241;a, ya janae testimonio ya ileg&#241;a: Magajet ya magajet jusangane jamyo, na uno guiya jamyo unintrega yo.</p> 
<p><A NAME="an_13:22">13:22</A>&nbsp;Y disipulo sija manaatan entre sija uno yan otro ya ti matungo jaye umadingan.</p> 
<p><A NAME="an_13:23">13:23</A>&nbsp;Y uno gui disipulu&#241;a na guiniflie as Jesus, estaba umaason gui pechon Jesus.</p> 
<p><A NAME="an_13:24">13:24</A>&nbsp;Ayo nae si Simon Pedro fumatinas se&#241;at nu este, para umafaesen jaye uje na umadingan.</p> 
<p><A NAME="an_13:25">13:25</A>&nbsp;Ayo nae, y umaason gui jilo pechon Jesus ileg&#241;a nu g&#252;iya: Se&#241;ot jaye uje?</p> 
<p><A NAME="an_13:26">13:26</A>&nbsp;Enaomina manope si Jesus: Ayo uje ni junafotgue ni pan ya junae g&#252;e. Ya janafotgon y pan, ya janae si Judas Iscariote, lajin Simon.</p> 
<p><A NAME="an_13:27">13:27</A>&nbsp;Anae munjayan y quinano&#241;a ni y pan fotgon, si Satanas jumalom guiya g&#252;iya. Entonses si Jesus sinangane: Fatinas guse y finatinasmo.</p> 
<p><A NAME="an_13:28">13:28</A>&nbsp;Ni uno, guiya sija na mangaegue gui lamasa, tumungo pot jafa na umasangane.</p> 
<p><A NAME="an_13:29">13:29</A>&nbsp;Pinelo&#241;ija y palo guiya sija, sa si Judas na gaebetsa, na si Jesus sumangane: Fajan y g&#252;inaja na mannesesitajit para y guipot; pat ufanmanae y mamobble.</p> 
<p><A NAME="an_13:30">13:30</A>&nbsp;Ya g&#252;iya, guinin ma&#241;ule y pan fotgon, enseguidas mapos; ya esta puenge.</p> 
<p><A NAME="an_13:31">13:31</A>&nbsp;&#182; Pot enao, anae esta mapos g&#252;e, ileg&#241;a si Jesus: Pago y Lajin taotao rumesisibe y minalag&#241;a, ya si Yuus rumesibe y minalag&#241;a guiya g&#252;iya.</p> 
<p><A NAME="an_13:32">13:32</A>&nbsp;Ya si Yuus minamalag g&#252;e guiya g&#252;iya; ya enseguidas unamalag g&#252;e.</p> 
<p><A NAME="an_13:33">13:33</A>&nbsp;Mandiquique na fumaguon, ti juapmam guiya jamyo; ya inaligao yo; ya taeg&#252;enoja jusangane y Judio sija: Mano yo guato, jamyo ti si&#241;a manmamaela; taemanoja pago jusangane jamyo.</p> 
<p><A NAME="an_13:34">13:34</A>&nbsp;Un tinago nuebo junae jamyo, na infanguaeya uno yan otro entre jamyo; taeg&#252;ije yan guajo juguaeya jamyo, ya jamyo locue infanguaeya uno yan otro entre jamyo.</p> 
<p><A NAME="an_13:35">13:35</A>&nbsp;Ya pot este todo y taotao ufanmatungo na jamyo disipulujo, yaguin infanguaeya uno yan otro entre jamyo.</p> 
<p><A NAME="an_13:36">13:36</A>&nbsp;Si Simon Pedro ileg&#241;a nu g&#252;iya: Se&#241;ot, para mano jao? Ynepe as Jesus: Mano yo guato, ti si&#241;a jao pago undalalag yo, lao ti apmam undalalag yo.</p> 
<p><A NAME="an_13:37">13:37</A>&nbsp;Yleg&#241;a nu g&#252;iya si Pedro: Se&#241;ot, sa jafa na ti si&#241;a judalalag jao pago? jupolo y lin&#226;l&#226;jo guiya jago.</p> 
<p><A NAME="an_13:38">13:38</A>&nbsp;Ynepe as Jesus: Unpolo y lin&#226;l&#226;mo guiya guajo? Magajet ya magajet jusangane jao, na ti uoo y gayo asta tiempo na undague yo tres biaje!</p> 
<p><A NAME="an_14:1">14:1</A>&nbsp;CHAMIYO ninafa&#241;achatsaga corasonmiyo: injenggue si Yuus, jenggue yo locue.</p> 
<p><A NAME="an_14:2">14:2</A>&nbsp;Y guima Tatajo nae guaja megae na sagayan: yaguin ti utaeg&#252;ine mojon jagas jusagane jamyo. Bae jujanao ya jufamauleg y saga para jamyo.</p> 
<p><A NAME="an_14:3">14:3</A>&nbsp;Yaguin jumanao yo ya jufamauleg y saga para jamyo, jumamaela talo mague ya jucone jamyo yan guajo; sa manoja yo nae sumaga, ayoja locue jamyo.</p> 
<p><A NAME="an_14:4">14:4</A>&nbsp;Ya mano yo guato, intingo y chalan.</p> 
<p><A NAME="an_14:5">14:5</A>&nbsp;Yleg&#241;a nu g&#252;iya si Tomas: Se&#241;ot, ti intingo para mano jao; ya jafa taemano tungomame nu y chalan?</p> 
<p><A NAME="an_14:6">14:6</A>&nbsp;Yleg&#241;a nu g&#252;iya si Jesus: Guajo y chalan, yan y minagajet, yan y lin&#226;l&#226;; taya malag y Tata, yan ti pot guajo.</p> 
<p><A NAME="an_14:7">14:7</A>&nbsp;Yaguin guinin intingoyo, mojon intingo locue y Tatajo; ya desde pago intingo g&#252;e ya inlie g&#252;e.</p> 
<p><A NAME="an_14:8">14:8</A>&nbsp;Yleg&#241;a nu guiya si Felipe: Se&#241;ot, fanue jam nu y Tata ya basta para jame.</p> 
<p><A NAME="an_14:9">14:9</A>&nbsp;Yleg&#241;a nu g&#252;iya si Jesus: Megae na tiempo na manjita, ya asta pago ti untungo yo Felipe? Y lumiiyo, jaliija y Tata. Ya jafa muna ilegmo: Fanue jam nu y Tata?</p> 
<p><A NAME="an_14:10">14:10</A>&nbsp;Ti unjonggue na guajo gaegue gui as Tata, ya y Tata gaegue guiya guajo? Sa y finijo nu y jusasangan, ti jusasangan pot guajoja; lao y Tata nu y sumasasaga guiya guajo, ayo fumatinas y checho&#241;a sija.</p> 
<p><A NAME="an_14:11">14:11</A>&nbsp;Jenggue na gaegue yo gui as Tata, ya y Tata gaegue guiya guajo: yaguin ti pot este, jenggueyo pot y checho sija.</p> 
<p><A NAME="an_14:12">14:12</A>&nbsp;Magajet ya magajet y jusangane jamyo: Y jumonggueyo, y checo nu y juchog&#252;e, g&#252;iya chumog&#252;e locue; ya mas dangculo na chocho qui este jachog&#252;e; sa jujanao para as Tata.</p> 
<p><A NAME="an_14:13">14:13</A>&nbsp;Ya todo y ingagao pot y naanjo, bae jufatinas, sa y Tata uresibe minalag&#241;a nu y Laji&#241;a.</p> 
<p><A NAME="an_14:14">14:14</A>&nbsp;Jafaja y ingagaoyo pot y naanjo, bae jufatinas ayo.</p> 
<p><A NAME="an_14:15">14:15</A>&nbsp;Yaguin inguaeya yo, inadaje y tinagojo.</p> 
<p><A NAME="an_14:16">14:16</A>&nbsp;Sa bae jutayuyut si Tata ya infanninae otro Consoladot para ugaegue guiya jamyo na taejinecog.</p> 
<p><A NAME="an_14:17">14:17</A>&nbsp;G&#252;iya y Espiritun minagajet nu y tano ti si&#241;a umaresibe; sa ti malie g&#252;e, ya ti matungo g&#252;e; lao jamyo intingo g&#252;e; sa sumaga yan jamyo, ya ugaegue guiya jamyo.</p> 
<p><A NAME="an_14:18">14:18</A>&nbsp;Ti judingo jamyo g&#252;etfano: jumamaela guiya jamyo.</p> 
<p><A NAME="an_14:19">14:19</A>&nbsp;Dididija talo, y tano ti uliiyo; lao jamyo inliija yo; sa l&#226;l&#226;yo, ya infanl&#226;l&#226;ja locue.</p> 
<p><A NAME="an_14:20">14:20</A>&nbsp;G&#252;ije na jaane umasusede na intingo na gaegueyo gui as Tata, ya jamyo guiya guajo ya guajo guiya jamyo.</p> 
<p><A NAME="an_14:21">14:21</A>&nbsp;Y guaja y tinagojo ya jaadadaje, ayo yo gumaeya; ya y gumaeya yo, ug&#252;inaeya as Tata, ya juguaeya g&#252;e; ya jufanueg&#252;e nu guajo mamaesa.</p> 
<p><A NAME="an_14:22">14:22</A>&nbsp;Yleg&#241;a nu g&#252;iya si Judas, ti si Iscariote: Se&#241;ot, jafa muna unfanue jam nu jago namaesa ya ti unfanue y tano?</p> 
<p><A NAME="an_14:23">14:23</A>&nbsp;Inepe as Jesus ya ileg&#241;a nu g&#252;iya: Jaye yo y gumaeya, uadaje y sinanganjo; ya ug&#252;inaeya as Tata, ya jame infatoig&#252;e g&#252;e ya insagaye g&#252;e.</p> 
<p><A NAME="an_14:24">14:24</A>&nbsp;Y ti gumaeya yo, ti jaadaje y sinanganjo; ya y sinangan nu y injingog, ti sinanganjo, lao iyon y Tata ni tumago yo.</p> 
<p><A NAME="an_14:25">14:25</A>&nbsp;Estesija jusagane jamyo anae manjijita.</p> 
<p><A NAME="an_14:26">14:26</A>&nbsp;Lao ayo y Consoladat y Espiritu Santo; nu si Tata utinago pot y naanjo, g&#252;iya infanfinanag&#252;e todosija, ya inninafanjajasoja todo y jusangane jamyo.</p> 
<p><A NAME="an_14:27">14:27</A>&nbsp;Pas jupoluye jamyo; y pasjo junae jamyo; ti taeg&#252;ine y ninaen y tano na ninaejo. Chamiyo ninafa&#241;achatsaga corasonmiyo ni infanmaa&#241;ao.</p> 
<p><A NAME="an_14:28">14:28</A>&nbsp;Jamyo jagas injingogja jafa y jusagane jamyo, bae jujano, ya jutalo g&#252;ine mague guiya jamyo. Yaguin inguaeya yo, magajet infanmagof, sa bae jujanao ya jufalag as Tata; sa si Tata dangculo&#241;a qui guajo.</p> 
<p><A NAME="an_14:29">14:29</A>&nbsp;Pago jagas jusangane jamyo antes qui umasusede, para yanguin jasusede, jamyo injenggue.</p> 
<p><A NAME="an_14:30">14:30</A>&nbsp;Desde pago na tiempo ti jucuentuse jamyo megae, sa y magalagen este na tano ufato, ya taya iyo&#241;a guiya guajo;</p> 
<p><A NAME="an_14:31">14:31</A>&nbsp;Lao y tano ujatungo na juguaeya si Tata, ya jaftaemanoja si Tata jasangane yo, ayo muna jufatinas. Fangajulo ya nije tafanjanao.</p> 
<p><A NAME="an_15:1">15:1</A>&nbsp;GUAJO y magajet na trongconubas ya si Tatajo g&#252;iya y magas y fangualuan.</p> 
<p><A NAME="an_15:2">15:2</A>&nbsp;Todo y ramas guiya guajo nu y taetinegcha, janajanao; ya todo ayo y ramas nu y gaetinegcha, janagasgas, para umegae tinegcha&#241;a.</p> 
<p><A NAME="an_15:3">15:3</A>&nbsp;Pago nae jamyo mangasgas pot y finijo nu y jusangane jamyo.</p> 
<p><A NAME="an_15:4">15:4</A>&nbsp;Fa&#241;aga guiya guajo, ya guajo guiya jamyo. Taeg&#252;ije y ramas ti si&#241;a ma&#241;ogcha g&#252;iya namaesa, yaguin ti sumaga gui trongconubas, parejoja yan jamyo yaguin ti infa&#241;aga guiya guajo.</p> 
<p><A NAME="an_15:5">15:5</A>&nbsp;Guajo y trongconubas, jamyo y ramas. Y sumaga guiya guajo, ya guajo guiya g&#252;iya, g&#252;iya ufa&#241;ogcha megae; sa apatte di guajo taya si&#241;a infatinas.</p> 
<p><A NAME="an_15:6">15:6</A>&nbsp;Yaguin un taotao ti sumaga guiya guajo, umanajanao g&#252;e parejoja yan y ramas, ya umalayo, ya jajojoca, ya japopolo gui guafe, ya ufanmasonggue.</p> 
<p><A NAME="an_15:7">15:7</A>&nbsp;Yaguin ma&#241;aga jamyo guiya guajo, ya y finojo sumaga guiya jamyo, infanmangagao todo y malagomiyo ya jufatinas para jamyo.</p> 
<p><A NAME="an_15:8">15:8</A>&nbsp;Este uninamalag si Tatajo, ya infanmanogcha megae; ya taeg&#252;enao jamyo y udisipulojo.</p> 
<p><A NAME="an_15:9">15:9</A>&nbsp;Taeg&#252;enao si Tata jaguaeya yo, guajo parejoja juguaeya jamyo locue; ya fa&#241;aga jamyo gui g&#252;inaeyaco.</p> 
<p><A NAME="an_15:10">15:10</A>&nbsp;Yaguin inadadaje y tinagojo sija, jamyo infa&#241;a&#241;aga gui g&#252;inaeyaco; parejoja yan guajo juadadaje y tinago y Tatajo ya sumasasaga yo gui g&#252;inaeya&#241;a.</p> 
<p><A NAME="an_15:11">15:11</A>&nbsp;Estesija jusangane jamyo, para minagofjo usaga guiya jamyo, ya y minagofmiyo ubula.</p> 
<p><A NAME="an_15:12">15:12</A>&nbsp;Este y tinagojo, na infanguaeya entre jamyo uno yan otro, calang y juguaeya jamyo.</p> 
<p><A NAME="an_15:13">15:13</A>&nbsp;Taya uno guaja g&#252;inaeya&#241;a mas dangculo qui este, na y taotao japolo y lin&#226;l&#226;fia pot y amigu&#241;a sija.</p> 
<p><A NAME="an_15:14">15:14</A>&nbsp;Jamyo y amigujo sija, yaguin infatinas jafa y jutago jamyo.</p> 
<p><A NAME="an_15:15">15:15</A>&nbsp;Ti jagasja jufanaan jamyo tentago sija, sa y tentago ti jatungo jafa checho y magas&#241;a; lao jufanaan jamyo amigo sija; sa todosija ni jujungog gui as Tata, junatungoja jamyo.</p> 
<p><A NAME="an_15:16">15:16</A>&nbsp;Ti jamyo umayig yo, lao guajo jamyo umayig ya jutago jamyo, na infanjanao ya infanmanogcha, ya y tinegchanmiyo usaga; sa todosija y ingagao si Tata pot y naanjo, g&#252;iya infanninae.</p> 
<p><A NAME="an_15:17">15:17</A>&nbsp;Estesija jutago jamyo, na infanaguaeya entre jamyo uno yan otro.</p> 
<p><A NAME="an_15:18">15:18</A>&nbsp;Yaguin manchinatlie jamyo nu y tano, intingoja na guajo finena chinatlie antes qui jamyo.</p> 
<p><A NAME="an_15:19">15:19</A>&nbsp;Yaguin iyon y tano jamyo y tano uguaeya iyo&#241;a: lao ti iyon y tano jamyo, ya guajo jamyo umayig gui tano, ayo muna manchinatlie jamyo nu y tano.</p> 
<p><A NAME="an_15:20">15:20</A>&nbsp;Jaso jamyo y sinangan ni munjayan jusangane jamyo: Y tentago ti dangculo&#241;a qui y magas&#241;a. Yaguin mapetsigue yo, infanmapetsigue jamyo locue; yaguin manadaje y sinanganjo, umanadaje y sinanganmiyo locue.</p> 
<p><A NAME="an_15:21">15:21</A>&nbsp;Lao todo estesija umafatinas guiya jamyo pot causan y naanjo; sa ti matungo ayo y tumagoyo.</p> 
<p><A NAME="an_15:22">15:22</A>&nbsp;Yaguin ti matoyo, ya ti jusangane sija, taya isao&#241;ija; lao pago taya escusa&#241;ija pot y isao&#241;ija.</p> 
<p><A NAME="an_15:23">15:23</A>&nbsp;Ayo y chumatlie yo, g&#252;iya chumatlie si Tata locue.</p> 
<p><A NAME="an_15:24">15:24</A>&nbsp;Yaguin ti jufatinas gui entalo&#241;ija chochosija na taya ni uno fumatinas, taya isao&#241;ija; lao pago esta jalie ya jachatlie yo yan si Tata.</p> 
<p><A NAME="an_15:25">15:25</A>&nbsp;Lao este ususede, sa para umacumple y sinangan nu y matugue gui tinago&#241;ija: sija chumatlie yo, sin jafa.</p> 
<p><A NAME="an_15:26">15:26</A>&nbsp;Lao yaguin mato y Consoladot, ni y junamamaela guinin as Tata, y Espiritu y minagajet nu y mamaela guinin as Tata, g&#252;iya infanninae testimonio pot guajo.</p> 
<p><A NAME="an_15:27">15:27</A>&nbsp;Ya jamyo locue infanmannae testimonio, sa guinin manjijita desde y tutujon&#241;a.</p> 
<p><A NAME="an_16:1">16:1</A>&nbsp;ESTESIJA jusangane jamyo para chamiyo, fanmatotompo.</p> 
<p><A NAME="an_16:2">16:2</A>&nbsp;Infanmayute juyong gui sinagoga sija; junggan, y tiempo ufato nae jayeja y pumuno jamyo, jinaso&#241;a na jafatinas y checho Yuus.</p> 
<p><A NAME="an_16:3">16:3</A>&nbsp;Ya estesija infanfinatinas, sa ti jatungo y Tata, ni guajo.</p> 
<p><A NAME="an_16:4">16:4</A>&nbsp;Ya estesija guinin jusangane jamyo, na yaguin ufato ayo na ora, injaso estesija, jaftaemanoja y jusangane jamyo.</p> 
<p><A NAME="an_16:5">16:5</A>&nbsp;Lao pago bae jujanao para ayo y tumago yo; ya taya uno guiya jamyo ufaesen yo: Para mano jao?</p> 
<p><A NAME="an_16:6">16:6</A>&nbsp;Lao pot y jusangane jamyo nu estesija y pinite esta bula y corasonmiyo.</p> 
<p><A NAME="an_16:7">16:7</A>&nbsp;Lao jusangane jamyo ni minagajet, na mauleg&#241;aja para jamyo na jujanao; sa yaguin ti jumanao yo, y Consoladot ti umamaela guiya jamyo; lao yaguin jumanao yo, junamamaela g&#252;e guiya jamyo.</p> 
<p><A NAME="an_16:8">16:8</A>&nbsp;Sa yaguin ufato g&#252;e, ujusga y tano ni isao yan y tininas yan y juisio:</p> 
<p><A NAME="an_16:9">16:9</A>&nbsp;Y isao sa sija ti majonggue yo;</p> 
<p><A NAME="an_16:10">16:10</A>&nbsp;Y tininas sa bae jujanao para y Tata, ya jocog nae inliiyo;</p> 
<p><A NAME="an_16:11">16:11</A>&nbsp;Y juisio sa y magas este y tano esta jajusga.</p> 
<p><A NAME="an_16:12">16:12</A>&nbsp;Guaja yo megae na g&#252;inaja trabia para jusangane jamyo; lao ti si&#241;a jamyo insingon pago.</p> 
<p><A NAME="an_16:13">16:13</A>&nbsp;Lao yaguin ufato ayo y Espiritun minagajet, g&#252;iya infanfinanue jamyo todo y minagajet; sa ti usangan pot g&#252;iyaja, lao todosija, jiningog&#241;a, ayosija usangan: yan ayosija y umasusede despues, inninafanmanatungo jamyo. </p> 
<p><A NAME="an_16:14">16:14</A>&nbsp;G&#252;iya ufannae yo minalag sa ma&#241;u&#241;ule y g&#252;inaja na guiya guajo ya ujasangane jamyo. </p> 
<p><A NAME="an_16:15">16:15</A>&nbsp;Todosija y g&#252;inajan Tata, iyoco; ayo mina, jusangan na ma&#241;u&#241;ule y g&#252;inaja na guiya guajo ya ujasangane jamyo.</p> 
<p><A NAME="an_16:16">16:16</A>&nbsp;Trabia dididija na tiempo, ti inlie yo talo; ya y otro biaje dididija na tiempo inlie yo.</p> 
<p><A NAME="an_16:17">16:17</A>&nbsp;Ya y palo disipulo ileg&#241;ija entre sija uno yan otro: Jafa muna ileg&#241;a este nu jita? Dididija na tiempo ti inlie yo; ya y otro biaje, dididija na tiempo inlie yo: sa bae jujanao para as Tata?</p> 
<p><A NAME="an_16:18">16:18</A>&nbsp;Ayo nae ileg&#241;ija: Jafa este muna ileg&#241;a? Dididija na tiempo? Ti tatungo jafa ileg&#241;a.</p> 
<p><A NAME="an_16:19">16:19</A>&nbsp;Lao jatungoja si Jesus na manmalago na umafaesen g&#252;e, ya ileg&#241;a nu sija: Manafaesen entre jamyo jafa y ilelegco: Dididija na tiempo ya ti inlie yo; ya otro biaje, dididija na tiempo inlie yo?</p> 
<p><A NAME="an_16:20">16:20</A>&nbsp;Magajet ya magajet y jusangane jamyo: infananges yan infanugung&#241;aejon, lao y tano umagof; ya jamyo infantriste, lao y tristenmiyo umabira para minagof.</p> 
<p><A NAME="an_16:21">16:21</A>&nbsp;Y palaoan yaguin para ufa&#241;ago guaja piniti&#241;a, sa mato y ora&#241;a; lao yaguin munjayan jafa&#241;ago y patgon, mafeta nu y piniti&#241;a, pot y minagof&#241;a na esta ma&#241;ago un taotao gui tano.</p> 
<p><A NAME="an_16:22">16:22</A>&nbsp;Pago jamyo locue magajet na infantriste; lao yaguin manaliijit talo, ufanmagof corasonmiyo, ya taya si&#241;a munajanao y minagofmiyo guiya jamyo.</p> 
<p><A NAME="an_16:23">16:23</A>&nbsp;Ayo na jaane ti infaesen yo ni jafa. Magajet y magajet y jusangane jamyo, todosija y ingagao y Tata, infanninae pot y naanjo.</p> 
<p><A NAME="an_16:24">16:24</A>&nbsp;Asta pago taya ingagagao pot y naanjo: gagao ya inresibi, ya ubula y minagofmiyo.</p> 
<p><A NAME="an_16:25">16:25</A>&nbsp;&#182; Estesija guinin jusangane jamyo gui acomparasion sija; lao ufato y ora na ti jusangane jamyo gui acomparasion sija, lao jusangane jamyo claro y g&#252;inajan Tata.</p> 
<p><A NAME="an_16:26">16:26</A>&nbsp;Ayo na jaane infanmangagao pot y naanjo: lao ada ti jusangane jamyo na guajo jutayuyute jamyo gui Tata;</p> 
<p><A NAME="an_16:27">16:27</A>&nbsp;Sa y Tata mang&#252;inaeya jamyo, sa esta inguaeya yo, ya injenggue na mamaela yo guinin as Yuus.</p> 
<p><A NAME="an_16:28">16:28</A>&nbsp;Mamaela yo guinin as Tata, ya matoyo gui tano: lao judingo talo y tano, sa bae janao para as Tata.</p> 
<p><A NAME="an_16:29">16:29</A>&nbsp;Y disipulu&#241;a ileg&#241;ija: Estag&#252;e, pago na unsangan claro, ya taya acomparasion unsangan.</p> 
<p><A NAME="an_16:30">16:30</A>&nbsp;Pago intingo na jago untungo todosija; ya ti unnesesita ni jaye unfinaesenjao: pot este injenggue na jago mamaela guinin as Yuus.</p> 
<p><A NAME="an_16:31">16:31</A>&nbsp;Maninepe sija as Jesus: Injenggue pago?</p> 
<p><A NAME="an_16:32">16:32</A>&nbsp;Estag&#252;e na ufato y ora, ya esta mato pago, na cada uno ujanao para y iyo&#241;a, ya indingo yo namaesaja; lao trabia ti guajoja namaesaja sa jumajame an Tata. </p> 
<p><A NAME="an_16:33">16:33</A>&nbsp;Estesija jusangane jamyo, para infangaepas guiya guajo. Infangaemas&#226;pet gui tano; lao mantiene y minatatnganmiyo, sa guajo esta jugana y tano.</p> 
<p><A NAME="an_17:1">17:1</A>&nbsp;ESTESIJA jasangan si Jesus ya tumalag jilo gui langet, ya ileg&#241;a: Tata, esta mato y ora; namalag y Lajimo, sa y Lajimo unninamalag locue.</p> 
<p><A NAME="an_17:2">17:2</A>&nbsp;Parejaja unnae g&#252;e ninasi&#241;a&#241;a para todo y catne; ya para todosija y unnae g&#252;e, g&#252;iya numae sija taejinecog na lin&#226;l&#226;.</p> 
<p><A NAME="an_17:3">17:3</A>&nbsp;Ya este yuje y taejinecog la lin&#226;l&#226;, na intingo jao, na unoja y magajet na Yuus; yan si Jesuscristo nu y jago tumago.</p> 
<p><A NAME="an_17:4">17:4</A>&nbsp;Esta junamalag jao gui tano, ya munjayan y chechojo nu y unnaeyo na juchog&#252;e.</p> 
<p><A NAME="an_17:5">17:5</A>&nbsp;Pago, jagoja Tata, unnamalag yo yan jago na maesa ni ayo na minalag anae estaba jumijita antes di y tano.</p> 
<p><A NAME="an_17:6">17:6</A>&nbsp;Esta jufanue nu y naanmo y taotao nu y unnae yo gui tano; sa iyomo, ya unnae yo; ya sija maadaje y sinanganmo.</p> 
<p><A NAME="an_17:7">17:7</A>&nbsp;Pago sija matungo na todosija y unnae yo, sija iyomo.</p> 
<p><A NAME="an_17:8">17:8</A>&nbsp;Sa y finijo sija ni y unnae yo, jusangane sija; ya jaresibe, yan jatungo magajet na mamaela yo guinin jago; ya jajonggue na jagoyo tumago.</p> 
<p><A NAME="an_17:9">17:9</A>&nbsp;Guajo jutayuyute sija; ti y tano jutayuyute, lao sija y unnaeyo, sa sija iyomo.</p> 
<p><A NAME="an_17:10">17:10</A>&nbsp;Ya todosija y iyomo, iyoco; ya y iyoco, iyomo; ya guajayo minalag guiya sija.</p> 
<p><A NAME="an_17:11">17:11</A>&nbsp;Pago taeg&#252;e yo gui tano, ya este sija mangaegue gui tano; ya mato yo guiya jago. Tata Santo adaje pot y naanmo, ayo sija y unnaeyo, para ufanunoja, parejo an jita.</p> 
<p><A NAME="an_17:12">17:12</A>&nbsp;Anae estaba yo manjajame gui tano, juadadajeja sija pot y naanmo; ayo sija ni y unnaeyo ya juadadajeja ya taya ni uno malilingo, lao unoja esta malingo, g&#252;iya patgon yinilang; para ujacumple y tinigue sija.</p> 
<p><A NAME="an_17:13">17:13</A>&nbsp;Lao pago mato yo iya jago; ya estesija jusasangan gui tano para y minagofjo ubula guiya sija.</p> 
<p><A NAME="an_17:14">17:14</A>&nbsp;Guajo guinin numae sija ni y sinanganmo; ya y tano manchinatlie sija; sa sija ti iyon y tano, parejoja yan guajo ti iyon y tano.</p> 
<p><A NAME="an_17:15">17:15</A>&nbsp;Ti jutayuyut jao na unnajanao gui tano, lao unadaje sija gui tinaelaye.</p> 
<p><A NAME="an_17:16">17:16</A>&nbsp;Sija ti iyon y tano, parejo yan guajo ti iyon y tano.</p> 
<p><A NAME="an_17:17">17:17</A>&nbsp;Nagasgas sija pot y minagajetmo; y sinanganmo g&#252;iya minagajet.</p> 
<p><A NAME="an_17:18">17:18</A>&nbsp;Taeg&#252;enao jago tumago yo gui tano, parejoja guajo locue munajutago sija gui tano.</p> 
<p><A NAME="an_17:19">17:19</A>&nbsp;Ya pot sija, juconsagra yo namaesa, para sija locue ufangasgas pot y minagajet.</p> 
<p><A NAME="an_17:20">17:20</A>&nbsp;Ta ti sijaja jutayuyute, lao ayo sija locue y jumonggue yo pot y sinangan&#241;ija.</p> 
<p><A NAME="an_17:21">17:21</A>&nbsp;Sa para todo sija ufanunoja; parejoja yan jago, Tata, gaegue jao guiya guajo, ya guajo gaegue guiya jago; sija locue ufanunoja guiya jita; para ujonggue y tano na jago tumago yo.</p> 
<p><A NAME="an_17:22">17:22</A>&nbsp;Ya y minalag nu y unnae yo, junae sija: para ufanunoja parejo yan jita unoja.</p> 
<p><A NAME="an_17:23">17:23</A>&nbsp;Guajo guiya sija, ya jago guiya guajo, para ufancabales gui unoja; ya para utungo y tano, na jago tumago yo, ya ung&#252;aeya sija, parejoja yan g&#252;inaeyamo nu guajo.</p> 
<p><A NAME="an_17:24">17:24</A>&nbsp;Tata! ayosija y unnae yo, malago yo na manoyo nae gaegue, sija ufangaegue locue; para ujalie y minalagjo ni y unnae yo; sa unguaeya yo antes di jiniyong y tano.</p> 
<p><A NAME="an_17:25">17:25</A>&nbsp;Tata tunas jao, y tano ti jatungo jao; lao guajo tumungo jao, ya estesija jatungo na jago tumagoyo.</p> 
<p><A NAME="an_17:26">17:26</A>&nbsp;Ya guajo minamatungo sija y naanmo ya bae junatungo: na ayo na g&#252;inaeya ni y ung&#252;aeya yo, ayo gaegue guiya sija, yan guajo guiya sija.</p> 
<p><A NAME="an_18:1">18:1</A>&nbsp;ANAE si Jesus munjayan jasangan este sija na sinangan, mapos yan y disipulu&#241;a para otro banda y sadog Sidron, anae guaja un g&#252;etta, ya jumalom g&#252;e yan y disipulu&#241;a.</p> 
<p><A NAME="an_18:2">18:2</A>&nbsp;Ya si Judas locue, ni y umentrega g&#252;e, jatungo ayo na lugat; sa megae na biaje si Jesus jumanao g&#252;ije yan y disipulu&#241;a.</p> 
<p><A NAME="an_18:3">18:3</A>&nbsp;Ayo nae si Judas ma&#241;ule y inetnon sendalo, yan y ofisiat sija ni manmagas na mamale yan y Fariseo, mamalag ayo na lugat, manma&#241;u&#241;ule falot, yan candet, yan atmas.</p> 
<p><A NAME="an_18:4">18:4</A>&nbsp;Enao mina si Jesus jatungo todosija na ufanmato guiya g&#252;iya, ya jumuyong g&#252;e gui menan&#241;ija, ya ileg&#241;a nu sija: Jaye inaliligao?</p> 
<p><A NAME="an_18:5">18:5</A>&nbsp;Inepe&#241;ija: Si Jesus Nasareno. Si Jesus ileg&#241;a nu sija: Guajo yo. Gaegue g&#252;ije locue ma&#241;isija yan Judas y umentrega g&#252;e.</p> 
<p><A NAME="an_18:6">18:6</A>&nbsp;Anae munjayan jasangan: Guajo yo; manalo guato ya mamodong gui tano.</p> 
<p><A NAME="an_18:7">18:7</A>&nbsp;Tomalo jafaesen sija: Jaye inaliligao? Ya ileg&#241;ija: Si Jesus Nasareno.</p> 
<p><A NAME="an_18:8">18:8</A>&nbsp;Manope si Jesus; Munjayanyo jusangane jamyo na guajo yo: Yaguin guajo inaliligao, polo ya ufanjanao este sija:</p> 
<p><A NAME="an_18:9">18:9</A>&nbsp;Para ucumple y sinangan na esta jasangan: Ayo sija ni unnae yo, ni uno junafalingo.</p> 
<p><A NAME="an_18:10">18:10</A>&nbsp;Ayo nae si Simon Pedro guaja espada&#241;a, jachule ya janachetnudan un tentago mamale, ya jautut un talaga&#241;a gui agapa. Ya y tentago naan&#241;a si Malco.</p> 
<p><A NAME="an_18:11">18:11</A>&nbsp;Enao mina si Jesus eleg&#241;a as Pedro: Na jalom y espadamo gui baena; y copa ni janaeyo si tata, ada taya para juguimen?</p> 
<p><A NAME="an_18:12">18:12</A>&nbsp;Ayo na tiempo y inetnon sendalo, yan y magas sendalo, yan y ofisiat y Judio sija, macone si Jesus ya magode.</p> 
<p><A NAME="an_18:13">18:13</A>&nbsp;Ya finenana machule guato as Annas; sa g&#252;iya y suegron Caefas, na magasja na pale g&#252;ije na a&#241;o.</p> 
<p><A NAME="an_18:14">18:14</A>&nbsp;Ya si Caefas manae consejo ni y Judio sija, na janesisita un taotao para umatae pot y taotao sija.</p> 
<p><A NAME="an_18:15">18:15</A>&nbsp;&#182; Ya madalalag si Jesus si Simon Pedro, taeg&#252;enao yan otro disipulo. Ya ayo y otro disipulo atungo y magas na pale; ya jumalom yan si Jesus; gui quelat y palasyon y magas na pale.</p> 
<p><A NAME="an_18:16">18:16</A>&nbsp;Lao si Pedro gaegue gui sanjiyong y petta. Entonses ayo y otro disipulo ni y atungo y magas na pale jumuyong, ya jasangane y pottera, ya janajalom si Pedro.</p> 
<p><A NAME="an_18:17">18:17</A>&nbsp;Entonses ayo na palaoan ni y jaadaje y petta ileg&#241;a as Pedro: Ti jago locue disipulon este na taotao? G&#252;iya ileg&#241;a: Aje, ti guajo.</p> 
<p><A NAME="an_18:18">18:18</A>&nbsp;Mangaegue g&#252;ije y tentago sija yan y ofisiat, sija, manotojgue, ya jafatinas y guafin pinigan; sa manenggeng; ya janafanmamaepe sija: ya esta tomotojgue ma&#241;isija yan Pedro janamamaepe g&#252;e.</p> 
<p><A NAME="an_18:19">18:19</A>&nbsp;&#182; Ya y magas na pale jafaesen si Jesus jaftaemano y disipulu&#241;a yan y doctrina&#241;a.</p> 
<p><A NAME="an_18:20">18:20</A>&nbsp;Inepe&#241;a si Jesus: Guajo sumangan claro gui tano; guajo siempre mamanag&#252;e guiya sinagogo yan y templo anae manetnon todo y Judio sija; ya taya jucuentuse gui secreto.</p> 
<p><A NAME="an_18:21">18:21</A>&nbsp;Sajafa mina unfafaesen yo? Faesen y manmanjungog ni y jusangane sija. Estag&#252;e, sija y tumungo y sinanganjo.</p> 
<p><A NAME="an_18:22">18:22</A>&nbsp;Ya anae g&#252;iya esta sumangan este, uno gui ofisiat sija na mangaegue g&#252;ije, japatmada si Jesus ya ileg&#241;a: Taeg&#252;enao unope y magas na pale?</p> 
<p><A NAME="an_18:23">18:23</A>&nbsp;Ynepe g&#252;e as Jesus: Yaguin jusangan taelaye, nae testimonio nu y taelaye; yaguin mauleg, pot jafa mina innachinudan yo?</p> 
<p><A NAME="an_18:24">18:24</A>&nbsp;Ayo nae si Annas ninamacone g&#252;e mangode para as Caefas, magas na pale.</p> 
<p><A NAME="an_18:25">18:25</A>&nbsp;&#182; Ayo nae si Simon Pedro estaba tomotojgue janamamaepe g&#252;e. Entonses ileg&#241;ija nu g&#252;iya: Ada ti g&#252;iya jao uno gui disipulu&#241;a? G&#252;iya mandague ya ileg&#241;a: Ti guajo yo.</p> 
<p><A NAME="an_18:26">18:26</A>&nbsp;Uno gui tentagon magas na pale, parientes ayo y jautut si Pedro y talaga&#241;a, ya sinangane: Ti julie jao gui g&#252;etta yan g&#252;iya?</p> 
<p><A NAME="an_18:27">18:27</A>&nbsp;Luego mandague talo si Pedro. Y enseguidas y gayo umoo.</p> 
<p><A NAME="an_18:28">18:28</A>&nbsp;&#182; Ayo nae macone si Jesus g&#252;ine as Caefas gui jalom palasyo: ya ogaan g&#252;ije; ya sija ti manjalom gui palasyo, pot no sea infanninaale, lao para usi&#241;a ma&#241;ocho gui pascua.</p> 
<p><A NAME="an_18:29">18:29</A>&nbsp;Entonses mapos juyong si Pilato guiya sija ya ileg&#241;a: Jafa na finaaela inchichile contra este na taotao?</p> 
<p><A NAME="an_18:30">18:30</A>&nbsp;Manmanope ya ileg&#241;ija nu g&#252;iya: Yaguin ti taelaye finatinas&#241;a, ti inentregao.</p> 
<p><A NAME="an_18:31">18:31</A>&nbsp;Enaomina si Pilato ileg&#241;a nu sija: Chile g&#252;e jamyo ya injisga jaftaemano y laymiyo. Yleg&#241;ija y Judio sija nu g&#252;iya: Ti tunas na jame, infanmannae finatae ni jaye.</p> 
<p><A NAME="an_18:32">18:32</A>&nbsp;Para umacumple y sinangan Jesus ni jasangan, janamatungo jafa na finatae&#241;a nae umatae.</p> 
<p><A NAME="an_18:33">18:33</A>&nbsp;&#182; Entonses si Pilato tumalo jumalom gui palasyo ya jaagang si Jesus ya ileg&#241;a nu g&#252;iya: Jago jao y Ray Judio sija?</p> 
<p><A NAME="an_18:34">18:34</A>&nbsp;Ynepe as Jesus: Unsasangan este pot jagoja namaesa, pat otro sija sumangangane jao pot guajo?</p> 
<p><A NAME="an_18:35">18:35</A>&nbsp;Si Pilato manope: Guajo Judio yo? Nasionmo, ya y manmagas na mamale, maentrega yo nu jago: Jafa finatinasmo?</p> 
<p><A NAME="an_18:36">18:36</A>&nbsp;Ynepe as Jesus: Y raenoco, ti ujuyong gui sanjilo este na tano: Yaguin y raenoco ujuyong gui sanjilo este na tano, y tentagojo sija ufanmumo, pot guajo, ya ti jumaentrega gui Judio sija: lao pago y raenoco ti ujuyong g&#252;ine.</p> 
<p><A NAME="an_18:37">18:37</A>&nbsp;Entonses si Pilato ileg&#241;a nu g&#252;iya: Jago pues un ray jao? Ynepe as Jesus: Jago umalog na guajo un ray. Guajo minamafa&#241;ago yo, pot este, yan minamamaela yo gui tano pot este, para umanae testimonio ni minagajet. Todo ayo y iyon minagajet, jajungog y inagangjo.</p> 
<p><A NAME="an_18:38">18:38</A>&nbsp;Si Pilato ileg&#241;a nu g&#252;iya: Jafa na g&#252;inaja y minagajet? Anae munjayan jasangan este, tumalo guato gui Judio sija ya ileg&#241;a nu sija: Guajo ti ma&#241;oda yo guiya g&#252;iya jafa na isao.</p> 
<p><A NAME="an_18:39">18:39</A>&nbsp;Lao jamyo guaja costumbrenmiyo na junalibre uno para jamyo gui pascua. Manmalago jamyo na junalibre y Ray Judio sija?</p> 
<p><A NAME="an_18:40">18:40</A>&nbsp;Entonses managang talo ya ileg&#241;ija: Ti este; lao si Barabas. Ya si Barabas g&#252;iya un saque.</p> 
<p><A NAME="an_19:1">19:1</A>&nbsp;AYO nae si Pilato jachule si Jesus, ya jasaulag.</p> 
<p><A NAME="an_19:2">19:2</A>&nbsp;Ya y sendalo sija jadufog tituca para un corona, ya japolo gui ilu&#241;a ya manaminagago g&#252;e ni magagon agaga.</p> 
<p><A NAME="an_19:3">19:3</A>&nbsp;Manmato jijot ya ileg&#241;ija: Jafa tatatmano jao, Ray Judio sija? Ya manae patmada.</p> 
<p><A NAME="an_19:4">19:4</A>&nbsp;Entonses si Pilato jumuyong talo, ya ileg&#241;a nu sija: Estag&#252;e na jachule guiya jamyo juyong, para intingo na ni un isao jusoda guiya g&#252;iya.</p> 
<p><A NAME="an_19:5">19:5</A>&nbsp;Ayo anae si Jesus mapos juyong, jachuchule y coronan tituca yan y magagon agaga. Ya ileg&#241;a nu sija si Pilato: Estag&#252;e y taotao!</p> 
<p><A NAME="an_19:6">19:6</A>&nbsp;Anae malie g&#252;e ni y magas mamale yan y ofisiat sija, manaagang ileg&#241;ija: Atane gui quiluus, atane gui quiluus. Si Pilato ileg&#241;a nu sija: Chile jamyo ya inatane gui quiluus; sa guajo ti ma&#241;oda yo jafa na isao guiya g&#252;iya.</p> 
<p><A NAME="an_19:7">19:7</A>&nbsp;Maope g&#252;e ni y Judio sija: Jame guaja laymame, ya segun y laymame, debe umatae, sa jafa na g&#252;iya jafatinas maesa g&#252;e Lajin Yuus.</p> 
<p><A NAME="an_19:8">19:8</A>&nbsp;Si Pilato anae jajungog este na sinangan, guaja g&#252;e mas dangculo na minaa&#241;ao;</p> 
<p><A NAME="an_19:9">19:9</A>&nbsp;Ya jumalom talo gui palasyo ya ileg&#241;a as Jesus: Jago, taotao mano jao? Ya si Jesus taya inepe&#241;a.</p> 
<p><A NAME="an_19:10">19:10</A>&nbsp;Si Pilato pues ileg&#241;a nu g&#252;iya: Jago ti umadingane yo? Ti untungo na guaja yo ninasi&#241;ajo para junalibre jao, ya para juatane jao gui quiluus?</p> 
<p><A NAME="an_19:11">19:11</A>&nbsp;Manope g&#252;e si Jesus: Ti si&#241;a y ninasi&#241;amo contra guajo, yaguin ti manaejao gui sanjilo; enao mina y umentrega yo guiya jago, guaja mas dangculo na isao.</p> 
<p><A NAME="an_19:12">19:12</A>&nbsp;Guinin este, si Pilato jaaligao y lugat para unalibre gue: lao y Judio sija managang ileg&#241;ija: Yaguin unnalibre este na taotao, ti amigon Sesat jao; sa ayo y umanaray, jasangan contra si Sesat.</p> 
<p><A NAME="an_19:13">19:13</A>&nbsp;Anae si Pilato jajungog este na sinangan, jachule si Jesus juyong ya matachong gui tribuna, gui lugat na mafanaan Piso, ya y Hebreo na finojo G&#225;bbatta.</p> 
<p><A NAME="an_19:14">19:14</A>&nbsp;Ayo nae y tiempo para ufamauleg y pascua: jijot y ora gui las saes. Entonses ileg&#241;a ni y Judio sija: Estag&#252;e y Raymiyo!</p> 
<p><A NAME="an_19:15">19:15</A>&nbsp;Entonses manaagang, ileg&#241;ija: Najanao! najanao! Atane gui quiluus! Yleg&#241;a nu sija si Pilato: Juatane y Raymiyo? Magas na mamale manmanope: Taya raymame na si Sesatja.</p> 
<p><A NAME="an_19:16">19:16</A>&nbsp;Entonses maentrega g&#252;e guiya sija para umatane gui quiluus. Ya sija cumone si Jesus!</p> 
<p><A NAME="an_19:17">19:17</A>&nbsp;&#182; Ya g&#252;iya chumuchuchule y quiluus&#241;a, jumanao para ayo na lugat na mafanaan y sagan calabera, cumequeileg&#241;a gui Hebreo na finijo, Golgota;</p> 
<p><A NAME="an_19:18">19:18</A>&nbsp;Anae maatane gui quiluus; yan y gachong&#241;a otro dos, gui dos banda Jesus ya si Jesus gui talo.</p> 
<p><A NAME="an_19:19">19:19</A>&nbsp;Ya manugue si Pilato un tinigue ya mapolo gui sanjilo y quiluus. Ya y tinigue: SI JESUS NASARENO, RAY Y JUDIO SIJA.</p> 
<p><A NAME="an_19:20">19:20</A>&nbsp;Ya megae na Judio sija tumaetae este na tinigue, sa y lugat anae maatane si Jesus, jijot gui siuda, ya esta matugue gui Hebreo, yan Griega, yan Lating.</p> 
<p><A NAME="an_19:21">19:21</A>&nbsp;Ayo nae eleg&#241;ija as Pilato y manmagas na mamale yan y Judio sija: Chamo titigue: Ray y Judio sija: lao g&#252;iya umalog: Guajo y Ray y Judio sija.</p> 
<p><A NAME="an_19:22">19:22</A>&nbsp;Manope si Pilato: Jafa y jutugue esta jutugue.</p> 
<p><A NAME="an_19:23">19:23</A>&nbsp;&#182; Entonses y sendalo sija, anae munjayan maatane gui quiluus si Jesus, machule y magagu&#241;a, ya mafatinas cuatro patte, cada sendalo un patte; yan y tunico na magago locue; g&#252;iya taya malagse&#241;a, lao todo matufog desde y sanjilo asta y sanpapa.</p> 
<p><A NAME="an_19:24">19:24</A>&nbsp;Pot enao ileg&#241;ija entre sija: Mungajit umipe, lao tapolo suette gui jilo&#241;a, jaye gaeyo g&#252;e: para umacumple y tinigue na ileg&#241;a: Mapatte entre sija y magagujo, ya y tunico na magagojo mafatinas y suette. Estesija y sendalo fumatinas.</p> 
<p><A NAME="an_19:25">19:25</A>&nbsp;&#182; Ya manotojgue gui fiun quiluus Jesus, si nana&#241;a, yan y chelun nana&#241;a as Maria, yan si Maria palaoan Cleopas, yan si Maria Magdalena.</p> 
<p><A NAME="an_19:26">19:26</A>&nbsp;Ya anae jalie si Jesus si nana&#241;a, yan y disipulu&#241;a ni jaguaeya na tomotojgue jijot, ileg&#241;a as nana&#241;a: Palaoan, enaog&#252;e y lajimo!</p> 
<p><A NAME="an_19:27">19:27</A>&nbsp;Despues, ileg&#241;a ni disipulo: Enaog&#252;e si nanamo. Desde ayo na ora y disipulo inadaje g&#252;e gui guima&#241;a.</p> 
<p><A NAME="an_19:28">19:28</A>&nbsp;&#182; Despues di este, jatungo si Jesus na todosija esta manmacumple, para y tinigue umacumple, ileg&#241;a: Majoyo.</p> 
<p><A NAME="an_19:29">19:29</A>&nbsp;Ya gaegue g&#252;ije un nayan na bula y binagle: Ya sija nabula y espongja y binagle ya mapolo gui jilo un jayo na naan&#241;a y hisopo, ya manafalag y pachot&#241;a.</p> 
<p><A NAME="an_19:30">19:30</A>&nbsp;Anae si Jesus jaguinem y binagle, eleg&#241;a: Jocog esta: ya janaeguen y ilu&#241;a ya jaentrega y espiritu.</p> 
<p><A NAME="an_19:31">19:31</A>&nbsp;&#182; Entonses y Judio sija, sa ayo na jaane y jaanen Preparasion; para y tataotao sija taya usaga gui quiluus gui sabado na jaane (sa dangculo ayo na jaane y sabado), manmangagao as Pilato na ufanmajulog y adeng&#241;ija ya umanafanjanao g&#252;ije.</p> 
<p><A NAME="an_19:32">19:32</A>&nbsp;Manmanmato sija y sendalo ya majulog y adeng&#241;a y finenana, yan y otro, ayo dos y guinin y matane gui quiluus yan guiya;</p> 
<p><A NAME="an_19:33">19:33</A>&nbsp;Ya anae manmato gui as Jesus, ya malie na g&#252;iya esta matae, ti julog y adeng&#241;a:</p> 
<p><A NAME="an_19:34">19:34</A>&nbsp;Lao uno gui sendalo sija, janaadotgan gui calaguag&#241;a y lansa&#241;a, ya jumuyong y j&#226;g&#226; yan janom.</p> 
<p><A NAME="an_19:35">19:35</A>&nbsp;Ya g&#252;iya y lumie mannae testimonio, ya y testimonio&#241;a, g&#252;iya magajet: ya g&#252;iya tumungo na jafa, ileg&#241;a magajet, para jamyo locue injenggue.</p> 
<p><A NAME="an_19:36">19:36</A>&nbsp;Sa este na g&#252;inaja jumuyong esta para umacumple y tinigue na ileg&#241;a: Ni un tolang guiya g&#252;iya umajulog.</p> 
<p><A NAME="an_19:37">19:37</A>&nbsp;Yan locue otro tinigue ileg&#241;a: Umaatan ayo ni janaadotgan.</p> 
<p><A NAME="an_19:38">19:38</A>&nbsp;&#182; Despues di malofan estesija, si Jos&#233; taotao Arimatea, ya disipulon Jesus, lao gui secreto sa maa&#241;ao ni Judio sija, jagagao si Pilato na g&#252;iya unajanao y tataotao Jesus: entonses si Pilato japolo. Ya mato g&#252;e ya janajanao y tataotao&#241;a.</p> 
<p><A NAME="an_19:39">19:39</A>&nbsp;Mato locue si Nicodemo, na jagas mato gui as Jesus gui puenge, ma&#241;u&#241;ule un dina&#241;an mira yan chaguan na jajatot, na y minacat&#241;a sien libra.</p> 
<p><A NAME="an_19:40">19:40</A>&nbsp;Ayo nae jachule y tataotao Jesus, ya maafuyut magago yan paopao, taemanoja y costumbre y Judio sija an manmanjafot.</p> 
<p><A NAME="an_19:41">19:41</A>&nbsp;Ya ayo na lugat nae maatane gui quiluus, guaja un g&#252;etta, ya y g&#252;etta nae guaja un naftan nuebo, ya asta pago taya nae mapoluye.</p> 
<p><A NAME="an_19:42">19:42</A>&nbsp;Ayo nae mapolo si Jesus, sa ayo na jaane y jaanin Preparasion y Judio sija (sa ayo na naftan estaba jijot).</p> 
<p><A NAME="an_20:1">20:1</A>&nbsp;Y finenana na jaane gui semana, gui egaan anae ti claro, si Maria Magdalena mato gui naftan, ya jalie y acho na manajanao gui naftan.</p> 
<p><A NAME="an_20:2">20:2</A>&nbsp;Entonses malago ya malag as Simon Pedro, yan y otro disipulo ni g&#252;inaeya as Jesus, ya ileg&#241;a nu sija: Jachule y Se&#241;ot gui naftan ya jame ti intingo mano nae japolo.</p> 
<p><A NAME="an_20:3">20:3</A>&nbsp;Manmapos si Pedro yan y otro disipulo, ya manmato gui naftan.</p> 
<p><A NAME="an_20:4">20:4</A>&nbsp;Ya manmalago sija y dos umetnon: ya y otro disipulo malago chadig&#241;a qui si Pedro, ya mato finenana gui naftan.</p> 
<p><A NAME="an_20:5">20:5</A>&nbsp;Ya &#241;umejon ya jaatan, ya jalie y magago lenso na mapolo; lao ti jumalom.</p> 
<p><A NAME="an_20:6">20:6</A>&nbsp;Entonses mato si Simon Pedro ni dumadalalag g&#252;e, ya jumalom gui naftan, ya jalie y magago lenso na mapolo,</p> 
<p><A NAME="an_20:7">20:7</A>&nbsp;Ya y magago sudario na gaegue gui jilo y ilu&#241;a, ti mapolo yan y palo magago, lao y otro lugat na mabalulutan.</p> 
<p><A NAME="an_20:8">20:8</A>&nbsp;Entonses jumalom locue ayo y otro disipulo, ni guine mato finenana gui naftan; ya jalie yan jajonggue.</p> 
<p><A NAME="an_20:9">20:9</A>&nbsp;Sa ti matutungo trabia y tinigue, na janesesita na g&#252;iya ucajulo guine entalo manmatae.</p> 
<p><A NAME="an_20:10">20:10</A>&nbsp;Ayo nae manalo y disipulo sija guato gui guima&#241;ija.</p> 
<p><A NAME="an_20:11">20:11</A>&nbsp;&#182; Ya si Maria gaegue g&#252;ije gui san jiyong, jijot y naftan ya tumatanges; ya tumanges, &#241;umejon papa y jaatan y sanjalom y naftan;</p> 
<p><A NAME="an_20:12">20:12</A>&nbsp;Ya jalie dos angjet na minagagon apaca, na manmatatachong, y uno gui para y ilo, y otro para y adeng, anae y tataotao Jesus guine mapolo.</p> 
<p><A NAME="an_20:13">20:13</A>&nbsp;Ya ileg&#241;ija nu g&#252;iya: Palaoan, jafa na tumatanges jao? Yleg&#241;a nu sija: Sa jafa muna jachule y Se&#241;otjo, ya ti jutungo mano nae japolo.</p> 
<p><A NAME="an_20:14">20:14</A>&nbsp;Anae jasangan este, tumalo tate, ya jalie si Jesus, g&#252;ije na tomotojgue, lao ti jatungo cao g&#252;iya si Jesus.</p> 
<p><A NAME="an_20:15">20:15</A>&nbsp;Yleg&#241;a nu g&#252;iya si Jesus: Palaoan, jafa na tumatanges jao? Jaye unaliligao? Pinelo&#241;a na ayo na taotao y taotao y g&#252;etta, ileg&#241;a nu guiya: Se&#241;ot, yaguin jago chumule, sangane yo mano nae unpolo, ya juchule g&#252;e.</p> 
<p><A NAME="an_20:16">20:16</A>&nbsp;Yleg&#241;a nu g&#252;iya si Jesus: Maria! Jabira guiya g&#252;iya ya, ileg&#241;a gui Hebreo na finijo: Raboni! cumequeileg&#241;a, Maestro;</p> 
<p><A NAME="an_20:17">20:17</A>&nbsp;Yleg&#241;a nu g&#252;iya si Jesus: Chamo yo pumapacha; sa asta pago ti cajulo yo gui as Tata; lao janao para y ma&#241;elujo ya unsangane sija, na jucajulo gui Tatajo ya yan Tatamiyo, y Yuusjo yan y Yuusmiyo.</p> 
<p><A NAME="an_20:18">20:18</A>&nbsp;Mato si Maria Magdalena ya jasangane y disipulo sija: Esta julie y Se&#241;ot; ya jaftaemano sinangane g&#252;e nu este na g&#252;inaja.</p> 
<p><A NAME="an_20:19">20:19</A>&nbsp;&#182; Ya anae esta pupuenge, g&#252;ije mismo na jaane, y finenana gui semana, ya y petta manmajujuchom, g&#252;ije nae mangaegue y disipulo sija manetnon sa manmaa&#241;ao ni Judio sija, mato si Jesus, ya tumojgue g&#252;e gui talo ya ileg&#241;a nu sija: Pas ugaegue guiya jamyo.</p> 
<p><A NAME="an_20:20">20:20</A>&nbsp;Ya anae munjayan jasangan este, manfinanue ni canae&#241;a yan y calaguag&#241;a. Ayo nae manmagof y disipulo sija anae malie y Se&#241;ot.</p> 
<p><A NAME="an_20:21">20:21</A>&nbsp;Ya si Jesus ileg&#241;a nu sija talo: Pas ugaegue guiya jamyo; taemanoja si Tata ni tumago yo, taeg&#252;ije locue jutago jamyo.</p> 
<p><A NAME="an_20:22">20:22</A>&nbsp;Ya anae munjayan jasangan este, manguaefe gui jilo&#241;ija ya ileg&#241;a nu sija: Resibe jamyo y Espirito Santo.</p> 
<p><A NAME="an_20:23">20:23</A>&nbsp;Y inasie ni y isao&#241;ija, sija ufanmaasie; ya iyon&#241;ija y indetiene sija ufanmadetiene.</p> 
<p><A NAME="an_20:24">20:24</A>&nbsp;&#182; Ya si Tomas, uno gui dose, na mafananaan si Didimo, taeg&#252;e guiya sija anae mato si Jesus.</p> 
<p><A NAME="an_20:25">20:25</A>&nbsp;Ya ileg&#241;ija nu g&#252;iya y palo disipulo: Y Se&#241;ot guinin talie. Lao ileg&#241;a nu sija: Yaguin ti julie gui canae&#241;a y se&#241;at y lilog sija, ya junajalom y calalotjo gui se&#241;at y lilog, yan ti junajalom y canaejo gui calaguag&#241;a, ti jujonggue.</p> 
<p><A NAME="an_20:26">20:26</A>&nbsp;&#182; Ya despues di manmalofan ocho na jaane, anae disipulo sija mangaegue talo gui sanjalom, ma&#241;isija yan si Tomas. Mato si Jesus, macandalo y petta, ya sumaga gui entalo ya ileg&#241;a: Pas ugaegue guiya jamyo.</p> 
<p><A NAME="an_20:27">20:27</A>&nbsp;Ayo nae ileg&#241;a as Tomas: Namamaela g&#252;ine mague y calolotmo, ya unlie y canaejo; ya namamaela g&#252;ine mague y canaemo, ya unnajalom gui calaguagmo; ya chamo tataeinangoco, lao unjonggue.</p> 
<p><A NAME="an_20:28">20:28</A>&nbsp;Entonses si Tomas manope ya ileg&#241;a nu g&#252;iya: Se&#241;otjo yan Yuusjo.</p> 
<p><A NAME="an_20:29">20:29</A>&nbsp;Yleg&#241;a nu g&#252;iya si Jesus: Pot y unlie yo, Tomas, na unjonggue yo: mandichoso ayo sija y ti manmanlie, lao manmanjonggue.</p> 
<p><A NAME="an_20:30">20:30</A>&nbsp;&#182; Magajet, megae sija na se&#241;at palo na jafatinas si Jesus gui menan y disipulu&#241;a na ti matugue g&#252;ine na leblo:</p> 
<p><A NAME="an_20:31">20:31</A>&nbsp;Lao este sija manmatugue para injenggue na si Jesus, g&#252;iya si Cristo, Lajin Yuus; ya anae injenggue, guaja jamyo taejinecog la lin&#226;l&#226; pot y naan&#241;a.</p> 
<p><A NAME="an_21:1">21:1</A>&nbsp;DESPUES di manmalofan estesija, jafanue gue si Jesus otro biaje y disipulo sija gui oriyan tasen Tiberias; ya taeg&#252;ine jafanue g&#252;e namaesa.</p> 
<p><A NAME="an_21:2">21:2</A>&nbsp;Mangaegue mandada&#241;a si Simon Pedro yan si Tomas, na mafananaan si Didimo, yan si Nataniel, taotao Cana guiya Galilea, yan y famaguon Sebedeo, yan otro dos disipulu&#241;a.</p> 
<p><A NAME="an_21:3">21:3</A>&nbsp;Yleg&#241;a nu sija si Simon Pedro: Jujanao para jucone y g&#252;ijan. Yleg&#241;ija nu g&#252;iya: Jame indalalag jao. Manmapos ya manjalom gui un sajyan; ya ayo na puenge, taya quinene&#241;ija.</p> 
<p><A NAME="an_21:4">21:4</A>&nbsp;Anae manana gui egaan si Jesus sumaga tomotojgue gui oriyan tase; ya y disipulo ti matungo cao g&#252;iya si Jesus.</p> 
<p><A NAME="an_21:5">21:5</A>&nbsp;Ayo nae ileg&#241;a nu sija si Jesus: Famaguon, guaja jamyo jafa para incano? Manope g&#252;e: Taya.</p> 
<p><A NAME="an_21:6">21:6</A>&nbsp;Ya ileg&#241;a nu sija: Yute y lagua gui agapan y sajyan, ya inseda. Mayute ya ti manasi&#241;a machule gui tase pot y minegae y g&#252;ijan.</p> 
<p><A NAME="an_21:7">21:7</A>&nbsp;Ayo na disipulo y g&#252;inaeya as Jesus, umadingane si Pedro: G&#252;iya y Se&#241;ot. Entonses si Simon Pedro anae jajungog na g&#252;iya y Se&#241;ot jadudog g&#252;e nu y magagon pescadot (sa taemagago g&#252;e), ya tumayog gui tase.</p> 
<p><A NAME="an_21:8">21:8</A>&nbsp;Ya y palo disipulo sija manmato yan y sajyan (sa ti chago gui tano, lao guaja dosientos codo) machule y lagua, na bula ni g&#252;ijan.</p> 
<p><A NAME="an_21:9">21:9</A>&nbsp;Ya anae manmato gui tano manmanlie guafe y pinigan na mapolo esta y g&#252;ijan gui jilo&#241;a, yan pan.</p> 
<p><A NAME="an_21:10">21:10</A>&nbsp;Yleg&#241;a si Jesus nu sija: Chule mague y g&#252;ijan ni inquene pago.</p> 
<p><A NAME="an_21:11">21:11</A>&nbsp;Ayo anae cajulo si Simon Pedro ya jajala y lagua para y tano, bula dangculon g&#252;ijan sija, siento y sincuenta y tres; ya achogja taeg&#252;enao y minegae&#241;a, y lagua ti matitig.</p> 
<p><A NAME="an_21:12">21:12</A>&nbsp;Yleg&#241;a nu sija si Jesus: Fanmamaela ya infa&#241;ocho. Ya ni uno gui disipulo sija fumaesen g&#252;e: Jago, jaye jao? matungo na g&#252;iya y Se&#241;ot.</p> 
<p><A NAME="an_21:13">21:13</A>&nbsp;Entonses mamaela si Jesus, ya jachule y pan ya manninae, ya y g&#252;ijan taeg&#252;enao.</p> 
<p><A NAME="an_21:14">21:14</A>&nbsp;Esta g&#252;iya y mina tres na biaje na si Jesus jafanue g&#252;e y disipulu&#241;a desde tiempo nae cajulo g&#252;e guine entalo manmatae.</p> 
<p><A NAME="an_21:15">21:15</A>&nbsp;&#182; Anae munjayan ma&#241;ocho, si Jesus ileg&#241;a as Simon Pedro: Simon lajin Juan, unguaeya yo mas qui este sija? Sinangane g&#252;e: Si Se&#241;ot, jago tumungo na juguaeya jao. Yleg&#241;a nu g&#252;iya: Pasto y gajo patgon quinilo.</p> 
<p><A NAME="an_21:16">21:16</A>&nbsp;Tumalo ileg&#241;a nu g&#252;iya y mina dos biaje: Simon, lajin Juan, unguaeya yo? Yleg&#241;a nu g&#252;iya: Si Se&#241;ot, untungoja na juguflie jao. Yleg&#241;a nu g&#252;iya: Adaje y gajo quinilo.</p> 
<p><A NAME="an_21:17">21:17</A>&nbsp;Yleg&#241;a nu g&#252;iya y mina tres na biaje: Simon, lajin Juan, unguflie yo? Ninatriste si Pedro na sinangane g&#252;e asta tres biaje: Unguflie yo? ya ileg&#241;a nu g&#252;iya: Se&#241;ot, jago tumungo todosija: jago tumungo na juguflie jao. Yleg&#241;a nu g&#252;iya si Jesus: Pasto y gajo quinilo.</p> 
<p><A NAME="an_21:18">21:18</A>&nbsp;Magajet ya magajet jusangane jao, anae patgon jao, undudog jao nu y sentura ya malag y malagomoja: ya anae bijo jao unjuto y canaemo, ya guinede jao ni y otro, ya unquinene guato gui ti malagomo.</p> 
<p><A NAME="an_21:19">21:19</A>&nbsp;Ya este ileg&#241;a, janatungo jafa na finatae nae si&#241;a namalag si Yuus. Ya anae jasangan este, ileg&#241;a nu g&#252;iya: Dalalag yo.</p> 
<p><A NAME="an_21:20">21:20</A>&nbsp;Entonses jabira g&#252;e si Pedro ya jalie ayo na disipulo na g&#252;inaeya as Jesus dinalalag g&#252;e; ya locue umason gui pichon gui sena, ya sinangane, Se&#241;ot jaye uje y umentregao?</p> 
<p><A NAME="an_21:21">21:21</A>&nbsp;Anae si Pedro jalie este, ileg&#241;a as Jesus: Se&#241;ot, jafa jumuyong para este?</p> 
<p><A NAME="an_21:22">21:22</A>&nbsp;Yeg&#241;a nu g&#252;iya si Jesus: Yaguin malagojo na g&#252;iya ugagaegue asta qui mato yo, jafa y uguaja guiya jago? Dalalag yo.</p> 
<p><A NAME="an_21:23">21:23</A>&nbsp;Jumuyong este na sinangan entre y ma&#241;elo na ayo na disipulo ti umatae: lao si Jesus sinangane, na ti umatae; lao yaguin malagoyo na g&#252;iya ugagaegue asta qui mato yo, jafa y uguaja guiya jago?</p> 
<p><A NAME="an_21:24">21:24</A>&nbsp;&#182; Este g&#252;iya y disipulo ni manae testimonio nu este sija na g&#252;inaja, ya jatugue este sija na g&#252;inaja: ya tatungo na y testimonio&#241;a, g&#252;iya magajet.</p> 
<p><A NAME="an_21:25">21:25</A>&nbsp;&#182; Ya guaja locue palo megae na g&#252;inaja na jafatinas si Jesus, yaguin ufanmangue cada uno, jujaso na todo y tano ti omlat y leblo sija y ufanmatugue. Amen.</p> 
<p><HR>
<CENTER>
<A HREF="act">Next: Acts</A></CENTER>
</BODY>
</HTML>
