<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Chamorro Bible (partial), full text etext at Intangible Textual Heritage">
<TITLE>Chamorro Bible (partial): Acts</TITLE>
</HEAD>
<BODY>
<CENTER>
<A HREF="../../../index"><IMG SRC="../../../cdshop/ithlogo.png" BORDER="0"></A><BR>
<A HREF="../../../index">Intangible Textual Heritage</A>&nbsp;
<A HREF="../../index">Bible</A>&nbsp;
<A HREF="../index">World Bible</A>&nbsp;
<A HREF="index">Index</A>&nbsp;
<A HREF="joh">Previous</A>&nbsp;
</CENTER>
<HR>
</p> <h3 align="center" align="center">Chamorro Bible: Acts</h3> 
<p><A NAME="an_1:1">1:1</A>&nbsp;Y finenana na sinangan, jutugue, O Teofilo, pot todo ayo sija, na si Jesus jatutujon fumatinas, yan mamanag&#252;e.</p> 
<p><A NAME="an_1:2">1:2</A>&nbsp;Asta y jaane anae maresibe gui sanjilo, despues di munjayan jatago pot y Espiritu Santo y apostoles sija ni y inayeg&#241;a:</p> 
<p><A NAME="an_1:3">1:3</A>&nbsp;Ni ayo locue y jafanue nu g&#252;iya lal&#226;l&#226;, anae munjayan mapinito pot y megae na se&#241;at, linii&#241;ija cuarenta na jaane yan manguecuentos g&#252;inaja sija ni y mangaegue gui raenon Yuus:</p> 
<p><A NAME="an_1:4">1:4</A>&nbsp;Ya manda&#241;a yan sija, ya jatago sija na cha&#241;ija fanjajanao Jerusalem, lao ujanangga y promesan y Tata ni y, ileg&#241;a, injingog guiya guajo:</p> 
<p><A NAME="an_1:5">1:5</A>&nbsp;Sa si Juan magajet na managpapange ni y janom: lao jamyo infanmatagpange ni y Espiritu Santo ti megae na jaane desde pago.</p> 
<p><A NAME="an_1:6">1:6</A>&nbsp;&#182; Enao mina, ayo sija y manda&#241;a, finaesen g&#252;e, ileg&#241;ija: Se&#241;ot, malago jao unnatalo guato y raeno guiya Israel?</p> 
<p><A NAME="an_1:7">1:7</A>&nbsp;Ya g&#252;iya ileg&#241;a nu sija: Ti para jamyo intingo y jaane yan y tiempo sija, ni y pinelon y Tata gui ninasi&#241;a&#241;aja.</p> 
<p><A NAME="an_1:8">1:8</A>&nbsp;Lao jamyo infanmanresibe y ninasi&#241;a anae si Espiritu Santo ufato gui jilo miyo: yan jamyo utestigojo sija, iya Jerusalem yan todo iya Judea yan Samaria, yan asta y uttimon y tano.</p> 
<p><A NAME="an_1:9">1:9</A>&nbsp;Ya anae munjayan jasangan este na g&#252;inaja, mientras maaatan g&#252;e, machule g&#252;e gui sanjilo; ya y mapagajes rinesibe g&#252;e, guinen linii&#241;ija.</p> 
<p><A NAME="an_1:10">1:10</A>&nbsp;Ya anae maaatan fitme y langet, anae mapos g&#252;e, estag&#252;e dos taotao na minagagon &#225;paca, manotojgue jijot guiya sija.</p> 
<p><A NAME="an_1:11">1:11</A>&nbsp;Ni y ileg&#241;ija locue: Jamyo taotao Galilea, jafa na manotojgue jamyo ya inaatan julo y langet? este mismo si Jesus ni y maresibe gui sanjilo guinen iya jamyo para y langet, umamaela talo taeg&#252;ijeja anae inlie g&#252;e jumanao para y langet.</p> 
<p><A NAME="an_1:12">1:12</A>&nbsp;&#182; Ayo nae sija manalo guato Jerusalem guinen y egso Olibo, ni y jijot Jerusalem, gui sabado na jaana na jinanao.</p> 
<p><A NAME="an_1:13">1:13</A>&nbsp;Ya anae sija manjalom, manjanao julo gui sanjilo na cuarto anae ma&#241;asaga todos, si Pedro yan si Juan yan si Santiago yan si Andres yan si Felipe yan si Tomas yan si Bartolome yan si Mateo yan si Santiago lajin Alfeo yan si Simon Selote yan si Judas chelun Santiago.</p> 
<p><A NAME="an_1:14">1:14</A>&nbsp;Estesija todo ma&#241;asagaja gui un jinasoja na tinaetae, yan manmangagagao fitme, yan y palo famalaoan sija yan si Maria nanan Jesus, yan y ma&#241;elu&#241;a lalaje sija.</p> 
<p><A NAME="an_1:15">1:15</A>&nbsp;&#182; Ya ayo sija na jaane, si Pedro tumojgue julo gui entalo y ma&#241;elo, ya y numeron y manda&#241;a guaja siento y bente. Ya ileg&#241;a:</p> 
<p><A NAME="an_1:16">1:16</A>&nbsp;Lalaje an ma&#241;elo, nesesita umacumple este na tinigue ni y jasangan antes y Espiritu Santo gui pachot David pot si Judas ni umesgaejon ayo sija y cumone si Jesus.</p> 
<p><A NAME="an_1:17">1:17</A>&nbsp;Sa g&#252;iya estaba matufong guiya jita, yan guaja patte&#241;a g&#252;ine na sinetbe.</p> 
<p><A NAME="an_1:18">1:18</A>&nbsp;Este na taotao, mamajan un fangualuan ni y apas y tinaelaye&#241;a; ya japodong papa y mapta tiyan&#241;a, ya malagnos todo tilipas&#241;a.</p> 
<p><A NAME="an_1:19">1:19</A>&nbsp;Ya este matungo todo ni y ma&#241;asaga guiya Jerusalem; ya pot enao na mafanaan ayo na fangualuan ni y fino&#241;ija: Aqueldama, comequeileg&#241;a, Fangualuan j&#226;g&#226;.</p> 
<p><A NAME="an_1:20">1:20</A>&nbsp;Sa esta matugue gui leblon y Salmos: Polo ya y saga&#241;a umayulang ya taya taotao sumagaye: ya y ofisio&#241;a otro chumule.</p> 
<p><A NAME="an_1:21">1:21</A>&nbsp;Gui entalo estesija na taotao y mangachochongta todo y tiempo anae y Se&#241;ot Jesus jumalom yan jumuyong guiya jita,</p> 
<p><A NAME="an_1:22">1:22</A>&nbsp;Matutujon guinen y tinagpangen Juan asta ayo na jaane anae maresibe gui sanjilo guinen iya jita, nesesita uno gui entalo sija umatancho testigo yan jita ni y quinajulu&#241;a.</p> 
<p><A NAME="an_1:23">1:23</A>&nbsp;Ya matancho dos, si Jos&#233; ni y mafanaan Barsabas ni y apiyidu&#241;a Justo, yan si Matias.</p> 
<p><A NAME="an_1:24">1:24</A>&nbsp;Ya manmanaetae ileg&#241;ija: Jago Se&#241;ot ni y tumungo y corason y taotao todo, famanue jaye g&#252;ine gui dos unayeg.</p> 
<p><A NAME="an_1:25">1:25</A>&nbsp;Para usaouao g&#252;ine na sinetbe, yan y chechon apostoles anae si Judas ni y podong pot y tinaelaye&#241;a, ya g&#252;iya ujanao para y saga&#241;a.</p> 
<p><A NAME="an_1:26">1:26</A>&nbsp;Ya manmanae ni y suerten&#241;ija; ya y suerte podong gui as Matias; ya g&#252;iya matufong gui onse na apostoles.</p> 
<p><A NAME="an_2:1">2:1</A>&nbsp;YA anae mato y jaanen y Pentecostes, estaba todos na mandada&#241;a gui un sagayan.</p> 
<p><A NAME="an_2:2">2:2</A>&nbsp;Ya enseguidas mato y boruca guinen y langet, taeg&#252;ije y g&#252;inaefen y dangculo na manglo, ya ninabula todo y guima anae manmatatachong sija.</p> 
<p><A NAME="an_2:3">2:3</A>&nbsp;Ya ayo nae manmato gui jilo&#241;ija dinga na jula sija, taeg&#252;ije y guafe, ya sumaga gui jilo cada uno guiya sija.</p> 
<p><A NAME="an_2:4">2:4</A>&nbsp;Ya sija todo manbula ni y Espiritu Santo, yan jatutujon sumangan y otro na finijo, taeg&#252;ijija y Espiritu numae sija na ujasangan.</p> 
<p><A NAME="an_2:5">2:5</A>&nbsp;Ya ma&#241;asaga g&#252;ije guiya Jerusalem, Judio sija, na mandeboto na taotao, guinen todo y nasion ni y mangaegue gui papa y langet.</p> 
<p><A NAME="an_2:6">2:6</A>&nbsp;Ya anae majungog esta na boruca, manda&#241;a y linajyan taotao, ya sija manyinalaca, sa cada taotao jajungog sija na manguecuentos ni y fino&#241;ijaja.</p> 
<p><A NAME="an_2:7">2:7</A>&nbsp;Ya sija todos ninafanlujan, yan ninafanmanman, ileg&#241;ija y uno ni y otro: Ada ti todo Galileo estesija y manguecuentos?</p> 
<p><A NAME="an_2:8">2:8</A>&nbsp;Ya jafa muna tajujungog cada taotao ni y finotaja gui anae manmafa&#241;agojit?</p> 
<p><A NAME="an_2:9">2:9</A>&nbsp;Partos, yan Medos, yan Elamitas, yan sija y ma&#241;asaga guiya Mesopotamia, yan Judea, yan Capadosia, yan Ponto, yan Asia,</p> 
<p><A NAME="an_2:10">2:10</A>&nbsp;Yan Phrygia, yan Pamfilia, yan Egipto, yan iya Libia ni y gaegue gui otro bandan Sirene, yan y manaotao juyong guiya Roma, Judio sija yan proselitos,</p> 
<p><A NAME="an_2:11">2:11</A>&nbsp;Cretensija, yan Arabsija: tajujungog sija manguecuentos ni y finota, y namanman na checho Yuus sija.</p> 
<p><A NAME="an_2:12">2:12</A>&nbsp;Ya sija todos ninafanmanman, ya manbuebuenteja ileg&#241;ija uno yan y otro: Jafa este na taeg&#252;ine?</p> 
<p><A NAME="an_2:13">2:13</A>&nbsp;Lao y palo sija manmanbotlelea ileg&#241;ija: Estesija na taotao manbula nuebo na bino.</p> 
<p><A NAME="an_2:14">2:14</A>&nbsp;&#182; Lao si Pedro tumojgue julo gui entalo onse, ya jajatsa julo y inagang&#241;a, ya ileg&#241;a nu sija: Jamyo taotao Judea, yan todo y ma&#241;asaga guiya Jerusalem, polo ya este umatungo guiya jamyo, yan ecungog y sinanganjo.</p> 
<p><A NAME="an_2:15">2:15</A>&nbsp;Sa estesija ti manbulacho, taeg&#252;enao y pinelonmiyo, sa pago y mina tresja na ora gui jaane.</p> 
<p><A NAME="an_2:16">2:16</A>&nbsp;Lao este ayo y guinen masangan pot y profeta Joel:</p> 
<p><A NAME="an_2:17">2:17</A>&nbsp;Na umasusede gui uttimo jaane sija, ileg&#241;a si Yuus, juchuda y Espiritujo gui jilo todo y catne; ya y famaguonmiyo lalaje yan famaguonmiyo famalaoan ufanmanprofetisa, ya patgonmiyo lalaje ujalie y linii&#241;ija, ya y manbijo sija guiya jamyo, ufanmang&#252;ife ni y g&#252;inife sija;</p> 
<p><A NAME="an_2:18">2:18</A>&nbsp;Magajet na y jilo y tentagojo lalaje, yan y tentagojo famalaoan nae bae juchuda g&#252;ije na jaane y Espiritujo; ya sija ujaprofetisa.</p> 
<p><A NAME="an_2:19">2:19</A>&nbsp;Ya bae jufanue ni y na manman gui sanjilo gui langet, yan se&#241;at gui sanpapa gui tano; j&#226;g&#226; yan guafe yan y asgon y aso:</p> 
<p><A NAME="an_2:20">2:20</A>&nbsp;Y atdao umatolaeca mafajomjom, ya y pilan mafaj&#226;g&#226;; antes di ufato y jaanin y Se&#241;ot, ayo na jaane dangculo yan magas.</p> 
<p><A NAME="an_2:21">2:21</A>&nbsp;Ya umasusede na masquesea jaye ni y umagang y naan y Se&#241;ot, ufansatbo.</p> 
<p><A NAME="an_2:22">2:22</A>&nbsp;&#182; Jamyo taotao Israel sija, jingog estesija finojo; si Jesus, taotao Nasaret, un taotao maasegura na g&#252;inaeyan Yuus g&#252;e guiya jamyo pot y ninasi&#241;a sija yan y namanman, yan y se&#241;at ni y finatinas Yuus pot g&#252;iya gui entalo miyo, taeg&#252;ijeja jamyo locue intingoja;</p> 
<p><A NAME="an_2:23">2:23</A>&nbsp;G&#252;iya manaen&#241;aejon pot tinancho pinagat yan antes na tiningo Yuus, jamyo inquene, ni y manaelaye sija na canae ya inatane gui quiluus ya inpino.</p> 
<p><A NAME="an_2:24">2:24</A>&nbsp;Ya si Yuus janacajulo, ya japula y piniten finatae; sa ayo ti si&#241;a maguut g&#252;e.</p> 
<p><A NAME="an_2:25">2:25</A>&nbsp;Sa si David sumangan pot g&#252;iya: Guajo julie siempre y Se&#241;ot gui menan matajo; sa g&#252;iya gaegue agapa na canaejo, para ti si&#241;a junacalamten:</p> 
<p><A NAME="an_2:26">2:26</A>&nbsp;Enao mina y corasonjo mumagof, yan y jilajo senmagof; yan y catneco locue usaga gui ninangga.</p> 
<p><A NAME="an_2:27">2:27</A>&nbsp;Sa ti undingo y antijo gui naftan, ni ti unnae y Santosmo para ulie y minitong.</p> 
<p><A NAME="an_2:28">2:28</A>&nbsp;Jago guinen munatungoyo ni y chalan lin&#226;l&#226;: yan unnabulayo minagof gui menamo.</p> 
<p><A NAME="an_2:29">2:29</A>&nbsp;Ma&#241;elujo lalaje, si&#241;ayo libre na jusangane jamyo ni y patriarca David, na matae ya majafot, ya y naftan&#241;a gaegue guiya jita asta pago na jaane.</p> 
<p><A NAME="an_2:30">2:30</A>&nbsp;Taeg&#252;ine, na g&#252;iya profeta, ya jatungo na si Yuus manjula ni y juramento pot g&#252;iya, na y tinegcha y lomo&#241;a ya unafatachong Uno gui tronu&#241;a.</p> 
<p><A NAME="an_2:31">2:31</A>&nbsp;Sa guinen jalie este antes, na jasangan y quinajulo Cristo, na y anti&#241;a ti mapolo gui naftan; ni y catne&#241;a ulie y minitong.</p> 
<p><A NAME="an_2:32">2:32</A>&nbsp;Este y as Jesus ni y ninacajulo as Yuus, ya enaomina jita todos mantestigo.</p> 
<p><A NAME="an_2:33">2:33</A>&nbsp;Taeg&#252;ine na majatsa gui agapa na canae Yuus, ya guinen jaresibe guine y Tata y promesan Espiritu Santo, g&#252;iya chumuda este y inlie pago yan y injingog.</p> 
<p><A NAME="an_2:34">2:34</A>&nbsp;Sa si David ti cajulo gui langet; lao ileg&#241;a nu g&#252;iyaja: Y Se&#241;ot ileg&#241;a ni y Se&#241;otjo, fatachong gui agapa na canaejo,</p> 
<p><A NAME="an_2:35">2:35</A>&nbsp;Asta que jupolo y enemigumo para fa&#241;ajangan y adengmo.</p> 
<p><A NAME="an_2:36">2:36</A>&nbsp;Polo ya todo y guima Israel ujatungo magajet, na si Yuus fumatinas g&#252;e y Se&#241;ot yan Cristo; este uje y inatane gui quiluus.</p> 
<p><A NAME="an_2:37">2:37</A>&nbsp;Ya anae sija jajungog este, manma&#241;iente gui corason&#241;ija, ya ileg&#241;ija as Pedro yan y palo na apostoles sija: Ma&#241;elujo lalaje, jafajam infatinas?</p> 
<p><A NAME="an_2:38">2:38</A>&nbsp;Ayo nae si Pedro ileg&#241;a nu sija: Fanma&#241;otsot, ya infanmatagpange cada uno guiya jamyo, ni y naan Jesucristo, para inasiin y isaomiyo, yan inresibe y ninaen y Espiritu Santo.</p> 
<p><A NAME="an_2:39">2:39</A>&nbsp;Sa y promesa para jamyo, yan para y famaguonmiyo, yan para todos, asta ayo sija y mangaegue gui chago, jayeja y inagang ni y Se&#241;ot Yuusta.</p> 
<p><A NAME="an_2:40">2:40</A>&nbsp;Yan megae otro na finijo janae testimonio, yan jasangane ileg&#241;a: Satba jamyo g&#252;ine gui managuaguat na generasion.</p> 
<p><A NAME="an_2:41">2:41</A>&nbsp;&#182; Ya ayo sija y manmagof rumesibe y fino&#241;a, manmatagpange: ya ayo na jaane, maaumenta guiya sija buente tres mit na taotao.</p> 
<p><A NAME="an_2:42">2:42</A>&nbsp;Ya sija sisigueja fitme gui finanag&#252;en y apostoles sija, yan mandada&#241;aja yan maipe y pan, yan an manmaetae.</p> 
<p><A NAME="an_2:43">2:43</A>&nbsp;Ya minaa&#241;ao mato gui jilo todo y ante: yan megae na namanman yan se&#241;at manmafatinas pot y apostoles sija.</p> 
<p><A NAME="an_2:44">2:44</A>&nbsp;Ya todo ayo sija y manmanjonggue, mandada&#241;aja, yan manguaja todo g&#252;inaja para uiyon todo;</p> 
<p><A NAME="an_2:45">2:45</A>&nbsp;Ya jabende iyon&#241;ija y g&#252;inaja&#241;ija, yan ya manmapapatte y taotao sija cada uno taemanoja y nesesitao&#241;a.</p> 
<p><A NAME="an_2:46">2:46</A>&nbsp;Ya sija sisigueja fitme, yan unoja corason&#241;ija todo y jaane, gui guimayuus, yan an maipe y pan sija gui iyasija, ya jacano na&#241;ija ni y mainagof, yan sensiyo y corason&#241;ija.</p> 
<p><A NAME="an_2:47">2:47</A>&nbsp;Manmanalaba as Yuus, yan mangaefabot ni y todo y taotao sija. Ya y Se&#241;ot jaaumenta sija cada jaane, ni ayo sija y mansasatbo.</p> 
<p><A NAME="an_3:1">3:1</A>&nbsp;SI Pedro yan Juan, duma&#241;a jumanao julo gui guimayuus para ujafanaetae, gui oran a las nuebe.</p> 
<p><A NAME="an_3:2">3:2</A>&nbsp;Ya un taotao na coja desde y jalom y tiyan nana&#241;a, ya machuchule, ya mapopolo cada jaane gui pettan y guimayuus, ni y mafanaan Bonita, para ufangagao limosna ni y manjajalom gui guimayuus.</p> 
<p><A NAME="an_3:3">3:3</A>&nbsp;Ya jalie si Pedro yan Juan na jumajalom gui guimayuus, ya jagagao limosna.</p> 
<p><A NAME="an_3:4">3:4</A>&nbsp;Ya inataug&#252;e as Pedro yan Juan, ya ileg&#241;ija: Atanjam.</p> 
<p><A NAME="an_3:5">3:5</A>&nbsp;Ya g&#252;iya jaecungog sija, yan jananangga na uresibe jafa na g&#252;inaja guiya sija.</p> 
<p><A NAME="an_3:6">3:6</A>&nbsp;Ayo nae si Pedro ileg&#241;a: Salape yan oro, tayayo; lao jafa y g&#252;inajajo junae jao. Pot y naan Jesucristo Nasareno, cajulo ya unfamocat.</p> 
<p><A NAME="an_3:7">3:7</A>&nbsp;Ya jamantiene y agapa na canae&#241;a, ya jajatsa julo; ya enseguidas y adeng&#241;a yan y telang y bayogu&#241;a mumetgot.</p> 
<p><A NAME="an_3:8">3:8</A>&nbsp;Ya g&#252;iya tumayog julo, ya tumojgue, ya jatutujon mamocat; ya jumalom yan sija gui jalom y guimayuus, mamomocat yan tumatayog, yan jaalalaba si Yuus;</p> 
<p><A NAME="an_3:9">3:9</A>&nbsp;Ya todo y taotao lumie g&#252;i na mamomocat, yan jaalalaba si Yuus;</p> 
<p><A NAME="an_3:10">3:10</A>&nbsp;Ya sija matungoja na g&#252;iya ayo y matatachong, ni y umogagao limosna gui Bonita na Petta gui guimayuus: ya sija manbula ni y namanman, yan minaa&#241;ao, ni ayo y jumuyong guiya g&#252;iya.</p> 
<p><A NAME="an_3:11">3:11</A>&nbsp;&#182; Ya y anae g&#252;iya quinequene as Pedro yan Juan, todo y taotao manmalago ya manda&#241;a guiya sija gui coridot ni y mafanaan Salomon ya dangculo na ninamanman&#241;ija.</p> 
<p><A NAME="an_3:12">3:12</A>&nbsp;Ya anae si Pedro jalie ayo, jaope y taotao sija ileg&#241;a: Taotao Israel, sa jafa na ninafanmanman jamyo ni este? pat jafa na ingueguesatanjam taeg&#252;ije y pot ninasi&#241;anmameja, pat pot y dinebotonmameja na innafamocat este na taotao?</p> 
<p><A NAME="an_3:13">3:13</A>&nbsp;Si Yuus Abraham, yan Ysaac, yan Jacob, y Yuus y tatata ni y janamalago y Tentago&#241;a as Jesus; ni y inentrega yan inpine gui menan Pilatos, anae jadetetmina ya japolo g&#252;e na ujanao.</p> 
<p><A NAME="an_3:14">3:14</A>&nbsp;Lao jamyo inpine Ayo y Santos yan Tunas, yan ingagagao na infanmanae un taotao ni y pegno;</p> 
<p><A NAME="an_3:15">3:15</A>&nbsp;Yan inpino y prinsipen lin&#226;l&#226;, ni y si Yuus janacajulo guinen y manmatae; ni y jame mantestigo.</p> 
<p><A NAME="an_3:16">3:16</A>&nbsp;Ya y naan&#241;a, pot y jinenggue y naan&#241;a, janametgot este na taotao ni y liniimiyo, yan y tiningomiyo; junggan, y jinenggue, ni y pot g&#252;iya, mannae g&#252;e ni este na cabales na jinemlo gui menan miyo todos.</p> 
<p><A NAME="an_3:17">3:17</A>&nbsp;Lao pago, ma&#241;elujo, nae jutungo na pot y taya tiningomiyo na infatinas ayo, taeg&#252;ije y finatinas y magalajenmiyo locue.</p> 
<p><A NAME="an_3:18">3:18</A>&nbsp;Lao ayo na g&#252;inaja y janamatungo si Yuus antes, pot y pachot todo sija y profeta, na si Cristo&#241;a ufamadese, ya taeg&#252;ije ucumple.</p> 
<p><A NAME="an_3:19">3:19</A>&nbsp;Enaomina fanma&#241;otsot, ya inbira talo jamyo, ya y isaomiyo ufanmafunas, para si&#241;a ufato y tiempon y refresco guinen menan Yuus;</p> 
<p><A NAME="an_3:20">3:20</A>&nbsp;Ya para g&#252;iya umatago ayo Cristo, ni y esta matancho antes para jamyo; g&#252;iya si Jesus.</p> 
<p><A NAME="an_3:21">3:21</A>&nbsp;Ni y langet nesesita uresibe asta y tiempo sija anae todo y g&#252;inaja mannanalo mauleg talo, ni y jasangan si Yuus gui pachot y santos na profeta&#241;a sija, ni jagas mangaegue desde qui matutujon y tano.</p> 
<p><A NAME="an_3:22">3:22</A>&nbsp;Sa magajet na si Moises ileg&#241;a: Y Se&#241;ot Yuus, unacajulo un profeta guiya jamyo, gui entalo ma&#241;elunmiyo, taeg&#252;ine iya guajo; iya guiya nae injingog todo y g&#252;inaja ni y mansinangane jamyo.</p> 
<p><A NAME="an_3:23">3:23</A>&nbsp;Ya umasusede na todo y ante ni y ti malago umecungog ayo na profeta, umaguefyulang gui entalo y taotao sija.</p> 
<p><A NAME="an_3:24">3:24</A>&nbsp;Magajet na todo sija y profeta desde as Samuel yan ayo sija y manatate, todos ni y manma&#241;angan, taeg&#252;ine masangan g&#252;ine sija na jaane.</p> 
<p><A NAME="an_3:25">3:25</A>&nbsp;Ya jamyo sija y famaguon y profeta sija, yan y trato ni y si Yuus jafatinas gui ma&#241;aenata, ileg&#241;a as Abraham: Ya y semiyamo nae todo y familia sija gui tano ufanbendise.</p> 
<p><A NAME="an_3:26">3:26</A>&nbsp;Iya jamyo nae finena, si Yuus, janacajulo y Tentago&#241;a, ya jatago na infanbinendise, ya ubira cada uno guiya jamyo guinin y tinaelayenmiyo.</p> 
<p><A NAME="an_4:1">4:1</A>&nbsp;YA anae manguecuentos yan y taotao sija, y magas na mamale yan y magas y templo, yan y Saduseosija, manmato guiya sija,</p> 
<p><A NAME="an_4:2">4:2</A>&nbsp;Ya guesinestotba, sa sija jafananag&#252;e y taotao sija, ya japredidica y quinajulo guinin y manmatae, pot si Jesus.</p> 
<p><A NAME="an_4:3">4:3</A>&nbsp;Ya manmapolo canae gui jilo&#241;ija, ya manmapreso asta y inagpa&#241;a, sa estaba esta pupuenge.</p> 
<p><A NAME="an_4:4">4:4</A>&nbsp;Lao megae sija y jumungog y sinangan majonggue; ya y numeron y taotao sija, buente sinco mit.</p> 
<p><A NAME="an_4:5">4:5</A>&nbsp;&#182; Ya y inagpa&#241;a g&#252;ije, y magas&#241;ija yan y manamco, yan y escriba sija manda&#241;a guiya Jerusalem;</p> 
<p><A NAME="an_4:6">4:6</A>&nbsp;Yan mangaegue si Annas, magas y mamale, yan si Caefas, yan si Juan, yan si Alejandro, yan ayosija parientes y magas mamale,</p> 
<p><A NAME="an_4:7">4:7</A>&nbsp;Ya anae munjayan japlanta sija gui talo, jafaesen: Pot jafa na ninasi&#241;a, pat jaye na naan na infatinas este?</p> 
<p><A NAME="an_4:8">4:8</A>&nbsp;Ya si Pedro, bula ni y Espiritu Santo, ileg&#241;a nu sija: Jamyo ni y magas y taotao, yan y manamco guiya Israel,</p> 
<p><A NAME="an_4:9">4:9</A>&nbsp;Yaguin manmachaguejam pago na jaane pot y mauleg finatinas para y malango na taotao, sa jafa muna manajomlo;</p> 
<p><A NAME="an_4:10">4:10</A>&nbsp;Intingo todo jamyo, yan todo y taotao guiya Israel, na pot y naan Jesucristo, y Nasareno, ni y inatane gui quiluus, ni y ninacajulo as Yuus guinin y manmatae; pot g&#252;iyaja este na taotao na tumojgue gui menan miyo ya jomlo.</p> 
<p><A NAME="an_4:11">4:11</A>&nbsp;G&#252;iya yuje na acho y innataebale jamyo ni y manmanjatsa, na jumuyong cabesan esquina.</p> 
<p><A NAME="an_4:12">4:12</A>&nbsp;Ya ni uguaja satbasion gui otro; sa taya otro naan gui papa y langet, manmanae y taotao sija, para usi&#241;a utafansatbo.</p> 
<p><A NAME="an_4:13">4:13</A>&nbsp;&#182; Ya anae malie y minatatngan Pedro yan Juan, ya jinason&#241;ija na manaetiningo ya manlanga na taotao, ninafanmanman, ya ayonae matungo na guinin ma&#241;isija yan si Jesus.</p> 
<p><A NAME="an_4:14">4:14</A>&nbsp;Ya anae malie y taotao ni y manajomlo na ma&#241;isija manojgue, taya jafa si&#241;a ujasangan contra ayo.</p> 
<p><A NAME="an_4:15">4:15</A>&nbsp;Lao anae jatago sija na ufanjuyong gui dina&#241;a, manasangane entre sija,</p> 
<p><A NAME="an_4:16">4:16</A>&nbsp;Ileg&#241;ija: Jafa tafatinas ni este sija na taotao? sa magajet na afamao na milagro mafatinas pot sija, ya manmamatungo esta ni todo ayo sija y ma&#241;asaga Jerusalem; ya ti si&#241;a tapune.</p> 
<p><A NAME="an_4:17">4:17</A>&nbsp;Lao trabia mientras ti chachago matala&#241;a gui entalo y taotao sija; nije taencatga sija, ya cha&#241;ija fanma&#241;angangane ni este na naan desde pago.</p> 
<p><A NAME="an_4:18">4:18</A>&nbsp;Ya jaagang sija, ya jaencatga na sencha&#241;ija sumasangan, ni ufanmamanag&#252;e ni y naan Jesus.</p> 
<p><A NAME="an_4:19">4:19</A>&nbsp;Lao si Pedro yan Juan manope ileg&#241;ija: Jusga, cao tunas gui menan Yuus na inosgue&#241;a jamyo qui si Yuus;</p> 
<p><A NAME="an_4:20">4:20</A>&nbsp;Sa tisi&#241;a inpelo na ti insangan y liniimame yan y jiningogmame.</p> 
<p><A NAME="an_4:21">4:21</A>&nbsp;Ya anae esta jaencatga sija mas, jasotta, sa taya si&#241;a jafa ujasoda para ujacastiga, pot causa y taotaosija; sa todo mumalag si Yuus pot ayo y mafatinas.</p> 
<p><A NAME="an_4:22">4:22</A>&nbsp;Sa y taotao ni y anae mafatinas este y milagron y jinelo, mas di cuarenta a&#241;os inamco&#241;a.</p> 
<p><A NAME="an_4:23">4:23</A>&nbsp;&#182; Ya anae masotta na ujanao, manjanao para y mangachong&#241;ija, ya jasangane todo ni y mansinangane sija ni y magas mamale yan y manamco.</p> 
<p><A NAME="an_4:24">4:24</A>&nbsp;Ya anae jajungog sija ayo, jajatsa y inagang&#241;ija para as Yuus, ileg&#241;ija: O Se&#241;ot, jago Yuus, ni y fumatinas y langet, yan y tano, yan y tase, yan todo y mangae gui sanjalom&#241;ija;</p> 
<p><A NAME="an_4:25">4:25</A>&nbsp;Ni y pot Espiritu Santo ni y pachot y tentagomo as David ilegmo: Sa jafa y Gentiles na manlalalo, ya y taotao sija manmanjaso ni y taebale na g&#252;inaja?</p> 
<p><A NAME="an_4:26">4:26</A>&nbsp;Y ray sija gui tano manotojgue julo, ya y magalaje sija manda&#241;a contra y Se&#241;ot, yan contra si Cristo&#241;a.</p> 
<p><A NAME="an_4:27">4:27</A>&nbsp;Sa magajet na gui este siuda contra y santos na Tentagomo as Jesus, ni y unpalalae; todo si Herodes, yan Poncio Pilato, yan y Gentiles yan y taotao guiya Israel, manda&#241;a,</p> 
<p><A NAME="an_4:28">4:28</A>&nbsp;Para ujafatinas jafa y tinancho antes y canaemo, yan y consejumo para ususede.</p> 
<p><A NAME="an_4:29">4:29</A>&nbsp;Ya pago, O Se&#241;ot, lie y amenaso&#241;ija: ya unnae y tentagomo sija, na contodo y minatatnga ujasangan y sinanganmo,</p> 
<p><A NAME="an_4:30">4:30</A>&nbsp;Mientras unjujuto mona y canaemo para umajomlo; ya para y se&#241;at yan mannamanman umafatinas pot y naan y santos na Tentagomo as Jesus.</p> 
<p><A NAME="an_4:31">4:31</A>&nbsp;Ya anae munjayan manmanaetae, y lugat anae mandada&#241;a mayengyong; ya todos manbula ni y Espiritu Santo, ya manmatatnga jasangan y sinangan Yuus.</p> 
<p><A NAME="an_4:32">4:32</A>&nbsp;&#182; Ya y inetnon g&#252;ije sija ni y manmanjonggue, manunoja na corason yan unoja na ante: ni uno guiya sija ualog iyo&#241;a ayo y jasagagaye; lao todo y g&#252;inaja manparejo iyon&#241;ija.</p> 
<p><A NAME="an_4:33">4:33</A>&nbsp;Yan dangculo na ninasi&#241;a na manmannae y apostoles testimonio ni y quinajulo y Se&#241;ot Jesus: ya megae na grasia gaegue gui jilo&#241;ija todos.</p> 
<p><A NAME="an_4:34">4:34</A>&nbsp;Ya ni uno guiya sija nesesitao; sa todo ayo sija y mangaeiyo tano pat guma, jabende ya jachule y balen ayo y binenden&#241;ija,</p> 
<p><A NAME="an_4:35">4:35</A>&nbsp;Ya japolo gui adeng y apostoles sija: ya manmapapatte cada taotao jafataemano y janesesita.</p> 
<p><A NAME="an_4:36">4:36</A>&nbsp;&#182; Ayonae si Jos&#233;, ni y mafanaan ni y apostoles Barnab&#233; (ni y comoqueileg&#241;a, lajin consuelo) ni y Lebita, taotao Chipre,</p> 
<p><A NAME="an_4:37">4:37</A>&nbsp;Guaja tano&#241;a, ya jabende, ya jachule y salape, ya japolo gui adeng apostoles sija.</p> 
<p><A NAME="an_5:1">5:1</A>&nbsp;LAO un taotao naan&#241;a si Ananias, yan si Safira asagua&#241;a, na jabende g&#252;inajan&#241;ija,</p> 
<p><A NAME="an_5:2">5:2</A>&nbsp;Ya janana palo gui bali&#241;a, ya y asagua&#241;a jatungo ja locue ayo, ya jachule un patteja ya japolo gui adeng y apostoles.</p> 
<p><A NAME="an_5:3">5:3</A>&nbsp;Lao si Pedro ileg&#241;a: Ananias, sa jafa na janabula si Satanas y corasonmo para undague y Espiritu Santo, yan unnana palo gui balen y tano?</p> 
<p><A NAME="an_5:4">5:4</A>&nbsp;Mientras sumasaga, ada ti iyomo? ya anae munjayan mabende, ada taeg&#252;e gui ninasi&#241;amo? sa jafa na unjaso este gui corasonmo? ti y taotao undague, na si Yuus.</p> 
<p><A NAME="an_5:5">5:5</A>&nbsp;Ya anae jajungog si Ananias este na finijo, podong papa ya matae: ya dangculon minaa&#241;ao mato gui jilo ayo sija todo y jumujungog este na g&#252;inaja.</p> 
<p><A NAME="an_5:6">5:6</A>&nbsp;Ya mabalutan ni y manfamaguon na lalaje, ya machule juyong y majafot.</p> 
<p><A NAME="an_5:7">5:7</A>&nbsp;&#182; Ya anae malofan buente tres oras, jumalom y asagua&#241;a, ti jatungo jafa guinin mafatinas.</p> 
<p><A NAME="an_5:8">5:8</A>&nbsp;Ya si Pedro ileg&#241;a nu g&#252;iya: Sanganeyo cao inbende y tanomiyo pot un tanto. Ya g&#252;iya ileg&#241;a: Junggan pot ayo na tanto.</p> 
<p><A NAME="an_5:9">5:9</A>&nbsp;Ayonae si Pedro ileg&#241;a: Jafa na umatungo jamyo para intienta y Espiritu y Se&#241;ot! estag&#252;iyaja gui petta y adeng ayo sija y jumafot y asaguamo, ya umachule jaojuyong.</p> 
<p><A NAME="an_5:10">5:10</A>&nbsp;Ayonae enseguidas podong papa gui adeng&#241;a ya matae; ya y manfamaguon na lalaje manjalom ya masoda g&#252;e na matae, ya machule ya majafot gui oriyan y asagua&#241;a.</p> 
<p><A NAME="an_5:11">5:11</A>&nbsp;Ya mato dangculon minaa&#241;ao gui jilo todo y iglesia, yan y jilo todo ayo sija y jumujungog estesija.</p> 
<p><A NAME="an_5:12">5:12</A>&nbsp;&#182; Ya pot y canae y apostoles sija, megae na se&#241;at yan mannamanman manmafatinas gui entalo taotao; ya sija todos manda&#241;a gui un jinasoja gui coridot Salomon.</p> 
<p><A NAME="an_5:13">5:13</A>&nbsp;Ya y palo sija, ni un taotao malago duma&#241;ae sija; lao y taotao manafandangculo sija.</p> 
<p><A NAME="an_5:14">5:14</A>&nbsp;Ya y manmanjonggue gui Se&#241;ot, mas maaumenta y linajyan parejoja y lalaje yan y famalaoan;</p> 
<p><A NAME="an_5:15">5:15</A>&nbsp;Ya enao na sija manmangongone malango gui chalan sija, ya manmapopolo gui cama yan y camiya, na para, yaguin malofan si Pedro, y anineng&#241;a ufanjinemeja palo guiya sija.</p> 
<p><A NAME="an_5:16">5:16</A>&nbsp;Ya ayonae manmato locue linajyan taotao guinin y siuda, gui oriyan Jerusalem, manmangongone megae na manmalango, yan ayo sija y ninafa&#241;achatsaga ni y man&#225;placha na espiritu: yan manafanjomlo sija.</p> 
<p><A NAME="an_5:17">5:17</A>&nbsp;&#182; Ya anae y magas na pale tomojgue julo, yan todo ayo sija y mangachochong&#241;a (ni y inetnon Saduseo) ya manbula inigo.</p> 
<p><A NAME="an_5:18">5:18</A>&nbsp;Ya japolo canae gui jilo y apostoles, ya jacone gui calaboson y publico.</p> 
<p><A NAME="an_5:19">5:19</A>&nbsp;Lao y angjet y Se&#241;ot anae esta puenge, jababa y pettan y calaboso ya manquinene sija, ya ileg&#241;a:</p> 
<p><A NAME="an_5:20">5:20</A>&nbsp;Janao fanojgue gui jalom y guimayuus, ya insangane y taotao todo y sinangan este na Lin&#226;l&#226;.</p> 
<p><A NAME="an_5:21">5:21</A>&nbsp;Ya anae jajungog sija ayo, manjalom gui guimayuus, taftataf gui egaan, ya manmamanag&#252;e. Lao anae mato y magas mamale, yan ayo sija y mangachochong&#241;a, janafanmaagange y sinedrio yan todo y compa&#241;ia ni mamapagot ni y famaguon Israel, ya jatago para y calaboso para ujacone sija.</p> 
<p><A NAME="an_5:22">5:22</A>&nbsp;Lao anae manmato y ofisiat sija gui calaboso, ti manmasoda sija; ya manalo tate ya manma&#241;angane,</p> 
<p><A NAME="an_5:23">5:23</A>&nbsp;Ileg&#241;ija: Y calaboso, magajet na inseda majujuchomja todo, ya y manmamamumulan manestabaja na manotojgue gui jiyong potta: lao anae inbaba, taya taotao inseda gui sanjalom.</p> 
<p><A NAME="an_5:24">5:24</A>&nbsp;Anae y capitan y guimayuus, yan y manmagas mamale, jajungog este na sinangan ninafanestotba sa ti jatungo manonae ufanjuyong.</p> 
<p><A NAME="an_5:25">5:25</A>&nbsp;Lao mato uno ya mansinangane sija, ileg&#241;a: Ayo sija na taotao y inpelo gui calaboso, mangaegue gui guimayuus na manmamananag&#252;e ni y taotao sija.</p> 
<p><A NAME="an_5:26">5:26</A>&nbsp;Ayonae jumanao y capitan yan y manmagas sija, ya manmacone sija, ti manmaafuetsas, sa manmaa&#241;ao ni y taotao sija, sa noseaja ufanmadago ni acho.</p> 
<p><A NAME="an_5:27">5:27</A>&nbsp;Ya anae manmacone sija, manmapolo gui menan y sinedrio ya manfinaesen ni y magas na pale,</p> 
<p><A NAME="an_5:28">5:28</A>&nbsp;Ileg&#241;a: Inguesencatga jamyo na chamiyo fanmamananag&#252;e ni este na naan. Ya estag&#252;e inbula Jerusalem ni y finanag&#252;enmiyo. Ya jinasonmiyo na inchile y j&#226;g&#226;n este taotao gui jilomame.</p> 
<p><A NAME="an_5:29">5:29</A>&nbsp;Ya manope si Pedro, yan y palo na apostoles, ileg&#241;ija: Nesesita na taosgue&#241;a si Yuus finena qui y taotao sija.</p> 
<p><A NAME="an_5:30">5:30</A>&nbsp;Y Yuus y ma&#241;aenata sija, janacajulo si Jesus ni ayo y inpino, yan incana gui trongcon jayo.</p> 
<p><A NAME="an_5:31">5:31</A>&nbsp;Guiya jinatsa as Yuus gui agapa na canae&#241;a, para u-Prinsipe yan u-Satbadot, para unae sinetsot iya Israel, yan inasiin y isao.</p> 
<p><A NAME="an_5:32">5:32</A>&nbsp;Ya jame testigo ni este sija na g&#252;inaja; yan y Espiritu Santo locue, ni y si Yuus numae ayo sija y umosgue gue.</p> 
<p><A NAME="an_5:33">5:33</A>&nbsp;&#182; Ya anae jajungog sija ayo, manchinachat asta y corason&#241;ija, ya manaseyo para ufanmapuno sija.</p> 
<p><A NAME="an_5:34">5:34</A>&nbsp;Ayonae tumojgue julo uno gui sinedrio, un Fariseo, ni y naan&#241;a si Gamaliel, na magas y lay, ya maonra ni y taotao todo; ya manago na umanafanlasuja didide ayo sija taotao.</p> 
<p><A NAME="an_5:35">5:35</A>&nbsp;Ya ileg&#241;a nu sija: Jamyo lalajen, Israel, adaje jamyo jafa jinasonmimiyo para infatinas ni este sija na taotao.</p> 
<p><A NAME="an_5:36">5:36</A>&nbsp;Sa antes di este sija na jaane cajulo si Teudas, janabanidoso g&#252;i taeg&#252;ije y jaye na taotao; ya iya guiya nae manguaguato un manadan lalaje, guaja buente cuatro sientos manda&#241;a sijaja; ni y mapuno; yan todo ayo sija y umosgue g&#252;e manmachalapon ya manjuyong sin jafa.</p> 
<p><A NAME="an_5:37">5:37</A>&nbsp;Ya despues di este na taotao, cajulo si Judas na taotao Galileo, gui jaanen y manmaempadrona; ya jacone un manada gui tate&#241;a: ya g&#252;iya locue malingo; yan todo ayo sija y umosgue g&#252;e manmachalapon.</p> 
<p><A NAME="an_5:38">5:38</A>&nbsp;Lao pago jusangane jamyo: Insetta este sija na taotao, ya inpelo sijaja; sa este na pinagat, pat este na chocho, yaguin guinin y taotao, ufanmayute,</p> 
<p><A NAME="an_5:39">5:39</A>&nbsp;Lao yaguin as Yuus, ti si&#241;a inyilang, sa noseaja infanmumo contra si Yuus.</p> 
<p><A NAME="an_5:40">5:40</A>&nbsp;Ya manafamaulegja, ya anae manmaagang y apostoles guiya sija, manmasaulag ya manmatago na cha&#241;ija sumasangan y naan Jesus, ya manmapolo na ujafanjanao.</p> 
<p><A NAME="an_5:41">5:41</A>&nbsp;Enao mina manjanao gui menan y sinedrio, mansenmagof sa japolo na ujamerese pumadese y minamajlao pot y naan Jesus.</p> 
<p><A NAME="an_5:42">5:42</A>&nbsp;Ya todo y jaane sija, ti mandescacansa manmamanag&#252;e yan manma&#241;angane as Jesus ni y Cristog&#252;e, gui guimayuus, yan y iyasija.</p> 
<p><A NAME="an_6:1">6:1</A>&nbsp;YA ayo sija na jaane anae lumamegae y disipulo sija, mangogonggong y Helenitas sija contra y Hebreo sija, sa y manbiuda guiya sija, ti manmaatiende gui sinetbe&#241;ija cada jaane.</p> 
<p><A NAME="an_6:2">6:2</A>&nbsp;Ayonae y dose, jaagang y manadan disipulo guato guiya sija, ya ileg&#241;ija: Ti tunas na tapolo y sinangan Yuus, ya tasetbe y lamasa sija.</p> 
<p><A NAME="an_6:3">6:3</A>&nbsp;Enaomina ma&#241;elo, aligao entre jamyo siete na taotao ni y manmauleg, ni y manbula Espiritu, yan minejnalom, ya tapolo para este na chocho.</p> 
<p><A NAME="an_6:4">6:4</A>&nbsp;Lao jita, tasigueja fitme y manmanaetae, yan y sinetbe y sinangan.</p> 
<p><A NAME="an_6:5">6:5</A>&nbsp;Ya ayo na sinangan, ninafanmagof y manada todo; ya maayeg si Esteban, un taotao na bula jinenggue yan Espiritu Santo, yan si Felipe, yan si Pr&#243;coro, yan si Nicanor, yan si Tim&#243;n, yan si Parmenas, yan si Nicol&#225;s proseliton Antioquia.</p> 
<p><A NAME="an_6:6">6:6</A>&nbsp;Ya manmaplanta gui menan y apostoles: ya anae munjayan manmanaetae, japolo y canae&#241;ija gui jilo&#241;ija.</p> 
<p><A NAME="an_6:7">6:7</A>&nbsp;Ya y sinangan Yuus lumalamegae; ya y disipulo megae manmaumenta&#241;a guiya Jerusalem; ya dangculon manadan mamale locue, manmanosgue ni y jinenggue.</p> 
<p><A NAME="an_6:8">6:8</A>&nbsp;&#182; Ya si Esteban, bula y grasia yan ninasifia, jafatinas namanman na milagro yan se&#241;at gui entalo y taotao sija.</p> 
<p><A NAME="an_6:9">6:9</A>&nbsp;Lao guaja mangajulo g&#252;ije gui sinagoga ni y manmafanaan sinagogan Libertinos, yan Sireneo sija, yan Alejandrino sija, yan ayo sija iya Silisia, yan Asia, managuaguat yan si Esteban.</p> 
<p><A NAME="an_6:10">6:10</A>&nbsp;Lao tisi&#241;a macontra y tiningo, yan y Espiritu ni y jasangan.</p> 
<p><A NAME="an_6:11">6:11</A>&nbsp;Ya manmasusuug y taotao sija na ujaalog: Injingogja g&#252;e na jasangan y chinatfino contra si Moises, yan contra si Yuus.</p> 
<p><A NAME="an_6:12">6:12</A>&nbsp;Ya manafangalamten y taotao sija, yan y manamco, yan y escribasija; ya manmato guiya g&#252;iya, ya macone g&#252;e guato gui sinedrio,</p> 
<p><A NAME="an_6:13">6:13</A>&nbsp;Ya manmamalo testigo na ti magajet, ni ileg&#241;ija: Este na taotao ti malago bumasta cumuentos chinatfino contra este y santos na lugat, yan contra y tinago:</p> 
<p><A NAME="an_6:14">6:14</A>&nbsp;Sa injingogja gue ileg&#241;a, na este y as Jesus taotao Nasaret uyulang este na lugat, yan utulaeca, y costumbre ni y jaentregajit si Moises.</p> 
<p><A NAME="an_6:15">6:15</A>&nbsp;Ya todo ayo sija y manmatatachong gui sinedrio, maaatan g&#252;e, ya malie y mata&#241;a na calang matan angjet.</p> 
<p><A NAME="an_7:1">7:1</A>&nbsp;AYONAE ileg&#241;a y magas mamale: Taeg&#252;ine este sija?</p> 
<p><A NAME="an_7:2">7:2</A>&nbsp;Ya g&#252;iya ileg&#241;a: Ma&#241;elujo lalaje yan ma&#241;aena, ecungog. Si Yuus y minalag fumatoig&#252;e y tatata as Abraham anae estatabaja guiya Mesopotamia, antes di usaga Charran.</p> 
<p><A NAME="an_7:3">7:3</A>&nbsp;Ya ileg&#241;a nu g&#252;iya: Suja gui tanomo yan y manparientesmo, ya maela jalom gui tano ni y finanuejo nu jago.</p> 
<p><A NAME="an_7:4">7:4</A>&nbsp;Ya g&#252;iya jumanao juyong gui tano y Chaldeosija, ya sumaga Charran: ya desde ayo, anae matae si tata&#241;a, ninamalofang&#252;e as Yuus g&#252;ine mague na tano anae ma&#241;asaga jamyo pago.</p> 
<p><A NAME="an_7:5">7:5</A>&nbsp;Ya ti ninae g&#252;e jafa na erensia&#241;a g&#252;ije, aje, taya ni para upolo y adeng&#241;a gui jilo&#241;a: lao prinemete g&#252;e na uninae para g&#252;inaja&#241;a, yan y semiya&#241;a despues di g&#252;iya, sa g&#252;iyaja trabia tataepatgon.</p> 
<p><A NAME="an_7:6">7:6</A>&nbsp;Ya si Yuus jasangan taeg&#252;ine, Na y semiya&#241;a utaotao juyong gui ti tano&#241;a; yan manmacone ya manmancautiba, ya manmatrata taelaye cuatro sientes a&#241;os.</p> 
<p><A NAME="an_7:7">7:7</A>&nbsp;Ya y nasion ni y manmancautiba, bae jujusga, ileg&#241;a si Yuus; na despues di ayo, ufanmamaela juyong ya guajo jumasetbe g&#252;ine na lugat.</p> 
<p><A NAME="an_7:8">7:8</A>&nbsp;Yan manae g&#252;e ni y traton sirconsision: ya si Abraham jalilis si Ysaac, ya masirconsida g&#252;e gui mina ocho na jaane; ya si Ysaac jalilis si Jacob; ya si Jacob jalilis y dose na patriarcasija.</p> 
<p><A NAME="an_7:9">7:9</A>&nbsp;Ya y patriarca sija pot y inigo&#241;ija, mabende si Jos&#233; guiya Egipto: lao si Yuus estaba guiya g&#252;iya,</p> 
<p><A NAME="an_7:10">7:10</A>&nbsp;Ya ninalibre g&#252;e todo gui chinatsaga, yan ninae g&#252;e finaborese yan tiningo, gui menan Faraon, ray guiya Egipto; yan ninamagalaje g&#252;e guiya Egipto, yan todo y guima&#241;a.</p> 
<p><A NAME="an_7:11">7:11</A>&nbsp;Ayonae mato ni&#241;alang todo gui tano Egipto yan Charran, yan dangculon chinatsaga: ya y ma&#241;aenata ti manma&#241;oda nengcano&#241;ija.</p> 
<p><A NAME="an_7:12">7:12</A>&nbsp;Lao anae si Jacob jajungog na guaja trigo guiya Egipto, jatago y ma&#241;aenata finenana na biaje.</p> 
<p><A NAME="an_7:13">7:13</A>&nbsp;Ya y mina dos biaje, matungo si Jos&#233; ni y ma&#241;elu&#241;a: ya y parientes Jos&#233; janatungo si Faraon.</p> 
<p><A NAME="an_7:14">7:14</A>&nbsp;Ya manago si Jos&#233; na umaagange si tata&#241;a as Jacob para iya g&#252;iya, yan todo y manparientes&#241;a, setentaisinco na taotao.</p> 
<p><A NAME="an_7:15">7:15</A>&nbsp;Ya si Jacob jumanao papa Egipto, ya matae g&#252;ije yan y ma&#241;aenata sija.</p> 
<p><A NAME="an_7:16">7:16</A>&nbsp;Ya manmachule guato Siquem, ya manmapolo gui naftan, ni y finajan Abraham pot salape, gui famaguon Emmor guiya Siquem.</p> 
<p><A NAME="an_7:17">7:17</A>&nbsp;Lao anae esta jijot y tiempon y promesa, ni y si Yuus manjula as Abraham, ya y taotao lumamegae, yan manlajyan guiya Egipto,</p> 
<p><A NAME="an_7:18">7:18</A>&nbsp;Asta qui y otro ray cajulo, ya ti jatungo si Jos&#233;.</p> 
<p><A NAME="an_7:19">7:19</A>&nbsp;Este jausa y malama&#241;a&#241;a gui manparientesta, yan jatrata taelaye y ma&#241;aenata, sa janafanmayute y famaguon&#241;ija ni y pago fina&#241;ago para cha&#241;ija fanlal&#226;l&#226;.</p> 
<p><A NAME="an_7:20">7:20</A>&nbsp;Ya ayo na tiempo nae mafa&#241;ago si Moises, ya sumenbonito; ya mapogsae gui guima tata&#241;a tres meses.</p> 
<p><A NAME="an_7:21">7:21</A>&nbsp;Ya anae mayute, y jagan Faraon jumoca, ya pinegsae para laji&#241;a.</p> 
<p><A NAME="an_7:22">7:22</A>&nbsp;Ya si Moises, maeyag ni y todo y tiningo y taotao Egipto, ya mangaeninasi&#241;a&#241;a y fino&#241;a yan y checho&#241;a sija.</p> 
<p><A NAME="an_7:23">7:23</A>&nbsp;Ya anae cana jacumple cuarenta a&#241;os y saca&#241;a, mato gui corason&#241;a na ubisita y ma&#241;elu&#241;a ni y famaguon Israel.</p> 
<p><A NAME="an_7:24">7:24</A>&nbsp;Ya jalie uno guiya sija ni y japadese y maltrato, ya jadefiende y mumatrata, ya japuno y taotao Egipto.</p> 
<p><A NAME="an_7:25">7:25</A>&nbsp;Sa pinelu&#241;a na jatungo y ma&#241;elu&#241;a na uninafanlibre as Yuus ni y canae&#241;a; lao ti jatungo sija.</p> 
<p><A NAME="an_7:26">7:26</A>&nbsp;Ya y inagpa&#241;a na jaane, jafanue sija nu g&#252;iya anae managuaguat, ya malago na unaunoja talo sija, ileg&#241;a: Se&#241;ores, jamyo ma&#241;elo; jafa na mananataelaye y uno yan y otro?</p> 
<p><A NAME="an_7:27">7:27</A>&nbsp;Lao ayo y minalalamen y tiguang&#241;a, jachoneg&#241;aejon, ileg&#241;a: Jaye munamagas jao gui jilo mame?</p> 
<p><A NAME="an_7:28">7:28</A>&nbsp;Malago jao unpunoyo taeg&#252;ije anae unpuno nigap y taotao Egipto?</p> 
<p><A NAME="an_7:29">7:29</A>&nbsp;Ya ninafalago si Moises ni este na sinangan, ya tumaotao juyong gui tano Madian, gui anae jalilis y dos na laji&#241;a.</p> 
<p><A NAME="an_7:30">7:30</A>&nbsp;Ya anae jacumple cuarenta a&#241;os, mato guiya g&#252;iya un angjet gui jalomtano gui egso Sinae, gui ma&#241;ila y guafe gui jalom y trongcon chaguan.</p> 
<p><A NAME="an_7:31">7:31</A>&nbsp;Ya anae jalie ayo si Moises, ninagosmanman ni y linii&#241;a; ya anae lumajijot para ugueslie, y inagang y Se&#241;ot mato guiya g&#252;iya,</p> 
<p><A NAME="an_7:32">7:32</A>&nbsp;<i>Ileg&#241;a: </i>Guajo y Yuus y ma&#241;aenamo, y Yuus Abraham, yan y Yuus Ysaac, yan y Yuus Jacob. Lao si Moises manlalaolao, ya ti si&#241;a jaatan.</p> 
<p><A NAME="an_7:33">7:33</A>&nbsp;Ya y Se&#241;ot ileg&#241;a nu g&#252;iya: Pula y sapatosmo gui adengmo; sa y lugat anae tumotojgue jao, santos na oda.</p> 
<p><A NAME="an_7:34">7:34</A>&nbsp;Sa seguro julie, y manmasapet y taotaojo guiya Egipto, yan jujungog y inigong&#241;i&#241;ija, ya tumunogyo para junafanlibre sija. Ya pago maela jao, sa jutago jao guato Egipto.</p> 
<p><A NAME="an_7:35">7:35</A>&nbsp;Este y as Moises ni y jarechasa ileg&#241;ija: Jaye munamagas jao yan unjues? G&#252;iya tinago as Yuus na umagas yan uninafanlibre pot y canae y angjet ni y mafato guiya g&#252;iya gui jalomtano.</p> 
<p><A NAME="an_7:36">7:36</A>&nbsp;G&#252;iya chumule sija juyong, ya despues manfinanue ni y namanman, yan se&#241;at sija gui tano Egipto, yan y Tasen Agaga, yan y jalomtano cuarenta anos.</p> 
<p><A NAME="an_7:37">7:37</A>&nbsp;Este ayo y as Moises, ni y ileg&#241;a ni y famaguon Israel: Y Yuusmiyo janacajulo un profeta guiya jamyo gui ma&#241;elunmiyo taeg&#252;ine iya guajo.</p> 
<p><A NAME="an_7:38">7:38</A>&nbsp;Este ayo y estaba gui inetnon, gui jalomtano, yan y angjet ni y cumuentuse g&#252;e gui egso Sinae, yan y ma&#241;aenata; ni y rumesibe y nal&#226;l&#226; na tinago para ufanmanaejit.</p> 
<p><A NAME="an_7:39">7:39</A>&nbsp;Ni y ma&#241;aenata ti manmalago jaosgue lao mayute juyong guiya sija, ya y corason&#241;ija manalo tate Egipto,</p> 
<p><A NAME="an_7:40">7:40</A>&nbsp;Ileg&#241;ija as Aaron: Fatinasejam Yuus para ujanao gui menanmame, as este y as Moises ni y cumonejam juyong gui tano Egipto, ti intingo jafa ujuyong.</p> 
<p><A NAME="an_7:41">7:41</A>&nbsp;Ya sija manmamatinas un tatnero, ya machule y inefrese para idolo sija, g&#252;ije sija na jaane, ya ninafansenmagof ni y checho y canae&#241;ija.</p> 
<p><A NAME="an_7:42">7:42</A>&nbsp;Ayonae jabira si Yuus, ya japolo na ujaadora y inetnon y langet; taeg&#252;ije esta matugue gui leblon y profeta: O jamyo ni y guima Israel, inofreseyo pinino g&#226;g&#226; sija yan inefrese sija gui cuarenta a&#241;os gui jalomtano?</p> 
<p><A NAME="an_7:43">7:43</A>&nbsp;Yan injatsa y tabemaculon Moloc, yan y estreyas y Yuus Ref&#225;n, jechura sija ni y infatinas para inadora sija; ya guajo juchule jamyo mas chago qui Babilonia.</p> 
<p><A NAME="an_7:44">7:44</A>&nbsp;Y ma&#241;aenata, guaja ni y tabernaculon y testimonio gui jalomtano, taeg&#252;ije tinancho&#241;a ni ileg&#241;a as Moises na ufatinas taemanoja na jechura y linii&#241;a.</p> 
<p><A NAME="an_7:45">7:45</A>&nbsp;Ni y ma&#241;aenata locue gui tiempo&#241;ija a machule jalom yan si Josu&#233; anae jumalom gui erensian y Gentiles, ni y si Yuus yumute juyong gui menan y ma&#241;aenata, asta y jaanen David;</p> 
<p><A NAME="an_7:46">7:46</A>&nbsp;Ni y sumoda finaborese gui menan Yuus, yan jagagao na ualiligao tabernaculo para si Yuus Jacob.</p> 
<p><A NAME="an_7:47">7:47</A>&nbsp;Lao si Salomon fumatinase g&#252;e un guma.</p> 
<p><A NAME="an_7:48">7:48</A>&nbsp;Sa y Gueftaquilo, ti sumasaga gui guima sija ni y finatinas canae; taeg&#252;ije y sinangan y profeta.</p> 
<p><A NAME="an_7:49">7:49</A>&nbsp;Y langet tronujo, ya y tano fa&#241;ajangan y papa adengjo; jafa na guma injatsayeyo? ileg&#241;a y Se&#241;ot; pat jafa na sagayan nae jusaga?</p> 
<p><A NAME="an_7:50">7:50</A>&nbsp;Ada ti y canaejo fumatinas todo este sija na g&#252;inaja?</p> 
<p><A NAME="an_7:51">7:51</A>&nbsp;Jamyo ni y gaetongjo tiso, yan ti manmasirconsida y corason yan y talanga, sa siempre incontra y Espiritu Santo; taeg&#252;ije y checho y ma&#241;aenanmiyo inchecheg&#252;e.</p> 
<p><A NAME="an_7:52">7:52</A>&nbsp;Jaye gui profeta ti japetsigue y ma&#241;aenanmiyo? ya japuno ayo sija y manma&#241;angangane antes ni y mamamaela Uno na Tunas; ya jamyo pago inentrega, yan inpino;</p> 
<p><A NAME="an_7:53">7:53</A>&nbsp;Ni y inresibe y tinago pot y inareglan y angjet, ya ti inadaje.</p> 
<p><A NAME="an_7:54">7:54</A>&nbsp;&#182; Ya anae jajungog estesija, manchinachat asta y corason&#241;ija, ya janafa&#241;egcheg y nifen&#241;ija guiya g&#252;iya.</p> 
<p><A NAME="an_7:55">7:55</A>&nbsp;Lao g&#252;iya, bula ni y Espiritu Santo, ya jaatan meton y langet, ya jalie y minalag Yuus, yan si Jesus na tumotojgue gui agapa na canae Yuus.</p> 
<p><A NAME="an_7:56">7:56</A>&nbsp;Ya ileg&#241;a, Estag&#252;e na julie y langet na mababa, ya y Lajin taotao tumotojgue gui agapa na canae Yuus.</p> 
<p><A NAME="an_7:57">7:57</A>&nbsp;Ayonae sija managang ni y dangculo na inagang&#241;ija, yan jatampe y talangan&#241;ija, ya manmalago guato guiya g&#252;iya;</p> 
<p><A NAME="an_7:58">7:58</A>&nbsp;Ya mayute juyong gui siuda, ya mafagas ni y acho: ya y testigo sija, japolo papa y magago&#241;ija gui adeng un patgon na taotao na y naan&#241;a si Saulo.</p> 
<p><A NAME="an_7:59">7:59</A>&nbsp;Ya mafagas ni y acho si Esteban, ya jaaagang ni Yuus, ileg&#241;a: Se&#241;ot, Jesus, resibe y Espiritujo.</p> 
<p><A NAME="an_7:60">7:60</A>&nbsp;Ya dumimo papa, ya umagang ni y dangculo na inagang&#241;a, ileg&#241;a: Se&#241;ot, chamo pumopolo este na isao gui cuentan&#241;ija; ya anae munjayan jasangan este, maego.</p> 
<p><A NAME="an_8:1">8:1</A>&nbsp;YA si Saulo jaconsiente gui finatae&#241;a. Ya ayo ni tiempo, guaja dangculon pinetsigue contra y iglesia guiya Jerusalem; ya todo sija, ni ti apostoles, manmachalapon gui tano Judea, yan Samaria;</p> 
<p><A NAME="an_8:2">8:2</A>&nbsp;Ya y mandeboto na taotao, macatga si Esteban para umajafot, ya dangculo inigung&#241;ija pot g&#252;iya.</p> 
<p><A NAME="an_8:3">8:3</A>&nbsp;Ya si Saulo jayulang y inetnon mangilisyano, ya jumalom gui cada guma, ya jabatatangga y lalaje yan y famalaoan para ufanmapreso.</p> 
<p><A NAME="an_8:4">8:4</A>&nbsp;Enaomina ayo sija y manmachalapon, manjanao para todo y lugat, ya japredidica y sinangan.</p> 
<p><A NAME="an_8:5">8:5</A>&nbsp;Ayonae si Felipe mapos papa gui siuda Samaria, ya japredica guiya sija si Cristo.</p> 
<p><A NAME="an_8:6">8:6</A>&nbsp;Ya y linajyan taotao sija, manunoja, ya maatituye ayo sija y sinangan Felipe, anae malie yan majungog y se&#241;at ni y finatinas&#241;a.</p> 
<p><A NAME="an_8:7">8:7</A>&nbsp;Sa megae y man&#225;placha na espiritu, manaagang ni y dangculo na inagang, yan manjujuyong g&#252;ije todo gui anae ma&#241;asaga; yan megae na manparalitico, yan mancojo, manafanjomlo.</p> 
<p><A NAME="an_8:8">8:8</A>&nbsp;Ya guaja un dangculon minagof g&#252;ije na siuda.</p> 
<p><A NAME="an_8:9">8:9</A>&nbsp;&#182; Lao guaja un taotao g&#252;ije na siuda, na y naan&#241;a si Simon; ya antes ni tiempo, <i>jaencanta</i> yan jafababa y taotao sija ni y magica&#241;a guiya Samaria, japolo g&#252;e na g&#252;iya uno dangculo.</p> 
<p><A NAME="an_8:10">8:10</A>&nbsp;Ya todo umatituye, desde y diquique asta y dangculo, ileg&#241;ija: Este na taotao, y dangculo na ninasi&#241;an Yuus.</p> 
<p><A NAME="an_8:11">8:11</A>&nbsp;Ya mantituye, sa apmam na tiempo na numamanman ni y magica&#241;a.</p> 
<p><A NAME="an_8:12">8:12</A>&nbsp;Lao anae manmanjonggue as Felipe ni y japredica y ebangelio y raenon Yuus, yan y naan Jesucristo, manmatagpange todo, lalaje yan famalaoan.</p> 
<p><A NAME="an_8:13">8:13</A>&nbsp;Ya si Simon manjonggue locue; ya anae matagpange, sumisijaja yan Felipe, ya ninamanman anae jalie y milagro yan y se&#241;at sija ni y manmafatinas.</p> 
<p><A NAME="an_8:14">8:14</A>&nbsp;&#182; Ya y apostoles, ni y manestataba Jerusalem anae majungog na iya Samaria jaresibe y sinangan Yuus, matago guato si Pedro yan si Juan;</p> 
<p><A NAME="an_8:15">8:15</A>&nbsp;Ya anae manmato guato, jatayuyute sija, para ujaresibe y Espiritu Santo:</p> 
<p><A NAME="an_8:16">8:16</A>&nbsp;(Sa trabia ti tumutunog gui jilo una guiya sija; sa manmatagpangeja pot y naan y Se&#241;ot Jesus).</p> 
<p><A NAME="an_8:17">8:17</A>&nbsp;Ayonae japolo y canae&#241;ija gui jilo&#241;ija, ya maresibe y Espiritu Santo.</p> 
<p><A NAME="an_8:18">8:18</A>&nbsp;Ya anae jalie si Simon na pot y japolo y canae&#241;ija y apostoles, manmannae ni y Espiritu Santo, jaofrese sija salape,</p> 
<p><A NAME="an_8:19">8:19</A>&nbsp;Ileg&#241;a: Naeyo locue ni este na ninasi&#241;a, ya masqueseaja jaye nae jupolo y canaejo, uresibe y Espiritu Santo.</p> 
<p><A NAME="an_8:20">8:20</A>&nbsp;Lao si Pedro, ileg&#241;a nu g&#252;iya: Y salapemo ufalingo yan jago, sa jinasomo na y ninaen Yuus mafafajan salape.</p> 
<p><A NAME="an_8:21">8:21</A>&nbsp;Taya pattemo ni suertemo g&#252;ine, sa y corasonmo ti tunas gui menan Yuus.</p> 
<p><A NAME="an_8:22">8:22</A>&nbsp;Enaomina fa&#241;otsot ni este y tinaelayemo, ya untayuyute si Yuus, yaguin si&#241;a maasie jao ni y jinason y corasonmo.</p> 
<p><A NAME="an_8:23">8:23</A>&nbsp;Sa julie na gaegue jao gui lalaet y minalaet, yan y guineden y tinaelaye.</p> 
<p><A NAME="an_8:24">8:24</A>&nbsp;Ayonae manope si Simon, ya ileg&#241;a: Tayuyuteyo gui Se&#241;ot, ya cha&#241;ija fanmafato guiya guajo ni uno gui este sija sinanganmiyo.</p> 
<p><A NAME="an_8:25">8:25</A>&nbsp;&#182; Enao mina sija, anae guinin janae testimonio yan jasangan y sinangan y Se&#241;ot, manalo guato Jerusalem, y japredica y ebangelio gui megae na sengsong y taotao Samaria sija.</p> 
<p><A NAME="an_8:26">8:26</A>&nbsp;Ya y angjet y Se&#241;ot jacuentuse si Felipe ileg&#241;a: Cajulo, ya unjanao guato gui sanjaya gui chalan ni y jumajanao desde Jerusalem, asta Gasa ni y desierto.</p> 
<p><A NAME="an_8:27">8:27</A>&nbsp;Ya cajulo, ya mapos; ya estag&#252;e un taotao Etiopia na eunuco na gaeninasi&#241;a na dangculo gui papa Candase raynan taotao Etiopia sija, ya g&#252;iya encatgao todo ni y g&#252;inajan y ray na, ya mato Jerusalem para ufanadora.</p> 
<p><A NAME="an_8:28">8:28</A>&nbsp;Ya tumalo guato, ya matachong gui jilo y iyo&#241;a carruaje ya jataetae y profeta Isaias.</p> 
<p><A NAME="an_8:29">8:29</A>&nbsp;Ya y Espiritu ileg&#241;a as Felipe: Janao jijot ya unda&#241;ae y carruaje.</p> 
<p><A NAME="an_8:30">8:30</A>&nbsp;Ya malago guato guiya g&#252;iya si Felipe, ya anae jajungog na jatataetae y profeta Isaias, ileg&#241;a: Untungo jafa tinaetataemo?</p> 
<p><A NAME="an_8:31">8:31</A>&nbsp;Ya ileg&#241;a: Jafa taemano si&#241;ayo yaguin taya fumanag&#252;eyo? ya jagaogao na ucajulo ya ujasija matachong.</p> 
<p><A NAME="an_8:32">8:32</A>&nbsp;Ya y lugat gui Tinigue ni y jatataetae, taeg&#252;ine: Macone taeg&#252;ije y quinilo yaguin macone para umapuno; yan parejo yan y cotdero ni y ti cumecuentos gui menan y dumadasae, taeg&#252;ejeja ti jabababa y pachot&#241;a.</p> 
<p><A NAME="an_8:33">8:33</A>&nbsp;Ya y inimitde&#241;a nae y juisio&#241;a munajanao; ya jaye usinangan claro y generasion&#241;a? sa y lin&#226;l&#226;fia machule gui tano.</p> 
<p><A NAME="an_8:34">8:34</A>&nbsp;&#182; Ya y eunuco jaope si Felipe ileg&#241;a: Jutayuyut jao, jaye jasangangane y profeta ni este? g&#252;iyaja, pat otro taotao?</p> 
<p><A NAME="an_8:35">8:35</A>&nbsp;Ayonae jababa si Felipe y pachot&#241;a, ya jatutujon gui este na tinigue sigue di mapredica g&#252;e si Jesus.</p> 
<p><A NAME="an_8:36">8:36</A>&nbsp;Ya mientras jumajanao gui jinanao&#241;ija, manmato gui un janom; ya ileg&#241;a y eunuco: Estag&#252;e janom; jafa uchomayo para jumatagpange?</p> 
<p><A NAME="an_8:37">8:37</A>&nbsp;Ileg&#241;a si Felipe: Yaguin unjonggue contodo y corasonmo, si&#241;aja jao. Ya manope ileg&#241;a: Jujonggue na si Jesucristo y Lajin Yuus.</p> 
<p><A NAME="an_8:38">8:38</A>&nbsp;Ya manago na umanasaga y carruaje; ya tumunog y dos gui jalom janom, si Felipe yan y eunuco; ya tinagpange g&#252;e.</p> 
<p><A NAME="an_8:39">8:39</A>&nbsp;Ya anae jumuyong guinin y janom, quinene si Felipe ni y Espiritun y Se&#241;ot, ya ti linie ni y eunuco mas, lao jasigue y jinanao&#241;a sumenmagof.</p> 
<p><A NAME="an_8:40">8:40</A>&nbsp;Lao si Felipe esta masoda guiya Asoto; ya malofan inanaco todo manpredidica ebangelio gui siuda todos, asta qui mato g&#252;e guiya Sesarea.</p> 
<p><A NAME="an_9:1">9:1</A>&nbsp;YA si Saulo, sisigueja di jumagong juyong y amenaso yan matadura contra y disipulon y Se&#241;ot, ya mapos para y magas mamale,</p> 
<p><A NAME="an_9:2">9:2</A>&nbsp;Ya jagagao catta, para Damasco gui sinagoga, para yaguin jasoda jaye g&#252;ine na Jinanao&#241;a, masqueseaja, laje pat palaoan, si&#241;a ucone preso para Jerusalem.</p> 
<p><A NAME="an_9:3">9:3</A>&nbsp;Ya y jinanao&#241;a, susede na matog&#252;e jijot Damasco; ya enseguidas manina gui oriya&#241;a y candet guinen y langet;</p> 
<p><A NAME="an_9:4">9:4</A>&nbsp;Ya podongg&#252;e gui jilo oda, ya jajungog y inagang na ileg&#241;a nu g&#252;iya: Saulo, Saulo, sa jafa na unpetsisiguejayo? </p> 
<p><A NAME="an_9:5">9:5</A>&nbsp;Ya ileg&#241;a: Jaye jao Se&#241;ot? ya ileg&#241;a: Guajo si Jesus ni y unpetsisigue:</p> 
<p><A NAME="an_9:6">9:6</A>&nbsp;Lao cajulo ya janao falag y siuda, ya ayonae unmasangane jafa unfatinas.</p> 
<p><A NAME="an_9:7">9:7</A>&nbsp;Ya y taotao sija ni y mangachochong&#241;a manojgue ya taya cuentos&#241;ija; jajujungogja y inagang, lao taya taotao linii&#241;ija.</p> 
<p><A NAME="an_9:8">9:8</A>&nbsp;Ya si Saulo cajulo guinin y jilo oda; ya anae mababa y atadog&#241;a taya jalie, lao mamantiene canae&#241;a, ya macone guato Damasco.</p> 
<p><A NAME="an_9:9">9:9</A>&nbsp;Ya sumaga g&#252;ije tres na jaane, ni manatan, yan ni chumocho, yan ni gumimen.</p> 
<p><A NAME="an_9:10">9:10</A>&nbsp;&#182; Ya estaba g&#252;ije un disipulo guiya Damasco, na y naan&#241;a si Ananias; sa g&#252;iya sinangane ni y Se&#241;ot gui vision, ileg&#241;a: Ananias; ya g&#252;iya ileg&#241;a: Estag&#252;iyajayo Se&#241;ot.</p> 
<p><A NAME="an_9:11">9:11</A>&nbsp;Ya y Se&#241;ot ileg&#241;a nu g&#252;iya: Cajulo ya janao falag y caye ni y mafanaan tunas, ya unaligao y guima Judas, uno na y naan&#241;a Saulo, taotao Tarso, sa estag&#252;e na mananaetae,</p> 
<p><A NAME="an_9:12">9:12</A>&nbsp;Ya guinin jalie gui vision un taotao na y naan&#241;a si Ananias, na mato ya japolo y canae&#241;a guiya g&#252;iya para uninafanlie.</p> 
<p><A NAME="an_9:13">9:13</A>&nbsp;Ya si Ananias, manope ileg&#241;a: Se&#241;ot, megae jujungog ni este na taotao, na megae na taelaye finatinas&#241;a gui ma&#241;antosmo guiya Jerusalem.</p> 
<p><A NAME="an_9:14">9:14</A>&nbsp;Ya g&#252;ine na gaeninasi&#241;a guinin y magas mamale, para ugode todo ayo sija y umaagang y naanmo.</p> 
<p><A NAME="an_9:15">9:15</A>&nbsp;Lao y Se&#241;ot ileg&#241;a nu g&#252;iya: Janao unjanao; sa g&#252;iya y inayeg na nayan guiya guajo, para uchule y naanjo gui menan y Gentiles, yan y ray sija, yan y famaguon Israel:</p> 
<p><A NAME="an_9:16">9:16</A>&nbsp;Sa guajo fumanue g&#252;e cuanto mandangculon g&#252;inaja, na janesesita umasapet pot y naanjo.</p> 
<p><A NAME="an_9:17">9:17</A>&nbsp;Ya si Ananias jumanao, ya jumalom gui guima; ya japolo y canae&#241;a guiya g&#252;iya, ileg&#241;a: Chelujo Saulo, y Se&#241;ot as Jesus ni y mato guiya jago gui chalan anae mamamaela jao, jatagoyo para usi&#241;a unlie, yan unbula ni y Espiritu Santo.</p> 
<p><A NAME="an_9:18">9:18</A>&nbsp;Ya enseguidas manbasnag guinin y mata&#241;a taeg&#252;ije y guenaf sija: ya manlie, ya cajulo ya matagpange.</p> 
<p><A NAME="an_9:19">9:19</A>&nbsp;Ya anae chumocho ninametgot. Ya si Saulo g&#252;ije sija na jaane dumisipulo guiya Damasco.</p> 
<p><A NAME="an_9:20">9:20</A>&nbsp;&#182; Ya enseguidas japredica gui sinagoga na si Jesus g&#252;iya y Lajin Yuus.</p> 
<p><A NAME="an_9:21">9:21</A>&nbsp;Lao todo y jumungog g&#252;e, ninafanmanman ya ileg&#241;ija: Ada ti este ayo y yumulang ayo sija y umagang este na naan guiya Jerusalem? ya guinin mato g&#252;ine pot enao na jinaso, para ucone ya ugode guato gui magas mamale.</p> 
<p><A NAME="an_9:22">9:22</A>&nbsp;Lao si Saulo lumalametgotja, yan janafangadon y Judio sija ni y ma&#241;asaga Damasco, sa jafanue na este si Cristo.</p> 
<p><A NAME="an_9:23">9:23</A>&nbsp;&#182; Ya anae manmalofan megae na jaane, manda&#241;a y Judio sija para umapuno g&#252;e.</p> 
<p><A NAME="an_9:24">9:24</A>&nbsp;Lao y ninangga&#241;i&#241;ija, matungo gui as Saulo. Ya sija japupulanja y trangcasija, jaane yan puenge para umaquepuno g&#252;i.</p> 
<p><A NAME="an_9:25">9:25</A>&nbsp;Ayonae macone puenge ni y disipulo, ya masajguane gui un canastra, ya manatunog gui quelat.</p> 
<p><A NAME="an_9:26">9:26</A>&nbsp;&#182; Ya anae mato g&#252;e Jerusalem, malago na uda&#241;ae y disipulo sija; lao sija manmaa&#241;ao nu g&#252;iya, ya ti majonggue na disipulo g&#252;e.</p> 
<p><A NAME="an_9:27">9:27</A>&nbsp;Lao quinene as Barnab&#233; guato gui disipulo sija, ya jasangane sija jaftaemano y linii&#241;a ni y Se&#241;ot gui chalan ya jacuentuse nu g&#252;iya, ya jaftaemano manpredica matatnga <i>si Saulo</i> g&#252;iya Damasco ni y naan Jesus.</p> 
<p><A NAME="an_9:28">9:28</A>&nbsp;Ya ma&#241;isijaja manjuyong yan manjalom guiya Jerusalem.</p> 
<p><A NAME="an_9:29">9:29</A>&nbsp;Ya japredica matatnga ni y naan Se&#241;ot Jesus: ya jasangan managuaguat yan y Helenista sija; lao maquequepunoja g&#252;e nu sija.</p> 
<p><A NAME="an_9:30">9:30</A>&nbsp;Ya anae matungo ni y ma&#241;elo, macone g&#252;e para Sesarea, ya matago para Tarso.</p> 
<p><A NAME="an_9:31">9:31</A>&nbsp;&#182; Ya mangaepas todo y iglesia sija guiya Judea, yan Galilea, yan Samaria, ya manmamanag&#252;e, ya manmamomocat gui minaa&#241;ao as Se&#241;ot, yan y minagof y Espiritu Santo, lumamegae.</p> 
<p><A NAME="an_9:32">9:32</A>&nbsp;&#182; Ya susede anae malofan si Pedro gui todo y lugat, na matog&#252;e locue gui ma&#241;antos ni y ma&#241;asaga Lydda.</p> 
<p><A NAME="an_9:33">9:33</A>&nbsp;Ya ma&#241;oda g&#252;ije un taotao na y naan&#241;a si Eneas, na esta ocho a&#241;os gui cama, sa malango paralitico.</p> 
<p><A NAME="an_9:34">9:34</A>&nbsp;Ya ileg&#241;a si Pedro nu g&#252;iya: Eneas, si Jesucristo unninajomlo: cajulo ya unfamauleg y camamo. Ya enseguidas cajulo.</p> 
<p><A NAME="an_9:35">9:35</A>&nbsp;Ya todo y ma&#241;asaga guiya Lyyda yan. Saron, malie g&#252;e; ya jabira sija para y Se&#241;ot.</p> 
<p><A NAME="an_9:36">9:36</A>&nbsp;&#182; Ya guaja un disipulo guiya Joppe, na y naan&#241;a Tabita: na comequeileg&#241;a Dorcas; este na palaoan bula manmauleg na chocho, yan limosna sija ni y finatinas&#241;a.</p> 
<p><A NAME="an_9:37">9:37</A>&nbsp;Ya ayo sija na jaane, mumalango, ya matae; ya anae munjayan mafagase, mapolo gui aposento gui san jilo.</p> 
<p><A NAME="an_9:38">9:38</A>&nbsp;Ya como jijot Lydda guiya Joppe, ya majungog ni y disipulo sija na gaegue g&#252;ije si Pedro, matago dos taotao para iya g&#252;iya, para umagagao: munga atrasao na ufato guiya jame.</p> 
<p><A NAME="an_9:39">9:39</A>&nbsp;Ayonae cajulo si Pedro, ya jumanao ma&#241;isija. Ya anae matog&#252;e, macone guato gui aposento gui san jilo; ya todo y manbiuda manotojgue gui oriya&#241;a ya manatanges ya mafanue ni y magago sija ni y finatinas Dorcas anae manisija.</p> 
<p><A NAME="an_9:40">9:40</A>&nbsp;Lao ninafa&#241;uja as Pedro, ya dumimo ya manaetae; ya jabira g&#252;e guato gui tataotao, ya ileg&#241;a: Tabita, cajulo. Ya jababa y atadog&#241;a: ya anae jalie si Pedro matachong julo.</p> 
<p><A NAME="an_9:41">9:41</A>&nbsp;Ya janae si Pedro ni y canae&#241;a, ya jinatsa g&#252;e julo; ya si Pedro jaagang todo y ma&#241;antos yan y manbiuda, ya japresenta na l&#226;l&#226;.</p> 
<p><A NAME="an_9:42">9:42</A>&nbsp;Ya matungo todo guiya Joppe; ya megae manmanjonggue ni y Se&#241;ot.</p> 
<p><A NAME="an_9:43">9:43</A>&nbsp;Ya susede na sumaga si Pedro guiya Joppe megae na jaane gui guima un taotao na y naan&#241;a si Simon titumo.</p> 
<p><A NAME="an_10:1">10:1</A>&nbsp;YA estaba g&#252;ije un taotao guiya Sesarea na y naan&#241;a si Cornelio, ya senturion y inetnon sendalo na mafanaan, inetnon Italiano.</p> 
<p><A NAME="an_10:2">10:2</A>&nbsp;Deboto na taotao, yan maa&#241;ao as Yuus contodo y guima&#241;a, ni y janae limosna gui taotao, yan jatatayuyutja siempre si Yuus.</p> 
<p><A NAME="an_10:3">10:3</A>&nbsp;Jalie gui vision claroja y angjet Yuus na mamamaela guiya g&#252;iya gui mina nuebe na ora gui jaane, ya ileleg&#241;a nu g&#252;iya: Cornelio.</p> 
<p><A NAME="an_10:4">10:4</A>&nbsp;Ya anae jaatan, ninamaa&#241;ao, ya ileg&#241;a: Jafa Se&#241;ot? Ya ileg&#241;a nu g&#252;iya: Y tinayuyutmo yan y limosnamo, manmato julo para umajaso gui menan Yuus.</p> 
<p><A NAME="an_10:5">10:5</A>&nbsp;Ya pago, fanago lalaje para Joppe, ya umacone mague si Simon ni y apeyidu&#241;a Pedro:</p> 
<p><A NAME="an_10:6">10:6</A>&nbsp;G&#252;iya sumasaga yan un Simon titumo, na y guima&#241;a gaegue gui oriyan tase.</p> 
<p><A NAME="an_10:7">10:7</A>&nbsp;Ya anae mapos y augjet ni y cumuentutuse g&#252;e jaagang dos gui tentago&#241;a gui guima&#241;a yan un sendalo na deboto guiya sija, ni y maayuyuda g&#252;e siempre;</p> 
<p><A NAME="an_10:8">10:8</A>&nbsp;Ya anae jasangane sija todo ni este na g&#252;inaja, jatago sija para Joppe.</p> 
<p><A NAME="an_10:9">10:9</A>&nbsp;&#182; Ya y inagpa&#241;a anae manjajanao gui jinanao&#241;ija, ya manjijot gui siuda, cajulo si Pedro gui jilo guma para ufanaetae, gui mina saes na ora.</p> 
<p><A NAME="an_10:10">10:10</A>&nbsp;Ya mato y ni&#241;alang&#241;a, ya malago na uchocho: ya mientras mafamaulilique na&#241;a nu sija, malingo y jinaso&#241;a.</p> 
<p><A NAME="an_10:11">10:11</A>&nbsp;Ya jalie y langet na mababa, yan un nayan na tumunog para iya g&#252;iya, taeg&#252;ije y dangculon sabanas na magogode y cuatro punta ya mapolo papa, gui jilo tano;</p> 
<p><A NAME="an_10:12">10:12</A>&nbsp;Ya ma&#241;a&#241;ajguan todo clasen g&#226;g&#226; ni y cuatro patas&#241;ija, yan y g&#226;g&#226; ni y mangucunanaf gui jilo y tano, yan y pajaro sija gui aire.</p> 
<p><A NAME="an_10:13">10:13</A>&nbsp;Ya mato un inagang guiya g&#252;iya, ileg&#241;a: Cajulo Pedro: puno ya uncano.</p> 
<p><A NAME="an_10:14">10:14</A>&nbsp;Lao si Pedro ileg&#241;a: Aje Se&#241;ot; sa guajo ti guinen juchocho ni jafa na g&#252;inaja ni y comun pat &#225;placha.</p> 
<p><A NAME="an_10:15">10:15</A>&nbsp;Ya y inagang mato guiya g&#252;iya talo gui mina dos biaje, <i>ileg&#241;a:</i> Jafa y janagasgas si Yuus, chamo fumatitinas comun.</p> 
<p><A NAME="an_10:16">10:16</A>&nbsp;Ya este mafatinas pot tres biaje; ya enseguidas y nayan machule julo talo gui langet.</p> 
<p><A NAME="an_10:17">10:17</A>&nbsp;&#182; Ya mientras bumuebuente gui sumenjalom si Pedro ni y jafa linii&#241;a na vision, estag&#252;iya sija y taotao ni y manmatago guinin as Cornelio, na manmamamaesen ni y guima Simon ya manotojgue gui trangca.</p> 
<p><A NAME="an_10:18">10:18</A>&nbsp;Ya managang, ya manmamaesen cao sumasaga g&#252;ije si Simon ni y apiyidu&#241;a Pedro.</p> 
<p><A NAME="an_10:19">10:19</A>&nbsp;Ya mientras jajajaso si Pedro y vision, y Espiritu ileg&#241;a nu g&#252;iya: Estag&#252;e tres taotao na maaliligao jao.</p> 
<p><A NAME="an_10:20">10:20</A>&nbsp;Cajulo ya tunog papa, chamo bumuebuente na unjanao yan sija, sa guajo tumago sija.</p> 
<p><A NAME="an_10:21">10:21</A>&nbsp;Ya si Pedro tumunog papa para ayo taotao sija ya ileg&#241;a: Estag&#252;iyayo ni y inaliligao; jafa guaja na inaliligaoyo?</p> 
<p><A NAME="an_10:22">10:22</A>&nbsp;Ya sija ileg&#241;ija: Si Cornelio ni y senturion, un taotao na tunas yan maa&#241;ao as Yuus, yan guaja mauleg na testimonio gui entalo todo y nasion y Judio sija, sa ninatungo as Yuus pot y Santos na angjet ni y tinago jao na unjalom gui guima&#241;a, ya ufanjungog finijo guiya jago.</p> 
<p><A NAME="an_10:23">10:23</A>&nbsp;&#182; Ya jaagang sija na ufanjalom, ya ufa&#241;aga. Ya y inagpa&#241;a jumanao si Pedro yan sija, yan palo gui ma&#241;elo ni y manguinin Joppe maosgaejon g&#252;e,</p> 
<p><A NAME="an_10:24">10:24</A>&nbsp;Ya y inagpa&#241;a talo na jaane, manjalom Sesarea. Ya manninanangga as Cornelio, ya jaagange y manparientes&#241;a yan y amigu&#241;a sija ni y guesmanatungo.</p> 
<p><A NAME="an_10:25">10:25</A>&nbsp;Ya susede anae jumalom si Pedro, na tinagam as Cornelio, ya dumimo papa ya inadora g&#252;e.</p> 
<p><A NAME="an_10:26">10:26</A>&nbsp;Lao jinatsa as Pedro, ya ileg&#241;a: Tojgue julo, sa guajo taotaojayo locue.</p> 
<p><A NAME="an_10:27">10:27</A>&nbsp;Ya anae cumuecuentos y dos, jumalom, ya jasoda megae ni y manmato ya manda&#241;a;</p> 
<p><A NAME="an_10:28">10:28</A>&nbsp;Ya <i>si Pedro</i> ileg&#241;a nu sija: Intingoja na ti combiene y Judios na taotao na uda&#241;a patseno ufato gui otro na nasion; lao jasanganeyo si Yuus na chajo umaalog ni jaye na taotao na &#225;placha, pat comun:</p> 
<p><A NAME="an_10:29">10:29</A>&nbsp;Enaomina matoyo guiya jamyo, sin jafa na sinangan, enseguidas qui matagoyo. Ya jufaesen jamyo jafa malagonmiyo na innamaagangeyo?</p> 
<p><A NAME="an_10:30">10:30</A>&nbsp;Ya si Cornelio ileg&#241;a: Cuatro na jaane asta este na ora, estabayo juadadaje y mina nuebe na oran tinayuyut gui jalom gumajo, ya estaba un taotao na tumotojgue gui menajo na malag magagu&#241;a.</p> 
<p><A NAME="an_10:31">10:31</A>&nbsp;Ya ileleg&#241;a: Cornelio, y tinayuyutmo majungog, yan y limosnamo manmajaso gui menan Yuus.</p> 
<p><A NAME="an_10:32">10:32</A>&nbsp;Fanago para Joppe, ya umaagange si Simon, ni y apiyidu&#241;a Pedro: na sumasaga gui guima un Simon titumo, gui oriyan tase;</p> 
<p><A NAME="an_10:33">10:33</A>&nbsp;Enaomina enseguidas junamaagange jao; ya mauleg finatinasmo sa mato jao. Pago estag&#252;ejit todos gui menan Yuus, para injingog todo y tinago jao as Se&#241;ot.</p> 
<p><A NAME="an_10:34">10:34</A>&nbsp;&#182; Ayonae si Pedro, jababa y pachot&#241;a, ya ileg&#241;a: Jutungo magajet na si Yuus taya janasasajnge taotao.</p> 
<p><A NAME="an_10:35">10:35</A>&nbsp;Lao gui todo na nasion masqueseaja jaye ni y maaa&#241;ao nu g&#252;iya, yan jafatitinas y tininas, ayo jaguaeya.</p> 
<p><A NAME="an_10:36">10:36</A>&nbsp;Y sinangan ni y janamanajanao si Yuus para y famaguon Israel, mapredica y pas pot si Jesucristo: (g&#252;iya y Se&#241;ot para todo)--</p> 
<p><A NAME="an_10:37">10:37</A>&nbsp;Ayo na sinangan, jamyo intingoja y masangan&#241;aejon todo guiya Judea, ya matutujon guiya Galilea, despues di y tinagpange ni y japredica si Juan:</p> 
<p><A NAME="an_10:38">10:38</A>&nbsp;G&#252;iya si Jesus Nasareno; jaftaemano si Yuus japalae ni y Espiritu Santo yan y ninasi&#241;a: ya jumajanao ya jafatitinas y mauleg, yan janafanjomlo todo ayo sija y manchinichiguet ni y anite; sa sumisija yan Yuus.</p> 
<p><A NAME="an_10:39">10:39</A>&nbsp;Ya jame mantestigo todo y g&#252;inaja ni y finatinas&#241;a gui tano Judios, yan iya Jerusalem; ayo y japuno sija, ya jacana gui trongcon jayo:</p> 
<p><A NAME="an_10:40">10:40</A>&nbsp;G&#252;iya ninacajulo as Yuus gui mina tres na jaane, ya japolo ya ufinanue g&#252;e senclaroja,</p> 
<p><A NAME="an_10:41">10:41</A>&nbsp;Ti para todo y taotao, lao para y testigo sija ni y manmaayeg antes as Yuus; junggan, para jita, ni y guinin manjita ma&#241;ocho yan manguimen despues di cajulo guinin y manmatae.</p> 
<p><A NAME="an_10:42">10:42</A>&nbsp;Ya jatagojit na tapredica gui taotao sija, yan tanamatungo na g&#252;iya tinancho as Yuus para ujuyong Jues y manlal&#226;l&#226; yan y manmatae.</p> 
<p><A NAME="an_10:43">10:43</A>&nbsp;Pot g&#252;iya na manmannae todo y profeta testimonio, na pot y naan&#241;a, jayeja y jumongue g&#252;e uresibe inasiin y isao.</p> 
<p><A NAME="an_10:44">10:44</A>&nbsp;&#182; Ya mientras jasanganja trabia si Pedro este sija na sinangan, y Espiritu Santo podong gui jilo ayo sija todo y jumujungog y sinangan.</p> 
<p><A NAME="an_10:45">10:45</A>&nbsp;Ya ayo sija y manmasirconsida ni y manmanjonggue, ninafanmanman, ya megae manmato as Pedro, sa asta y Gentiles locue manmachudae ni y ninaen y Espiritu Santo.</p> 
<p><A NAME="an_10:46">10:46</A>&nbsp;Sa jajungog na manguecuentos ni y jila&#241;ija, ya manadangculo si Yuus. Ayonae manope si Pedro, ileg&#241;a:</p> 
<p><A NAME="an_10:47">10:47</A>&nbsp;Jaye si&#241;a na taotao chumoma y janom para ti ufanmatagpange este sija y rumesibe y Espiritu Santo taeg&#252;ine iya jita?</p> 
<p><A NAME="an_10:48">10:48</A>&nbsp;Ya jatago sija na ujafanmatagpange ni y naan Jesucristo. Ya matayuyut g&#252;e na ufa&#241;aga unos cuantos na jaane.</p> 
<p><A NAME="an_11:1">11:1</A>&nbsp;YA y apostoles yan y ma&#241;elo ni y manestaba Judea, jajungog na y Gentiles jaresibe locue y sinangan Yuus.</p> 
<p><A NAME="an_11:2">11:2</A>&nbsp;Ya anae mato si Pedro Jerusalem, managuaguat yan ayo sija y manmansirconsisida,</p> 
<p><A NAME="an_11:3">11:3</A>&nbsp;Ileg&#241;ija: Jago jumajalom jao gui ti manmasirconsida, yan manjajamyo ma&#241;ocho.</p> 
<p><A NAME="an_11:4">11:4</A>&nbsp;Lao si Pedro jasigue sumangane sija claro y sinesede, ileg&#241;a:</p> 
<p><A NAME="an_11:5">11:5</A>&nbsp;Estabayo gui siuda guiya Joppe na mananaetae; ya anae lalangoyo, julie y vision, un nayan tumunog, taeg&#252;ije y dangculo na sabanas, ni mapolo pot cuatro punta ni y tumunog guinin y langet; ya mato guiya guajo:</p> 
<p><A NAME="an_11:6">11:6</A>&nbsp;Ya anae juatan ayo, ya jujaso, julie y cuatro patas&#241;a na g&#226;g&#226; gui tano, yan manmachaleg sija na g&#226;g&#226;, yan y mangucunanaf na g&#226;g&#226;, yan y pajaro sija gui aire.</p> 
<p><A NAME="an_11:7">11:7</A>&nbsp;Ya jujungog locue y inagang na ileg&#241;a nu guajo: Cajulo Pedro; puno ya uncano.</p> 
<p><A NAME="an_11:8">11:8</A>&nbsp;Lao ilegco: Aje, Se&#241;ot: sa taya comun, pat &#225;placha guinin jumalom gui jalom pachotjo.</p> 
<p><A NAME="an_11:9">11:9</A>&nbsp;Lao jaopeyo talo y inagang guinin y langet, ileg&#241;a: Jafa y janagasgas si Yuus, chamo fumatitinas comun.</p> 
<p><A NAME="an_11:10">11:10</A>&nbsp;Ya este mafatinas tres biaje: ya todo manmachule talo guato gui langet.</p> 
<p><A NAME="an_11:11">11:11</A>&nbsp;Ya estag&#252;e enseguidas manotojgue g&#252;ije gui menan guma anae sumasagayo, tres na taotao, manmatago guinin Sesarea para iya guajo.</p> 
<p><A NAME="an_11:12">11:12</A>&nbsp;Ya jatagoyo na judalalag sija ya chajo fumatitinas dinesparejo. Ya manjame yan este sija y saes na ma&#241;elo, ya manjalomjam gui guima y taotao:</p> 
<p><A NAME="an_11:13">11:13</A>&nbsp;Ya jasanganejam ni y linii&#241;a ni y angjet ni y tumotojgue gui jalom guma&#241;a, ya jaftaemano ileg&#241;a nu g&#252;iya: Fanago taotao para Joppe, ya uncone si Simon ni y apiyidu&#241;a Pedro;</p> 
<p><A NAME="an_11:14">11:14</A>&nbsp;Ya unsinangane sinangan sija anae unsatbo; jago, yan todo y guimamo.</p> 
<p><A NAME="an_11:15">11:15</A>&nbsp;Ya anae sigue di cumuentosyo, podong y Espiritu Santo gui jilo&#241;ija, taeg&#252;ijeja gui jilota gui tutujon&#241;a.</p> 
<p><A NAME="an_11:16">11:16</A>&nbsp;Ayonae jujaso y sinangan y Se&#241;ot, ni y ileg&#241;a: Si Juan, magajet na managpapange ni y janom; lao jamyo infanmatagpange ni y Espiritu Santo.</p> 
<p><A NAME="an_11:17">11:17</A>&nbsp;Sa yaguin manninae sija locue as Yuus y ninae, taeg&#252;ije y janaejit anae jumongguejit y Se&#241;ot Jesucristo, ya jayeyo na si&#241;a jucontra si Yuus?</p> 
<p><A NAME="an_11:18">11:18</A>&nbsp;Ya anae jajungog sija estesija, manmamatquilo, ya manamalag si Yuus, ileg&#241;ija: Magajet na janae locue si Yuus y Gentiles sinetsot para lin&#226;l&#226;.</p> 
<p><A NAME="an_11:19">11:19</A>&nbsp;&#182; Ya ayo sija y manmachalapon pot y mapetsiguen ni y Esteban, manjanao asta Finesia, yan Chipre, yan Antioquia, ya taya nae japredica y sinangan na ayoja sija y Judios.</p> 
<p><A NAME="an_11:20">11:20</A>&nbsp;Ya palo guiya sija taotao Chipre, yan Sirene, ya anae manmato Antioquia, manguentos yan y Griegosija, ya japredica y Se&#241;ot Jesus.</p> 
<p><A NAME="an_11:21">11:21</A>&nbsp;Ya ma&#241;isijaja yan y canae y Se&#241;ot; ya megae manmanjonggue ya jabira sija para y Se&#241;ot.</p> 
<p><A NAME="an_11:22">11:22</A>&nbsp;Ya mato este sija na notisia gui iglesia ni y estaba Jerusalem: ya matago si Barnab&#233;, na ujanao asta Antioquia;</p> 
<p><A NAME="an_11:23">11:23</A>&nbsp;Ya anae mato, ya jalie y grasian Yuus, magof g&#252;e; ya jasangane sija todo, na nu sinasuyen y corason&#241;ija, unafanmeton sija gui Se&#241;ot:</p> 
<p><A NAME="an_11:24">11:24</A>&nbsp;Sa g&#252;iya mauleg na taotao, ya bula ni y Espiritu Santo, yan jinenggue: ya megae na taotao manmafato gui Se&#241;ot.</p> 
<p><A NAME="an_11:25">11:25</A>&nbsp;Ayonae mapos g&#252;e para Tarso, para ualigao si Saulo:</p> 
<p><A NAME="an_11:26">11:26</A>&nbsp;Ya anae jasoda, jacone guato Antioquia. Ya un a&#241;o di mandada&#241;aja g&#252;ije yan iglesia, ya manmamananag&#252;e megae na taotao; ya y disipulo sija manmafanaan finena mangilisyano guiya Antioquia.</p> 
<p><A NAME="an_11:27">11:27</A>&nbsp;&#182; Ya este sija na jaane, manmato profeta sija guinin Jerusalem para Antioquia,</p> 
<p><A NAME="an_11:28">11:28</A>&nbsp;Ya tumojgue julo uno guiya sija, na y naan&#241;a Agabo, ya janamatungo pot y Espiritu na uguaja un dangculon ni&#241;alang gui todo y tano: ya umasusede gui tiempon Claudio<i> Sesat.</i></p> 
<p><A NAME="an_11:29">11:29</A>&nbsp;Ayonae y disipulo sija, cada uno jaftaemano y g&#252;inaja&#241;a, jadetetmina para umanamamaela inayuda para y ma&#241;elo ni y ma&#241;asaga Judea:</p> 
<p><A NAME="an_11:30">11:30</A>&nbsp;Ya sija locue jafatinas, janamaela para y manamco pot y canae Barnab&#233; yan Saulo.</p> 
<p><A NAME="an_12:1">12:1</A>&nbsp;YA ayoja na tiempo, y ray Herodes jaestira y canae&#241;a para unafanlamen palo gui taotao iglesia.</p> 
<p><A NAME="an_12:2">12:2</A>&nbsp;Ya japuno si Santiago chelun Juan ni y espada.</p> 
<p><A NAME="an_12:3">12:3</A>&nbsp;Ya anae jalie na ninafanmagof y Judios, jasigue para ucone si Pedro locue. Ya ayo y jaanen y pan sin lebadura?</p> 
<p><A NAME="an_12:4">12:4</A>&nbsp;Ya anae macone g&#252;e, japolo gui calaboso, ya jaentrega y diesisaes na sendalo para upinilan; majasusuye na despues di y pascua umaconie y taotao sija.</p> 
<p><A NAME="an_12:5">12:5</A>&nbsp;Enao mina si Pedro mapongle gui calaboso: lao y iglesia ti pumapara manmanayuyut as Yuus pot g&#252;iya.</p> 
<p><A NAME="an_12:6">12:6</A>&nbsp;Ya anae si Herodes canaja quinene gue, g&#252;ijeja na puenge anae estaba si Pedro na mamaego gui entalo y dos sendalo, ya magogode ni dos na cadena: ya y manmamumulan gui menan y petta, mapupulan y calaboso:</p> 
<p><A NAME="an_12:7">12:7</A>&nbsp;Ya estag&#252;e, un angjet y Se&#241;ot tumotojgue gui oriya&#241;a, ya y candet manina gui jalom y cuatton calaboso: ya japanag si Pedro gui calaguag&#241;a ya yinajo, ileg&#241;a: Cajulo laguse, ya y cadena&#241;a manbasnag guinin y canae&#241;a.</p> 
<p><A NAME="an_12:8">12:8</A>&nbsp;Ya y angjet ileg&#241;a nu g&#252;iya: Dudog jao ya gode y dogamo: ya taeg&#252;enao finatinas&#241;a. Ya y angjet ileg&#241;a nu g&#252;iya: Polo y magagumo guiya jago, ya dalalagyo.</p> 
<p><A NAME="an_12:9">12:9</A>&nbsp;Ya jumanao juyong ya jadalalag, ya ti jatungo ayo cao magajet y finatinas y angjet; lao jinaso&#241;a na manlie g&#252;e vision.</p> 
<p><A NAME="an_12:10">12:10</A>&nbsp;Ya anae manmalofan gui finenana yan y mina dos na guatdia, manmato gui trangcan lulug ni y dumalalalaque y siuda; ni y mababa para sija sin jafa; ya manjanao juyong ya manmalofan gui inanaco un chalan; ya enseguidas jumanao y angjet guiya g&#252;iya.</p> 
<p><A NAME="an_12:11">12:11</A>&nbsp;Ya anae esta manungo talo si Pedro, ileg&#241;a: Pago nae jutungo na magajet na y Se&#241;ot jatago y angjetna, na unalibreyo gui canae Herodes, yan todo y ninanggan y taotao y Judios.</p> 
<p><A NAME="an_12:12">12:12</A>&nbsp;Ya anae jajaso este na g&#252;inaja, mato gui guima Maria nanan Juan, ni y apiyidu&#241;a Marcos; anae megae mandada&#241;a ya manmananayuyut.</p> 
<p><A NAME="an_12:13">12:13</A>&nbsp;Ya anae manyajo si Pedro gui pettan y trangca, un patgon na palaoan mato para umaope, na y naan&#241;a si Rode.</p> 
<p><A NAME="an_12:14">12:14</A>&nbsp;Ya anae jatungo na y inagang Pedro, ti jababa y trangca pot y minagof&#241;a, lao malago jalom ya mansinangane na tumotojgue si Pedro gui menan y trangca.</p> 
<p><A NAME="an_12:15">12:15</A>&nbsp;Ya ileg&#241;ija nu guiya: Esta jao caduca. Lao g&#252;iya ileleg&#241;aja: Junggan, magajet taeg&#252;enao. Ayonae sija ileg&#241;ija: Ayo y angjet&#241;a.</p> 
<p><A NAME="an_12:16">12:16</A>&nbsp;Lao si Pedro, sisigueja di manyajo: ya anae jababa malie g&#252;e, ya ninafansenlujan.</p> 
<p><A NAME="an_12:17">12:17</A>&nbsp;Lao mansine&#241;as as Pedro ni y canae&#241;a na ufamacaca, ya mansinangane jaftaemano y Se&#241;ot anae quinene g&#252;e juyong gui calaboso. Ya ileg&#241;a: Janao ya unsangane si Santiago ni este sija na g&#252;inaja, yan y ma&#241;elo. Ya mapos ya malag y otro lugat.</p> 
<p><A NAME="an_12:18">12:18</A>&nbsp;Ya enseguidas qui manana, ti didide na atboroto gui sendalo sija, manggue si Pedro.</p> 
<p><A NAME="an_12:19">12:19</A>&nbsp;Ya anae jaaligao si Herodes si Pedro ya ti jasoda, janafanmaegsamina y manmanmamumulan ya manago na ufanmapuno. Ya jumanao papa guinin Judea para Sesarea, ya sumaga g&#252;ije.</p> 
<p><A NAME="an_12:20">12:20</A>&nbsp;&#182; Ya<i> si Herodes</i> gosdangculo binibu&#241;a ni y taotao Tiro yan Sidon: lao si ja manda&#241;a un jinasoja para iya g&#252;iya, ya manatungo yan Blasto ni y camareron y ray, sa amigon&#241;ija, ya manmangagao pas; sa y tano&#241;ija manminantietiene ni y tano y ray.</p> 
<p><A NAME="an_12:21">12:21</A>&nbsp;Ya un tinancho na jaane, minagago si Herodes ni y magagon ray, ya matachong gui tronu&#241;a, ya jacuentuse sija un sinangan.</p> 
<p><A NAME="an_12:22">12:22</A>&nbsp;Ya managang y taotao sija, ileg&#241;ija: Inagang un yuus, ti inagang taotao.</p> 
<p><A NAME="an_12:23">12:23</A>&nbsp;Ya enseguidas pinada ni y angjet y Se&#241;ot, sa ti janae si Yuus minalag: ya quinano ni ilo ya matae.</p> 
<p><A NAME="an_12:24">12:24</A>&nbsp;Lao y sinangan Yuus lumadangculo yan mumemegae.</p> 
<p><A NAME="an_12:25">12:25</A>&nbsp;Ya si Barnab&#233; yan Saulo, tumalo guato guinin Jerusalem, anae munjayan y ministro&#241;ija, yan jacocone ma&#241;isija si Juan y apiyidu&#241;a Marcos.</p> 
<p><A NAME="an_13:1">13:1</A>&nbsp;YA estaba g&#252;ije gui ilesia guiya Antioquia, profeta sija yan maestro, sija: Barnab&#233;, yan si Simeon ni y mafanaan Niger, yan si Lucio, taotao Sirene, yan si Manaen, ni y chamapogsae yan Herodes tetrarca, yan si Saulo.</p> 
<p><A NAME="an_13:2">13:2</A>&nbsp;Ya mientras sija sumesetbe y Se&#241;ot, yan manayuyunat, y Espiritu Santo ileg&#241;a: Abatta guiya guajo Barnab&#233; yan Saulo para y checho anae guinin juagange sija.</p> 
<p><A NAME="an_13:3">13:3</A>&nbsp;Ayonae anae esta manayunat yan manmanayuyut yan japolo y canae&#241;ija gui jilo ayo sija, jatago sija na ufanjanao.</p> 
<p><A NAME="an_13:4">13:4</A>&nbsp;&#182; Ya manmatago sija pot y Espiritu Santo, ya manunog para Seleusia; ya desde ayo mumamaya para Chipre.</p> 
<p><A NAME="an_13:5">13:5</A>&nbsp;Ya anae mangaegue gui Salamina, japredica y sinangan Yuus gui sinagogan y Judiosija: ya ma&#241;isijaja locue yan si Juan ni y sumesetbe sija.</p> 
<p><A NAME="an_13:6">13:6</A>&nbsp;Ya anae jajanag&#252;e todo inanaco y isla asta Pafo, jasoda un taotao na cacana, fatso na profeta, Judio, na y naan&#241;a si Bar-Jesus:</p> 
<p><A NAME="an_13:7">13:7</A>&nbsp;Ni y estaba yan y magalajen y tano, si Sergio Paulo, gaetiningo na taotao; ya jaaagang si Barnab&#233; yan Saulo, sa malago na ujungog y sinangan Yuus.</p> 
<p><A NAME="an_13:8">13:8</A>&nbsp;Lao manquinentra as Elymas, taotao na cacana (taeg&#252;ine nae comequileg&#241;a y naan&#241;a), jaaliligao na unamabira guinin jinenggue y magalaje.</p> 
<p><A NAME="an_13:9">13:9</A>&nbsp;Ayonae si Saulo ni y naan&#241;a locue Pablo, bula ni y Espiritu Santo, inaatanja g&#252;e,</p> 
<p><A NAME="an_13:10">13:10</A>&nbsp;Ya ileg&#241;a: O bula jao todo dinague, yan tinaelaye, jago lajin anite, jago enemigun todo y tininas, ada ti pumapara jao unnataelaye y tinas na chalan y Se&#241;ot?</p> 
<p><A NAME="an_13:11">13:11</A>&nbsp;Ya pago estag&#252;iya y canae y Se&#241;ot gui jilomo, ya unbachet ya ti unlie y atdao pot un tiempo. Ya enseguidas podong gui jilo&#241;a y nublado ya jomjom, ya jumanao manaligao jaye uminantiene y canae&#241;a para uinesgaejong&#252;e.</p> 
<p><A NAME="an_13:12">13:12</A>&nbsp;Ya anae jalie y magalaje jafa y mafatinas, jajonggue ya ninasenmanman ni y finanag&#252;en y Se&#241;ot.</p> 
<p><A NAME="an_13:13">13:13</A>&nbsp;&#182; Ya anae si Pablo yan y mangachong&#241;a jadingo Pafo, ya mumamaya ya manmato Petga guiya Pamfilia, ya si Juan jumanao guiya sija ya tumalo guato Jerusalem.</p> 
<p><A NAME="an_13:14">13:14</A>&nbsp;Lao sija manmalofan inanaco guinin Petga, manmato Antioquia guiya Pisidia; ya manjalom gui sinagoga gui sabado na jaane ya manmatachong.</p> 
<p><A NAME="an_13:15">13:15</A>&nbsp;Ya anae munjayan jataetae y lay yan y profeta sija, y magas y sinagoga ninafamnaagange sija ileg&#241;ija: Jamyo ma&#241;elo, yaguin guaja jafa na finijo para insangane y taotao sija, sangan.</p> 
<p><A NAME="an_13:16">13:16</A>&nbsp;Ayonae si Pablo tumojgue julo ya ma&#241;e&#241;as ni y canae&#241;a, ileg&#241;a: Taotao Israel, yan jamyo ni y manmaa&#241;ao as Yuus, ecungog.</p> 
<p><A NAME="an_13:17">13:17</A>&nbsp;Y Yuus este na taotao iya Israel, jaayeg y ma&#241;aenata, yan jajatsa y taotao sija anae ma&#241;asaga taeg&#252;ije y taotao juyong guiya Egipto, ya ni y taquilo na canae&#241;a jacone sija juyong g&#252;ije.</p> 
<p><A NAME="an_13:18">13:18</A>&nbsp;Ya y cuarenta a&#241;os ni tiempo, jasungon ni y costumbre&#241;ija gui jalomtano.</p> 
<p><A NAME="an_13:19">13:19</A>&nbsp;Ya guinin mujayan jayulang siete na nasion gui tano Cananea, ya japatte y tano&#241;ija guiya sija para y erensia&#241;ija nae ma&#241;asaga, como cuatro siento y sincuenta a&#241;os;</p> 
<p><A NAME="an_13:20">13:20</A>&nbsp;Ya despues di ayo sija, manninae sija jues sija asta qui mato y profeta Samuel.</p> 
<p><A NAME="an_13:21">13:21</A>&nbsp;Ya despues manmalago ray: ya manninae as Yuus as Saulo lajin Sis, un taotao gui tribon Benjamin para cuarenta a&#241;os.</p> 
<p><A NAME="an_13:22">13:22</A>&nbsp;Yaanae jarechasa si Saulo, janacajulo guiya sija si David para ray&#241;ija. Sa si Yuus numae g&#252;e locue testimonio, ileg&#241;a: Guajo jusoda si David lajin Isai, un taotao na parejoja yan y corasonjo, ya g&#252;iya ucumple todo y malagojo.</p> 
<p><A NAME="an_13:23">13:23</A>&nbsp;Ya y semiyan este na taotao nae, unacajulo si Yuus guiya Israel y Satbadot Jesus jaftaemanoja y promesa:</p> 
<p><A NAME="an_13:24">13:24</A>&nbsp;Ya si Juan finena prumedica, antes di y finato&#241;a, y tinagpangen sinetsot para todo y taotao guiya Israel.</p> 
<p><A NAME="an_13:25">13:25</A>&nbsp;Ya anae jacumple si Juan y checho&#241;a, ileg&#241;a: Jayeyo jinasonmimiyo? Ti guajo g&#252;e. Lao estag&#252;e na mamamaela uno gui tateco, na ni y sapatos gui adeng&#241;a ti dignoyo na jupula.</p> 
<p><A NAME="an_13:26">13:26</A>&nbsp;Ma&#241;elo lalaje, fumaguon y rasan Abraham, yan jayeja guiya jamyo y maa&#241;ao as Yuus, sa para jamyo na matago y sinangan este na satbasion.</p> 
<p><A NAME="an_13:27">13:27</A>&nbsp;Pot ayo sija y ma&#241;asaga Jerusalem, yan y magas&#241;ija sa ti matungo si Yuus, ni y sinangan y profeta ni y jatataetaeja cada sabado, anae masentensia g&#252;e jacumple sija.</p> 
<p><A NAME="an_13:28">13:28</A>&nbsp;Ya achogja ti jasoda sija jafa na causa guiya g&#252;iya na umapuno, lao magagao si Pilatos na umapuno.</p> 
<p><A NAME="an_13:29">13:29</A>&nbsp;Ya anae macumple todo ayo y esta matugue pot g&#252;iya, machule papa guinin y jayo, ya mapolo gui jalom y naftan.</p> 
<p><A NAME="an_13:30">13:30</A>&nbsp;Lao si Yuus munacajulo guinen y manmatae:</p> 
<p><A NAME="an_13:31">13:31</A>&nbsp;Ya malie megae na jaane ni ayo sija y mangachochong&#241;a mangajulo guinin Galilea para Jerusalem, ni y pago testigu&#241;a sija gui taotao.</p> 
<p><A NAME="an_13:32">13:32</A>&nbsp;Ya jame chumule guiya jamyo y mauleg na notisia, ni ayo na promesa y mafatinas gui ma&#241;aena,</p> 
<p><A NAME="an_13:33">13:33</A>&nbsp;Jaftaemano si Yuus cumunple guiya jita, ni y famaguon&#241;ija, sa ayonae janacajulo si Jesus talo; taeg&#252;ije locue y esta matugue gui mina dos gui Salmos: Jago y Lajijo ya pago na jaane nae julilis jao.</p> 
<p><A NAME="an_13:34">13:34</A>&nbsp;Ya ninacajulo guinin y manmatae, ya pago ti utalo guato gui minitong guinin jasangan taeg&#252;ine: Guajo junae jao ni y santos yan magajet na bendisjon David.</p> 
<p><A NAME="an_13:35">13:35</A>&nbsp;Enaomina ileg&#241;a locue y otro Salmo: Na chamo pumopolo y Santosmo na ulie y minitong.</p> 
<p><A NAME="an_13:36">13:36</A>&nbsp;Sa si David anae munjayan jasetbe y generasion&#241;a pot y pinagat Yuus, maego ya mapolo manafanda&#241;a yan y ma&#241;aena&#241;a, ya jalie y minitong.</p> 
<p><A NAME="an_13:37">13:37</A>&nbsp;Lao ayo y ninacajulo as Yuus talo ti jalie minitong.</p> 
<p><A NAME="an_13:38">13:38</A>&nbsp;Ya umatungo guiya jamyo ma&#241;elo lalaje, na pot este na taotao na mapredidica guiya jamyo y inasiin y isao:</p> 
<p><A NAME="an_13:39">13:39</A>&nbsp;Ya pot g&#252;iya na todo ayo y jumonggue manunas ni todo y g&#252;inaja, sa ti si&#241;a jamyo manunas, pot y lay Moises.</p> 
<p><A NAME="an_13:40">13:40</A>&nbsp;Adaje na nosea ufato guiya jamyo, y masangan gui profeta sija;</p> 
<p><A NAME="an_13:41">13:41</A>&nbsp;Estag&#252;e, jamyo ni y manma&#241;atlilie, yan infanmanman, yan infanmalingo. Sa machochochoyo ni y checho y jaanemniyo, ayo na chocho y ti injengue, ni jaye na taotao unaclaro guiya jamyo.</p> 
<p><A NAME="an_13:42">13:42</A>&nbsp;Ya anae manjuyong gui sinagoga, jagagao na umapredica este na sinangan guiya sija gui siguiente sabado.</p> 
<p><A NAME="an_13:43">13:43</A>&nbsp;Ya anae manadingo y inetnon gui sinagoga, megae na Judios yan y deboto na proselito sija dumalalag si Pablo yan Barnab&#233;; ni y sumangangane siga yan jaeepogna ufa&#241;aga gui grasian Yuus.</p> 
<p><A NAME="an_13:44">13:44</A>&nbsp;&#182; Ya y siguiente sabado canaja todo y taotao y siuda manda&#241;a para ujajungog y sinangan Yuus.</p> 
<p><A NAME="an_13:45">13:45</A>&nbsp;Lao anae jalie y Judios y linajyan taotao, manbula linatga, ya manguentos contra ayo y sinangan Pablo ya jachatfino contra si Yuus.</p> 
<p><A NAME="an_13:46">13:46</A>&nbsp;Ayonae si Pablo yan Barnab&#233; jausa y minatatnga&#241;ija, ileg&#241;ija: Nesesita ayo y sinangan Yuus ni y esta manmasangane jamyo finena, lao pot innasuja guiya jamyo, injisganmaesa jamyo na ti dignojamyo y taejinecog na lin&#226;l&#226;, ya estag&#252;e na tabirajit para y Gentiles.</p> 
<p><A NAME="an_13:47">13:47</A>&nbsp;Sa taeg&#252;enao tinago&#241;a si Yuus nu jita, ileg&#241;a: Jupolo jamyo para candet y Gentiles, na jamyo si&#241;a para satbasion asta y uttimon patte y tano.</p> 
<p><A NAME="an_13:48">13:48</A>&nbsp;Ya anae jajungog este y Gentiles, ninafansenmagof, ya maalaba y sinangan Yuus: ya megae manmanjonggue ni ayo sija y manmatancho para y taejinecog na lin&#226;l&#226;.</p> 
<p><A NAME="an_13:49">13:49</A>&nbsp;Ya machalapon y sinangan Yuus todo g&#252;ije na tano.</p> 
<p><A NAME="an_13:50">13:50</A>&nbsp;&#182; Lao y Judio sija, janafangalamten y mandebota yan y manonra na famalaoan, yan y manmagas na taotao sija gui siuda, ya janafangajulo pinetsigue contra si Pablo yan Barnab&#233;, ya janafanmayute juyong gui tano&#241;ija.</p> 
<p><A NAME="an_13:51">13:51</A>&nbsp;Lao sija, jasacude y petbos gui adeng&#241;ija contra sija, ya manjanao para Iconio.</p> 
<p><A NAME="an_13:52">13:52</A>&nbsp;Ya y disipulo sija, manbula minagof yan y Espiritu Santo.</p> 
<p><A NAME="an_14:1">14:1</A>&nbsp;YA susede na manjalom gui sinagogan y Judios guiya Iconio, ya taeg&#252;enao manguentos na un dangculo na linajyan Judios yan Griegos manman jonggue.</p> 
<p><A NAME="an_14:2">14:2</A>&nbsp;Lao ayo sija na Judios y ti manmanosgue, jasuug y anten y Gentil sija, para ufanmanjaso taelaye contra y ma&#241;elo.</p> 
<p><A NAME="an_14:3">14:3</A>&nbsp;Lao ma&#241;agaja apmam, manguecuentos matatnga ni y Se&#241;ot, ni y mannae testimonio ni y sinangan y grasia&#241;a, yan mannae se&#241;at sija, yan mannamanman sija para ujafatinas ni y canae&#241;ija.</p> 
<p><A NAME="an_14:4">14:4</A>&nbsp;Ya y linajyan taotao gui siuda manmadibide; y un banda ma&#241;ija yan y Judios, ya y otro banda ma&#241;ija yan y apostoles.</p> 
<p><A NAME="an_14:5">14:5</A>&nbsp;Lao anae manmamatinas insulto y Judios yan y Gentiles, yan y magas&#241;ija, para ufanmacase sija, yan ufanmafagas ni y ocho,</p> 
<p><A NAME="an_14:6">14:6</A>&nbsp;Esta matungo nu sija; ya manmalago guato Listra yan Derbe, siuda iya Licaonia, yan y tano gui oriya.</p> 
<p><A NAME="an_14:7">14:7</A>&nbsp;Ya g&#252;ije japredica sija y ibangelio.</p> 
<p><A NAME="an_14:8">14:8</A>&nbsp;&#182; Ya estaba g&#252;ije guiya Listra un taotao na taeninasi&#241;a y adeng&#241;a, sa cojo desde y jalom tuyan nana&#241;a; ya taya nae mamocat:</p> 
<p><A NAME="an_14:9">14:9</A>&nbsp;Ayo na taotao jajungog si Pablo na cumuentos: ya enseguidas na inatan, tiningo na guaja jinenggue&#241;a para umanajomlo,</p> 
<p><A NAME="an_14:10">14:10</A>&nbsp;Jaagang dangculo na inagang ileg&#241;a: Tojgue julo tunas ni y adengmo. Ya guiya mangope julo, ya mamocat.</p> 
<p><A NAME="an_14:11">14:11</A>&nbsp;Ya anae malie ni y linajyan taotao sija y finatinas Pablo, jajatsa y inagang&#241;ija ileg&#241;ija gui cuentos Licaonia: Y yuus sija ni manparejo yan taotao, manunog guiya jita.</p> 
<p><A NAME="an_14:12">14:12</A>&nbsp;Ya mafanaan si Barnab&#233; Jupiter; ya si Pablo mafanaan Mercurio, sa g&#252;iya magas na cuecuentos.</p> 
<p><A NAME="an_14:13">14:13</A>&nbsp;Ayonae y pale y Jupiter ni y templo&#241;a estaba gui menan y siuda, mangone toro sija, yan ma&#241;ule coronan flores guato gui pettan y trangca, ya malago na ufanmamatinas inefrese, yan y linajyan taotao sija.</p> 
<p><A NAME="an_14:14">14:14</A>&nbsp;Lao anae majungog ni y apostoles, si Barnab&#233; yan si Pablo, jatiteg y magago&#241;ija, ya manmalago gui entalo y linajyan taotao ya manaagang,</p> 
<p><A NAME="an_14:15">14:15</A>&nbsp;Ileg&#241;ija: Se&#241;ot sija, jafa na infatinas este sija? Jame locue manaotaojam, manparejojajit, ya insangane jamyo na inbira jamyo g&#252;ine gui este sija manaesetbe, ya infanmalag y lal&#226;l&#226; na Yuus, ni y jafatinas y langet, yan y tano, yan y tase, yan todo y sinajguan&#241;a:</p> 
<p><A NAME="an_14:16">14:16</A>&nbsp;Ni y manmalofan na generasion sija, japolo todo y nasion na ufanjanao gui minalago&#241;ija.</p> 
<p><A NAME="an_14:17">14:17</A>&nbsp;Masquesea g&#252;iya ti jadingo g&#252;e sin testigo, sa mauleg finatinas&#241;a, ya janaejit uchan guinin y langet, yan megae na tinegcha, janafanbula y corasonta nengcano yan minagof.</p> 
<p><A NAME="an_14:18">14:18</A>&nbsp;Ya este sija na sinangan, canamapot jaafuetsas y linajyan taotao na cha&#241;ija fumatitinas inefrese guiya sija.</p> 
<p><A NAME="an_14:19">14:19</A>&nbsp;&#182; Ya manmato g&#252;ije Judios guinin Antioquia, yan Iconio, ni y manafanma&#241;a&#241;a y linajyan; ya anae munjayan mafagas ni y acho si Pablo, mabatsala juyong gui siuda, jinaso&#241;ija na matae.</p> 
<p><A NAME="an_14:20">14:20</A>&nbsp;Ya mientras manotojgue y disipulo sija gui oriya&#241;a, cumajulo ya jumalom gui siuda; ya y inagpa&#241;a g&#252;ije, jumanao yan si Barnab&#233; manmalag Derbe.</p> 
<p><A NAME="an_14:21">14:21</A>&nbsp;Ya anae munjayan japredica y ibangelio g&#252;ije na siuda, yan mamadisipulo megae; tumalo guato Listra, yan Iconio, yan Antioquia,</p> 
<p><A NAME="an_14:22">14:22</A>&nbsp;Ya janafanfitme y anten y disipulo sija, ya jaaconseja na ujasigueja gui jinenggue; sa nesesita megae na pinite sija, ya ayonae si&#241;ajit manjalom gui raenon Yuus,</p> 
<p><A NAME="an_14:23">14:23</A>&nbsp;Ya anae munjayan jatancho y manamco gui cada guimayuus, yan manaetae, yan umayunat, yan jatayuyute sija gui as Yuus ni manmanjonggue.</p> 
<p><A NAME="an_14:24">14:24</A>&nbsp;Ya manmalofan y inanaco Pisidia, ya manmato Pamfilia.</p> 
<p><A NAME="an_14:25">14:25</A>&nbsp;Ya anae munjayan mapredica y sinangan guiya Petga, manunog guiya Atalia;</p> 
<p><A NAME="an_14:26">14:26</A>&nbsp;Ya desde ayo mangagama asta Antioquia, anae manmanae ni y grasian Yuus, para y checho ni y mafatinas.</p> 
<p><A NAME="an_14:27">14:27</A>&nbsp;Ya anae manmato ya manda&#241;a iglesia gui guimayuus, masangan todo sija y finatinas Yuus pot sija; yan jaftaemano jababaye y Gentiles ni y pettan y jinenggue.</p> 
<p><A NAME="an_14:28">14:28</A>&nbsp;Ya ma&#241;aga g&#252;ije yan y disipulo sija, apmam na tiempo.</p> 
<p><A NAME="an_15:1">15:1</A>&nbsp;YA manmato palo taotao sija guinin Judea, ya jafanag&#252;e y ma&#241;elo ileg&#241;ija: Yaguin ti manmasirconsida jamyo taemano y costumbren Moises, ti si&#241;a jamyo mansatbo.</p> 
<p><A NAME="an_15:2">15:2</A>&nbsp;Ya anae megae na inaguaguat yan finaesen as Pablo yan Barnab&#233; yan sija, y maneio jaayeg si Pablo yan si Barnab&#233;, yan palo guiya sija, para ujafanjanao julo Jerusalem guiya apostoles yan manamco pot este na finaesen.</p> 
<p><A NAME="an_15:3">15:3</A>&nbsp;Enao mina anae manmaesgaejon ni y iglesia gui jinanao&#241;ija, manmalofan y inanaco Finesia, yan Samaria, ya masasangan claro y manma&#241;otsot y Gentiles; ya ninafangosmagof y ma&#241;elo todos.</p> 
<p><A NAME="an_15:4">15:4</A>&nbsp;Ya anae manmato Jerusalem, manmaresibe gui iglesia yan y apostoles, yan y manamco; ya jadeclara todo y finatinas Yuus pot sija.</p> 
<p><A NAME="an_15:5">15:5</A>&nbsp;Lao mangajulo g&#252;ije palo sija y inetnon Fariseo ni y manmanjonggue, ya ilegnija: Nesesita ufanmasirconsida sija, yan ufanmatago ya ujaadaje y tinago Moises.</p> 
<p><A NAME="an_15:6">15:6</A>&nbsp;Ya manda&#241;a y apostoles yan y manamco para ujajasuye este.</p> 
<p><A NAME="an_15:7">15:7</A>&nbsp;Ya anae esta megae na finaesen, cumajulo si Pedro ya ileg&#241;a nu sija: Ma&#241;elo lalaje, intingoja jafa na manayeg si Yuus guiya jamyo, apmam na tiempo, na y Gentiles ujajungog y sinangan y ibangelio pot y pachotjo, ya ujajonggue.</p> 
<p><A NAME="an_15:8">15:8</A>&nbsp;Yan si Yuus, ni y tumungo y corason, janafantestigo sija, yan janae ni y Espiritu Santo, jaftaemanoja y jafatinas guiya jita;</p> 
<p><A NAME="an_15:9">15:9</A>&nbsp;Ya taya japolo dinesparejo entre sija yan jita, janafangasgas y corason&#241;ija ni y jinenggue.</p> 
<p><A NAME="an_15:10">15:10</A>&nbsp;Ya jafa pago mina intietienta si Yuus, para inpelo y yugo gui agaga y disipulo sija, na ni y ma&#241;aenata ni jita tisi&#241;a jacatga?</p> 
<p><A NAME="an_15:11">15:11</A>&nbsp;Lao tajonggue na pot y grasian y Se&#241;ot Jesus utafansatbo, taeg&#252;ije iya sija.</p> 
<p><A NAME="an_15:12">15:12</A>&nbsp;&#182; Ayonae manmamatquilo todo y linajyan taotao, ya maatituye si Pablo yan Barnab&#233; ni y jasasangan y se&#241;ot sija yan y mannamanman jafatinas si Yuus gui entalo Gentiles pot sija.</p> 
<p><A NAME="an_15:13">15:13</A>&nbsp;Ya anae manmamatquilo, manope si Santiago ileg&#241;a: Ma&#241;elo lalaje, ecungogyo.</p> 
<p><A NAME="an_15:14">15:14</A>&nbsp;Jasangan si Simeon jaftaemano si Yuus ni y jabisita finena y Gentiles, para ufangone guiya sija taotao para y naan&#241;a.</p> 
<p><A NAME="an_15:15">15:15</A>&nbsp;Yan pot este na manparejo y sinangan y profeta sija, ni y esta manmatugue:</p> 
<p><A NAME="an_15:16">15:16</A>&nbsp;Anae esta munjayan estesija, jutalo mague, ya jujatsa y tabernaculon David, ni y podong; yan jujatsa talo y manmayulang g&#252;ije, yan juplanta julo;</p> 
<p><A NAME="an_15:17">15:17</A>&nbsp;Para y manetenjan na taotao, ujaaligao yi Se&#241;ot, yan todo y Gentiles ni y umafanaan y naanjo.</p> 
<p><A NAME="an_15:18">15:18</A>&nbsp;Ileg&#241;a y Se&#241;ot ni y janamatungo estesija desde y tutujon y tano.</p> 
<p><A NAME="an_15:19">15:19</A>&nbsp;Enaomina y jinasoco taeg&#252;ine, na mungajit umatborota ayo sija y manguinin y entalo y Gentiles, ya jabira sija para as Yuus.</p> 
<p><A NAME="an_15:20">15:20</A>&nbsp;Lao utatuguie sija, ya ujafa&#241;uja gui pinetlilon y idolos, yan y in&#225;bale, yan y ne&#241;icot na g&#226;g&#226;, yan y j&#226;g&#226;.</p> 
<p><A NAME="an_15:21">15:21</A>&nbsp;Sa si Moises gui manmalofan na generasion, guaja gui cada siuda para ufanpredica g&#252;e ya utaetae <i>lay&#241;a</i> gui sinagoga cada sabado na jaane.</p> 
<p><A NAME="an_15:22">15:22</A>&nbsp;Ayonae ya&#241;ija y apostoles yan y manamco yan todo y iglesia, na umanafanjanao y manmaayeg na taotao gui inetnon&#241;ija para Antioquia para ufa&#241;ija yan si Pablo yan Barnab&#233;; y naan&#241;ija, si Judas y apiyidu&#241;a Barsabas, yan si Silas, manmagas na taotao sija gui entre y ma&#241;elo:</p> 
<p><A NAME="an_15:23">15:23</A>&nbsp;Ya manmangue carta pot sija, taeg&#252;ine: Y apostoles yan manamco na ma&#241;elo, jasaluda y ma&#241;elo na Gentiles ni y mangaegue guiya Antioquia yan Siria yan Silisia:</p> 
<p><A NAME="an_15:24">15:24</A>&nbsp;Sa injingog na palo ni y manjanao guinin iya jame, maninatborota jamyo ni y sinangan, janataelaye y antenmiyo; lao ti manmannae jam ni enao na tinago:</p> 
<p><A NAME="an_15:25">15:25</A>&nbsp;Jinasonmame na manda&#241;ajam unoja, para innafanjanao y manmaayeg na taotao para jamyo, yan y g&#252;inaeyanmame as Pablo yan Barnab&#233;,</p> 
<p><A NAME="an_15:26">15:26</A>&nbsp;Taotao sija na janapeligro y jaanen&#241;ija pot y naan y Se&#241;ot Jesucristo.</p> 
<p><A NAME="an_15:27">15:27</A>&nbsp;Enaomina innajanao si Judas yan Silas, ni y infansinangane locue ni y pachot&#241;ija taeg&#252;ineja.</p> 
<p><A NAME="an_15:28">15:28</A>&nbsp;Sa y jinason y Espiritu Santo, yan jame, na munga mapolo gui jilomiyo mas dangculo na catga qui y manesesita.</p> 
<p><A NAME="an_15:29">15:29</A>&nbsp;Na infa&#241;uja gui nengcano ni y manmaofrese y idolos, yan y j&#226;g&#226;, yan y ne&#241;icot na g&#226;g&#226;, yan y in&#225;bale; ya yaguin inadaje jamyo estesija, infatinas mauleg. Adios jamyo todos.</p> 
<p><A NAME="an_15:30">15:30</A>&nbsp;&#182; Ya anae manajanao, manmato Antioquia: ya janafanda&#241;a y linajyan taotao, maentrega y catta;</p> 
<p><A NAME="an_15:31">15:31</A>&nbsp;Ni y anae munjayan mataetae, ninafansenmagof, pot y consuelo.</p> 
<p><A NAME="an_15:32">15:32</A>&nbsp;Ya si Judas yan Silas manprofeta locue, ya japagat y ma&#241;elo ni y megae na sinangan, yan janafitme sija.</p> 
<p><A NAME="an_15:33">15:33</A>&nbsp;Ya ma&#241;aga g&#252;ije didide na tiempo, despues manafanjanao en pas ni y ma&#241;elo, para y manmatago sija.</p> 
<p><A NAME="an_15:34">15:34</A>&nbsp;Lao si Silas ninamagof na ufa&#241;asagaja g&#252;ije.</p> 
<p><A NAME="an_15:35">15:35</A>&nbsp;Si Pablo yan si Barnab&#233; ma&#241;asaga gui Antioquia, na mamananag&#252;e, yan manpredidica ni y sinangan y Se&#241;ot; yan megae palo locue.</p> 
<p><A NAME="an_15:36">15:36</A>&nbsp;&#182; Ya anae malofan palo jaane, ileg&#241;a si Pablo as Barnab&#233;: Nije tajanao talo ya tabisita ya ma&#241;eluta gui cada siuda anae y guinin tapredica y sinangan y Se&#241;ot, ya utalie jafa checho&#241;ija.</p> 
<p><A NAME="an_15:37">15:37</A>&nbsp;Ya si Barnab&#233; malago na ujacone gachong&#241;ija si Juan, ni y apiyidu&#241;a Marcos.</p> 
<p><A NAME="an_15:38">15:38</A>&nbsp;Lao y jinaso&#241;a si Pablo, na ti mauleg na ufa&#241;ija, sa sumuja guiya sija desde Pamfilia, ya ti mandinalalag sija gui checho.</p> 
<p><A NAME="an_15:39">15:39</A>&nbsp;Ya jumuyong dangculon minaguaguat, ya manadisapatta; ya si Barnab&#233; jacone si Marcos, ya mangama gui batco para Chipre;</p> 
<p><A NAME="an_15:40">15:40</A>&nbsp;Ya si Pablo jayeg si Silas ya mapos, manmaencatga ni y ma&#241;elo ni y grasian Yuus.</p> 
<p><A NAME="an_15:41">15:41</A>&nbsp;Ya jumanao todo inanco Siria yan Silisia, janafanfitme y inetnon mangilisyano sija.</p> 
<p><A NAME="an_16:1">16:1</A>&nbsp;YA mato g&#252;e locue Derbe yan Lystra: Ya estag&#252;e, estaba g&#252;ije un disipulo na y naan&#241;a si Timoteo, lajin un palaoan Judio, ni y manjonggue; lao y tata&#241;a Griego.</p> 
<p><A NAME="an_16:2">16:2</A>&nbsp;Ya gosmauleg y fama&#241;a gui ma&#241;elo ni y mangaegue Lystra yan Iconio.</p> 
<p><A NAME="an_16:3">16:3</A>&nbsp;G&#252;iya malago Pablo na ujasija jumanao: ya quinene ya ninamasirconsida, sa pot y Judio sija ni y mangaegue g&#252;ije na lugat: sa todoja tumungo na y tata&#241;a Griego.</p> 
<p><A NAME="an_16:4">16:4</A>&nbsp;Ya anae jajanag&#252;e todo y siuda sija, manmanae para ujaadaje, y tinago sija, ni y tinago y apostoles yan y manamco ni y mangaegue guiya Jerusalem.</p> 
<p><A NAME="an_16:5">16:5</A>&nbsp;Ayonae y iglesia sija nae mumemetgot y jinenggue, ya lumalamegae y numero cada jaane.</p> 
<p><A NAME="an_16:6">16:6</A>&nbsp;&#182; Ya anae jajanag&#252;e todo inanacon tanon Frygia, yan Galasia, ya manchinema ni y Espiritu Santo na ujapredica y sinangan guiya Asia;</p> 
<p><A NAME="an_16:7">16:7</A>&nbsp;Ya anae manmato jijot y Misia, manmalago na ufanjanao para Bitinia: lao ti manpinelo ni y Espiritun Jesus na ufanjanao;</p> 
<p><A NAME="an_16:8">16:8</A>&nbsp;Ya manmalofan oriyan Misia, ya manunog Troas.</p> 
<p><A NAME="an_16:9">16:9</A>&nbsp;Ya anae puenge, jalie si Pablo un vision, na un taotao Masedonia, tumotojgue g&#252;ije ya gumagagao g&#252;e ileg&#241;a: Mamaela mague guiya Masedonia ya unayudajam.</p> 
<p><A NAME="an_16:10">16:10</A>&nbsp;Ya anae munjayan jalie y vision, enseguidas manmalagojam na manjanao para Masedonia, ya pinelonmame na y Se&#241;ot umagangjam para inpredica y ibangelio guiya sija.</p> 
<p><A NAME="an_16:11">16:11</A>&nbsp;&#182; Ya anae mangagamajam guinin Troas, manmatojam gui tunas na chalan para Samotrasia, ya y inagpa&#241;a na jaane manmatojam Neapolis;</p> 
<p><A NAME="an_16:12">16:12</A>&nbsp;Ya desde ayo asta Filipos, ni y mas dangculo na siuda g&#252;ije na patte guiya Masedonia, yan un colonia romana: ya ma&#241;agajam g&#252;ije na siuda unos cuantos na jaane.</p> 
<p><A NAME="an_16:13">16:13</A>&nbsp;Ya y sabado na jaane, manjanaojam juyong gui siuda gui oriyan sadog, anae pinelonmame un lugat tinayuyut: ya manmatachongjam ya incuentuse y famalaoan sija ni y manda&#241;a g&#252;ije.</p> 
<p><A NAME="an_16:14">16:14</A>&nbsp;Ya un palaoan na y naan&#241;a si Lydia, na manbebende purpura gui siudad Tiatira, ni y jaadodora si Yuus, jajungogjam; sa binaba y corason&#241;a ni y Se&#241;ot para uatituye y jasasangan si Pablo.</p> 
<p><A NAME="an_16:15">16:15</A>&nbsp;Ya anae matagpange y <i>palaoan,</i> yan y guima&#241;a, jagagaojam ileg&#241;a: Yaguin injisga na fiet yo gui Se&#241;ot, fanjalom gui guimajo, ya infa&#241;aga g&#252;ije. Ya jaafuetsasjam.</p> 
<p><A NAME="an_16:16">16:16</A>&nbsp;&#182; Ya susede anae manjanaojam para lugat tinayuyut, na manasodajam yan un patgon na palaoan na gae espiritu Pitonico, ni y janafangana megae y amu&#241;a pot y manadibibina:</p> 
<p><A NAME="an_16:17">16:17</A>&nbsp;Ya jadadalag si Pablo yan jame, ya umaagang ileg&#241;a: Este sija na taotao y tentago y Gueftaquilo na Yuus ni y fumanuejit ni y chalan y satbasion.</p> 
<p><A NAME="an_16:18">16:18</A>&nbsp;Ya este finatinas&#241;a y palaoan megae na jaane. Lao si Pablo gosninaestotba ya jabira g&#252;e ya ileg&#241;a ni y espiritu: Jutago jao pot y naan Jesucristo na unjuyong guiya g&#252;iya. Ya jumuyong g&#252;ijeja na ora.</p> 
<p><A NAME="an_16:19">16:19</A>&nbsp;&#182; Ya anae jalie y amu&#241;a na mapos y ninangga&#241;a para ufangana, maguut si Pablo yan Silas, ya macone guato gui plasa gui menan manmagas,</p> 
<p><A NAME="an_16:20">16:20</A>&nbsp;Ya anae manmacone guato gui manmagas y lay, ileg&#241;a: Este sija na taotao. Judios ya jaatbororota y siudata,</p> 
<p><A NAME="an_16:21">16:21</A>&nbsp;Ya manmamananag&#252;e costumbre ni y ti combiene para jita na utaresibe, ni utaadaje, sa jita taotao Roma.</p> 
<p><A NAME="an_16:22">16:22</A>&nbsp;Ya mangajulo y linajyan taotao ya manda&#241;a contra sija: ya y manmagas sija jatiteg guiya sija y magagu&#241;ija, ya manmanago na ufanmasaulag.</p> 
<p><A NAME="an_16:23">16:23</A>&nbsp;Ya anae esta megae na sinaulag ni y manmasaulag&#241;ija, manmapolo gui jalom calaboso, ya maencatga y atcaede na uguesadje sija.</p> 
<p><A NAME="an_16:24">16:24</A>&nbsp;Ya ayo y rumesibe este na tinago, manpinelo sija guiya jalolom na calaboso, ya jaguesgode y adeng&#241;ija gui sipo.</p> 
<p><A NAME="an_16:25">16:25</A>&nbsp;Ya y tatalo puenge manaetae si Pablo yan Silas, yan jacantaye si Yuus alabansa sija: ya manjiningog ni ayo sija y manmaprereso.</p> 
<p><A NAME="an_16:26">16:26</A>&nbsp;Ya derepente guaja g&#252;ije un dangculon linao, ya asta y simienton y calaboso yinengyong: ya enseguidas manmababa todo y petta, ya todo y preso manmapula y gueden&#241;ija.</p> 
<p><A NAME="an_16:27">16:27</A>&nbsp;Ya anae magmata y atcaede, ya jalie na mababa y pettan y calaboso, jalagnos y espada&#241;a ya malago na upuno maesa g&#252;e, sa pinelo&#241;a na manmalago y preso sija.</p> 
<p><A NAME="an_16:28">16:28</A>&nbsp;Lao si Pablo umagang ni y dangculo na inagang, ileg&#241;a: Chamo munalalamen jao: sa estag&#252;ejamja todos.</p> 
<p><A NAME="an_16:29">16:29</A>&nbsp;Ayonae mangagao candet sija, ya tumayog jalom, ya mato manlalaolao ni y minaa&#241;ao, ya podong gui menan Pablo yan Silas,</p> 
<p><A NAME="an_16:30">16:30</A>&nbsp;Ya jacone sija juyong, ya ileg&#241;a: Se&#241;ores, jafa jufatinas para jusatbo?</p> 
<p><A NAME="an_16:31">16:31</A>&nbsp;Ya sija ileg&#241;ija: Jenggue y Se&#241;ot Jesus ya unsatbo yan y iya guimamo.</p> 
<p><A NAME="an_16:32">16:32</A>&nbsp;Ya masangane g&#252;e ni y sinangan y Se&#241;ot, yan todo y ma&#241;asaga gui guima&#241;a.</p> 
<p><A NAME="an_16:33">16:33</A>&nbsp;Ya ayoja na ora gui puenge nae jacone ya jafagase y sinaulag&#241;ija: ya matagpange g&#252;e enseguidas yan todo y iyo&#241;a.</p> 
<p><A NAME="an_16:34">16:34</A>&nbsp;Ya jacone sija guato gui guima&#241;a ya japlantaye na&#241;ija gui mena&#241;ija, ya ninasenmagof sa jajonggue si Yuus yan todo y iya guima&#241;a.</p> 
<p><A NAME="an_16:35">16:35</A>&nbsp;&#182; Ya anae egaan na jaane, manmanago y manmagas sargento sija ileg&#241;ija: Setta ayo sija na taotao ya ufanjanao.</p> 
<p><A NAME="an_16:36">16:36</A>&nbsp;Ya y atcaede jasangane si Pablo ni este na sinangan, ileg&#241;a: Manmanago y manmagas na infanmasotta: ya pago fa&#241;uja ya infanjanao en pas.</p> 
<p><A NAME="an_16:37">16:37</A>&nbsp;Lao si Pablo ileg&#241;a nu sija: Janafanmasaulagjam sin infanmaecungog, yan manmapresojam, ya taotao Roma jamja: ya pago inmanafanjuyong sin infanatungo? Aje: lao nafanmato ya sija unafanjuyongjam.</p> 
<p><A NAME="an_16:38">16:38</A>&nbsp;Ya y sargento sija jasangane y manmagas ni este na sinangan: ya ninafanmaa&#241;ao anae jajungog na taotao Roma sija.</p> 
<p><A NAME="an_16:39">16:39</A>&nbsp;Ya manmato ya manmagagao sija, ya anae manatanjuyong, manmagagao na ufanjuyong gui siuda.</p> 
<p><A NAME="an_16:40">16:40</A>&nbsp;Ya anae manjuyong gui calaboso, manjalom gui guima Lydia; ya anae jalie y ma&#241;elo, jaconsuela ya manjanao.</p> 
<p><A NAME="an_17:1">17:1</A>&nbsp;YA anae guinen manmalofan inanaco Amfipolis yan Apolonia, manmato Tesal&#243;nica, anae guaja sinagogan Judios,</p> 
<p><A NAME="an_17:2">17:2</A>&nbsp;Ya si Pablo segun costumbre&#241;a, jumalom g&#252;ije sija, ya tres sabado jaadingane sija ni y Tinigue.</p> 
<p><A NAME="an_17:3">17:3</A>&nbsp;Jadeclararayeja sija, na si Cristo nesesita ufamadese, ya ucajulo talo guinin y manmatae: ya este na Jesus ni y jusangane jamyo, g&#252;iya y Cristo.</p> 
<p><A NAME="an_17:4">17:4</A>&nbsp;Ya palo guiya sija manmanjonggue, ya manda&#241;a yan si Pablo yan Silas: yan y mandeboto na Griego un dangculon manada; ya ti didide na manmagas na famalaoan.</p> 
<p><A NAME="an_17:5">17:5</A>&nbsp;Lao y Judio sija pot y inigo&#241;ija, palo manaelaye na taotao gui mancanaya; ya manda&#241;a un linajyan taotao jaatborota y siuda; ya maataca y guima Jason, ya maprocura manmaquecone sija juyong gui menan taotao.</p> 
<p><A NAME="an_17:6">17:6</A>&nbsp;Ya anae ti manmasoda, macone si Jason yan palo gui ma&#241;elo guato gui manmagas y siuda, ya managang ileg&#241;ija: Este yuje sija y munafanaatlibes y tano, ya manmato g&#252;ine locue;</p> 
<p><A NAME="an_17:7">17:7</A>&nbsp;Ni y jaresibe si Jason; ya todo este sija cumocontra y tinago Sesat; ileg&#241;ija na guaja otro ray, si Jesus.</p> 
<p><A NAME="an_17:8">17:8</A>&nbsp;Ya jaatborota todo y taotao yan y manmagas y siuda anae majungog este sija.</p> 
<p><A NAME="an_17:9">17:9</A>&nbsp;Ya anae manma&#241;ule segurida gui as Jason yan y pumalo, manmasotta.</p> 
<p><A NAME="an_17:10">17:10</A>&nbsp;&#182; Ya anae puenge enseguidas matago ni y ma&#241;elo si Pablo yan Silas para Berea; ya anae manmato, manjalom gui sinagogan y Judios.</p> 
<p><A NAME="an_17:11">17:11</A>&nbsp;Este sija mas manmauleg qui ayo iya Tesal&#243;nica, sa rumesibe y sinangan contodo y minalago&#241;ija, yan matataetae y Tinigue cada jaane, para umalie cao magajet ayo sija.</p> 
<p><A NAME="an_17:12">17:12</A>&nbsp;Enaomina megae guiya sija manmanjonggue; yan y manjulon locue na famalaoan Griego, yan y lalaje ti didide.</p> 
<p><A NAME="an_17:13">17:13</A>&nbsp;Lao y Judios Tesal&#243;nica anae jatungo na japredidica si Pablo y sinangan Yuus guiya Berea, manmato locue g&#252;ije, ya manafangalamten yan manafaninestotba y linajyan taotao sija.</p> 
<p><A NAME="an_17:14">17:14</A>&nbsp;Ya enseguidas matago ni y ma&#241;elo si Pablo na ujanao asta y tase; lao si Silas yan Timoteo ma&#241;agaja g&#252;ije.</p> 
<p><A NAME="an_17:15">17:15</A>&nbsp;Ya ayo y umadadaje si Pablo, macone asta Atenas; ya manresibe tinago para si Silas yan Timoteo, na ujalaguse guato guiya g&#252;iya, ya manmapos.</p> 
<p><A NAME="an_17:16">17:16</A>&nbsp;&#182; Ya mientras manninanangga as Pablo guiya Atenas, calamten y espiritu&#241;a gui sanjalom&#241;a anae jalie y siuda na bula y idolos.</p> 
<p><A NAME="an_17:17">17:17</A>&nbsp;Enaomina gui sinagoga jaadingane y Judio sija, yan y mandeboto na taotao sija, yan todo y asoda&#241;a gui plasa todo y jaane.</p> 
<p><A NAME="an_17:18">17:18</A>&nbsp;Ya palo ni y manmalate gui finanag&#252;e y Epicureo yan Estoicosija, managuaguat yan g&#252;iya, ya palo ileg&#241;ija: Jafa cumequeileg&#241;a este na caducon cuicuentos? Otro palo ileg&#241;ija: Buente mannae notisia y nuebo na yuus; sa jasangane sija as Jesus, yan y quinajulo talo.</p> 
<p><A NAME="an_17:19">17:19</A>&nbsp;Ya macone g&#252;e guato gui as Areopago, ileg&#241;ija. Si&#241;ajam intingo este y nuebo na finanag&#252;e ni y unsasangan?</p> 
<p><A NAME="an_17:20">17:20</A>&nbsp;Sa uunafanmanjujungogjam ni y g&#252;inaja ni tatnae injingog, enaomina manmalagojam intingo jafa estesija.</p> 
<p><A NAME="an_17:21">17:21</A>&nbsp;(Sa todo iya Atenas, yan y manaotao juyong ni y ma&#241;asaga g&#252;ije, taya checho&#241;i&#241;ija na para ufanguentosja, yan para ufanecungog ni y nuebo na g&#252;inaja.)</p> 
<p><A NAME="an_17:22">17:22</A>&nbsp;Ayonae tumojgue si Pablo gui talo gui Areopago, ya ileg&#241;a; Jamyo ni y lalajen Atenas, julie na guefdeboto jamyo.</p> 
<p><A NAME="an_17:23">17:23</A>&nbsp;Sa anae malofanyo, ya juatan jafa y inadoranmimiyo, jusoda gui un attat este na tinigue: PARA Y TI MATUNGO NA YUUS. Ayo y inadodoraja ni y ti intingo; g&#252;iya jusangangane jamyo.</p> 
<p><A NAME="an_17:24">17:24</A>&nbsp;Si Yuus ni y fumatinas y tano yan todo y g&#252;inaja ni y mangaegue gui sumanjalom&#241;a; g&#252;iya Se&#241;ot gui langet yan y tano, ti sumasaga gui templo ni y finatinas canae;</p> 
<p><A NAME="an_17:25">17:25</A>&nbsp;Ni umasetbe ni y canae taotao sija, taeg&#252;ije y guaja janesesita; sa g&#252;iya mannae todo lin&#226;l&#226;, yan jinagong, yan todo y g&#252;inaja;</p> 
<p><A NAME="an_17:26">17:26</A>&nbsp;Ya g&#252;iya fumatinas unoja <i>na j&#226;g&#226;</i> todo y nasion y taotao sija para ufa&#241;aga gui jilo y tano, jadetetmina tinancha y tiempo&#241;ija, yan y uttimon y sagan&#241;ija;</p> 
<p><A NAME="an_17:27">17:27</A>&nbsp;Para ujaaligao y Se&#241;ot, yaguin si&#241;a buente masiente ya umasoda g&#252;e, sa ti chago g&#252;e cada uno guiya jita.</p> 
<p><A NAME="an_17:28">17:28</A>&nbsp;Sa iya g&#252;iya nae utafanl&#226;l&#226; yan utafangalamten, yan utafanguaja sustansiata; taeg&#252;ije y palo gui poetan miyo, ileg&#241;ija: Sa jita locue y rasa&#241;a.</p> 
<p><A NAME="an_17:29">17:29</A>&nbsp;Yaguin jita y rasan Yuus, mungajit jumaso na y yiniusan Yuus parejo yan oro, pat salape, pat acho, pat y finatinas y jinason y taotao.</p> 
<p><A NAME="an_17:30">17:30</A>&nbsp;Ya ti jaconsidera si Yuus y tiempo anae manaetiningo; lao pago, manago na todo y taotao ufanma&#241;otsot;</p> 
<p><A NAME="an_17:31">17:31</A>&nbsp;Sa jatancho un jaane, ni y anae para ujusga ni y tininas, y tano, ni ayo na taotao y jatago; ni y mannae testimonio todo y taotao, sa janacajulo guinin y manmatae.</p> 
<p><A NAME="an_17:32">17:32</A>&nbsp;Ya anae jajungog sija y quinajulo talo guinin y manmatae, palo manmanbotlea; ya y palo ileg&#241;ija: Injingog jao talo otro biaje, pot este.</p> 
<p><A NAME="an_17:33">17:33</A>&nbsp;Ya ayonae mapos si Pablo gui entalo&#241;ija.</p> 
<p><A NAME="an_17:34">17:34</A>&nbsp;Lao palo manda&#241;a guiya g&#252;iya, manmanjonggue: ya y palo g&#252;ije sija, si Dionisio, taotao Areopago, yan un palaoan na y naan&#241;a D&#225;maris, yan palo mangachong&#241;i&#241;ija.</p> 
<p><A NAME="an_18:1">18:1</A>&nbsp;YA despues di estesija, jumanao si Pablo guiya Atenas ya mato Corinto:</p> 
<p><A NAME="an_18:2">18:2</A>&nbsp;Ya jasoda un Judio na naan&#241;a si Aquila, mafa&#241;agon Ponto, ni ti apmamam na mato guinin Italia, yan y asagua&#241;a as Prisila, sa manago si Claudio na todo y Judios ufanjanao Roma; ya mato guiya sija.</p> 
<p><A NAME="an_18:3">18:3</A>&nbsp;Sa parejoja checho&#241;i&#241;ija, ya sumaga yan sija, ya machochoeho: sa y checho&#241;i&#241;ija manmamatitinas y guima tienda.</p> 
<p><A NAME="an_18:4">18:4</A>&nbsp;Ya ma&#241;angangane gui sinagoga cada sabado, ya japrocucura para usuug y Judio yan y Griego sija.</p> 
<p><A NAME="an_18:5">18:5</A>&nbsp;&#182; Lao anae mato si Silas yan Timoteo guinin Masedonia, si Pablo chineneg ni sinangan na unamatungo gui Judios na si Jesus y Cristo.</p> 
<p><A NAME="an_18:6">18:6</A>&nbsp;Ya anae macontra sija yan machatfino nu sija, jasacude y magagu&#241;a, ya ileg&#241;a nu sija: Y j&#226;g&#226;miyo gui jilo y ilunmiyo: guajo gasgasyo; ya desde pago bae jujanao para y Gentiles.</p> 
<p><A NAME="an_18:7">18:7</A>&nbsp;Ya mapos ya jumalom gui guima un taotao na y naan&#241;a si Tito Justo na manadodora as Yuus, na y guima&#241;a jijot gui sinagoga.</p> 
<p><A NAME="an_18:8">18:8</A>&nbsp;Ya si Crispo magas y sinagoga, jajonggue y Se&#241;ot, yan todo y guima&#241;a: ya megae na taotao Corinto jumungog ya manjonggue ya manmatagpange.</p> 
<p><A NAME="an_18:9">18:9</A>&nbsp;Ya y Se&#241;ot jacuentuse si Pablo gui puenge gui vision, ileg&#241;a: Chamo maaa&#241;ao, lao cuentos, ya chamo famatquiquilo:</p> 
<p><A NAME="an_18:10">18:10</A>&nbsp;Sa gaegueyo guiya jago, ya taya taotao si&#241;a guaguato guiya jago para unninalamen: sa megae taotaojo g&#252;ine na siuda.</p> 
<p><A NAME="an_18:11">18:11</A>&nbsp;Ya sumaga g&#252;ije un a&#241;o yan saes meses, jafananag&#252;e sija ni y sinangan Yuus.</p> 
<p><A NAME="an_18:12">18:12</A>&nbsp;&#182; Ya anae si Gali&#243;n magalajen Acaya, y Judio sija mangajulo, gui un jinasoja, contra si Pablo, ya macone gui menan y tribunal,</p> 
<p><A NAME="an_18:13">18:13</A>&nbsp;Ileg&#241;ija: Este na taotao jasuug y taotao sija para ujaadora si Yuus contra y lay.</p> 
<p><A NAME="an_18:14">18:14</A>&nbsp;Ya anae para ubaba si Pablo y pachot&#241;a, si Gali&#243;n ileg&#241;a ni y Judio sija: Yaguin mojon jafa na inechong pat tinaelaye, O jamyo Judios, con rason jusungon jamyo.</p> 
<p><A NAME="an_18:15">18:15</A>&nbsp;Lao ya yaguin y finaesen finijoja, yan naan sija, yan y laymiyo, adaje maesa jamyo; sa guajo ti malagoyo ujues ni enao na g&#252;inaja.</p> 
<p><A NAME="an_18:16">18:16</A>&nbsp;Ya janafa&#241;uja gui tribunal.</p> 
<p><A NAME="an_18:17">18:17</A>&nbsp;Ayonae todosija maguut si Sostenes, magas y sinagoga, ya masaulag gui menan y tribunal. Ya si Gali&#243;n, ti jaatituye ayo sija na g&#252;inaja.</p> 
<p><A NAME="an_18:18">18:18</A>&nbsp;&#182; Ya sumaga si Pablo g&#252;ije megae na jaane, ya despues jadingo y ma&#241;elo, ya mangagama gui batco desde ayo asta Siria, ya sumisija yan si Prisila, yan Aquila; ya maguasguas y ilu&#241;a guiya Cencrea: sa gae promesa.</p> 
<p><A NAME="an_18:19">18:19</A>&nbsp;Ya manmato Efeso ya jadingo sija g&#252;ije: ya g&#252;iyaja jumalom gui sinagoga, ya jaadingane y Judios.</p> 
<p><A NAME="an_18:20">18:20</A>&nbsp;Ya anae magagaog&#252;e na usaga apmam yan sija, ti malago;</p> 
<p><A NAME="an_18:21">18:21</A>&nbsp;Lao jadingo sija ileg&#241;a: Bae jutalo mague guiya jamyo, yaguin malago si Yuus. Ya mangama gui batco desde Efeso.</p> 
<p><A NAME="an_18:22">18:22</A>&nbsp;Ya anae tumayog gui tano Sesarea, cumajulo, ya jasaluda y iglesia, ya mapos papa Antioquia.</p> 
<p><A NAME="an_18:23">18:23</A>&nbsp;Ya despues di sumaga g&#252;ije ti apmam na tiempo, maposg&#252;e ya jajanag&#252;e todo y inanaco tano Galasia, yan Frygia, para unafanmetgot todo y disipulo.</p> 
<p><A NAME="an_18:24">18:24</A>&nbsp;&#182; Ya mato guiya Efeso un taotao na Judio, na y naan&#241;a si Apolos, mafa&#241;agon Alejandria, un taotao na faye, yan gaeninasi&#241;a gui Tinigue sija.</p> 
<p><A NAME="an_18:25">18:25</A>&nbsp;Este na taotao, mafanag&#252;e ni y chalan y Se&#241;ot; maepe gui Espiritu, jasasangan yan mamananag&#252;e claro ni y chalan y Se&#241;ot, lao ayoja tinagpangenja Juan tiningo&#241;a:</p> 
<p><A NAME="an_18:26">18:26</A>&nbsp;Ya jatutujon sumangan ni y minatatnga gui sinagoga: ya anae jiningog as Prisila yan Aquila, macone ya mafanag&#252;e mas claro ni y chalan Yuus.</p> 
<p><A NAME="an_18:27">18:27</A>&nbsp;Ya anae malago malofan Acaya, y ma&#241;elo mananima g&#252;e ya manmanugue para y disipulo ya manmaencatga na umaresibe g&#252;e: ya anae mato jaayuda megae ayo sija y manmanjonggue pot y grasia:</p> 
<p><A NAME="an_18:28">18:28</A>&nbsp;Sa gosjanasi&#241;a macontra y Judios, y publico nae jafanunue ni y Tinigue sija, na si Jesus y Cristo.</p> 
<p><A NAME="an_19:1">19:1</A>&nbsp;YA susede mientras estataba si Apolos guiya Corinto, si Pablo malofan gui managquilo na costa ya mato Efeso: ya ma&#241;oda palo disipulo sija g&#252;ije.</p> 
<p><A NAME="an_19:2">19:2</A>&nbsp;Ya ileg&#241;a nu sija: Inresibe y Espiritu Santo desde qui manmanjonggue jamyo? Ya ileg&#241;ija: Taya nae injingog cao esta manae Espiritu Santo.</p> 
<p><A NAME="an_19:3">19:3</A>&nbsp;Ya ileg&#241;a nu sija: Jafa nae manmatagpangenmiyo? Ya sija ileg&#241;ija: Y tinagpangen Juan.</p> 
<p><A NAME="an_19:4">19:4</A>&nbsp;Ayonae ileg&#241;a si Pablo: Si Juan, magajet na managpapange ni y tinagpangen sinetsot, ya jasangane y taotao sija, na ujajonggue ayo y ufato despues di g&#252;iya, ayo y as Cristo Jesus.</p> 
<p><A NAME="an_19:5">19:5</A>&nbsp;Ya anae jajungog sija este, manmatagpange ni y naan y Se&#241;ot Jesus.</p> 
<p><A NAME="an_19:6">19:6</A>&nbsp;Ya anae munjayan japlanta si Pablo y canae&#241;a gui jilo&#241;ija, y Espiritu Santo mato gui jilo&#241;ija: ya manguentos ni y tifino&#241;ija, ya manmanprofetisa.</p> 
<p><A NAME="an_19:7">19:7</A>&nbsp;Ayo sija todos dose na taotao lalaje.</p> 
<p><A NAME="an_19:8">19:8</A>&nbsp;&#182; Ya jumalom si Pablo gui sinagoga, ya cumuentos libre tres meses; jasangan yan y animo gui raenon Yuus.</p> 
<p><A NAME="an_19:9">19:9</A>&nbsp;Lao anae palo manmajetog, ya ti manmalago manmanjonggue, ya manguecuentos taelaye pot ayo na Chalan gui menan y linajyan taotao, sumuja si Pablo guiya sija, ya janafa&#241;uja y disipulo sija, ya manadingan cada jaane gui escuelan Tiranno.</p> 
<p><A NAME="an_19:10">19:10</A>&nbsp;Ya dos a&#241;os di mafatinas este: para todo ayo y ma&#241;asaga Asia ujajungog y sinangan y Se&#241;ot Jesus, parejoja y Judio yan y Griego sija.</p> 
<p><A NAME="an_19:11">19:11</A>&nbsp;Ya jafatinas si Yuus milagro pot y canae Pablo:</p> 
<p><A NAME="an_19:12">19:12</A>&nbsp;Para guinin y tataotao&#241;a nae umachule pa&#241;o sija para y manmalango, ya y chetnot ufa&#241;uja guiya sija; yan y manaelaye na espiritu ufanjuyong guiya sija.</p> 
<p><A NAME="an_19:13">19:13</A>&nbsp;Ya palo Judios na manaesaga&#241;ija, taotao binanggelio, japrocura na jasangan nu ayo sija y manguaja taelaye na espiritu y naan y Se&#241;ot Jesus, ileg&#241;ija: Innafanjula jao pot si Jesus, ni y japredidica si Pablo.</p> 
<p><A NAME="an_19:14">19:14</A>&nbsp;Ya guaja siete na lalaje, famaguon un Judio ni naa&#241;a si Sceva, ya magas mamale, na jafatinas este sija.</p> 
<p><A NAME="an_19:15">19:15</A>&nbsp;Ya manope y taelaye na espiritu, ileg&#241;a: Si Jesus jutungo, yan si Pablo jutungo; lao jaye jamyo?</p> 
<p><A NAME="an_19:16">19:16</A>&nbsp;Ya y taotao ni y guaja taelaye na espiritu, tumayog gui jilo&#241;ija; ya jagana sija, sa mas gaeninasi&#241;a&#241;a qui sija; ya esta manmalago sija g&#252;ije na guma, manerido yan taya magagu&#241;ija.</p> 
<p><A NAME="an_19:17">19:17</A>&nbsp;Ya matungo este todo ni y Judios, yan y Griego sija yan ayo sija y ma&#241;asaga Efeso; ya podong y minaa&#241;ao gui jilo&#241;ija todos, ya manadangculo y naan y Se&#241;ot Jesus.</p> 
<p><A NAME="an_19:18">19:18</A>&nbsp;Ya megae ni y manmanjonggue manmato, ya mangonfesat manma&#241;angane ni y checho&#241;ija.</p> 
<p><A NAME="an_19:19">19:19</A>&nbsp;Ya megae ni ayo sija locue y umuusa y magica jachule y leblon&#241;ija, ya jasonggue gui menan todo y taotao: ya matufong y balen&#241;ija, ya masoda na sincuenta mil na pidason salape,</p> 
<p><A NAME="an_19:20">19:20</A>&nbsp;Ya taeg&#252;enao mumegagae&#241;a y ninasi&#241;an y sinangan Yuus.</p> 
<p><A NAME="an_19:21">19:21</A>&nbsp;&#182; Ya despues di este sija, jajaso si Pablo gui espiritu&#241;a, anae malofan inanaco Masedonia yan Acaya na ujanao para Jerusalem, ileg&#241;a: Yaguin esta matoyo g&#252;ije, nesesita yo na julie locue Roma.</p> 
<p><A NAME="an_19:22">19:22</A>&nbsp;Ya depues di jatago dos para Masedonia ni y sumesetbe g&#252;e, si Timoteo yan Erasto, g&#252;iya sumagaja Asia un rato.</p> 
<p><A NAME="an_19:23">19:23</A>&nbsp;&#182; Ya ayo na tiempo guaja g&#252;ije atboroto pot ayo na Chalan.</p> 
<p><A NAME="an_19:24">19:24</A>&nbsp;Sa un platero na taotao na y naan&#241;a si Demetrio, ya mamatitinas attat salape para si Diana, ya ti didide na ganansia chinilele&#241;a para y manmamatitinas.</p> 
<p><A NAME="an_19:25">19:25</A>&nbsp;Ya janaetnon yan todo y manmachochocho ni y taeg&#252;ije, ya ileg&#241;a: Se&#241;ores, intingoja na este na chocho nae manma&#241;o&#241;odajit g&#252;inajata.</p> 
<p><A NAME="an_19:26">19:26</A>&nbsp;Ya inliija yan injingog, na ti ayoja iya Efeso, lao cana todo iya Asia nae megae na taotao jasuug si Pablo, yan jabira, sa ileg&#241;a na ti manyuus ayo sija y finatinas canae.</p> 
<p><A NAME="an_19:27">19:27</A>&nbsp;Ya ti esteja nae uguaja peligro y chechota na unafanaebale lao asta y templon y dangculo na yuus si Diana umarechasa, ya y tinaquilo&#241;a umayulang, ni y todo iya Asia yan todo y tano umadodora.</p> 
<p><A NAME="an_19:28">19:28</A>&nbsp;&#182; Ya anae jajungog sija este na sinangan, ninafangosbubu, ya managang ileg&#241;ija: Dangculo y Dianan Efesios.</p> 
<p><A NAME="an_19:29">19:29</A>&nbsp;Ya y siuda bula atboroto; ya manda&#241;a unoja ya manjalom gui teatro ya macone si Gayo yan Aristarco, taotao Masedonia mangachong Pablo gui jinanao&#241;a.</p> 
<p><A NAME="an_19:30">19:30</A>&nbsp;Ya malago si Pablo na ufalag y anae mangaegue y taotao sija; lao ti mapolo ni y disipulo.</p> 
<p><A NAME="an_19:31">19:31</A>&nbsp;Ya palo ni y manmagas Asia ni y manamigu&#241;a, manmanago na umasangane na cha&#241;a jumalom g&#252;e gui teatro.</p> 
<p><A NAME="an_19:32">19:32</A>&nbsp;Ya y palo, managang un inagang: ya y palo, otro inagang; sa manatborotao y dinana; ya megae&#241;a ti tumungo jafa na manda&#241;a sija.</p> 
<p><A NAME="an_19:33">19:33</A>&nbsp;Ya macone si Alejandro gui entre y linajyan taotao, ya mapolo mona ni y Judios, ya ma&#241;e&#241;as si Alejandro ni y canae&#241;a na ufanmamatquilo, sa malago umadingane y taotao sija,</p> 
<p><A NAME="an_19:34">19:34</A>&nbsp;Lao anae matungo na Judio g&#252;e, todos managang gui un inagang buente dos oras, ileg&#241;ija: Dangculo y Dianan Efesios.</p> 
<p><A NAME="an_19:35">19:35</A>&nbsp;Ya anae y secretario y inetnon magalalaje munjayan janaquieto y taotao, ileg&#241;a nu sija: Jamyo ni y taotao Efeso, jafa na taotao ayo y ti jatungo na y siuda Efesios manmanadodora ni y dangculo na yuus Diana, yan y imagen ni y podong guinin y Jupiter?</p> 
<p><A NAME="an_19:36">19:36</A>&nbsp;Inlie na estesija ti si&#241;a macontra, nesesita na infanmamatquilo, ya chamiyo fumatitinas jafa.</p> 
<p><A NAME="an_19:37">19:37</A>&nbsp;Sa jamyo cumone mague este sija na taotao, na ti ma&#241;aque gui guimayuus, ni ujachatfino contra y yuusmiyo.</p> 
<p><A NAME="an_19:38">19:38</A>&nbsp;Yaguin si Demetrio yan y palo ni y mangachong&#241;a guaja quejan&#241;ija contra y otro taotao: guaja tribunal y lay: ya guaja y jues; polo ya ufanafaaela uno y otro.</p> 
<p><A NAME="an_19:39">19:39</A>&nbsp;Lao yaguin inseda jamyo jafa pot otro sija, umafatinas gui inetnon y magalalaje taemanoja y lay.</p> 
<p><A NAME="an_19:40">19:40</A>&nbsp;Sa mangaeguejit gui peligro, na utafanmafaesen pot este sija na atboroto, ya taya jafa si&#241;a urasonta pot este.</p> 
<p><A NAME="an_19:41">19:41</A>&nbsp;Ya anae munjayan cumuentos, janajanao y dina&#241;a.</p> 
<p><A NAME="an_20:1">20:1</A>&nbsp;YA anae bumasta y atboroto, jaagang si Pablo y disipulo sija, ya anae jaaconsejo ya jadingo, mapos para Masedonia.</p> 
<p><A NAME="an_20:2">20:2</A>&nbsp;Ya anae jajanag&#252;e inanaco ayo sija na lugat, ya janae sija megae na consejo, mapos malag Gresia.</p> 
<p><A NAME="an_20:3">20:3</A>&nbsp;Ya sumaga g&#252;ije tres meses, ya manananggaja para ucone ni y Judios, anae maudae gui batco ya janao para Siria, jajaso na utalo guato Masedonia.</p> 
<p><A NAME="an_20:4">20:4</A>&nbsp;Ya maosgaejon asta Asia, si Sopater patgon Pirro guiya Berea, yan iya Tesal&#243;nica, si Aristarcho yan si Segundo, yan si Gayo guiya Derbe, yan si Timoteo: ya iya Asia, si Tiquico yan si Tr&#243;fimo.</p> 
<p><A NAME="an_20:5">20:5</A>&nbsp;Este sija manjanao finena, ya janananggajam Troas,</p> 
<p><A NAME="an_20:6">20:6</A>&nbsp;Ya despues di y pan sinlibadura, manmaudaejam gui batco desde Filipos, infatoig&#252;e sija guiya Troas gui mina sinco na jaane; ya ma&#241;agajam g&#252;ije siete na jaane.</p> 
<p><A NAME="an_20:7">20:7</A>&nbsp;&#182; Ya y finenana na jaane gui semana, anae manda&#241;a y disipulo para umaipe y pan, si Pablo japredica guiya sija, sa esta g&#252;e listo para ujanao gui inagpa&#241;a: ya sisigueja di manpredica asta y tatalopuenge.</p> 
<p><A NAME="an_20:8">20:8</A>&nbsp;Ya megae na candet gui sanjilo na cuatto anae estabajam na mandada&#241;a.</p> 
<p><A NAME="an_20:9">20:9</A>&nbsp;Ya estaba g&#252;ije un patgon na taotao na y naan&#241;a si Eutico, na matatachong sanjilo gui un bentana, ya guesmaego; ya y inanaco y prinedican Pablo, matomba gui maego&#241;a, ya podong desde y mina tres na piso, ya anae majatsa matae.</p> 
<p><A NAME="an_20:10">20:10</A>&nbsp;Ya tumunog papa si Pablo ya dumimo gui jilo&#241;a, ya jatogtog ileg&#241;a: Chamiyo ninafa&#241;achatsaga, sa y lin&#226;l&#226;&#241;a gaegueja gui sanjalom&#241;a.</p> 
<p><A NAME="an_20:11">20:11</A>&nbsp;Ya anae cajulo talo, jaipe y pan ya ma&#241;ocho, ya cumuentos asta qui manana; ya ayonae jumanao.</p> 
<p><A NAME="an_20:12">20:12</A>&nbsp;Ya l&#226;l&#226; patgon na taotao, ya ti didide ninafanmagof.</p> 
<p><A NAME="an_20:13">20:13</A>&nbsp;&#182; Ya manmaposjam para y batco, ya manmaudaejam guato Asos, sa para ayo nae inquene si Pablo: sa taeg&#252;ije matago&#241;a, ya malago&#241;aja ufamocat.</p> 
<p><A NAME="an_20:14">20:14</A>&nbsp;Ya anae manasodajam Asos, inquene g&#252;e, ya manmatojam Mitilene.</p> 
<p><A NAME="an_20:15">20:15</A>&nbsp;Ya desde ayo, manmaudaejam gui batco, ya manmatojam gui inagpa&#241;a na jaane gui menan Chio, ya y inagpa&#241;a talo g&#252;ije na jaane, manmatojam Samo, ya ma&#241;agajam Trogilio; ya y inagpa&#241;a na jaane, manjanaojam para Mileto.</p> 
<p><A NAME="an_20:16">20:16</A>&nbsp;Sa si Pablo malago&#241;a umaudae gui batco para Efeso, sa ti malago jagasta y tiempo guiya Asia; sa inalulula, na mano y ninasi&#241;a&#241;a, na ufato Jerusalem gui jaanen y Pentecostes.</p> 
<p><A NAME="an_20:17">20:17</A>&nbsp;&#182; Ya desde Mileto manago guato Efeso na ufanmaagange y manamco gui guimayuus.</p> 
<p><A NAME="an_20:18">20:18</A>&nbsp;Ya anae manmato guiya g&#252;iya, ileg&#241;a nu sija: Injatingo desde y finenenana na jaane anae matoyo Asia, jafa manaemanojit todo y tiempo,</p> 
<p><A NAME="an_20:19">20:19</A>&nbsp;Jusetbe y Se&#241;ot contodo y inimitde na jinaso, yan y minegae lago, yan y tentasion sija ni y manmato guiya guajo pot y ninanggan y Judios.</p> 
<p><A NAME="an_20:20">20:20</A>&nbsp;Ya jaftaemano ti maa&#241;ao yo jusangane jamyo todo y mauleg para jamyo, lao jufanue jamyo yan jufanag&#252;e jamyo, gui publico yan gui guima yan guma.</p> 
<p><A NAME="an_20:21">20:21</A>&nbsp;Junamatungo gui Judios yan y Griego sija locue, y sinetsot para as Yuus, yan y jinenggue para y Se&#241;otta as Jesucristo.</p> 
<p><A NAME="an_20:22">20:22</A>&nbsp;Ya pago, estag&#252;e y Espiritu na janajanaoyo para Jerusalem, ti jutungo jafa ufanmato guiya guajo g&#252;ije.</p> 
<p><A NAME="an_20:23">20:23</A>&nbsp;Esteja y Espiritu Santo janae yo testimonio na gui cada siudad, ileg&#241;a, na y guinede yan y pinite ufa&#241;aga guiya guajo.</p> 
<p><A NAME="an_20:24">20:24</A>&nbsp;Lao taya g&#252;ine na g&#252;inaja unacalamtenyo, ni ti junaguaguan y lin&#226;l&#226;jo para guajo, lao guefmalago yo na junafunjayan y chechojo, yan y obligasionjo ni y juresibe gui Se&#241;ot Jesus, para junamatungo y ebangelion y grasian Yuus.</p> 
<p><A NAME="an_20:25">20:25</A>&nbsp;Ya pago, estag&#252;e na jutungo jamyo todos, ya ni uno guiya jamyo ni y anae guinin jupredica y raenon Yuus, ulinie y matajo mas.</p> 
<p><A NAME="an_20:26">20:26</A>&nbsp;Enao na jucone jamyo para testigo pago na jaane, na guajo gasgasyo guinin todo y j&#226;g&#226; y taotao sija.</p> 
<p><A NAME="an_20:27">20:27</A>&nbsp;Sa trabia ti munjajayan junatungo jamyo todo ni y pinagat Yuus.</p> 
<p><A NAME="an_20:28">20:28</A>&nbsp;Guefadaje jamyo, yan todo y manada ni y ninafanmagas jamyo ni y Espiritu Santo, para inapasto inetnon mangilisyano iyon Yuus, ni y jafajan ni y j&#226;g&#226;&#241;aja.</p> 
<p><A NAME="an_20:29">20:29</A>&nbsp;Sa jujatungo este, na despues di jumanaoyo, y manaelaye sija na lobo ufanjalom gui entalomiyo, ya ti unasobbla y manada.</p> 
<p><A NAME="an_20:30">20:30</A>&nbsp;Ya iya jamyo locue nae ufangajulo sija taotao na jasasangan y manaelaye na g&#252;inaja sija, para ufanmangone disipulo sija para udalalag sija.</p> 
<p><A NAME="an_20:31">20:31</A>&nbsp;Enaomina adaje, ya injaso na pot tres a&#241;os, ti pumaparayo jusangane cada uno parejoja jaane yan puenge cumacasaoyo.</p> 
<p><A NAME="an_20:32">20:32</A>&nbsp;Ya pago ma&#241;elujo, jutayuyute jamyo as Yuus, yan y sinangan y grasia&#241;a, ni y si&#241;a manjinatsa jamyo julo, yan infanninae erensianmiyo yan todo ayo sija y manafangasgas.</p> 
<p><A NAME="an_20:33">20:33</A>&nbsp;Sa taya jucodisia ni jaye na taotao, salape pat oro, pat magago.</p> 
<p><A NAME="an_20:34">20:34</A>&nbsp;Ya jamyo, intingo este sija na canae y sumesetbeyo gui nesesidajo, yan ayo sija y mangachochongjo.</p> 
<p><A NAME="an_20:35">20:35</A>&nbsp;Esta junae jamyo mauleg na ejemplo gui todosija, jaftaemano ya guaja obligasionmiyo na inadaje y manaemetgot yan injaso y sinangan y Se&#241;ot Jesus, ni y ileg&#241;a: Mas dichoso y mannae qui y manresibe.</p> 
<p><A NAME="an_20:36">20:36</A>&nbsp;&#182; Ya anae munjayan jasangan taeg&#252;ine, dumimo papa ya manmanayuyut todos.</p> 
<p><A NAME="an_20:37">20:37</A>&nbsp;Ya todosija mananges ya matogtog y ag&#226;g&#226; Pablo ya machico.</p> 
<p><A NAME="an_20:38">20:38</A>&nbsp;Ya ninafansenpinite todos pot y sinangan&#241;a, na ti ujalie y mata&#241;a mas. Ya maosgaejon gui jinanao&#241;a asta y batco.</p> 
<p><A NAME="an_21:1">21:1</A>&nbsp;YA anae susede na manadingojam, manmaudaejam gui batco, ya manmatojam gui tinas na chalan para Coos, ya y inagpa&#241;a na jaane manmatojam Rodas, ya desde ayo asta P&#225;tara.</p> 
<p><A NAME="an_21:2">21:2</A>&nbsp;Ya inseda un batco na jumajanao para Finesia, ya manmaudaejam, ya manjanaojam.</p> 
<p><A NAME="an_21:3">21:3</A>&nbsp;Ya anae intutujon lumie Chipre inpelo gui acag&#252;e, ya manjanaojam asta Siria, ya manmatojam Tiro: sa para umadescatga g&#252;ije y batco.</p> 
<p><A NAME="an_21:4">21:4</A>&nbsp;Ya anae manma&#241;odajam g&#252;ije disipulo, ma&#241;agajam siete na jaane; ya ileg&#241;ija as Pablo pot y Espiritu, na cha&#241;a jumajanao julo Jerusalem.</p> 
<p><A NAME="an_21:5">21:5</A>&nbsp;Ya anae inquimple todo esta ayo sija na jaane, manjanaojam ya insigue y jinanaomame, ya manmaosgaejonjam ni y asaguan&#241;ija yan y famaguon&#241;ija, asta qui manjuyongjam gui siuda: ya mandimojam gui oriyan tase ya manmanayuyutjam.</p> 
<p><A NAME="an_21:6">21:6</A>&nbsp;Ya, anae manadingojam, uno y otro, manmaudaejam gui batco, ya sija manalo guato guiya sija.</p> 
<p><A NAME="an_21:7">21:7</A>&nbsp;&#182; Ya anae inquimple y jinanaomame desde Tiro, manmatojam Tolemaida, ya insaluda y ma&#241;elo, ya ma&#241;agajam g&#252;ije yan sija un jaane.</p> 
<p><A NAME="an_21:8">21:8</A>&nbsp;Ya y inagpa&#241;a, jame ni y mangachong Pablo, manjanaojam, ya manmatojam Sesarea; ya manjalomjam gui guima Felipe y ebangelista ni y uno gui siete, ya ma&#241;agajam g&#252;ije yan g&#252;iya.</p> 
<p><A NAME="an_21:9">21:9</A>&nbsp;Ya ayo na taotao, guaja cuatro jaga&#241;a na vitgen na manmanprofetisa.</p> 
<p><A NAME="an_21:10">21:10</A>&nbsp;Ya mientras ma&#241;agajam g&#252;ije megae na jaane, mato papa guinin Judea un profeta na y naan&#241;a Agabo.</p> 
<p><A NAME="an_21:11">21:11</A>&nbsp;Ya anae mato guiya jame, jachule y senturon Pablo, ya jagode g&#252;e canae&#241;a yan y adeng&#241;a, ya ileg&#241;a: Taeg&#252;ine ileg&#241;a y Espiritu Santo: Taeg&#252;ineja magode&#241;a y gaeiyo este na senturon, ni y Judios ni mangaegue Jerusalem, ya umaentrega gui canae Gentiles.</p> 
<p><A NAME="an_21:12">21:12</A>&nbsp;Ya anae injingog este sija, parejoja jame yan ayo y ma&#241;asaga g&#252;ije na lugat, matayuyut g&#252;e na cha&#241;a jumajanao julo Jerusalem.</p> 
<p><A NAME="an_21:13">21:13</A>&nbsp;Ayonae manope si Pablo ileg&#241;a: Jafa na manatanges jamyo, ya inyamag y corasonjo? sa esta listoyo ti para jumagodeja, lao asta jumatae guiya Jerusalem, pot y naan Jesucristo.</p> 
<p><A NAME="an_21:14">21:14</A>&nbsp;Ya anae timalago manama&#241;a&#241;a, manbastajam ilegmame: Y minalago y Se&#241;ot umafatinas.</p> 
<p><A NAME="an_21:15">21:15</A>&nbsp;&#182; Ya despues di ayo sija na jaane, inchile y g&#252;inajanmame ya manjanaojam papa Jerusalem.</p> 
<p><A NAME="an_21:16">21:16</A>&nbsp;Ya manjame locue yan palo disipulon Sesarea, ya manmangongone un Mnason iya Chipre, y bijo na disipulo ya infanjame ma&#241;aga.</p> 
<p><A NAME="an_21:17">21:17</A>&nbsp;Ya anae manmatojam Jerusalem, mangosmagof y ma&#241;elo jaresibejam.</p> 
<p><A NAME="an_21:18">21:18</A>&nbsp;Ya y inagpa&#241;a, manjanaojam yan si Pablo para as Santiago: ya todo y manamco manestaba.</p> 
<p><A NAME="an_21:19">21:19</A>&nbsp;Ya anae munjayan jasaluda sija, jasanganen adumidide ni y finatinas Yuus gui entalo Gentiles pot y checho&#241;a.</p> 
<p><A NAME="an_21:20">21:20</A>&nbsp;Ya anae jajungog sija, maalaba y Se&#241;ot, ya ileg&#241;ija nu g&#252;iya: Unlie chelujo cuantos miles na Judios y manmanjonggue, yan maneggo ni y tinago:</p> 
<p><A NAME="an_21:21">21:21</A>&nbsp;Ya matungo guinin jago, na unfanag&#252;e todo y Judios ni y mangaegue gui Gentiles, na ujafa&#241;uja gui as Moises, ilegmo, na munga manmasirconsida y famaguon&#241;ija, ni ujadalalag y costumbre.</p> 
<p><A NAME="an_21:22">21:22</A>&nbsp;Ya jafa nae umafatinas? Magajet na ujajungog na mato jao.</p> 
<p><A NAME="an_21:23">21:23</A>&nbsp;Enao mina fatinas este y insangane jao: Guajajam cuatro na taotao na manmanpromesa;</p> 
<p><A NAME="an_21:24">21:24</A>&nbsp;Cone sija, ya unnagasgas jao yan sija, ya unfangata pot sija ya ufanmadasae ilun&#241;ija; ya todo utiningo na ayo sija y matungo pot jago taya guaja; lao jago locue dalalag jaftaemano y tinago, ya unadaje y lay.</p> 
<p><A NAME="an_21:25">21:25</A>&nbsp;Ya pot y Gentiles ni y manmanjonggue, esta intigue na innafagpo, na cha&#241;ija umadadaje ni uno g&#252;ine; solo ujaadajeja sija g&#252;ije na g&#252;inaja y manmaofrese y idolos, yan y j&#226;g&#226;, y mamuno, yan y in&#225;bale.</p> 
<p><A NAME="an_21:26">21:26</A>&nbsp;Ayonae si Pablo jacone y taotao sija, ya y inagpa&#241;a na jaane janagasgas g&#252;e yan sija, jumalom gui templo para usangan y macumplen y jaanen y managasgas, asta qui ufanmaofrese y inefrese cada uno guiya sija.</p> 
<p><A NAME="an_21:27">21:27</A>&nbsp;&#182; Ya anae esta cana mamagpo y siete na jaane, ni Judios ni y mangaegue Asia, anae malie g&#252;e gui templo, janafangalamten todo y taotao contra g&#252;iya.</p> 
<p><A NAME="an_21:28">21:28</A>&nbsp;Ya managang ileg&#241;ija: Taotao Israel, fanmanayuda: Estag&#252;e yuje na taotao y jafananag&#252;e todo y taotao manoja guato contra y pueblo, yan y lay, yan este na lugat: yan janafanjalom y Gentiles gui templo, ya janataelaye este na lugat.</p> 
<p><A NAME="an_21:29">21:29</A>&nbsp;(Sa guinin malie g&#252;e antes yan si Tr&#243;fimo, un taotao Efeso, gui siuda, ya jinaso&#241;ija na si Pablo cumone jalom gui templo.)</p> 
<p><A NAME="an_21:30">21:30</A>&nbsp;Ya todo manatborotao y siuda, yan todo y taotao manmalago, ya macone si Pablo, ya manajuyong gui templo; ya enseguidas manmajuchom y petta.</p> 
<p><A NAME="an_21:31">21:31</A>&nbsp;Ya anae manjajanao para umapuno si Pablo, mato notisia gui magas y inetnon, na todo iya Jerusalem man atborotao.</p> 
<p><A NAME="an_21:32">21:32</A>&nbsp;Ya enseguidas mangone sendalo sija yan capitan, ya manmalago guato guiya sija; ya anae malie y magas y inetnon yan y sendalo sija, manbasta masaulag si Pablo.</p> 
<p><A NAME="an_21:33">21:33</A>&nbsp;Ayonae y magas y inetnon jumijot, ya quinene g&#252;e, ya manago na umagode dos na cadena: ya mamaesen jaye g&#252;e, yan jafa finatinas&#241;a.</p> 
<p><A NAME="an_21:34">21:34</A>&nbsp;Ya palo manaagang un inagang, ya y palo, otro inagang, gui entre y linajyan taotao: ya anae ti si&#241;a tumungo y magajet pot y atboroto, manago na umacone guato gui castiyo.</p> 
<p><A NAME="an_21:35">21:35</A>&nbsp;Ya anae mato gui guaot, sa macocone ni y sendalo sija, pot y finijom y linajyan taotao;</p> 
<p><A NAME="an_21:36">21:36</A>&nbsp;Sa manatateja y linajyan taotao, ya manaagangja ileg&#241;ija: Fa&#241;uja yan guiya.</p> 
<p><A NAME="an_21:37">21:37</A>&nbsp;&#182; Ya anae para umacone si Pablo gui castiyo, ileg&#241;a nu y magas inetnon: Si&#241;ajit cumuentos? ya ileg&#241;a: Untungo Griego?</p> 
<p><A NAME="an_21:38">21:38</A>&nbsp;Ti jago ayo y taotao Egipto, ni y antes di este sija na jaane unfatinas jatsamiento, ya uncone guato gui desierto cuatro mil na taotao ni y manpegno?</p> 
<p><A NAME="an_21:39">21:39</A>&nbsp;Lao si Pablo ileg&#241;a: Guajo Judioyo, taotao Tarso, siuda Silisia--taotao un siuda ti diquique: ya jutayuyut jao na unpoloyo ya jucuentuse y taotao sija.</p> 
<p><A NAME="an_21:40">21:40</A>&nbsp;Ya anae ninae lisensia, tumojgue si Pablo gui guaot, ya jase&#241;as y taotao sija ni y canae&#241;a. Ya anae manmamatquilo jacuentuse sija ni cuentos Hebrea, ileg&#241;a:</p> 
<p><A NAME="an_22:1">22:1</A>&nbsp;LALAJE ma&#241;elo yan ma&#241;aena, jingog y dumefiendeyo pago guiya jamyo!</p> 
<p><A NAME="an_22:2">22:2</A>&nbsp;(Ya anae majungog na mancuinentuse sija ni y fino Hebreo, ninafanmamatquilo mas;) ya ileg&#241;a:</p> 
<p><A NAME="an_22:3">22:3</A>&nbsp;Guajo magajet taotao na Judio, mafa&#241;agon Tarso, un siuda guiya Silisia; lao mapogsaeyo g&#252;ine na siuda gui adeng Gamaliel, mafanag&#252;eyo taemanoja y minagajet y lay y ma&#241;aenata, ya eggoyo para as Yuus, taeg&#252;enao iya jamyo pago na jaane.</p> 
<p><A NAME="an_22:4">22:4</A>&nbsp;Ya jupetsigue sija gui este jinanao asta junafanmapuno, jugogode ya juentrerega gui catset y lalaje yan y famalaoan.</p> 
<p><A NAME="an_22:5">22:5</A>&nbsp;Ya parejoja y magas mamale locue numaeyo testimonio, yan todo y manada y manamco: guinin iya sija locue nae manresibeyo catta para y ma&#241;elo, ya jumanaoyo para Damasco, para jucone ayo sija ni y sinedajo g&#252;ije ya jugode guato Jerusalem para ufanmasapet.</p> 
<p><A NAME="an_22:6">22:6</A>&nbsp;Ya susede anae jumajanaoyo, ya esta jijotyo para Damasco gui taloane, enseguidas manina g&#252;ije guinin y langet un dangculon candet gui oriyajo,</p> 
<p><A NAME="an_22:7">22:7</A>&nbsp;Ya podongyo gui jilo tano, ya jujungog un inagang na ileg&#241;a nu guajo: Saulo, Saulo, sa jafa na unpetsisigueyo?</p> 
<p><A NAME="an_22:8">22:8</A>&nbsp;Ya juope ilegco: Jayejao Se&#241;ot? Ya ileg&#241;a nu g&#252;ajo: Guajo si Jesus Nasareno ni y unpetsisigue.</p> 
<p><A NAME="an_22:9">22:9</A>&nbsp;Ya ayo y mangachochongjo jalie magajet y candet, ya ninafanmaa&#241;ao; lao ti jajungog y inagang ayo y cumuentuseyo.</p> 
<p><A NAME="an_22:10">22:10</A>&nbsp;Ya ilegco: Jafa jufatinas Se&#241;ot? Ya y Se&#241;ot ileg&#241;a nu guajo: Cajulo ya janao falag Damasco; ya ayonae umasangane todo g&#252;inaja ni y matancho para chechomo.</p> 
<p><A NAME="an_22:11">22:11</A>&nbsp;Ya anae ti si&#241;ayo manlie pot y minalag y candet, mapipetyo ni ayo sija y guinin mangachochongjo, ya maconeyo guato Damasco.</p> 
<p><A NAME="an_22:12">22:12</A>&nbsp;Ya si Ananias, un taotao na deboto jaftaemanoja y lay, ya guaja mauleg na testimonio para todo y Judios sija ni y ma&#241;asaga g&#252;ije,</p> 
<p><A NAME="an_22:13">22:13</A>&nbsp;Mato guiya guajo, ya tumojgue, ya ileg&#241;a nu guajo: Chelujo Saulo, resibe y liniemo. Ya ayoja na ora nae juatan g&#252;e.</p> 
<p><A NAME="an_22:14">22:14</A>&nbsp;Ya ileg&#241;a: Y Yuus ma&#241;aenata umayegjao, na para untungo y minalago&#241;a, ya unlie Ayo Tunas, yan unjungog y inagang y pachot&#241;a.</p> 
<p><A NAME="an_22:15">22:15</A>&nbsp;Sa jago utestigu&#241;a todo gui taotao, jafa y liniemo yan y jiningogmo.</p> 
<p><A NAME="an_22:16">22:16</A>&nbsp;Ya pago jafa na sumasagajaoja? Cajulo ya unmatagpange, ya ufinagase y isaomo, agang y naan&#241;a.</p> 
<p><A NAME="an_22:17">22:17</A>&nbsp;Ya susede anae tumaloyo guato Jerusalem, ya mientras mananaetaeyo gui templo, malingo y jinasoco,</p> 
<p><A NAME="an_22:18">22:18</A>&nbsp;Ya julie g&#252;e, ya ileg&#241;a nu guajo: Laguse, ya unjanao juyong Jerusalem; sa ti manmalago maresibe y testemoniumo pot guajo.</p> 
<p><A NAME="an_22:19">22:19</A>&nbsp;Ya ilegco: Se&#241;ot, jatungoja sija na manpresoyo yan ma&#241;aulag gui cada sinagoga ni ayo sija y jumonggue jao;</p> 
<p><A NAME="an_22:20">22:20</A>&nbsp;Ya anae machuda y j&#226;g&#226; Esteban ni y testigomo, estabajayo na tumotojgue gui oriya, ya jucousienteja y mapuno&#241;a, ya juadaje y magagon ayo sija y pumuno g&#252;e.</p> 
<p><A NAME="an_22:21">22:21</A>&nbsp;Ya ileg&#241;a nu guajo: Janao; sa guajo tumagojao chago desde este para y Gentiles.</p> 
<p><A NAME="an_22:22">22:22</A>&nbsp;&#182; Ya majungog g&#252;e asta este na sinangan, ya entonses jajatsa y inagang&#241;ija, ya ileg&#241;ija: Najanao ayo na taotao gui jilo tano, sa ti combiene na ul&#226;l&#226;.</p> 
<p><A NAME="an_22:23">22:23</A>&nbsp;Ya anae managang, yan jayute y magagon&#241;ija, ya manmanyute oda gui aire,</p> 
<p><A NAME="an_22:24">22:24</A>&nbsp;Y magas inetnon jatago na umacone g&#252;e guato gui jalom castiyo, ya manago na umasaulag para umaegsamina, para utungo pot jafa causa na manaagang contra g&#252;iya.</p> 
<p><A NAME="an_22:25">22:25</A>&nbsp;Ya anae magode g&#252;e ni y coreas, ileg&#241;a si Pablo ni y senturion ni y tumotojgue gui oriya: Tunas para jago na unsaulag un taotao na Romano sin umacondena?</p> 
<p><A NAME="an_22:26">22:26</A>&nbsp;Ya anae jajungog ayo y senturion, mapos ya jasangane y magas inetnon ileg&#241;a: Adaje jafa y unquequechog&#252;e, sa este na taotao Romano.</p> 
<p><A NAME="an_22:27">22:27</A>&nbsp;Ayonae y magas inetnon mato ya ileg&#241;a: Sanganeyo, jago Romano? Ya g&#252;iya ileg&#241;a: Junggan.</p> 
<p><A NAME="an_22:28">22:28</A>&nbsp;Ya y magas inetnon manope ileg&#241;a: Pot y minegae salape na juchule este na linebre. Ya si Pablo ileg&#241;a: Lao guajo Romanoyo na fina&#241;ago.</p> 
<p><A NAME="an_22:29">22:29</A>&nbsp;Ayonae manjanao guiya g&#252;iya ayo sija y para umegsamina g&#252;e: ya y magas inetnon ninamaa&#241;ao locue, despues di jatungo na Romano, sa g&#252;iya munamagode.</p> 
<p><A NAME="an_22:30">22:30</A>&nbsp;&#182; Ya y inagpa&#241;a, malago na utungo magajet cao jafa na mafaaela g&#252;e ni y Judios, ya masotta gui mapresu&#241;a, ya manago na ufanmato y magas mamale, yan y mangachong&#241;a, ya macone papa si Pablo ya mapolo gui mena&#241;ija.</p> 
<p><A NAME="an_23:1">23:1</A>&nbsp;YA si Pablo jagueguesatan y inetnon, ya ileg&#241;a: Ma&#241;elo, lal&#226;l&#226;jayo contodo y minauleg y jinasoco asta este na jaane.</p> 
<p><A NAME="an_23:2">23:2</A>&nbsp;Ya y magas na pale as Ananias, jatago ayo sija y manotojgue gui fion&#241;a na umapatmada pachot&#241;a.</p> 
<p><A NAME="an_23:3">23:3</A>&nbsp;Ayonae ileg&#241;a si Pablo nu g&#252;iya: Si Yuus unpinatmada, apaca na padet: sa matachong jao para unjusgayo pot y lay; ya manago jao na jumapatmada contra y lay?</p> 
<p><A NAME="an_23:4">23:4</A>&nbsp;Ya ayo sija y manotojgue gui fion&#241;a, ileg&#241;ija: Yyon Yuus y magas na pale unlalalatde?</p> 
<p><A NAME="an_23:5">23:5</A>&nbsp;Ayo nae ileg&#241;a si Pablo: Ti jutungo, ma&#241;elo cao g&#252;iya y magas na pale: sa esta matugue, Chamo sumasangan taelaye gui magalajen y tanomo.</p> 
<p><A NAME="an_23:6">23:6</A>&nbsp;&#182; Lao anae jatungo si Pablo na y un patte Saduseo, ya y otro Fariseo, umagang juyong gui inetnon: Ma&#241;elo, Guajo Fariseo, lajin un Fariseo: gui ninangga yan y quinajulo guinen manmatae na mafafaesenyo.</p> 
<p><A NAME="an_23:7">23:7</A>&nbsp;Ya anae munjayan jasangan este, guaja inaguaguat gui entalo y Fariseo yan y Saduseo: ya manmadibide y inetnon taotao.</p> 
<p><A NAME="an_23:8">23:8</A>&nbsp;Sa y Saduseo ileg&#241;ija na taya quinajulo guinin manmatae, ni angjet, ni espiritu; lao y Fariseo jasasanganja todo.</p> 
<p><A NAME="an_23:9">23:9</A>&nbsp;Ya ayonae cajulo dangculon inagang: ya y palo escriba ni y manestaba gui Fariseo na patte, mangajulo ya managuaguat, ileg&#241;ija: Ti inseda tinaelaye g&#252;ine na taotao: lao jafa, yaguin espiritu pat angjet sumangane g&#252;e?</p> 
<p><A NAME="an_23:10">23:10</A>&nbsp;Ya anae guaja dangculon inaguaguat, ya y magas y inetnon maa&#241;ao na nosea umapidaso si Pablo nu sija, manago ni y sendalo na ujafanjanao papa, ya ujacone si Pablo guiya sija fuetsao, ya umacone jalom gui castiyo.</p> 
<p><A NAME="an_23:11">23:11</A>&nbsp;&#182; Ya anae puenge, y Se&#241;ot tumojgue gui oriya&#241;a, ya ileg&#241;a: Namauleg inangocomo Pablo: sa taemanoja y ninamatungomo nu guajo guiya Jerusalem, taeg&#252;ijeja locue nae unnamatungo guiya Roma.</p> 
<p><A NAME="an_23:12">23:12</A>&nbsp;&#182; Ya anae manana, palo gui Judios manda&#241;a, ya manmanjula gui papa y matdision, ileg&#241;ija na ti ufa&#241;ocho yan ti ufanguimen astaqui umapuno si Pablo.</p> 
<p><A NAME="an_23:13">23:13</A>&nbsp;Ya mas di cuarenta y fumatinas este na juramento.</p> 
<p><A NAME="an_23:14">23:14</A>&nbsp;Ya manmalag y magas mamale, yan y manamco, ya ileg&#241;ija: Esta manmanjulajam gui papa y matdision, na ti infa&#241;ocho ni jafa astaqui inpino si Pablo.</p> 
<p><A NAME="an_23:15">23:15</A>&nbsp;Ya pago jamyo yan y dina&#241;a, fanatungo yan y magas y inetnon ya infanmaconie agupa, ya inquetungo palo mas magajet pot g&#252;iya; ya jame infamaulegjam para, yaguin esta jijot, inpino.</p> 
<p><A NAME="an_23:16">23:16</A>&nbsp;Ya anae jajungog y lajin y chelun Pablo y ninanggan&#241;i&#241;ija, mapos ya jumalom gui castiyo, ya jasangane si Pablo.</p> 
<p><A NAME="an_23:17">23:17</A>&nbsp;Ayonae si Pablo jaagang uno gui senturion ya ileg&#241;a: Cone este y patgon na taotao asta y magas y inetnon: sa guaja para usinangane.</p> 
<p><A NAME="an_23:18">23:18</A>&nbsp;Ya jamantiene, ya jacone guato gui magas y inetnon, ya ileg&#241;a: Si Pablo ni y maprereso jaagangyo, ya jatayuyutyo para jucone este y taotao guato guiya jago, sa guaja para unsinangane.</p> 
<p><A NAME="an_23:19">23:19</A>&nbsp;Ayonae y magas y inetnon, minantiene canae&#241;a ya sumuja y dos gui un banda, ya finaesen, ileg&#241;a: Jafa ayo y para unsanganeyo?</p> 
<p><A NAME="an_23:20">23:20</A>&nbsp;Ya g&#252;iya ileg&#241;a: Y Judios esta manatungo na unmagagao ya uncone agupa papa si Pablo gui inetnon, taeg&#252;ije y malago&#241;ija, na umaquetungo y magajet guiya g&#252;iya.</p> 
<p><A NAME="an_23:21">23:21</A>&nbsp;Lao chamo umangongoco jao nu sija: sa esta y manmannanangga pot g&#252;iya, mas di cuarenta na taotao ni y manmanjula na ti ufa&#241;ocho, yan ti ufanguimen astaqui mapuno g&#252;e; ya pago umanangga&#241;i&#241;ija y promesamo.</p> 
<p><A NAME="an_23:22">23:22</A>&nbsp;Ayonae y magas y inetnon, janajanao y patgon na taotao, ya jaencatga, na cha&#241;a sumangangane ni jaye na taotao na ninatungo g&#252;e ni este na g&#252;inaja.</p> 
<p><A NAME="an_23:23">23:23</A>&nbsp;Ya jaagang dos na senturion, ya ileg&#241;a: Nalisto dosientos na sendalo para ufanjanao para Sesarea, yan setenta ni y manquinababayo, yan dosientos ni y manmanlalansa, para y mina tres na ora gui puenge;</p> 
<p><A NAME="an_23:24">23:24</A>&nbsp;Ya unfamauleque sija g&#226;g&#226; sija para ujanamaudae si Pablo, ya ujacone guato satbo gui as magalaje as Felix.</p> 
<p><A NAME="an_23:25">23:25</A>&nbsp;Ya manugue un catta, na taeg&#252;ine mapolo&#241;a:</p> 
<p><A NAME="an_23:26">23:26</A>&nbsp;&#182; Claudio Lysias para y mas magas na magalaje as Felix, jusaluda jao.</p> 
<p><A NAME="an_23:27">23:27</A>&nbsp;Este na taotao, macone ni y Judios ya para ujapuno: ya matoyo yan y sendalujo ya junalibre g&#252;e, sa jutungo na Romano g&#252;e.</p> 
<p><A NAME="an_23:28">23:28</A>&nbsp;Ya malagoyo na jutungo pot jafa na mafaaela g&#252;e, ya jucone guato gui inetnon&#241;ija:</p> 
<p><A NAME="an_23:29">23:29</A>&nbsp;Ya jusoda na mafaaela pot finaesen gui lay&#241;ija; lao taya isao&#241;a na jamerese na umapuno, pat umapreso.</p> 
<p><A NAME="an_23:30">23:30</A>&nbsp;Ya anae masanganeyo jafa y Judios ninanggan&#241;i&#241;ija pot y taotao, enseguidas jutago para iya jago, ya fanago para ayo sija y fumaaela y ujasangan gui menamo jafa guaja guiya sija contra g&#252;iya. Adios.</p> 
<p><A NAME="an_23:31">23:31</A>&nbsp;&#182; Ayonae y sendalo sija ni y tinago&#241;a, macone si Pablo gui puenge ya macone guato Antipatris.</p> 
<p><A NAME="an_23:32">23:32</A>&nbsp;Ya y inagpa&#241;a, mapolo y manquinababayo na ujafanjanao yan g&#252;iya, ya manalo guato gui castiyo.</p> 
<p><A NAME="an_23:33">23:33</A>&nbsp;Ya anae manmato Sesarea, manae y magalaje ni y catta, ya mapoloja locue si Pablo gui mena&#241;a.</p> 
<p><A NAME="an_23:34">23:34</A>&nbsp;Ya anae munjayan y magalaje jataetae y catta, jafaesen jafa na provinsia g&#252;e; ya jatungo na taotao Silisia.</p> 
<p><A NAME="an_23:35">23:35</A>&nbsp;Ya ileg&#241;a nu g&#252;iya: Jujungog jao yaguin manmato locue ayo sija y fumaaela jao. Ya manago na umaadaje gui tribunal gui palasyo Herodes.</p> 
<p><A NAME="an_24:1">24:1</A>&nbsp;YA anae malofan sinco na jaane, si Ananias y mas magas na pale tumunog yan y manamco, yan un gacumuentos na naan&#241;a si Tertulo; mamacuentos gui magalaje contra si Pablo.</p> 
<p><A NAME="an_24:2">24:2</A>&nbsp;Ya anae janamaagange si Tertulo, jatutujon famaaela, ileg&#241;a: Liija na pot jago na mansenmagofjam ni y dinangculon pas, yan mansenmauleg na chocho y manmachog&#252;e g&#252;ine na nasion pot y minaulegmo,</p> 
<p><A NAME="an_24:3">24:3</A>&nbsp;Ya inresisibeja siempre gui todo y lugat sija contodo y minegae y grasia, O gosmauleg Felix.</p> 
<p><A NAME="an_24:4">24:4</A>&nbsp;Ya pot ti junasaga jao laapmam, jutayuyut jao na unecungogjam pot y minauleg y didide na finomo.</p> 
<p><A NAME="an_24:5">24:5</A>&nbsp;Sa inseda este na taotao na case, yan numanafanenbeste gui entalo y Judios todo y tano; yan y magas y secta y Nasareno sija;</p> 
<p><A NAME="an_24:6">24:6</A>&nbsp;G&#252;iya locue jumajanao, ya janafanataelaye y guimayuus: ya inquene g&#252;e sa manmalagojam na injisga jaftaemanoja y layta.</p> 
<p><A NAME="an_24:7">24:7</A>&nbsp;Lao y mas magas y inetnon as Lysias mato guiya jame, yan y dangculon linalalo&#241;a ya jacone gui canaemame;</p> 
<p><A NAME="an_24:8">24:8</A>&nbsp;Ya jatago y fumaaela na ufanmato guiya jago ya jagoja si&#241;a unegsamina ya untungo todo este sija na g&#252;inaja ni y infaaela g&#252;e.</p> 
<p><A NAME="an_24:9">24:9</A>&nbsp;Ya y Judios locue, jaconsienteja este na g&#252;inaja na utaeg&#252;ine.</p> 
<p><A NAME="an_24:10">24:10</A>&nbsp;&#182; Ayonae si Pablo, anae sine&#241;as ni y magalaje na ucuentos; manope ileg&#241;a: Pot y jutungo na jago guinin jues megae na anos g&#252;ine na nasion, juguesfanope pot guajoja;</p> 
<p><A NAME="an_24:11">24:11</A>&nbsp;Para untungo na taya trabia mas di dose a&#241;os, desde qui cajuloyo Jerusalem para jufanadora.</p> 
<p><A NAME="an_24:12">24:12</A>&nbsp;Ya taya nae masodayo gui templo juaguaguaguate ni jaye na taotao, ni junafangalamten y taotao sija; ni y sinagoga, ni mano na siuda;</p> 
<p><A NAME="an_24:13">24:13</A>&nbsp;Ya ti si&#241;a ujaaprueba y g&#252;inaja ni y mafaaelajo pago.</p> 
<p><A NAME="an_24:14">24:14</A>&nbsp;Lao este juconfesat&#241;aejon guiya jago, na y jinanao ni y mafananaan un Secta, taeg&#252;enao nae jusesetbe si Yuus ma&#241;aenata; jujonggue todo y g&#252;inaja ni y manmatugue gui Lay yan y profeta sija.</p> 
<p><A NAME="an_24:15">24:15</A>&nbsp;Ya guaja ninanggaco as Yuus, taeg&#252;ije iya sija locue, na uguaja quinajulo guinin manmatae; parejoja y manmauleg yan y manaelaye.</p> 
<p><A NAME="an_24:16">24:16</A>&nbsp;Ya pot este na juprocucura, na uguaja siempre gui jinasoco na chajo umofefende si Yuus, ni y taotao sija.</p> 
<p><A NAME="an_24:17">24:17</A>&nbsp;Ya pago megae esta na a&#241;os manmalofan matoyo para juchulie limosna y nasionjo, yan inefrese sija:</p> 
<p><A NAME="an_24:18">24:18</A>&nbsp;Masodayo yan estesija, gasgas gui jalom y guimayuus, ya taya linajyan taotao, ni atboroto; lao guaja palo Judios ni y manguinin Asia:</p> 
<p><A NAME="an_24:19">24:19</A>&nbsp;Ya sija, mannesesita ufangaegue g&#252;ine gui menamo, ya ujasangan cao guaja jafa contra guajo.</p> 
<p><A NAME="an_24:20">24:20</A>&nbsp;Patseno, sotta este y mangaegue g&#252;ine ya ujasangan, yaguin manma&#241;oda taelaye na finatinas guiya guajo, mientras tumotojgueyo gui menan y inetnon,</p> 
<p><A NAME="an_24:21">24:21</A>&nbsp;Ya pot esteja y un inagang, anae estabayo gui entalo&#241;ija, ya umagangyo: Pot y quinajulo guinin y manmatae na jumafaesen pago na jaane pot jamyo.</p> 
<p><A NAME="an_24:22">24:22</A>&nbsp;&#182; Lao si Felix, pot guaja mas magajet tiningo&#241;a ni ayo na jinanao, janafanmadetiene sija ya ileg&#241;a: Yaguin tumunog y mas magas y inetnon as Lysias, jutungo tododoja este y chechomiyo.</p> 
<p><A NAME="an_24:23">24:23</A>&nbsp;Ya jatago un senturion na uadaje si Pablo, yan unae linibre ya cha&#241;a chumochoma y manatungo&#241;a na ufanmato guiya g&#252;iya, pat umasetbe.</p> 
<p><A NAME="an_24:24">24:24</A>&nbsp;&#182; Ya malofan unos cuantos na jaane, mato si Felix yan y asagua&#241;a as Drusila na Judia, ya janamaagange si Pablo, ya majungog guiya g&#252;iya pot y jinenggue as Jesucristo.</p> 
<p><A NAME="an_24:25">24:25</A>&nbsp;Ya anae jaadingane pot y tininas, yan y minauleg, yan y jinisga ni ufato, ninamaa&#241;ao si Felix, ya manope ileg&#241;a: Janao unjanao pago, ya yaguin guaja mauleg na lugat junamaagagange jao.</p> 
<p><A NAME="an_24:26">24:26</A>&nbsp;Ya jananangga locue na uninae as Pablo salape para usinetta; enaomina jatago na ufafato cada rato, ya ujaatungo.</p> 
<p><A NAME="an_24:27">24:27</A>&nbsp;Lao anae malofan dos a&#241;os, si Porcio Festo mato gui cuatton Felix: ya si Felix malago na ufanue y Judios minagof, japolo si Pablo na umapreso.</p> 
<p><A NAME="an_25:1">25:1</A>&nbsp;AYONAE jumalom si Festo gui provinsia, ya anae malofan tres na jaane cumajulo desde Sesarea asta Jerusalem.</p> 
<p><A NAME="an_25:2">25:2</A>&nbsp;Ya y magas mamale yan y magas y Judios manatungo g&#252;e contra si Pablo, ya matayuyut,</p> 
<p><A NAME="an_25:3">25:3</A>&nbsp;Magagagao finaborese contra si Pablo, na unajanao para Jerusalem; ya mananangga gui chalan para umapuno.</p> 
<p><A NAME="an_25:4">25:4</A>&nbsp;Lao manope si Festo, na si Pablo umanasagaja Sesarea, ya g&#252;iyaja ujanao enseguidas.</p> 
<p><A NAME="an_25:5">25:5</A>&nbsp;Ya ileg&#241;a: Ayo y mansi&#241;a guiya jamyo, ujadalalagyo papa, ya ujafaaela este na taotao, yaguin guaja taelaye guiya g&#252;iya.</p> 
<p><A NAME="an_25:6">25:6</A>&nbsp;&#182; Ya anae sumaga g&#252;ije mas di dies na jaane, mapos papa Sesarea; ya y inagpa&#241;a matachong gui tribunal, ya manago na umaconie as Pablo.</p> 
<p><A NAME="an_25:7">25:7</A>&nbsp;Ya anae mato, y Judios ni y manmato guinin Jerusalem, manojgue gui oriya&#241;a, ya megae finaaela&#241;ija contra si Pablo, ya ti si&#241;a manamagajet nu sija.</p> 
<p><A NAME="an_25:8">25:8</A>&nbsp;Ya manope si Pablo pot g&#252;iyaja, ileg&#241;a: Ni contra y lay y Judios, ni contra y templo, ni contra si Sesat, ti juisag&#252;e.</p> 
<p><A NAME="an_25:9">25:9</A>&nbsp;Lao malago si Festo na unafanmagof y Judios; jaope si Pablo ileg&#241;a: Malago jao jumanao julo Jersalem, ya unmajusga pot este sija gui menajo?</p> 
<p><A NAME="an_25:10">25:10</A>&nbsp;Ya ileg&#241;a si Pablo: Gaegueyo gui tribunal Sesat anae debe di jumajusga: para y Judios, taya taelaye na finatinaso; ungostungoja.</p> 
<p><A NAME="an_25:11">25:11</A>&nbsp;Sa yaguin taelaye na finatinaso, pat guinin jufatinas jafa na jumerese y finatae, ti jureusayo na jumatae: lao yaguin taya jafa pot este y finaaela&#241;ija; taya ni un taotao uentregayo guiya sija. Jugagao jinisgajo gui as Sesat.</p> 
<p><A NAME="an_25:12">25:12</A>&nbsp;Ya anae munjayan manguentos si Festo yan y taotao inetnon, jaope si Pablo ileg&#241;a: Gui as Sesat nae malagojao jinisgamo? Unfalag as Sesat.</p> 
<p><A NAME="an_25:13">25:13</A>&nbsp;&#182; Ya malofan palo jaane, mato si ray Agripa yan Bernise guiya Sesarea para umasaluda si Festo.</p> 
<p><A NAME="an_25:14">25:14</A>&nbsp;Ya anae ma&#241;aga g&#252;ije megae na jaane, si Festo jadeclaraye si ray ni y causan Pablo, ileg&#241;a: Un taotao maprereso pot si Felix,</p> 
<p><A NAME="an_25:15">25:15</A>&nbsp;Ni y anae estabayo Jerusalem, y magas mamale yan y manamco gui Judios mafaesenyo, sa manmalago na umacondena.</p> 
<p><A NAME="an_25:16">25:16</A>&nbsp;Ya juope sija, na ti costumbren y Romano na umaentrega un taotao na umapuno, antes di umanaafana yan y fumaaela, ya uguaja lisensia&#241;a manope pot y mafaaela&#241;a.</p> 
<p><A NAME="an_25:17">25:17</A>&nbsp;Enaomina anae manda&#241;a guine, sinjufannangga, y inagpa&#241;a matachongyo gui tribunal, ya managoyo na jumaconie.</p> 
<p><A NAME="an_25:18">25:18</A>&nbsp;Ya manestabaja y fumaaela, lao taya finaaela&#241;ija jafa ni ayo y jinasosoco:</p> 
<p><A NAME="an_25:19">25:19</A>&nbsp;Lao guaja finaesen&#241;ija contra g&#252;iya, pot y superstision&#241;ija, pot y religion&#241;ija yan pot y un Jesus ni y matae, ya jaasegura si Pablo na l&#226;l&#226;.</p> 
<p><A NAME="an_25:20">25:20</A>&nbsp;Ya ti juguestungo ayo sija na finaesen; jufaesen g&#252;e cao malago malag Jerusalem, ya ayo nae umajusga ni este sija.</p> 
<p><A NAME="an_25:21">25:21</A>&nbsp;Lao si Pablo, anae jagagao na umanasaga, para y jinisgan Augusto, managoyo na umanasaga asta qui junajanao para as Sesat.</p> 
<p><A NAME="an_25:22">25:22</A>&nbsp;Ayonae si Agripa ileg&#241;a as Festo; Malagoyo locue na jujungog y taotao. Ya ileg&#241;a: Agupa na unjungog g&#252;e.</p> 
<p><A NAME="an_25:23">25:23</A>&nbsp;&#182; Ya y inagpa&#241;a mato si Agripa yan Bernise, yan y minagas&#241;ija, ya jumalom gui tribunal, yan y mas magas y inetnon yan y mas manmagas gui siuda, ya manago si Festo na umacone si Pablo.</p> 
<p><A NAME="an_25:24">25:24</A>&nbsp;Ya ileg&#241;a si Festo: Ray Agripa, yan todo y taotao ni y mangaegue g&#252;ine na manjijita; inlie este na taotao ni y todo y linajyan Judios maqueja yan guajo guiya Jerusalem yan g&#252;ine, eleg&#241;ija na ti umanal&#226;l&#226; mas.</p> 
<p><A NAME="an_25:25">25:25</A>&nbsp;Lao anae jusoda na taya finatinas&#241;ajafa na umerese y finatae, ya anae g&#252;iyaja locue malago jinisga&#241;a gui as Augusto, jujaso na junajanao.</p> 
<p><A NAME="an_25:26">25:26</A>&nbsp;Ya taya jafa magajet na g&#252;inaja&#241;a para jutugue para y Se&#241;otjo. Enaomina jucone g&#252;e mona gui menanmiyo, yan y menamo, O Ray Agripa, para yaguin munjayan maegsamina, uguaja jafa para jutugue.</p> 
<p><A NAME="an_25:27">25:27</A>&nbsp;Sa y jinasoco na taya rason na umanajanao y presonero, ya ti umanaclaro y isao ni y mapolo contra g&#252;iya.</p> 
<p><A NAME="an_26:1">26:1</A>&nbsp;AYONAE si Agripa ileg&#241;a as Pablo: Jupetmite jao na uncuentos pot jago namaesa. Ayonae si Pablo jaestira mona y canae&#241;a ya manope pot g&#252;iya namaesa.</p> 
<p><A NAME="an_26:2">26:2</A>&nbsp;Magofyo ray, Agripa, sa jufanope pot guajo gui menamo pago na jaane, pot todo y mafaaelajo ni y Judio sija.</p> 
<p><A NAME="an_26:3">26:3</A>&nbsp;Yan pot y jutungo na jago untungo todo y costumbre yan y finaesen gui entre y Judios; pot enaomina jutayuyut jao na con pasensiamo umaecungogyo.</p> 
<p><A NAME="an_26:4">26:4</A>&nbsp;Y jaanejo desde y pinatgonjo, ni y finenana gui entre y nasionjo yan guiya Jerusalem, todo y Judios tumungo.</p> 
<p><A NAME="an_26:5">26:5</A>&nbsp;Matungojayo desde y tutujon&#241;a, yaguin manmalago masangan, na taemanoja y mas tunas na secta y religionta, jumajanaoyo taeg&#252;ije y Fariseo.</p> 
<p><A NAME="an_26:6">26:6</A>&nbsp;Ya pago, tumotojgueyo ya majus gayo pot y ninanggan y promesa ni y jafatinas si Yuus gui ma&#241;aenata.</p> 
<p><A NAME="an_26:7">26:7</A>&nbsp;Ni y manmaprometa y dose tribus, masestbeja si Yuus jaane yan puenge, mananangga na ufato. Ya pot ayo na ninangga ray Agripa, na mafaaelayo ni y Judio sija.</p> 
<p><A NAME="an_26:8">26:8</A>&nbsp;Jaftaemano majusga y tijongguiyon entre jamyo, na si Yuus janacajulo y manmatae?</p> 
<p><A NAME="an_26:9">26:9</A>&nbsp;Guajo magajet na jujaso gui jinalomjo, na nesesitayo jufatinas megae contra y naan Jesus Nasareno.</p> 
<p><A NAME="an_26:10">26:10</A>&nbsp;Ya jufatinas este locue guiya Jerusalem; ya megae na ma&#241;antos jupreso, anae manresibeyo ninasi&#241;a guinin y magas mamale; ya anae para ufanmapuno, junae vosso contra sija.</p> 
<p><A NAME="an_26:11">26:11</A>&nbsp;Ya jucastiga sija gui sinagoga, ya juprocura na junafanman chatfino contra si Yuus; ya pot gogoslalaloyo contra sija, jupetsigue sija achogja asta otro siuda sija.</p> 
<p><A NAME="an_26:12">26:12</A>&nbsp;Ya anae jumajanaoyo para Damasco yan y ninasi&#241;a guinin y magas mamale sija,</p> 
<p><A NAME="an_26:13">26:13</A>&nbsp;Y taloane, O ray, julie gui chalan y candet guinin y langet, na malag&#241;a qui y ininan y atdao, ya manina gui oriyajo yan ayo y mangachochongjo manjanao.</p> 
<p><A NAME="an_26:14">26:14</A>&nbsp;Ya anae mamodongjam todo gui jilo oda, jujungog y inagang na jacuentuseyo gui fino Hebreo, ileg&#241;a: Saulo, Saulo, jafa na unpetsisigueyo? mapot para jago y unfamateg contra y t&#237;tuca.</p> 
<p><A NAME="an_26:15">26:15</A>&nbsp;Ya ilegco: Jaye jao Se&#241;ot? ya ileg&#241;a: Guajo si Jesus ni y unpetsisigue.</p> 
<p><A NAME="an_26:16">26:16</A>&nbsp;Lao, cajulo ya untojgue; sa jufatoig&#252;e jao pot este na jinaso, para junaministro jao yan untestigo ni este sija na g&#252;inaja y liniimo, yan ayo sija y pot y jufatoig&#252;e jao;</p> 
<p><A NAME="an_26:17">26:17</A>&nbsp;Junalibre jao gui pueblo yan y Gentiles, ya pago junajanao jao para iya sija,</p> 
<p><A NAME="an_26:18">26:18</A>&nbsp;Para unbaba y atadog&#241;ija, yan unbira sija gui jemjom para y manana, yan y ninasi&#241;an Satanas para as Yuus, ya ujaresibe y inasiin y isao&#241;ija, yan erensia gui entalo ayo sija y manafangasgas pot y jinenggue ni y gaegue guiya guajo.</p> 
<p><A NAME="an_26:19">26:19</A>&nbsp;Ya pot ayo, ti chatmatagoyo, O ray Agripa, para y vision y langet:</p> 
<p><A NAME="an_26:20">26:20</A>&nbsp;Lao jusangane finenana ayo sija y mangaegue Damasco, yan iya Jerusalem, yan todo y tano Judea, yan y Gentiles, na ufanma&#241;otsot ya ujabira sija para as Yuus, yan ufanmachocho y checho&#241;ija ni y para ma&#241;otsot.</p> 
<p><A NAME="an_26:21">26:21</A>&nbsp;Sa pot este sija na maconeyo ni y Judios gui guimayuus para jumapuno.</p> 
<p><A NAME="an_26:22">26:22</A>&nbsp;Lao jatacayo y inayudan Yuus, ya jusisigueja asta pago na jaane, mannanaeyo testimonio parejoja y diquique yan y dangculo; taya jusasangan na ayo y ufato ni y sinangan Moises yan y proteta sija;</p> 
<p><A NAME="an_26:23">26:23</A>&nbsp;Na si Cristo, nesesitag&#252;e ufamadese, ya g&#252;iya ufinenana, pot ucajulo guinin y manmatae, ufannae candet gui pueblo yan y Gentiles.</p> 
<p><A NAME="an_26:24">26:24</A>&nbsp;&#182; Ya anae cumuecuentos, umagang si Festo ni y dangculo na inagang&#241;a, ileg&#241;a: Caduco jao Pablo: megae na tiningo ninacaduco jao.</p> 
<p><A NAME="an_26:25">26:25</A>&nbsp;Lao si Pablo ileg&#241;a: Ti caducoyo Festo; lao jusasangan y sinangan ni y magajet yan y tinas.</p> 
<p><A NAME="an_26:26">26:26</A>&nbsp;Sa y ray jatungoja estesija, cumuentosyoja gui mena&#241;a locue libre; sa seguroyo na taya g&#252;ine sija na g&#252;inaja umanaatog guiya g&#252;iya; sa estesija, ti manmafatinas gui rincon.</p> 
<p><A NAME="an_26:27">26:27</A>&nbsp;Ray Agripa, unjonggue y profeta sija? jutungo na unjonggue.</p> 
<p><A NAME="an_26:28">26:28</A>&nbsp;Ayonae si Agripa ileg&#241;a as Pablo, Canaja unnamama&#241;a&#241;ayo para juquilisyano.</p> 
<p><A NAME="an_26:29">26:29</A>&nbsp;Ya si Pablo ileg&#241;a. Malagoyo as Yuus, na ti jagoja, lao todo ayo sija y jumungogyo pago na jaane, ufantaeg&#252;ine iya guajo, fuera di y mapresujo.</p> 
<p><A NAME="an_26:30">26:30</A>&nbsp;&#182; Ya anae munjayan jasangan este, cumajulo y ray yan y magalaje, yan Bernise, yan ayo sija y mangachong&#241;i&#241;ija manmatachong.</p> 
<p><A NAME="an_26:31">26:31</A>&nbsp;Ya anae ma&#241;uja, manguentos uno yan y otro, ileg&#241;ija: Taya finatinas&#241;a este na taotao, na jamerese y finatae, pat umapreso.</p> 
<p><A NAME="an_26:32">26:32</A>&nbsp;Ayonae ileg&#241;a si Agripa as Festo: Este na taotao, umanalibre, yaguin ti jagagao jinisga&#241;a gui as Sesat.</p> 
<p><A NAME="an_27:1">27:1</A>&nbsp;YA anae esta majasuye na para infanmaudae gui batco para Italia, maentrega si Pablo, yan otro manpreso gui uno na y naan&#241;a si Julio, senturion gui sendalon Augusto.</p> 
<p><A NAME="an_27:2">27:2</A>&nbsp;Ya anae manjalomjam gui batcon Adrumeto, comoque janao para y costan Asia, manjanaojam; ya manjajame yan un Aristarcho, taotao Masedonio na saga&#241;a Tesal&#243;nica.</p> 
<p><A NAME="an_27:3">27:3</A>&nbsp;Ya y inagpa&#241;a na jaane, manmatojam Sidon: ya si Julio jagosg&#252;aeya si Pablo, ya janae linibre na ujanao para y manamigu&#241;a para unamagof g&#252;e.</p> 
<p><A NAME="an_27:4">27:4</A>&nbsp;Ya mamaudaejam gui batco manlayagjam papa jijot Chipre, desde ayo, sa y manglo contra.</p> 
<p><A NAME="an_27:5">27:5</A>&nbsp;Ya anae manjanaojam gui tasen jijot Silisia yan Pamfilia, manmatojam Mira, gui siudad Lisia.</p> 
<p><A NAME="an_27:6">27:6</A>&nbsp;Ya jasoda g&#252;ije y senturion un batcon Alejandria, na jumajanao para Italia; ya janafanjalomjam.</p> 
<p><A NAME="an_27:7">27:7</A>&nbsp;Ya manmaudaejam gui batco megae na jaane, sa mumayayama sen&#241;ateng, yan canaja ti manmatojam guato Gnido, ti japolojam y manglo, ya manmayama jijot papa Creta, guiya Salmon;</p> 
<p><A NAME="an_27:8">27:8</A>&nbsp;Ya gosmapot manmalofanjam umoriya inanaco g&#252;ije na tase, manmatojam gui un lugat na mafanaan Bonito-Puerto, na jijot gui siuda Lasea.</p> 
<p><A NAME="an_27:9">27:9</A>&nbsp;&#182; Ya anae megae na tiempo malofan, ya senpiligro y jinanaomame, sa y Ayunat esta malofan, ya si Pablo mansinangane sija,</p> 
<p><A NAME="an_27:10">27:10</A>&nbsp;Ya ileg&#241;a nu sija: Se&#241;ores, julie na este na jinanao, guaja uninalamen yan megae uninafanaelaye, ya ti y catgaja yan y batco, lao asta y jaanita locue.</p> 
<p><A NAME="an_27:11">27:11</A>&nbsp;Lao y senturion, jajonggue&#241;aja y magas batco yan y gaeiyo y batco, qui ayo sija y sinangan Pablo.</p> 
<p><A NAME="an_27:12">27:12</A>&nbsp;Sa taya puerto nae si&#241;a para ufa&#241;aga y tiempon manenggeng, ya mas megae majaso na ufanmalofan g&#252;ije gui tase locue, para ujaquelie jaftaemano nae si&#241;a manmato Fenix, ya ayo nae ufa&#241;aga g&#252;ije y tiempon manenggeng, gui puerton Creta, ni y jadalalalaque y sanjaya gui sanlichan yan y sanlago gui sanlichan.</p> 
<p><A NAME="an_27:13">27:13</A>&nbsp;Ya anae manguaefe didide y manglo sanjaya, pinelon&#241;ija na ujataca y malago&#241;ija, jadingo ayo ya manjanao guato oriyan Creta.</p> 
<p><A NAME="an_27:14">27:14</A>&nbsp;Lao despues ti apmam na tiempo cajulo un dangculon manglo contra y batco, na mafanaan Euroclydon;</p> 
<p><A NAME="an_27:15">27:15</A>&nbsp;Ya tinemba y batco ya tisi&#241;a injanao contra y manglo, inpelo na umachule ni y manglo.</p> 
<p><A NAME="an_27:16">27:16</A>&nbsp;Ya malago asta y papa un isla na mafanaan Clauda, ya megae y chechomame pot y bote.</p> 
<p><A NAME="an_27:17">27:17</A>&nbsp;Ni y anae manmajatsa julo, ya manmaayuda, magode y batco gui sampapa; ya manmaa&#241;ao na umayute gui Sirte, manatunog y layag ya ayonae manmachule ni y manglo.</p> 
<p><A NAME="an_27:18">27:18</A>&nbsp;Ya janafangoschatsagajam y pinagyo, ya y inagpa&#241;a na jaane, jayute gui tase y catga, manachadeg y batco,</p> 
<p><A NAME="an_27:19">27:19</A>&nbsp;Ya y mina tres na jaane, inyite juyong ni y canaemameja y g&#252;inajan y batco.</p> 
<p><A NAME="an_27:20">27:20</A>&nbsp;Ya megae na jaane na ti anog y atdao, ni y pution sija, ya ti didide na pagyo mato guiya jame, ya todo y ninangganmamame na infansatbo, malingo.</p> 
<p><A NAME="an_27:21">27:21</A>&nbsp;Lao despues di apmam na tima&#241;ocho, tumojgue si Pablo gui entalo&#241;ija ya ileg&#241;a: Se&#241;ores, yaguin inecungogyo, ti tadingo Creta para tagana este na ninalamen yan minalingo.</p> 
<p><A NAME="an_27:22">27:22</A>&nbsp;Lao pago juencatga jamyo na namauleg y inangoconmiyo; sa taya ni un taotao gui entre jamyo ufalingo y lin&#226;l&#226;&#241;a, na y batcoja.</p> 
<p><A NAME="an_27:23">27:23</A>&nbsp;Sa tumotojgue gui oriyajo pago na puenge y angjet Yuus, ni y jayeyo, yan jaye y jusetbe.</p> 
<p><A NAME="an_27:24">27:24</A>&nbsp;Ya ileg&#241;a: Chamo maaa&#241;ao Pablo; sa nesesita unmacone guato gui menan Sesat; ya estag&#252;eja na ninae jao as Yuus ni ayo sija y mangachochongmo gui batco.</p> 
<p><A NAME="an_27:25">27:25</A>&nbsp;Enaomina se&#241;ores, namauleg y inangoconmiyo; sa jujonggue na si Yuus, utaeg&#252;ijeja y esta jasanganeyo.</p> 
<p><A NAME="an_27:26">27:26</A>&nbsp;Lao nesesita tayutejit gui jilo un isla.</p> 
<p><A NAME="an_27:27">27:27</A>&nbsp;&#182; Ya anae mato y mina catorse na puenge, taeg&#252;ig&#252;ijeja jachuchulejajam papa yan julo tasen Adratico, ya y buente tatalopuenge, jinason&#241;ija y marinero sija na esta manjijot gui un tano.</p> 
<p><A NAME="an_27:28">27:28</A>&nbsp;Ya masondalea, ya masoda biente brasa; ya anae manjanao didide mona, masondalea talo, ya masoda quinse brasa.</p> 
<p><A NAME="an_27:29">27:29</A>&nbsp;Ayonae manmaa&#241;aojam, na nosea infanbasnag gui jilo y acho, ya mayute cuatro na angcla juyong gui popa, ya madesesea na umanana.</p> 
<p><A NAME="an_27:30">27:30</A>&nbsp;Ya y marinero cumequefanmalago gui batco anae esta manatunog y bote gui tase, ya jinason&#241;ija na si&#241;a ujayute y angcla gui proa.</p> 
<p><A NAME="an_27:31">27:31</A>&nbsp;Ya si Pablo ileg&#241;a ni y senturion yan y sendalo sija: Yaguin ti ma&#241;aga estesija gui batco, ti si&#241;a jamyo mansatbo.</p> 
<p><A NAME="an_27:32">27:32</A>&nbsp;Ayonae y sendalo sija, jautot y tale todo gui bote, ya jasotta na upodong.</p> 
<p><A NAME="an_27:33">27:33</A>&nbsp;Ya anae manana, si Pablo jagagao sija todos na ujafa&#241;ocho, ileg&#241;a: Este y mina catorse na jaane ni y tanananggaja, sisiguejajit di manayunat, ti ma&#241;ochojit ni jafa.</p> 
<p><A NAME="an_27:34">27:34</A>&nbsp;Enaomina jutatayuyut jamyo na infa&#241;ocho, sa este para lin&#226;l&#226;miyo: sa ni uno gui gapon ulonmiyo ufalingo guiya jamyo.</p> 
<p><A NAME="an_27:35">27:35</A>&nbsp;Ya anae munjayan jasangan este, jachule y pan ya janae grasia si Yuus gui mena&#241;ija todos: ya anae jaipe, jatutujon cumano.</p> 
<p><A NAME="an_27:36">27:36</A>&nbsp;Ya ayo todo sija y manmauleg minagof&#241;ija, ma&#241;ocho locue.</p> 
<p><A NAME="an_27:37">27:37</A>&nbsp;Ya jame todos ni y manestaba gui batco, dosientos setenta y saes na taotao sija.</p> 
<p><A NAME="an_27:38">27:38</A>&nbsp;Ya anae manjaspog, mana&#241;ajlalang y batco, ya mayute y trigo gui jalom tase.</p> 
<p><A NAME="an_27:39">27:39</A>&nbsp;Ya anae manana, ti matungo y tano: lao masoda un diquique na sadog na guaja oriya&#241;a; ya jinaso&#241;ija na ujanajalom y batco.</p> 
<p><A NAME="an_27:40">27:40</A>&nbsp;Ya anae manmajatsa y angcla ya masotta gui tase, ya manmapula y tale y timon, ya jajatsa y layag para y manglo, ya jatutujon manjanao para y oriyan tase.</p> 
<p><A NAME="an_27:41">27:41</A>&nbsp;Ya podong gui jalom un lugat anae umasoda y dos tase, ya malago y batco gui jilo tano; ya y sanmena na patte cheton, ya sumagaja ti si&#241;a calamten, lao y santate na patte mayamag ni y finijom y napo sija.</p> 
<p><A NAME="an_27:42">27:42</A>&nbsp;Ya manatungo y sendalo sija, na ujapuno todo y preso sija, na nosea uguaja guiya sija tumungo numango ya uescapa.</p> 
<p><A NAME="an_27:43">27:43</A>&nbsp;Lao y senturion malago na unasatbo si Pablo, ya jaadaje sija gui jinaso&#241;ija; ya manago na y si&#241;a numango uyute sija finena gui tase, ya ujafanjanao para y tano.</p> 
<p><A NAME="an_27:44">27:44</A>&nbsp;Ya y manetejnan, palo gui jilo tabbla, yan palo gui pidason mayamag batco, ya taeg&#252;enao nae manmalofan, ya todo sija mansatbo ya manescapa seguro para y tano.</p> 
<p><A NAME="an_28:1">28:1</A>&nbsp;YA anae manescapa esta, ayonae matungo na y isla naan&#241;a Melita.</p> 
<p><A NAME="an_28:2">28:2</A>&nbsp;Ya y taotao ti mangilisyano, jafamaulegjam: sa manmanotne guafe ya jaresibejam cada uno, sa pot y ichan, yan y manenggeng.</p> 
<p><A NAME="an_28:3">28:3</A>&nbsp;Ya anae janafanda&#241;a si Pablo y palitun jayo, ya jamanojo ya japolo gui jilo y guate, jumuyong un vibora guinin y maipe, ya cheton gui canae&#241;a.</p> 
<p><A NAME="an_28:4">28:4</A>&nbsp;Ya anae malie ni y taotao ti mangilisyano y beneno na g&#226;g&#226; na umacalaye gui canae&#241;a, manasangane ileg&#241;ija: Este na taotao pegno, masqueseaja umescapa gui tase; lao ti upinelo ni y inenog na ul&#226;l&#226;.</p> 
<p><A NAME="an_28:5">28:5</A>&nbsp;Ya jasacude y g&#226;g&#226; guato gui jalom guafe, ya ti ninalamen.</p> 
<p><A NAME="an_28:6">28:6</A>&nbsp;Ya mataaatanja cao uninapogpog, pat upodong enseguidas ya umatae; lao anae esta laapmam na maatan, ya malie na ti ninalamen, jatulaeca y jinaso&#241;ija, ya ileg&#241;ija na yuus g&#252;e.</p> 
<p><A NAME="an_28:7">28:7</A>&nbsp;&#182; Ayo na lugat, guaja fangualuan&#241;a sija y magas y isla, na y naan&#241;a si Publio; ni y rumesibejam, ya janafa&#241;agajam tres na jaane.</p> 
<p><A NAME="an_28:8">28:8</A>&nbsp;Ya y tatan Publio estaba na umaason sa malango calentura, yan jinaga: ya jumalom si Pablo, ya anae munjayan manaetae, japolo y canae&#241;a gui jilo y malango, ya janajomlo.</p> 
<p><A NAME="an_28:9">28:9</A>&nbsp;Ya anae munjayan este, y palo locue gui isla ni y guaja chetnot&#241;ija, manmato ya uninafanjomlo.</p> 
<p><A NAME="an_28:10">28:10</A>&nbsp;Ya gosmegae manmatunanmame; ya anae majanaojam, manmacatgayejam ni ayo sija y innesesita,</p> 
<p><A NAME="an_28:11">28:11</A>&nbsp;&#182; Ya anae malofan tres meses, manjanaojam gui un batco Alejandrina, ni y estaba gui isla na mannanangga na ufalofan y tiempon manenggeng, na y se&#241;at&#241;a Castor yan Polux.</p> 
<p><A NAME="an_28:12">28:12</A>&nbsp;Ya anae manmatojam Siracusa, ma&#241;agajam g&#252;ije tres na jaane.</p> 
<p><A NAME="an_28:13">28:13</A>&nbsp;Ya desde ayo manoriyajam, ya manmatojam guiya Regio; ya anae malofan un jaane na manguaefe y manglo sanjaya, manmatojam guiya Puteoli gui inagpa&#241;a.</p> 
<p><A NAME="an_28:14">28:14</A>&nbsp;Ya manma&#241;odajam ma&#241;elumame g&#252;ije, ya manmalago na infa&#241;aga ya infanjame siete na jaane; ya ayonae infanmalag Roma.</p> 
<p><A NAME="an_28:15">28:15</A>&nbsp;Ya desde ayo, anae manmajungogjam ni y ma&#241;elunmame, manmato para ujatagamjam, asta y Metcadon Appio, yan y Tres Taberna; ni y anae jalie si Pablo, janae grasia si Yuus, ya jaangoco.</p> 
<p><A NAME="an_28:16">28:16</A>&nbsp;&#182; Ya anae manmatojam Roma, y senturuon jaentrega y preso sija gui magas y guatdia: lao si Pablo mapolo na usaga namaesa yan un sendalo ni y umadadaje g&#252;e.</p> 
<p><A NAME="an_28:17">28:17</A>&nbsp;Ya susede anae malofan tres na jaane, jaagang si Pablo y manmagas y Judio sija; ya anae manmato ya manda&#241;a, ileg&#241;a nu sija: Guajo ma&#241;elujo lalaje, achogja taya finatinaso contra y taotao sija, ni contra y costumbren y ma&#241;aenata jumaentrega preso desde Jerusalem asta y canae y taotao Roma:</p> 
<p><A NAME="an_28:18">28:18</A>&nbsp;Ni y para yaguin munjayan maegsaminayo, manmalago na jumasotta, sa taya jafa finatinaso para jumapuno.</p> 
<p><A NAME="an_28:19">28:19</A>&nbsp;Lao anae macontra ni y Judio sija, nesesitayo na jugagao jinisga gui as Sesat; ti pot para jufaaela y nasionjo.</p> 
<p><A NAME="an_28:20">28:20</A>&nbsp;Ya pot este rason juagang jamyo, para julie jamyo, yan para utafanguentos: sa pot y ninanggan Israel na magodeyo ni este na cadena.</p> 
<p><A NAME="an_28:21">28:21</A>&nbsp;Ya ileg&#241;ija nu g&#252;iya: Jame taya rinesibenmame carta guiya Judea pot jago, ni uno gui ma&#241;elo ni y manmato, cumuentos pat manma&#241;angane jafa pot jago.</p> 
<p><A NAME="an_28:22">28:22</A>&nbsp;Lao manmalagojam na injingog jao, jafa jinasosomo; sa este na secta, intingoja na masqueseaja mano guato masangan contra.</p> 
<p><A NAME="an_28:23">28:23</A>&nbsp;&#182; Ya anae esta matanchue un jaane, manmato megae guiya g&#252;iya, gui saga&#241;a; ya jasangane yan janamatungo y raenon Yuus: janafanma&#241;a&#241;a sija pot si Jesus, yan pot y tinago Moises, yan pot y profeta sija; desde y egaan asta y pupuenge.</p> 
<p><A NAME="an_28:24">28:24</A>&nbsp;Ya palo, manmanjonggue ni y sinangan, palo ti manmanjonggue.</p> 
<p><A NAME="an_28:25">28:25</A>&nbsp;Ya anae ti unoja corason&#241;ija, manjanao anae munjayan jasangan si Pablo un sinangan: Mauleg sinangan&#241;a y Espiritu Santo pot y profeta Isaias gui ma&#241;aenata,</p> 
<p><A NAME="an_28:26">28:26</A>&nbsp;Ileg&#241;a: Janao fanmalag este sija na taotao, ya inalog, Inecungog, ya injingog, ya ti incomprende; ya y inquelie, inlie, ya ti intingo.</p> 
<p><A NAME="an_28:27">28:27</A>&nbsp;Sa y corason este sija na taotao, manmajetog, ya y talangan&#241;ija mapot manmanjungog, ya jajuchom y atadog&#241;ija; sa noseaja ufanmanlie ni y atadog&#241;ija, yan ufanmanjungog ni y talangan&#241;ija, yan ujatungo ni y corason&#241;ija, ya ufanma&#241;otsot, ya janafanjomlo sija.</p> 
<p><A NAME="an_28:28">28:28</A>&nbsp;Enaomina tingo na y este satbasion gui as Yuus manajanao para y Gentiles sija; ya sija ujajungog.</p> 
<p><A NAME="an_28:29">28:29</A>&nbsp;(Ya anae munjayan jasangan este sija na sinangan, manjanao y Judio sija, ya gueguesmanafaesen entre sija;)</p> 
<p><A NAME="an_28:30">28:30</A>&nbsp;Ya <i>si Pablo</i> sumaga dos a&#241;os gui inatquila&#241;a na guma; ya jaresibe todo ayo sija y manmato guiya g&#252;iya,</p> 
<p><A NAME="an_28:31">28:31</A>&nbsp;Japredidica y raenon Yuus, yan mamananag&#252;e ni ayo sija y pot y Se&#241;ot Jesucristo, contodo y linibri&#241;a, ya taya ni un taotao chumoma.</p> </BODY>
</HTML>
