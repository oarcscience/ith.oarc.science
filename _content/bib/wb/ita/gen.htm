<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Italian Bible, full text etext at Intangible Textual Heritage">
<TITLE>Italian Bible: Genesis</TITLE>
</HEAD>
<BODY>
<CENTER>
<A HREF="../../../index"><IMG SRC="../../../cdshop/ithlogo.png" BORDER="0"></A><BR>
<A HREF="../../../index">Intangible Textual Heritage</A>&nbsp;
<A HREF="../../index">Bible</A>&nbsp;
<A HREF="../index">World Bible</A>&nbsp;
<A HREF="index">Index</A>&nbsp;
<A HREF="exo">Next</A>&nbsp;
</CENTER>
<HR>
</p> <h3 align="center" align="center">Italian Bible: Genesis</h3> 
<p><A NAME="an_1:1">1:1</A>&nbsp;Nel principio Iddio cre&#242; i cieli e la terra.</p> 
<p><A NAME="an_1:2">1:2</A>&nbsp;E la terra era informe e vuota, e le tenebre coprivano la faccia dell&#8217;abisso, e lo spirito di Dio aleggiava sulla superficie delle acque. E Dio disse:</p> 
<p><A NAME="an_1:3">1:3</A>&nbsp;"Sia la luce!" E la luce fu.</p> 
<p><A NAME="an_1:4">1:4</A>&nbsp;E Dio vide che la luce era buona; e Dio separ&#242; la luce dalle tenebre.</p> 
<p><A NAME="an_1:5">1:5</A>&nbsp;E Dio chiam&#242; la luce "giorno", e le tenebre "notte". Cos&#236; fu sera, poi fu mattina: e fu il primo giorno.</p> 
<p><A NAME="an_1:6">1:6</A>&nbsp;Poi Dio disse: "Ci sia una distesa tra le acque, che separi le acque dalle acque".</p> 
<p><A NAME="an_1:7">1:7</A>&nbsp;E Dio fece la distesa e separ&#242; le acque ch&#8217;erano sotto la distesa, dalle acque ch&#8217;erano sopra la distesa. E cos&#236; fu.</p> 
<p><A NAME="an_1:8">1:8</A>&nbsp;E Dio chiam&#242; la distesa "cielo". Cos&#236; fu sera, poi fu mattina: e fu il secondo giorno.</p> 
<p><A NAME="an_1:9">1:9</A>&nbsp;Poi Dio disse: "Le acque che son sotto il cielo siano raccolte in un unico luogo, e apparisca l&#8217;asciutto". E cos&#236; fu.</p> 
<p><A NAME="an_1:10">1:10</A>&nbsp;E Dio chiam&#242; l&#8217;asciutto "terra", e chiam&#242; la raccolta delle acque "mari". E Dio vide che questo era buono.</p> 
<p><A NAME="an_1:11">1:11</A>&nbsp;Poi Dio disse: "Produca la terra della verdura, dell&#8217;erbe che faccian seme e degli alberi fruttiferi che, secondo la loro specie, portino del frutto avente in s&#233; la propria semenza, sulla terra". E cos&#236; fu.</p> 
<p><A NAME="an_1:12">1:12</A>&nbsp;E la terra produsse della verdura, dell&#8217;erbe che facevan seme secondo la loro specie, e degli alberi che portavano del frutto avente in s&#233; la propria semenza, secondo la loro specie. E Dio vide che questo era buono.</p> 
<p><A NAME="an_1:13">1:13</A>&nbsp;Cos&#236; fu sera, poi fu mattina: e fu il terzo giorno.</p> 
<p><A NAME="an_1:14">1:14</A>&nbsp;Poi Dio disse: "Sianvi de&#8217; luminari nella distesa dei cieli per separare il giorno dalla notte; e siano dei segni e per le stagioni e per i giorni e per gli anni;</p> 
<p><A NAME="an_1:15">1:15</A>&nbsp;e servano da luminari nella distesa dei cieli per dar luce alla terra". E cos&#236; fu.</p> 
<p><A NAME="an_1:16">1:16</A>&nbsp;E Dio fece i due grandi luminari: il luminare maggiore, per presiedere al giorno, e il luminare minore per presiedere alla notte; e fece pure le stelle.</p> 
<p><A NAME="an_1:17">1:17</A>&nbsp;E Dio li mise nella distesa dei cieli per dar luce alla terra,</p> 
<p><A NAME="an_1:18">1:18</A>&nbsp;per presiedere al giorno e alla notte e separare la luce dalle tenebre. E Dio vide che questo era buono.</p> 
<p><A NAME="an_1:19">1:19</A>&nbsp;Cos&#236; fu sera, poi fu mattina: e fu il quarto giorno.</p> 
<p><A NAME="an_1:20">1:20</A>&nbsp;Poi Dio disse: "Producano le acque in abbondanza animali viventi, e volino degli uccelli sopra la terra per l&#8217;ampia distesa del cielo".</p> 
<p><A NAME="an_1:21">1:21</A>&nbsp;E Dio cre&#242; i grandi animali acquatici e tutti gli esseri viventi che si muovono, i quali le acque produssero in abbondanza secondo la loro specie, ed ogni volatilo secondo la sua specie. E Dio vide che questo era buono.</p> 
<p><A NAME="an_1:22">1:22</A>&nbsp;E Dio li benedisse, dicendo: "Crescete, moltiplicate, ed empite le acque dei mari, e moltiplichino gli uccelli sulla terra".</p> 
<p><A NAME="an_1:23">1:23</A>&nbsp;Cos&#236; fu sera, poi fu mattina: e fu il quinto giorno.</p> 
<p><A NAME="an_1:24">1:24</A>&nbsp;Poi Dio disse: "Produca la terra animali viventi secondo la loro specie: bestiame, rettili e animali selvatici della terra, secondo la loro specie". E cos&#236; fu.</p> 
<p><A NAME="an_1:25">1:25</A>&nbsp;E Dio fece gli animali selvatici della terra, secondo le loro specie, il bestiame secondo le sue specie, e tutti i rettili della terra, secondo le loro specie. E Dio vide che questo era buono.</p> 
<p><A NAME="an_1:26">1:26</A>&nbsp;Poi Dio disse: "Facciamo l&#8217;uomo a nostra immagine e a nostra somiglianza, ed abbia dominio sui pesci del mare e sugli uccelli del cielo e sul bestiame e su tutta la terra e su tutti i rettili che strisciano sulla terra".</p> 
<p><A NAME="an_1:27">1:27</A>&nbsp;E Dio cre&#242; l&#8217;uomo a sua immagine; lo cre&#242; a immagine di Dio; li cre&#242; maschio e femmina.</p> 
<p><A NAME="an_1:28">1:28</A>&nbsp;E Dio li benedisse; e Dio disse loro: "Crescete e moltiplicate e riempite la terra, e rendetevela soggetta, e dominate sui pesci del mare e sugli uccelli del cielo e sopra ogni animale che si muove sulla terra".</p> 
<p><A NAME="an_1:29">1:29</A>&nbsp;E Dio disse: "Ecco, io vi do ogni erba che fa seme sulla superficie di tutta la terra, ed ogni albero fruttifero che fa seme; questo vi servir&#224; di nutrimento.</p> 
<p><A NAME="an_1:30">1:30</A>&nbsp;E ad ogni animale della terra e ad ogni uccello dei cieli e a tutto ci&#242; che si muove sulla terra ed ha in s&#233; un soffio di vita, io do ogni erba verde per nutrimento". E cos&#236; fu.</p> 
<p><A NAME="an_1:31">1:31</A>&nbsp;E Dio vide tutto quello che aveva fatto, ed ecco, era molto buono. Cos&#236; fu sera, poi fu mattina: e fu il sesto giorno.</p> 
<p><A NAME="an_2:1">2:1</A>&nbsp;Cos&#236; furono compiti i cieli e la terra e tutto l&#8217;esercito loro.</p> 
<p><A NAME="an_2:2">2:2</A>&nbsp;Il settimo giorno, Iddio comp&#236; l&#8217;opera che aveva fatta, e si ripos&#242; il settimo giorno da tutta l&#8217;opera che aveva fatta.</p> 
<p><A NAME="an_2:3">2:3</A>&nbsp;E Dio benedisse il settimo giorno e lo santific&#242;, perch&#233; in esso si ripos&#242; da tutta l&#8217;opera che aveva creata e fatta.</p> 
<p><A NAME="an_2:4">2:4</A>&nbsp;Queste sono le origini dei cieli e della terra quando furono creati, nel giorno che l&#8217;Eterno Iddio fece la terra e i cieli.</p> 
<p><A NAME="an_2:5">2:5</A>&nbsp;Non c&#8217;era ancora sulla terra alcun arbusto della campagna, e nessuna erba della campagna era ancora spuntata, perch&#233; l&#8217;Eterno Iddio non avea fatto piovere sulla terra, e non c&#8217;era alcun uomo per coltivare il suolo;</p> 
<p><A NAME="an_2:6">2:6</A>&nbsp;ma un vapore saliva dalla terra e adacquava tutta la superficie del suolo.</p> 
<p><A NAME="an_2:7">2:7</A>&nbsp;E l&#8217;Eterno Iddio form&#242; l&#8217;uomo dalla polvere della terra, gli soffi&#242; nelle narici un alito vitale, e l&#8217;uomo divenne un&#8217;anima vivente.</p> 
<p><A NAME="an_2:8">2:8</A>&nbsp;E l&#8217;Eterno Iddio piant&#242; un giardino in Eden, in oriente, e quivi pose l&#8217;uomo che aveva formato.</p> 
<p><A NAME="an_2:9">2:9</A>&nbsp;E l&#8217;Eterno Iddio fece spuntare dal suolo ogni sorta d&#8217;alberi piacevoli a vedersi e il cui frutto era buono da mangiare, e l&#8217;albero della vita in mezzo al giardino, e l&#8217;albero della conoscenza del bene e del male.</p> 
<p><A NAME="an_2:10">2:10</A>&nbsp;E un fiume usciva d&#8217;Eden per adacquare il giardino, e di la si spartiva in quattro bracci.</p> 
<p><A NAME="an_2:11">2:11</A>&nbsp;Il nome del primo &#232; Pishon, ed &#232; quello che circonda tutto il paese di Havila, dov&#8217;&#232; l&#8217;oro;</p> 
<p><A NAME="an_2:12">2:12</A>&nbsp;e l&#8217;oro di quel paese &#232; buono; quivi si trovan pure il bdellio e l&#8217;onice.</p> 
<p><A NAME="an_2:13">2:13</A>&nbsp;Il nome del secondo fiume &#232; Ghihon, ed &#232; quello che circonda tutto il paese di Cush.</p> 
<p><A NAME="an_2:14">2:14</A>&nbsp;Il nome del terzo fiume &#232; Hiddekel, ed &#232; quello che scorre a oriente dell&#8217;Assiria. E il quarto fiume &#232; l&#8217;Eufrate.</p> 
<p><A NAME="an_2:15">2:15</A>&nbsp;L&#8217;Eterno Iddio prese dunque l&#8217;uomo e lo pose nel giardino d&#8217;Eden perch&#233; lo lavorasse e lo custodisse.</p> 
<p><A NAME="an_2:16">2:16</A>&nbsp;E l&#8217;Eterno Iddio diede all&#8217;uomo questo comandamento: "Mangia pure liberamente del frutto d&#8217;ogni albero del giardino;</p> 
<p><A NAME="an_2:17">2:17</A>&nbsp;ma del frutto dell&#8217;albero della conoscenza del bene e del male non ne mangiare; perch&#233;, nel giorno che tu ne mangerai, per certo morrai".</p> 
<p><A NAME="an_2:18">2:18</A>&nbsp;Poi l&#8217;Eterno Iddio disse: "Non &#232; bene che l&#8217;uomo sia solo; io gli far&#242; un aiuto che gli sia convenevole".</p> 
<p><A NAME="an_2:19">2:19</A>&nbsp;E l&#8217;Eterno Iddio avendo formato dalla terra tutti gli animali dei campi e tutti gli uccelli dei cieli, li men&#242; all&#8217;uomo per vedere come li chiamerebbe, e perch&#233; ogni essere vivente portasse il nome che l&#8217;uomo gli darebbe.</p> 
<p><A NAME="an_2:20">2:20</A>&nbsp;E l&#8217;uomo dette de&#8217; nomi a tutto il bestiame, agli uccelli dei cieli e ad ogni animale dei campi; ma per l&#8217;uomo non si trov&#242; aiuto che gli fosse convenevole.</p> 
<p><A NAME="an_2:21">2:21</A>&nbsp;Allora l&#8217;Eterno Iddio fece cadere un profondo sonno sull&#8217;uomo, che s&#8217;addorment&#242;; e prese una delle costole di lui, e richiuse la carne al posto d&#8217;essa.</p> 
<p><A NAME="an_2:22">2:22</A>&nbsp;E l&#8217;Eterno Iddio, con la costola che avea tolta all&#8217;uomo, form&#242; una donna e la men&#242; all&#8217;uomo.</p> 
<p><A NAME="an_2:23">2:23</A>&nbsp;E l&#8217;uomo disse: "Questa, finalmente, &#232; ossa delle mie ossa e carne della mia carne. Ella sar&#224; chiamata donna perch&#233; &#232; stata tratta dall&#8217;uomo".</p> 
<p><A NAME="an_2:24">2:24</A>&nbsp;Perci&#242; l&#8217;uomo lascer&#224; suo padre e sua madre e si unir&#224; alla sua moglie, e saranno una stessa carne.</p> 
<p><A NAME="an_2:25">2:25</A>&nbsp;E l&#8217;uomo e la sua moglie erano ambedue ignudi e non ne aveano vergogna.</p> 
<p><A NAME="an_3:1">3:1</A>&nbsp;Or il serpente era il pi&#249; astuto di tutti gli animali dei campi che l&#8217;Eterno Iddio aveva fatti; ed esso disse alla donna: "Come! Iddio v&#8217;ha detto: Non mangiate del frutto di tutti gli alberi del giardino?"</p> 
<p><A NAME="an_3:2">3:2</A>&nbsp;E la donna rispose al serpente: "Del frutto degli alberi del giardino ne possiamo mangiare;</p> 
<p><A NAME="an_3:3">3:3</A>&nbsp;ma del frutto dell&#8217;albero ch&#8217;&#232; in mezzo al giardino Iddio ha detto: Non ne mangiate e non lo toccate, che non abbiate a morire".</p> 
<p><A NAME="an_3:4">3:4</A>&nbsp;E il serpente disse alla donna: "No, non morrete affatto;</p> 
<p><A NAME="an_3:5">3:5</A>&nbsp;ma Iddio sa che nel giorno che ne mangerete, gli occhi vostri s&#8217;apriranno, e sarete come Dio, avendo la conoscenza del bene e del male".</p> 
<p><A NAME="an_3:6">3:6</A>&nbsp;E la donna vide che il frutto dell&#8217;albero era buono a mangiarsi, ch&#8217;era bello a vedere, e che l&#8217;albero era desiderabile per diventare intelligente; prese del frutto, ne mangi&#242;, e ne dette anche al suo marito ch&#8217;era con lei, ed egli ne mangi&#242;.</p> 
<p><A NAME="an_3:7">3:7</A>&nbsp;Allora si apersero gli occhi ad ambedue, e s&#8217;accorsero ch&#8217;erano ignudi; e cucirono delle foglie di fico, e se ne fecero delle cinture.</p> 
<p><A NAME="an_3:8">3:8</A>&nbsp;E udirono la voce dell&#8217;Eterno Iddio il quale camminava nel giardino sul far della sera; e l&#8217;uomo e sua moglie si nascosero dalla presenza dell&#8217;Eterno Iddio, fra gli alberi del giardino.</p> 
<p><A NAME="an_3:9">3:9</A>&nbsp;E l&#8217;Eterno Iddio chiam&#242; l&#8217;uomo e gli disse: "Dove sei?" E quegli rispose:</p> 
<p><A NAME="an_3:10">3:10</A>&nbsp;"Ho udito la tua voce nel giardino, e ho avuto paura, perch&#8217;ero ignudo, e mi sono nascosto".</p> 
<p><A NAME="an_3:11">3:11</A>&nbsp;E Dio disse: "Chi t&#8217;ha mostrato ch&#8217;eri ignudo? Hai tu mangiato del frutto dell&#8217;albero del quale io t&#8217;avevo comandato di non mangiare?"</p> 
<p><A NAME="an_3:12">3:12</A>&nbsp;L&#8217;uomo rispose: "La donna che tu m&#8217;hai messa accanto, &#232; lei che m&#8217;ha dato del frutto dell&#8217;albero, e io n&#8217;ho mangiato".</p> 
<p><A NAME="an_3:13">3:13</A>&nbsp;E l&#8217;Eterno Iddio disse alla donna: "Perch&#233; hai fatto questo?" E la donna rispose: "Il serpente mi ha sedotta, ed io ne ho mangiato".</p> 
<p><A NAME="an_3:14">3:14</A>&nbsp;Allora l&#8217;Eterno Iddio disse al serpente: "Perch&#233; hai fatto questo, sii maledetto fra tutto il bestiame e fra tutti gli animali dei campi! Tu camminerai sul tuo ventre, e mangerai polvere tutti i giorni della tua vita.</p> 
<p><A NAME="an_3:15">3:15</A>&nbsp;E io porr&#242; inimicizia fra te e la donna, e fra la tua progenie e la progenie di lei; questa progenie ti schiaccer&#224; il capo, e tu le ferirai il calcagno".</p> 
<p><A NAME="an_3:16">3:16</A>&nbsp;Alla donna disse: "Io moltiplicher&#242; grandemente le tue pene e i dolori della tua gravidanza; con dolore partorirai figliuoli; i tuoi desideri si volgeranno verso il tuo marito, ed egli dominer&#224; su te".</p> 
<p><A NAME="an_3:17">3:17</A>&nbsp;E ad Adamo disse: "Perch&#233; hai dato ascolto alla voce della tua moglie e hai mangiato del frutto dell&#8217;albero circa il quale io t&#8217;avevo dato quest&#8217;ordine: Non ne mangiare, il suolo sar&#224; maledetto per causa tua; ne mangerai il frutto con affanno, tutti i giorni della tua vita.</p> 
<p><A NAME="an_3:18">3:18</A>&nbsp;Esso ti produrr&#224; spine e triboli, e tu mangerai l&#8217;erba dei campi.</p> 
<p><A NAME="an_3:19">3:19</A>&nbsp;mangerai il pane col sudore del tuo volto, finch&#233; tu ritorni nella terra donde fosti tratto; perch&#233; sei polvere, e in polvere ritornerai".</p> 
<p><A NAME="an_3:20">3:20</A>&nbsp;E l&#8217;uomo pose nome Eva alla sua moglie, perch&#8217;&#232; stata la madre di tutti i viventi.</p> 
<p><A NAME="an_3:21">3:21</A>&nbsp;E l&#8217;Eterno Iddio fece ad Adamo e alla sua moglie delle tuniche di pelle, e li vest&#236;.</p> 
<p><A NAME="an_3:22">3:22</A>&nbsp;Poi l&#8217;Eterno Iddio disse: "Ecco, l&#8217;uomo &#232; diventato come uno di noi quanto a conoscenza del bene e dei male. Guardiamo ch&#8217;egli non stenda la mano e prenda anche del frutto dell&#8217;albero della vita, e ne mangi, e viva in perpetuo".</p> 
<p><A NAME="an_3:23">3:23</A>&nbsp;Perci&#242; l&#8217;Eterno Iddio mand&#242; via l&#8217;uomo dal giardino d&#8217;Eden, perch&#233; lavorasse la terra donde era stato tratto.</p> 
<p><A NAME="an_3:24">3:24</A>&nbsp;Cos&#236; egli scacci&#242; l&#8217;uomo; e pose ad oriente del giardino d&#8217;Eden i cherubini, che vibravano da ogni parte una spada fiammeggiante, per custodire la via dell&#8217;albero della vita.</p> 
<p><A NAME="an_4:1">4:1</A>&nbsp;Or Adamo conobbe Eva sua moglie, la quale concep&#236; e partor&#236; Caino, e disse: "Ho acquistato un uomo, con l&#8217;aiuto dell&#8217;Eterno".</p> 
<p><A NAME="an_4:2">4:2</A>&nbsp;Poi partor&#236; ancora Abele, fratello di lui. E Abele fu pastore di pecore; e Caino, lavoratore della terra.</p> 
<p><A NAME="an_4:3">4:3</A>&nbsp;E avvenne, di li a qualche tempo, che Caino fece un offerta di frutti della terra all&#8217;Eterno;</p> 
<p><A NAME="an_4:4">4:4</A>&nbsp;e Abele offerse anch&#8217;egli dei primogeniti del suo gregge e del loro grasso. E l&#8217;Eterno guard&#242; con favore Abele e la sua offerta,</p> 
<p><A NAME="an_4:5">4:5</A>&nbsp;ma non guard&#242; con favore Caino e l&#8217;offerta sua. E Caino ne fu molto irritato, e il suo viso ne fu abbattuto.</p> 
<p><A NAME="an_4:6">4:6</A>&nbsp;E l&#8217;Eterno disse a Caino: "Perch&#233; sei tu irritato? e perch&#233; hai il volto abbattuto?</p> 
<p><A NAME="an_4:7">4:7</A>&nbsp;Se fai bene non rialzerai tu il volto? ma, se fai male, il peccato sta spiandoti alla porta, e i suoi desideri son v&#242;lti a te; ma tu lo devi dominare!"</p> 
<p><A NAME="an_4:8">4:8</A>&nbsp;E Caino disse ad Abele suo fratello: "Usciamo fuori ai campi!" E avvenne che, quando furono nei campi, Caino si lev&#242; contro Abele suo fratello, e l&#8217;uccise.</p> 
<p><A NAME="an_4:9">4:9</A>&nbsp;E l&#8217;Eterno disse a Caino: "Dov&#8217;&#232; Abele tuo fratello?" Ed egli rispose: "Non lo so; sono io forse il guardiano di mio fratello?"</p> 
<p><A NAME="an_4:10">4:10</A>&nbsp;E l&#8217;Eterno disse: "Che hai tu fatto? la voce del sangue di tuo fratello grida a me dalla terra.</p> 
<p><A NAME="an_4:11">4:11</A>&nbsp;E ora tu sarai maledetto, condannato ad errar lungi dalla terra che ha aperto la sua bocca per ricevere il sangue del tuo fratello dalla tua mano.</p> 
<p><A NAME="an_4:12">4:12</A>&nbsp;Quando coltiverai il suolo, esso non ti dar&#224; pi&#249; i suoi prodotti, e tu sarai vagabondo e fuggiasco sulla terra".</p> 
<p><A NAME="an_4:13">4:13</A>&nbsp;E Caino disse all&#8217;Eterno: "Il mio castigo &#232; troppo grande perch&#8217;io lo possa sopportare.</p> 
<p><A NAME="an_4:14">4:14</A>&nbsp;Ecco, tu mi scacci oggi dalla faccia di questo suolo, ed io sar&#242; nascosto dal tuo cospetto, e sar&#242; vagabondo e fuggiasco per la terra; e avverr&#224; che chiunque mi trover&#224; mi uccider&#224;".</p> 
<p><A NAME="an_4:15">4:15</A>&nbsp;E l&#8217;Eterno gli disse: "Perci&#242;, chiunque uccider&#224; Caino, sar&#224; punito sette volte pi&#249; di lui". E l&#8217;Eterno mise un segno su Caino, affinch&#233; nessuno, trovandolo, l&#8217;uccidesse.</p> 
<p><A NAME="an_4:16">4:16</A>&nbsp;E Caino si part&#236; dal cospetto dell&#8217;Eterno e dimor&#242; nel paese di Nod, ad oriente di Eden.</p> 
<p><A NAME="an_4:17">4:17</A>&nbsp;E Caino conobbe la sua moglie, la quale concep&#236; e partor&#236; Enoc. Poi si mise a edificare una citt&#224;, a cui diede il nome di Enoc, dal nome del suo figliuolo.</p> 
<p><A NAME="an_4:18">4:18</A>&nbsp;E ad Enoc nacque Irad; Irad gener&#242; Mehujael; Mehujael gener&#242; Methushael, e Methushael gener&#242; Lamec.</p> 
<p><A NAME="an_4:19">4:19</A>&nbsp;E Lamec prese due mogli: il nome dell&#8217;una era Ada, e il nome dell&#8217;altra, Zilla.</p> 
<p><A NAME="an_4:20">4:20</A>&nbsp;E Ada partor&#236; Jabal, che fu il padre di quelli che abitano sotto le tende presso i greggi.</p> 
<p><A NAME="an_4:21">4:21</A>&nbsp;E il nome del suo fratello era Jubal, che fu il padre di tutti quelli che suonano la cetra ed il flauto.</p> 
<p><A NAME="an_4:22">4:22</A>&nbsp;E Zilla partor&#236; anch&#8217;essa Tubal-cain, l&#8217;artefice d&#8217;ogni sorta di strumenti di rame e di ferro, e la sorella di Tubal-cain fu Naama.</p> 
<p><A NAME="an_4:23">4:23</A>&nbsp;E Lamec disse alle sue mogli: "Ada e Zilla, ascoltate la mia voce; mogli di Lamec, porgete orecchio ai mio dire! S&#236;, io ho ucciso un uomo perch&#233; m&#8217;ha ferito, e un giovine perch&#233; m&#8217;ha contuso.</p> 
<p><A NAME="an_4:24">4:24</A>&nbsp;Se Caino sar&#224; vendicato sette volte, Lamec lo sar&#224; settantasette volte".</p> 
<p><A NAME="an_4:25">4:25</A>&nbsp;E Adamo conobbe ancora la sua moglie, ed essa partor&#236; un figliuolo, a cui pose nome Seth, "perch&#233;" ella disse, "Iddio m&#8217;ha dato un altro figliuolo al posto d&#8217;Abele, che Caino ha ucciso".</p> 
<p><A NAME="an_4:26">4:26</A>&nbsp;E anche a Seth nacque un figliuolo, a cui pose nome Enosh. Allora si cominci&#242; a invocare il nome dell&#8217;Eterno.</p> 
<p><A NAME="an_5:1">5:1</A>&nbsp;Questo &#232; il libro della posterit&#224; d&#8217;Adamo. Nel giorno che Dio cre&#242; l&#8217;uomo, lo fece a somiglianza di Dio;</p> 
<p><A NAME="an_5:2">5:2</A>&nbsp;li cre&#242; maschio e femmina, li benedisse e dette loro il nome di "uomo", nel giorno che furon creati.</p> 
<p><A NAME="an_5:3">5:3</A>&nbsp;Adamo visse centotrent&#8217;anni, gener&#242; un figliuolo, a sua somiglianza, conforme alla sua immagine, e gli pose nome Seth;</p> 
<p><A NAME="an_5:4">5:4</A>&nbsp;e il tempo che Adamo visse, dopo ch&#8217;ebbe generato Seth, fu ottocento anni, e gener&#242; figliuoli e figliuole;</p> 
<p><A NAME="an_5:5">5:5</A>&nbsp;e tutto il tempo che Adamo visse fu novecentotrenta anni; poi mor&#236;.</p> 
<p><A NAME="an_5:6">5:6</A>&nbsp;E Seth visse centocinque anni, e gener&#242; Enosh.</p> 
<p><A NAME="an_5:7">5:7</A>&nbsp;E Seth, dopo ch&#8217;ebbe generato Enosh, visse ottocentosette anni, e gener&#242; figliuoli e figliuole;</p> 
<p><A NAME="an_5:8">5:8</A>&nbsp;e tutto il tempo che Seth visse fu novecentododici anni; poi mor&#236;.</p> 
<p><A NAME="an_5:9">5:9</A>&nbsp;Ed Enosh visse novant&#8217;anni, e gener&#242; Kenan.</p> 
<p><A NAME="an_5:10">5:10</A>&nbsp;Ed Enosh, dopo ch&#8217;ebbe generato Kenan, visse ottocentoquindici anni, e gener&#242; figliuoli e figliuole;</p> 
<p><A NAME="an_5:11">5:11</A>&nbsp;e tutto il tempo che Enosh visse fu novecentocinque anni; poi mor&#236;.</p> 
<p><A NAME="an_5:12">5:12</A>&nbsp;E Kenan visse settant&#8217;anni, e gener&#242; Mahalaleel.</p> 
<p><A NAME="an_5:13">5:13</A>&nbsp;E Kenan, dopo ch&#8217;ebbe generato Mahalaleel, visse ottocentoquaranta anni, e gener&#242; figliuoli e figliuole;</p> 
<p><A NAME="an_5:14">5:14</A>&nbsp;e tutto il tempo che Kenan visse fu novecentodieci anni; poi mor&#236;.</p> 
<p><A NAME="an_5:15">5:15</A>&nbsp;E Mahalaleel visse sessantacinque anni, e gener&#242; Jared.</p> 
<p><A NAME="an_5:16">5:16</A>&nbsp;E Mahalaleel, dopo ch&#8217;ebbe generato Jared, visse ottocentotrenta anni, e gener&#242; figliuoli e figliuole;</p> 
<p><A NAME="an_5:17">5:17</A>&nbsp;e tutto il tempo che Mahalaleel visse fu ottocento novantacinque anni; poi mor&#236;.</p> 
<p><A NAME="an_5:18">5:18</A>&nbsp;E Jared visse cento sessantadue anni, e gener&#242; Enoc.</p> 
<p><A NAME="an_5:19">5:19</A>&nbsp;E Jared, dopo ch&#8217;ebbe generato Enoc, visse ottocento anni, e gener&#242; figliuoli e figliuole;</p> 
<p><A NAME="an_5:20">5:20</A>&nbsp;e tutto il tempo che Jared visse fu novecento sessantadue anni; poi mor&#236;.</p> 
<p><A NAME="an_5:21">5:21</A>&nbsp;Ed Enoc visse sessantacinque anni, e gener&#242; Methushelah.</p> 
<p><A NAME="an_5:22">5:22</A>&nbsp;Ed Enoc, dopo ch&#8217;ebbe generato Methushelah, cammin&#242; con Dio trecento anni, e gener&#242; figliuoli e figliuole;</p> 
<p><A NAME="an_5:23">5:23</A>&nbsp;e tutto il tempo che Enoc visse fu trecento sessantacinque anni.</p> 
<p><A NAME="an_5:24">5:24</A>&nbsp;Ed Enoc cammin&#242; con Dio; poi disparve, perch&#233; Iddio lo prese.</p> 
<p><A NAME="an_5:25">5:25</A>&nbsp;E Methushelah visse cento ottantasette anni e gener&#242; Lamec.</p> 
<p><A NAME="an_5:26">5:26</A>&nbsp;E Methushelah, dopo ch&#8217;ebbe generato Lamec, visse settecento ottantadue anni, e gener&#242; figliuoli e figliuole;</p> 
<p><A NAME="an_5:27">5:27</A>&nbsp;e tutto il tempo che Methushelah visse fu novecento sessantanove anni; poi mor&#236;.</p> 
<p><A NAME="an_5:28">5:28</A>&nbsp;E Lamec visse cento ottantadue anni, e gener&#242; un figliuolo;</p> 
<p><A NAME="an_5:29">5:29</A>&nbsp;e gli pose nome No&#232;, dicendo: "Questo ci consoler&#224; della nostra opera e della fatica delle nostre mani cagionata dal suolo che l&#8217;Eterno ha maledetto".</p> 
<p><A NAME="an_5:30">5:30</A>&nbsp;E Lamec, dopo ch&#8217;ebbe generato No&#232;, visse cinquecento novantacinque anni, e gener&#242; figliuoli e figliuole;</p> 
<p><A NAME="an_5:31">5:31</A>&nbsp;e tutto il tempo che Lamec visse fu settecento settantasette anni; poi mor&#236;.</p> 
<p><A NAME="an_5:32">5:32</A>&nbsp;E No&#232;, all&#8217;et&#224; di cinquecento anni, gener&#242; Sem, Cam e Jafet.</p> 
<p><A NAME="an_6:1">6:1</A>&nbsp;Or quando gli uomini cominciarono a moltiplicare sulla faccia della terra e furon loro nate delle figliuole,</p> 
<p><A NAME="an_6:2">6:2</A>&nbsp;avvenne che i figliuoli di Dio videro che le figliuole degli uomini erano belle, e presero per mogli quelle che si scelsero fra tutte.</p> 
<p><A NAME="an_6:3">6:3</A>&nbsp;E l&#8217;Eterno disse: "Lo spirito mio non contender&#224; per sempre con l&#8217;uomo; poich&#233;, nel suo traviamento, egli non &#232; che carne; i suoni giorni saranno quindi centoventi anni".</p> 
<p><A NAME="an_6:4">6:4</A>&nbsp;In quel tempo c&#8217;erano sulla terra i giganti, e ci furono anche di poi, quando i figliuoli di Dio si accostarono alle figliuole degli uomini, e queste fecero loro de&#8217; figliuoli. Essi sono gli uomini potenti che, fin dai tempi antichi, sono stati famosi.</p> 
<p><A NAME="an_6:5">6:5</A>&nbsp;E l&#8217;Eterno vide che la malvagit&#224; degli uomini era grande sulla terra, e che tutti i disegni dei pensieri del loro cuore non erano altro che male in ogni tempo.</p> 
<p><A NAME="an_6:6">6:6</A>&nbsp;E l&#8217;Eterno si pent&#236; d&#8217;aver fatto l&#8217;uomo sulla terra, e se ne addolor&#242; in cuor suo.</p> 
<p><A NAME="an_6:7">6:7</A>&nbsp;E l&#8217;Eterno disse: "Io sterminer&#242; di sulla faccia della terra l&#8217;uomo che ho creato: dall&#8217;uomo al bestiame, ai rettili, agli uccelli dei cieli; perch&#233; mi pento d&#8217;averli fatti".</p> 
<p><A NAME="an_6:8">6:8</A>&nbsp;Ma No&#232; trov&#242; grazia agli occhi dell&#8217;Eterno.</p> 
<p><A NAME="an_6:9">6:9</A>&nbsp;Questa &#232; la posterit&#224; di No&#232;. No&#232; fu uomo giusto, integro, ai suoi tempi; No&#232; cammin&#242; con Dio.</p> 
<p><A NAME="an_6:10">6:10</A>&nbsp;E No&#232; gener&#242; tre figliuoli: Sem, Cam e Jafet.</p> 
<p><A NAME="an_6:11">6:11</A>&nbsp;Or la terra era corrotta davanti a Dio; la terra era ripiena di violenza.</p> 
<p><A NAME="an_6:12">6:12</A>&nbsp;E Dio guard&#242; la terra; ed ecco, era corrotta, poich&#233; ogni carne avea corrotto la sua via sulla terra.</p> 
<p><A NAME="an_6:13">6:13</A>&nbsp;E Dio disse a No&#232;: "Nei miei decreti, la fine d&#8217;ogni carne &#232; giunta; poich&#233; la terra, per opera degli uomini, &#232; piena di violenza; ecco, io li distrugger&#242;, insieme con la terra.</p> 
<p><A NAME="an_6:14">6:14</A>&nbsp;Fatti un&#8217;arca di legno di gofer; falla a stanze, e spalmala di pece, di dentro e di fuori.</p> 
<p><A NAME="an_6:15">6:15</A>&nbsp;Ed ecco come la dovrai fare: la lunghezza dell&#8217;arca sar&#224; di trecento cubiti; la larghezza, di cinquanta cubiti, e l&#8217;altezza, di trenta cubiti.</p> 
<p><A NAME="an_6:16">6:16</A>&nbsp;Farai all&#8217;arca una finestra, in alto, e le darai la dimensione d&#8217;un cubito; metterai la porta da un lato, e farai l&#8217;arca a tre piani: uno da basso, un secondo e un terzo piano.</p> 
<p><A NAME="an_6:17">6:17</A>&nbsp;Ed ecco, io sto per far venire il diluvio delle acque sulla terra, per distruggere di sotto i cieli ogni carne in cui &#232; alito di vita; tutto quello ch&#8217;&#232; sopra la terra, morr&#224;.</p> 
<p><A NAME="an_6:18">6:18</A>&nbsp;Ma io stabilir&#242; il mio patto con te; e tu entrerai nell&#8217;arca: tu e i tuoi figliuoli, la tua moglie e le mogli de&#8217; tuoi figliuoli con te.</p> 
<p><A NAME="an_6:19">6:19</A>&nbsp;E di tutto ci&#242; che vive, d&#8217;ogni carne, fanne entrare nell&#8217;arca due d&#8217;ogni specie, per conservarli in vita con te; e siano maschio e femmina.</p> 
<p><A NAME="an_6:20">6:20</A>&nbsp;Degli uccelli secondo le loro specie del bestiame secondo le sue specie, e di tutti i rettili della terra secondo le loro specie, due d&#8217;ogni specie verranno a te, perch&#233; tu li conservi in vita.</p> 
<p><A NAME="an_6:21">6:21</A>&nbsp;E tu prenditi d&#8217;ogni cibo che si mangia, e fattene provvista, perch&#233; serva di nutrimento a te e a loro".</p> 
<p><A NAME="an_6:22">6:22</A>&nbsp;E No&#232; fece cos&#236;; fece tutto quello che Dio gli avea comandato.</p> 
<p><A NAME="an_7:1">7:1</A>&nbsp;E l&#8217;Eterno disse a No&#232;: "Entra nell&#8217;arca tu con tutta la tua famiglia, poich&#233; t&#8217;ho veduto giusto nel mio cospetto, in questa generazione.</p> 
<p><A NAME="an_7:2">7:2</A>&nbsp;D&#8217;ogni specie di animali puri prendine sette paia, maschio e femmina; e degli animali impuri un paio, maschio e femmina;</p> 
<p><A NAME="an_7:3">7:3</A>&nbsp;e parimente degli uccelli dei cieli prendine sette paia, maschio e femmina, per conservarne in vita la razza sulla faccia di tutta la terra;</p> 
<p><A NAME="an_7:4">7:4</A>&nbsp;poich&#233; di qui a sette giorni far&#242; piovere sulla terra per quaranta giorni e quaranta notti, e sterminer&#242; di sulla faccia della terra tutti gli esseri viventi che ho fatto".</p> 
<p><A NAME="an_7:5">7:5</A>&nbsp;E No&#232; fece tutto quello che l&#8217;Eterno gli avea comandato.</p> 
<p><A NAME="an_7:6">7:6</A>&nbsp;No&#232; era in et&#224; di seicento anni, quando il diluvio delle acque inond&#242; la terra.</p> 
<p><A NAME="an_7:7">7:7</A>&nbsp;E No&#232;, coi suoi figliuoli, con la sua moglie e con le mogli de&#8217; suoi figliuoli, entr&#242; nell&#8217;arca per scampare dalle acque del diluvio.</p> 
<p><A NAME="an_7:8">7:8</A>&nbsp;Degli animali puri e degli animali impuri, degli uccelli e di tutto quello che striscia sulla terra,</p> 
<p><A NAME="an_7:9">7:9</A>&nbsp;vennero delle coppie, maschio e femmina, a No&#232; nell&#8217;arca, come Dio avea comandato a No&#232;.</p> 
<p><A NAME="an_7:10">7:10</A>&nbsp;E, al termine dei sette giorni, avvenne che le acque del diluvio furono sulla terra.</p> 
<p><A NAME="an_7:11">7:11</A>&nbsp;L&#8217;anno seicentesimo della vita di No&#232;, il secondo mese, il diciassettesimo giorno del mese, in quel giorno, tutte le fonti del grande abisso scoppiarono e le cateratte del cielo s&#8217;aprirono.</p> 
<p><A NAME="an_7:12">7:12</A>&nbsp;E piovve sulla terra per quaranta giorni e quaranta notti.</p> 
<p><A NAME="an_7:13">7:13</A>&nbsp;In quello stesso giorno, No&#232;, Sem, Cam e Jafet, figliuoli di No&#232;, la moglie di No&#232; e le tre mogli dei suoi figliuoli con loro, entrarono nell&#8217;arca:</p> 
<p><A NAME="an_7:14">7:14</A>&nbsp;essi, e tutti gli animali secondo le loro specie, e tutto il bestiame secondo le sue specie, e tutti i rettili che strisciano sulla terra, secondo le loro specie, e tutti gli uccelli secondo le loro specie, tutti gli uccelletti, tutto quel che porta ali.</p> 
<p><A NAME="an_7:15">7:15</A>&nbsp;D&#8217;ogni carne in cui &#232; alito di vita venne una coppia a No&#232; nell&#8217;arca:</p> 
<p><A NAME="an_7:16">7:16</A>&nbsp;venivano maschio e femmina d&#8217;ogni carne, come Dio avea comandato a No&#232;; poi l&#8217;Eterno lo chiuse dentro l&#8217;arca.</p> 
<p><A NAME="an_7:17">7:17</A>&nbsp;E il diluvio venne sopra la terra per quaranta giorni; e le acque crebbero e sollevarono l&#8217;arca, che fu levata in alto d&#8217;in su la terra.</p> 
<p><A NAME="an_7:18">7:18</A>&nbsp;E le acque ingrossarono e crebbero grandemente sopra la terra, e l&#8217;arca galleggiava sulla superficie delle acque.</p> 
<p><A NAME="an_7:19">7:19</A>&nbsp;E le acque ingrossarono oltremodo sopra la terra; e tutte le alte montagne che erano sotto tutti i cieli, furon coperte.</p> 
<p><A NAME="an_7:20">7:20</A>&nbsp;Le acque salirono quindici cubiti al disopra delle vette dei monti; e le montagne furon coperte.</p> 
<p><A NAME="an_7:21">7:21</A>&nbsp;E per&#236; ogni carne che si moveva sulla terra: uccelli, bestiame, animali salvatici, rettili d&#8217;ogni sorta striscianti sulla terra, e tutti gli uomini.</p> 
<p><A NAME="an_7:22">7:22</A>&nbsp;Tutto quello ch&#8217;era sulla terra asciutta ed aveva alito di vita nelle sue narici, mor&#236;.</p> 
<p><A NAME="an_7:23">7:23</A>&nbsp;E tutti gli esseri che erano sulla faccia della terra furono sterminati: dall&#8217;uomo fino al bestiame, ai rettili e agli uccelli del cielo; furono sterminati di sulla terra; non scamp&#242; che No&#232; con quelli ch&#8217;eran con lui nell&#8217;arca.</p> 
<p><A NAME="an_7:24">7:24</A>&nbsp;E le acque rimasero alte sopra la terra per centocinquanta giorni.</p> 
<p><A NAME="an_8:1">8:1</A>&nbsp;Or Iddio si ricord&#242; di No&#232;, di tutti gli animali e di tutto il bestiame ch&#8217;era con lui nell&#8217;arca; e Dio fece passare un vento sulla terra, e le acque si calmarono;</p> 
<p><A NAME="an_8:2">8:2</A>&nbsp;le fonti dell&#8217;abisso e le cateratte del cielo furono chiuse, e cess&#242; la pioggia dal cielo;</p> 
<p><A NAME="an_8:3">8:3</A>&nbsp;le acque andarono del continuo ritirandosi di sulla terra, e alla fine di centocinquanta giorni cominciarono a scemare.</p> 
<p><A NAME="an_8:4">8:4</A>&nbsp;E nel settimo mese, il decimosettimo giorno del mese, l&#8217;arca si ferm&#242; sulle montagne di Ararat.</p> 
<p><A NAME="an_8:5">8:5</A>&nbsp;E le acque andarono scemando fino al decimo mese. Nel decimo mese, il primo giorno del mese, apparvero le vette dei monti.</p> 
<p><A NAME="an_8:6">8:6</A>&nbsp;E in capo a quaranta giorni, No&#232; apri la finestra che avea fatta nell&#8217;arca,</p> 
<p><A NAME="an_8:7">8:7</A>&nbsp;e mand&#242; fuori il corvo, il quale usc&#236;, andando e tornando, finch&#233; le acque furono asciugate sulla terra.</p> 
<p><A NAME="an_8:8">8:8</A>&nbsp;Poi mand&#242; fuori la colomba, per vedere se le acque fossero diminuite sulla superficie della terra.</p> 
<p><A NAME="an_8:9">8:9</A>&nbsp;Ma la colomba non trov&#242; dove posar la pianta del suo piede, e torn&#242; a lui nell&#8217;arca, perch&#233; c&#8217;eran delle acque sulla superficie di tutta la terra; ed egli stese la mano, la prese, e la port&#242; con s&#233; dentro l&#8217;arca.</p> 
<p><A NAME="an_8:10">8:10</A>&nbsp;E aspett&#242; altri sette giorni, poi mand&#242; di nuovo la colomba fuori dell&#8217;arca.</p> 
<p><A NAME="an_8:11">8:11</A>&nbsp;E la colomba torn&#242; a lui, verso sera; ed ecco, essa aveva nel becco una foglia fresca d&#8217;ulivo; onde No&#232; cap&#236; che le acque erano scemate sopra la terra.</p> 
<p><A NAME="an_8:12">8:12</A>&nbsp;E aspett&#242; altri sette giorni, poi mand&#242; fuori la colomba; ma essa non torn&#242; pi&#249; a lui.</p> 
<p><A NAME="an_8:13">8:13</A>&nbsp;L&#8217;anno secentesimoprimo di No&#232;, il primo mese, il primo giorno del mese, le acque erano asciugate sulla terra; e No&#232; scoperchi&#242; l&#8217;arca, guard&#242;, ed ecco che la superficie del suolo era asciutta.</p> 
<p><A NAME="an_8:14">8:14</A>&nbsp;E il secondo mese, il ventisettesimo giorno del mese, la terra era asciutta.</p> 
<p><A NAME="an_8:15">8:15</A>&nbsp;E Dio parl&#242; a No&#232;, dicendo:</p> 
<p><A NAME="an_8:16">8:16</A>&nbsp;"Esci dall&#8217;arca tu e la tua moglie, i tuoi figliuoli e le mogli dei tuoi figliuoli con te.</p> 
<p><A NAME="an_8:17">8:17</A>&nbsp;Fa&#8217; uscire con te tutti gli animali che sono teco, d&#8217;ogni carne: uccelli, bestiame, e tutti i rettili che strisciano sulla terra, perch&#233; abbondino sulla terra, e figlino e moltiplichino sulla terra".</p> 
<p><A NAME="an_8:18">8:18</A>&nbsp;E No&#232; usc&#236; con i suoi figliuoli, con la sua moglie, e con le mogli dei suoi figliuoli.</p> 
<p><A NAME="an_8:19">8:19</A>&nbsp;Tutti gli animali, tutti i rettili, tutti gli uccelli, tutto quel che si muove sulla terra, secondo le loro famiglie, uscirono dall&#8217;arca.</p> 
<p><A NAME="an_8:20">8:20</A>&nbsp;E No&#232; edific&#242; un altare all&#8217;Eterno; prese d&#8217;ogni specie d&#8217;animali puri e d&#8217;ogni specie d&#8217;uccelli puri, e offr&#236; olocausti sull&#8217;altare.</p> 
<p><A NAME="an_8:21">8:21</A>&nbsp;E l&#8217;Eterno sent&#236; un odor soave; e l&#8217;Eterno disse in cuor suo: "Io non maledir&#242; pi&#249; la terra a cagione dell&#8217;uomo, poich&#233; i disegni del cuor dell&#8217;uomo sono malvagi fin dalla sua fanciullezza; e non colpir&#242; pi&#249; ogni cosa vivente, come ho fatto.</p> 
<p><A NAME="an_8:22">8:22</A>&nbsp;Finch&#233; la terra durer&#224;, sementa e raccolta, freddo e caldo, estate e inverno, giorno e notte, non cesseranno mai".</p> 
<p><A NAME="an_9:1">9:1</A>&nbsp;E Dio benedisse No&#232; e i suoi figliuoli, e disse loro: "Crescete, moltiplicate, e riempite la terra.</p> 
<p><A NAME="an_9:2">9:2</A>&nbsp;E avranno timore e spavento di voi tutti gli animali della terra e tutti gli uccelli del cielo. Essi son dati in poter vostro con tutto ci&#242; che striscia sulla terra e con tutti i pesci del mare.</p> 
<p><A NAME="an_9:3">9:3</A>&nbsp;Tutto ci&#242; che si muove ed ha vita vi servir&#224; di cibo; io vi do tutto questo, come l&#8217;erba verde;</p> 
<p><A NAME="an_9:4">9:4</A>&nbsp;ma non mangerete carne con la vita sua, cio&#232; col suo sangue.</p> 
<p><A NAME="an_9:5">9:5</A>&nbsp;E, certo, io chieder&#242; conto del vostro sangue, del sangue delle vostre vite; ne chieder&#242; conto ad ogni animale; e chieder&#242; conto della vita dell&#8217;uomo alla mano dell&#8217;uomo, alla mano d&#8217;ogni suo fratello.</p> 
<p><A NAME="an_9:6">9:6</A>&nbsp;Il sangue di chiunque sparger&#224; il sangue dell&#8217;uomo sar&#224; sparso dall&#8217;uomo, perch&#233; Dio ha fatto l&#8217;uomo a immagine sua.</p> 
<p><A NAME="an_9:7">9:7</A>&nbsp;Voi dunque crescete e moltiplicate; spandetevi sulla terra, e moltiplicate in essa".</p> 
<p><A NAME="an_9:8">9:8</A>&nbsp;Poi Dio parl&#242; a No&#232; e ai suoi figliuoli con lui, dicendo:</p> 
<p><A NAME="an_9:9">9:9</A>&nbsp;"Quanto a me, ecco, stabilisco il mio patto con voi e con la vostra progenie dopo voi,</p> 
<p><A NAME="an_9:10">9:10</A>&nbsp;e con tutti gli esseri viventi che sono con voi: uccelli, bestiame, e tutti gli animali della terra con voi; da tutti quelli che sono usciti dall&#8217;arca, a tutti quanti gli animali della terra.</p> 
<p><A NAME="an_9:11">9:11</A>&nbsp;Io stabilisco il mio patto con voi, e nessuna carne sar&#224; pi&#249; sterminata dalle acque del diluvio, e non ci sar&#224; pi&#249; diluvio per distruggere la terra".</p> 
<p><A NAME="an_9:12">9:12</A>&nbsp;E Dio disse: "Ecco il segno del patto che io fo tra me e voi e tutti gli esseri viventi che sono con voi, per tutte le generazioni a venire.</p> 
<p><A NAME="an_9:13">9:13</A>&nbsp;Io pongo il mio arco nella nuvola, e servir&#224; di segno del patto fra me e la terra.</p> 
<p><A NAME="an_9:14">9:14</A>&nbsp;E avverr&#224; che quando avr&#242; raccolto delle nuvole al disopra della terra, l&#8217;arco apparir&#224; nelle nuvole,</p> 
<p><A NAME="an_9:15">9:15</A>&nbsp;e io mi ricorder&#242; del mio patto fra me e voi e ogni essere vivente d&#8217;ogni carne, e le acque non diventeranno pi&#249; un diluvio per distruggere ogni carne.</p> 
<p><A NAME="an_9:16">9:16</A>&nbsp;L&#8217;arco dunque sar&#224; nelle nuvole, e io lo guarder&#242; per ricordarmi del patto perpetuo fra Dio e ogni essere vivente, di qualunque carne che &#232; sulla terra".</p> 
<p><A NAME="an_9:17">9:17</A>&nbsp;E Dio disse a No&#232;: "Questo &#232; il segno del patto che io ho stabilito fra me e ogni carne che &#232; sulla terra".</p> 
<p><A NAME="an_9:18">9:18</A>&nbsp;E i figliuoli di No&#232; che uscirono dall&#8217;arca furono Sem, Cam e Jafet; e Cam &#232; il padre di Canaan.</p> 
<p><A NAME="an_9:19">9:19</A>&nbsp;Questi sono i tre figliuoli di No&#232;; e da loro fu popolata tutta la terra.</p> 
<p><A NAME="an_9:20">9:20</A>&nbsp;Or No&#232;, ch&#8217;era agricoltore, cominci&#242; a piantar la vigna;</p> 
<p><A NAME="an_9:21">9:21</A>&nbsp;e bevve del vino e s&#8217;inebri&#242; e si scoperse in mezzo alla sua tenda.</p> 
<p><A NAME="an_9:22">9:22</A>&nbsp;E Cam, padre di Canaan, vide la nudit&#224; del padre suo, e and&#242; a dirlo fuori, ai suoi fratelli.</p> 
<p><A NAME="an_9:23">9:23</A>&nbsp;Ma Sem e Jafet presero il suo mantello, se lo misero assieme sulle spalle, e camminando all&#8217;indietro, coprirono la nudit&#224; del loro padre; e siccome aveano la faccia v&#242;lta alla parte opposta, non videro la nudit&#224; del loro padre.</p> 
<p><A NAME="an_9:24">9:24</A>&nbsp;E quando No&#232; si svegli&#242; dalla sua ebbrezza, seppe quello che gli avea fatto il suo figliuolo minore; e disse:</p> 
<p><A NAME="an_9:25">9:25</A>&nbsp;"Maledetto sia Canaan! Sia servo dei servi de&#8217; suoi fratelli!"</p> 
<p><A NAME="an_9:26">9:26</A>&nbsp;E disse ancora: "Benedetto sia l&#8217;Eterno, l&#8217;Iddio di Sem, e sia Canaan suo servo!</p> 
<p><A NAME="an_9:27">9:27</A>&nbsp;Iddio estenda Jafet, ed abiti egli nelle tende di Sem, e sia Canaan suo servo!"</p> 
<p><A NAME="an_9:28">9:28</A>&nbsp;E No&#232; visse, dopo il diluvio, trecentocinquanta anni.</p> 
<p><A NAME="an_9:29">9:29</A>&nbsp;E tutto il tempo che No&#232; visse fu novecento cinquanta anni; poi mor&#236;.</p> 
<p><A NAME="an_10:1">10:1</A>&nbsp;Questa &#232; la posterit&#224; dei figliuoli di No&#232;: Sem, Cam e Jafet; e a loro nacquero de&#8217; figliuoli, dopo il diluvio.</p> 
<p><A NAME="an_10:2">10:2</A>&nbsp;I figliuoli di Jafet furono Gomer, Magog, Madai, Javan, Tubal, Mescec e Tiras.</p> 
<p><A NAME="an_10:3">10:3</A>&nbsp;I figliuoli di Gomer: Ashkenaz, Rifat e Togarma.</p> 
<p><A NAME="an_10:4">10:4</A>&nbsp;I figliuoli di Javan: Elisha, Tarsis, Kittim e Dodanim.</p> 
<p><A NAME="an_10:5">10:5</A>&nbsp;Da essi vennero i popoli sparsi nelle isole delle nazioni, nei loro diversi paesi, ciascuno secondo la propria lingua, secondo le loro famiglie, nelle loro nazioni.</p> 
<p><A NAME="an_10:6">10:6</A>&nbsp;I figliuoli di Cam furono Cush, Mitsraim, Put e Canaan.</p> 
<p><A NAME="an_10:7">10:7</A>&nbsp;I figliuoli di Cush: Seba, Havila, Sabta, Raama e Sabteca; e i figliuoli di Raama: Sceba e Dedan.</p> 
<p><A NAME="an_10:8">10:8</A>&nbsp;E Cush gener&#242; Nimrod, che cominci&#242; a esser potente sulla terra.</p> 
<p><A NAME="an_10:9">10:9</A>&nbsp;Egli fu un potente cacciatore nei cospetto dell&#8217;Eterno; perci&#242; si dice: "Come Nimrod, potente cacciatore nel cospetto dell&#8217;Eterno".</p> 
<p><A NAME="an_10:10">10:10</A>&nbsp;E il principio del suo regno fu Babel, Erec, Accad e Calne nel paese di Scinear.</p> 
<p><A NAME="an_10:11">10:11</A>&nbsp;Da quel paese and&#242; in Assiria ed edific&#242; Ninive, Rehoboth-Ir e Calah;</p> 
<p><A NAME="an_10:12">10:12</A>&nbsp;e, fra Ninive e Calah, Resen, la gran citt&#224;.</p> 
<p><A NAME="an_10:13">10:13</A>&nbsp;Mitsraim gener&#242; i Ludim, gli Anamim, i Lehabim, i Naftuhim,</p> 
<p><A NAME="an_10:14">10:14</A>&nbsp;i Pathrusim, i Casluhim (donde uscirono i Filistei) e i Caftorim.</p> 
<p><A NAME="an_10:15">10:15</A>&nbsp;Canaan gener&#242; Sidon, suo primogenito, e Heth,</p> 
<p><A NAME="an_10:16">10:16</A>&nbsp;e i Gebusei, gli Amorei, i Ghirgasei,</p> 
<p><A NAME="an_10:17">10:17</A>&nbsp;gli Hivvei, gli Archei, i Sinei,</p> 
<p><A NAME="an_10:18">10:18</A>&nbsp;gli Arvadei, i Tsemarei e gli Hamattei. Poi le famiglie dei Cananei si sparsero.</p> 
<p><A NAME="an_10:19">10:19</A>&nbsp;E i confini dei Cananei andarono da Sidon, in direzione di Gherar, fino a Gaza; e in direzione di Sodoma, Gomorra, Adma e Tseboim, fino a Lesha.</p> 
<p><A NAME="an_10:20">10:20</A>&nbsp;Questi sono i figliuoli di Cam, secondo le loro famiglie, secondo le loro lingue, nei loro paesi, nelle loro nazioni.</p> 
<p><A NAME="an_10:21">10:21</A>&nbsp;Anche a Sem, padre di tutti i figliuoli di Eber e fratello maggiore di Jafet, nacquero de&#8217; figliuoli.</p> 
<p><A NAME="an_10:22">10:22</A>&nbsp;I figliuoli di Sem furono Elam, Assur, Arpacshad, Lud e Aram.</p> 
<p><A NAME="an_10:23">10:23</A>&nbsp;I figliuoli di Aram: Uz, Hul, Gheter e Mash.</p> 
<p><A NAME="an_10:24">10:24</A>&nbsp;E Arpacshad gener&#242; Scelah, e Scelah gener&#242; Eber.</p> 
<p><A NAME="an_10:25">10:25</A>&nbsp;E ad Eber nacquero due figliuoli; il nome dell&#8217;uno fu Peleg, perch&#233; ai suoi giorni la terra fu spartita; e il nome del suo fratello fu Jokthan.</p> 
<p><A NAME="an_10:26">10:26</A>&nbsp;E Jokthan gener&#242; Almodad, Scelef, Hatsarmaveth,</p> 
<p><A NAME="an_10:27">10:27</A>&nbsp;Jerah, Hadoram, Uzal,</p> 
<p><A NAME="an_10:28">10:28</A>&nbsp;Diklah, Obal, Abimael, Sceba,</p> 
<p><A NAME="an_10:29">10:29</A>&nbsp;Ofir, Havila e Jobab. Tutti questi furono figliuoli di Jokthan.</p> 
<p><A NAME="an_10:30">10:30</A>&nbsp;E la loro dimora fu la montagna orientale, da Mesha, fin verso Sefar.</p> 
<p><A NAME="an_10:31">10:31</A>&nbsp;Questi sono i figliuoli di Sem, secondo le loro famiglie, secondo le loro lingue, nei loro paesi, secondo le loro nazioni.</p> 
<p><A NAME="an_10:32">10:32</A>&nbsp;Queste sono le famiglie dei figliuoli di No&#232; secondo le loro generazioni, nelle loro nazioni; e da essi uscirono le nazioni che si sparsero per la terra dopo il diluvio.</p> 
<p><A NAME="an_11:1">11:1</A>&nbsp;Or tutta la terra parlava la stessa lingua e usava le stesse parole.</p> 
<p><A NAME="an_11:2">11:2</A>&nbsp;E avvenne che, essendo partiti verso l&#8217;Oriente, gli uomini trovarono una pianura nel paese di Scinear, e quivi si stanziarono.</p> 
<p><A NAME="an_11:3">11:3</A>&nbsp;E dissero l&#8217;uno all&#8217;altro: "Ors&#249;, facciamo dei mattoni e cociamoli col fuoco!" E si valsero di mattoni invece di pietre, e di bitume invece di calcina.</p> 
<p><A NAME="an_11:4">11:4</A>&nbsp;E dissero: "Ors&#249;, edifichiamoci una citt&#224; ed una torre di cui la cima giunga fino al cielo, e acquistiamoci fama, onde non siamo dispersi sulla faccia di tutta la terra".</p> 
<p><A NAME="an_11:5">11:5</A>&nbsp;E l&#8217;Eterno discese per vedere la citt&#224; e la torre che i figliuoli degli uomini edificavano.</p> 
<p><A NAME="an_11:6">11:6</A>&nbsp;E l&#8217;Eterno disse: "Ecco, essi sono un solo popolo e hanno tutti il medesimo linguaggio; e questo &#232; il principio del loro lavoro; ora nulla li impedir&#224; di condurre a termine ci&#242; che disegnano di fare.</p> 
<p><A NAME="an_11:7">11:7</A>&nbsp;Ors&#249;, scendiamo e confondiamo quivi il loro linguaggio, sicch&#233; l&#8217;uno non capisca il parlare dell&#8217;altro!"</p> 
<p><A NAME="an_11:8">11:8</A>&nbsp;Cos&#236; l&#8217;Eterno li disperse di la sulla faccia di tutta la terra, ed essi cessarono di edificare la citt&#224;.</p> 
<p><A NAME="an_11:9">11:9</A>&nbsp;Perci&#242; a questa fu dato il nome di Babel perch&#233; l&#8217;Eterno confuse quivi il linguaggio di tutta la terra, e di la l&#8217;Eterno li disperse sulla faccia di tutta la terra.</p> 
<p><A NAME="an_11:10">11:10</A>&nbsp;Questa &#232; la posterit&#224; di Sem. Sem, all&#8217;et&#224; di cent&#8217;anni, gener&#242; Arpacshad, due anni dopo il diluvio.</p> 
<p><A NAME="an_11:11">11:11</A>&nbsp;E Sem, dopo ch&#8217;ebbe generato Arpacshad, visse cinquecento anni e gener&#242; figliuoli e figliuole.</p> 
<p><A NAME="an_11:12">11:12</A>&nbsp;Arpacshad visse trentacinque anni e gener&#242; Scelah; e Arpacshad, dopo aver generato Scelah,</p> 
<p><A NAME="an_11:13">11:13</A>&nbsp;visse quattrocento anni e gener&#242; figliuoli e figliuole.</p> 
<p><A NAME="an_11:14">11:14</A>&nbsp;Scelah visse trent&#8217;anni e gener&#242; Eber;</p> 
<p><A NAME="an_11:15">11:15</A>&nbsp;e Scelah, dopo aver generato Eber, visse quattrocentotre anni e gener&#242; figliuoli e figliuole.</p> 
<p><A NAME="an_11:16">11:16</A>&nbsp;Eber visse trentaquattro anni e gener&#242; Peleg;</p> 
<p><A NAME="an_11:17">11:17</A>&nbsp;ed Eber, dopo aver generato Peleg, visse quattrocento trenta anni e gener&#242; figliuoli e figliuole.</p> 
<p><A NAME="an_11:18">11:18</A>&nbsp;Peleg visse trent&#8217;anni e gener&#242; Reu;</p> 
<p><A NAME="an_11:19">11:19</A>&nbsp;e Peleg, dopo aver generato Reu, visse duecentonove anni e gener&#242; figliuoli e figliuole.</p> 
<p><A NAME="an_11:20">11:20</A>&nbsp;Reu visse trentadue anni e gener&#242; Serug;</p> 
<p><A NAME="an_11:21">11:21</A>&nbsp;e Reu, dopo aver generato Serug, visse duecentosette anni e gener&#242; figliuoli e figliuole.</p> 
<p><A NAME="an_11:22">11:22</A>&nbsp;Serug visse trent&#8217;anni e gener&#242; Nahor;</p> 
<p><A NAME="an_11:23">11:23</A>&nbsp;e Serug, dopo aver generato Nahor, visse duecento anni e gener&#242; figliuoli e figliuole.</p> 
<p><A NAME="an_11:24">11:24</A>&nbsp;Nahor visse ventinove anni e gener&#242; Terah;</p> 
<p><A NAME="an_11:25">11:25</A>&nbsp;e Nahor, dopo aver generato Terah, visse centodiciannove anni e gener&#242; figliuoli e figliuole.</p> 
<p><A NAME="an_11:26">11:26</A>&nbsp;Terah visse settant&#8217;anni e gener&#242; Abramo, Nahor e Haran.</p> 
<p><A NAME="an_11:27">11:27</A>&nbsp;E questa &#232; la posterit&#224; di Terah. Terah gener&#242; Abramo, Nahor e Haran; e Haran gener&#242; Lot.</p> 
<p><A NAME="an_11:28">11:28</A>&nbsp;Haran mor&#236; in presenza di Terah suo padre, nel suo paese nativo, in Ur de&#8217; Caldei.</p> 
<p><A NAME="an_11:29">11:29</A>&nbsp;E Abramo e Nahor si presero delle mogli; il nome della moglie d&#8217;Abramo era Sarai; e il nome della moglie di Nahor, Milca, ch&#8217;era figliuola di Haran, padre di Milca e padre di Isca.</p> 
<p><A NAME="an_11:30">11:30</A>&nbsp;E Sarai era sterile; non aveva figliuoli.</p> 
<p><A NAME="an_11:31">11:31</A>&nbsp;E Terah prese Abramo, suo figliuolo, e Lot, figliuolo di Haran, cio&#232; figliuolo del suo figliuolo, e Sarai sua nuora, moglie d&#8217;Abramo suo figliuolo, e uscirono insieme da Ur de&#8217; Caldei per andare nel paese di Canaan; e, giunti a Charan, dimorarono quivi.</p> 
<p><A NAME="an_11:32">11:32</A>&nbsp;E il tempo che Terah visse fu duecentocinque anni; poi Terah mor&#236; in Charan.</p> 
<p><A NAME="an_12:1">12:1</A>&nbsp;Or l&#8217;Eterno disse ad Abramo: "Vattene dal tuo paese e dal tuo parentado e dalla casa di tuo padre, nel paese che io ti mostrer&#242;;</p> 
<p><A NAME="an_12:2">12:2</A>&nbsp;e io far&#242; di te una grande nazione e ti benedir&#242; e render&#242; grande il tuo nome e tu sarai fonte di benedizione;</p> 
<p><A NAME="an_12:3">12:3</A>&nbsp;e benedir&#242; quelli che ti benediranno e maledir&#242; chi ti maledir&#224; e in te saranno benedette tutte le famiglie della terra".</p> 
<p><A NAME="an_12:4">12:4</A>&nbsp;E Abramo se ne and&#242;, come l&#8217;Eterno gli avea detto, e Lot and&#242; con lui. Abramo aveva settantacinque anni quando part&#236; da Charan.</p> 
<p><A NAME="an_12:5">12:5</A>&nbsp;E Abramo prese Sarai sua moglie e Lot, figliuolo del suo fratello, e tutti i beni che possedevano e le persone che aveano acquistate in Charan, e partirono per andarsene nel paese di Canaan; e giunsero nel paese di Canaan.</p> 
<p><A NAME="an_12:6">12:6</A>&nbsp;E Abramo travers&#242; il paese fino al luogo di Sichem, fino alla quercia di Moreh. Or in quel tempo i Cananei erano nel paese.</p> 
<p><A NAME="an_12:7">12:7</A>&nbsp;E l&#8217;Eterno apparve ad Abramo e disse: "Io dar&#242; questo paese alla tua progenie". Ed egli edific&#242; quivi un altare all&#8217;Eterno che gli era apparso.</p> 
<p><A NAME="an_12:8">12:8</A>&nbsp;E di l&#224; si trasport&#242; verso la montagna a oriente di Bethel, e piant&#242; le sue tende, avendo Bethel a occidente e Ai ad oriente; e quivi edific&#242; un altare all&#8217;Eterno e invoc&#242; il nome dell&#8217;Eterno.</p> 
<p><A NAME="an_12:9">12:9</A>&nbsp;Poi Abramo si part&#236;, proseguendo da un accampamento all&#8217;altro, verso mezzogiorno.</p> 
<p><A NAME="an_12:10">12:10</A>&nbsp;Or venne nel paese una carestia; e Abramo scese in Egitto per soggiornarvi, perch&#233; la fame era grave nel paese.</p> 
<p><A NAME="an_12:11">12:11</A>&nbsp;E come stava per entrare in Egitto, disse a Sarai sua moglie: "Ecco, io so che tu sei una donna di bell&#8217;aspetto;</p> 
<p><A NAME="an_12:12">12:12</A>&nbsp;e avverr&#224; che quando gli Egiziani t&#8217;avranno veduta, diranno: Ella &#232; sua moglie; e uccideranno me, ma a te lasceranno la vita.</p> 
<p><A NAME="an_12:13">12:13</A>&nbsp;Deh, di&#8217; che sei mia sorella, perch&#233; io sia trattato bene a motivo di te, e la vita mi sia conservata per amor tuo".</p> 
<p><A NAME="an_12:14">12:14</A>&nbsp;E avvenne che quando Abramo fu giunto in Egitto, gli Egiziani osservarono che la donna era molto bella.</p> 
<p><A NAME="an_12:15">12:15</A>&nbsp;E i principi di Faraone la videro e la lodarono dinanzi a Faraone; e la donna fu menata in casa di Faraone.</p> 
<p><A NAME="an_12:16">12:16</A>&nbsp;Ed egli fece del bene ad Abramo per amor di lei; ed Abramo ebbe pecore e buoi e asini e servi e serve e asine e cammelli.</p> 
<p><A NAME="an_12:17">12:17</A>&nbsp;Ma l&#8217;Eterno colp&#236; Faraone e la sua casa con grandi piaghe, a motivo di Sarai, moglie d&#8217;Abramo.</p> 
<p><A NAME="an_12:18">12:18</A>&nbsp;Allora Faraone chiam&#242; Abramo e disse: "Che m&#8217;hai tu fatto? perch&#233; non m&#8217;hai detto ch&#8217;era tua moglie? perch&#233; hai detto:</p> 
<p><A NAME="an_12:19">12:19</A>&nbsp;E&#8217; mia sorella? ond&#8217;io me la son presa per moglie. Or dunque eccoti la tua moglie; prenditela e vattene!"</p> 
<p><A NAME="an_12:20">12:20</A>&nbsp;E Faraone diede alla sua gente ordini relativi ad Abramo, ed essi fecero partire lui, sua moglie, e tutto quello ch&#8217;ei possedeva.</p> 
<p><A NAME="an_13:1">13:1</A>&nbsp;Abramo dunque risal&#236; dall&#8217;Egitto con sua moglie, con tutto quel che possedeva e con Lot, andando verso il mezzogiorno di Canaan.</p> 
<p><A NAME="an_13:2">13:2</A>&nbsp;Abramo era molto ricco di bestiame, d&#8217;argento e d&#8217;oro.</p> 
<p><A NAME="an_13:3">13:3</A>&nbsp;E continu&#242; il suo viaggio dal mezzogiorno fino a Bethel, al luogo ove da principio era stata la sua tenda, fra Bethel ed Ai,</p> 
<p><A NAME="an_13:4">13:4</A>&nbsp;al luogo dov&#8217;era l&#8217;altare ch&#8217;egli avea fatto da prima; e quivi Abramo invoc&#242; il nome dell&#8217;Eterno.</p> 
<p><A NAME="an_13:5">13:5</A>&nbsp;Or Lot, che viaggiava con Abramo, aveva anch&#8217;egli pecore, buoi e tende.</p> 
<p><A NAME="an_13:6">13:6</A>&nbsp;E il paese non era sufficiente perch&#8217;essi potessero abitarvi assieme; poich&#233; le loro facolt&#224; erano grandi ed essi non potevano stare assieme.</p> 
<p><A NAME="an_13:7">13:7</A>&nbsp;E nacque una contesa fra i pastori del bestiame d&#8217;Abramo e i pastori del bestiame di Lot. I Cananei e i Ferezei abitavano a quel tempo nel paese.</p> 
<p><A NAME="an_13:8">13:8</A>&nbsp;E Abramo disse a Lot: "Deh, non ci sia contesa fra me e te, n&#233; fra i miei pastori e i tuoi pastori, poich&#233; siam fratelli!</p> 
<p><A NAME="an_13:9">13:9</A>&nbsp;Tutto il paese non sta esso davanti a te? Deh, separati da me! Se tu vai a sinistra, io andr&#242; a destra; e se tu vai a destra, io andr&#242; a sinistra".</p> 
<p><A NAME="an_13:10">13:10</A>&nbsp;E Lot alz&#242; gli occhi e vide l&#8217;intera pianura del Giordano. Prima che l&#8217;Eterno avesse distrutto Sodoma e Gomorra, essa era tutta quanta irrigata fino a Tsoar, come il giardino dell&#8217;Eterno, come il paese d&#8217;Egitto.</p> 
<p><A NAME="an_13:11">13:11</A>&nbsp;E Lot si scelse tutta la pianura del Giordano, e part&#236; andando verso oriente. Cos&#236; si separarono l&#8217;uno dall&#8217;altro.</p> 
<p><A NAME="an_13:12">13:12</A>&nbsp;Abramo dimor&#242; nel paese di Canaan, e Lot abit&#242; nelle citt&#224; della pianura e and&#242; piantando le sue tende fino a Sodoma.</p> 
<p><A NAME="an_13:13">13:13</A>&nbsp;Ora la gente di Sodoma era scellerata e oltremodo peccatrice contro l&#8217;Eterno.</p> 
<p><A NAME="an_13:14">13:14</A>&nbsp;E l&#8217;Eterno disse ad Abramo, dopo che Lot si fu separato da lui: "Alza ora gli occhi tuoi e mira, dal luogo dove sei, a settentrione, a mezzogiorno, a oriente, a occidente.</p> 
<p><A NAME="an_13:15">13:15</A>&nbsp;Tutto il paese che vedi, lo dar&#242; a te e alla tua progenie, in perpetuo.</p> 
<p><A NAME="an_13:16">13:16</A>&nbsp;E far&#242; si che la tua progenie sar&#224; come la polvere della terra; in guisa che, se alcuno pu&#242; contare la polvere della terra, anche la tua progenie si potr&#224; contare.</p> 
<p><A NAME="an_13:17">13:17</A>&nbsp;L&#232;vati, percorri il paese quant&#8217;&#232; lungo e quant&#8217;&#232; largo, poich&#233; io te lo dar&#242;".</p> 
<p><A NAME="an_13:18">13:18</A>&nbsp;Allora Abramo lev&#242; le sue tende, e venne ad abitare alle querce di Mamre, che sono a Hebron; e quivi edific&#242; un altare all&#8217;Eterno.</p> 
<p><A NAME="an_14:1">14:1</A>&nbsp;Or avvenne, al tempo di Amrafel re di Scinear, d&#8217;Arioc re di Ellasar, di Kedorlaomer re di Elam, e di Tideal re dei Goim,</p> 
<p><A NAME="an_14:2">14:2</A>&nbsp;ch&#8217;essi mossero guerra a Bera re di Sodoma, a Birsha re di Gomorra, a Scinear re di Adma, a Scemeber re di Tseboim e al re di Bela, che &#232; Tsoar.</p> 
<p><A NAME="an_14:3">14:3</A>&nbsp;Tutti questi ultimi si radunarono nella valle di Siddim, ch&#8217;&#232; il Mar salato.</p> 
<p><A NAME="an_14:4">14:4</A>&nbsp;Per dodici anni erano stati soggetti a Kedorlaomer, e al tredicesimo anno si erano ribellati.</p> 
<p><A NAME="an_14:5">14:5</A>&nbsp;E nell&#8217;anno quattordicesimo, Kedorlaomer e i re ch&#8217;erano con lui vennero e sbaragliarono i Refei ad Ashteroth-Karnaim, gli Zuzei a Ham, gli Emei nella pianura di Kiriathaim</p> 
<p><A NAME="an_14:6">14:6</A>&nbsp;e gli Horei nella loro montagna di Seir fino a El-Paran, che &#232; presso al deserto.</p> 
<p><A NAME="an_14:7">14:7</A>&nbsp;Poi tornarono indietro e vennero a En-Mishpat, che &#232; Kades, e sbaragliarono gli Amalekiti su tutto il loro territorio, e cos&#236; pure gli Amorei che abitavano ad Hatsatson-Tamar.</p> 
<p><A NAME="an_14:8">14:8</A>&nbsp;Allora il re di Sodoma, il re di Gomorra, il re di Adma, il re di Tseboim e il re di Bela, che &#232; Tsoar, uscirono e si schierarono in battaglia contro quelli, nella valle di Siddim:</p> 
<p><A NAME="an_14:9">14:9</A>&nbsp;contro Kedorlaomer re di Elam, Tideal re dei Goim, Amrafel re di Scinear e Arioc re di Ellasar: quattro re contro cinque.</p> 
<p><A NAME="an_14:10">14:10</A>&nbsp;Or la valle di Siddim era piena di pozzi di bitume; e i re di Sodoma e di Gomorra si dettero alla fuga e vi caddero dentro; quelli che scamparono fuggirono al monte.</p> 
<p><A NAME="an_14:11">14:11</A>&nbsp;E i vincitori presero tutte le ricchezze di Sodoma e di Gomorra, e tutti i loro viveri, e se ne andarono.</p> 
<p><A NAME="an_14:12">14:12</A>&nbsp;Presero anche Lot, figliuolo del fratello di Abramo, con la sua roba; e se ne andarono. Lot abitava in Sodoma.</p> 
<p><A NAME="an_14:13">14:13</A>&nbsp;E uno degli scampati venne a dirlo ad Abramo, l&#8217;Ebreo, che abitava alle querce di Mamre l&#8217;Amoreo, fratello di Eshcol e fratello di Aner, i quali aveano fatto alleanza con Abramo.</p> 
<p><A NAME="an_14:14">14:14</A>&nbsp;E Abramo, com&#8217;ebbe udito che il suo fratello era stato fatto prigioniero, arm&#242; trecentodiciotto de&#8217; suoi pi&#249; fidati servitori, nati in casa sua, ed insegu&#236; i re fino a Dan.</p> 
<p><A NAME="an_14:15">14:15</A>&nbsp;E, divisa la sua schiera per assalirli di notte, egli coi suoi servi li sconfisse e l&#8217;insegu&#236; fino a Hobah, che &#232; a sinistra di Damasco.</p> 
<p><A NAME="an_14:16">14:16</A>&nbsp;E ricuper&#242; tutta la roba, e rimen&#242; pure Lot suo fratello, la sua roba, e anche le donne e il popolo.</p> 
<p><A NAME="an_14:17">14:17</A>&nbsp;E com&#8217;egli se ne tornava dalla sconfitta di Kedorlaomer e dei re ch&#8217;eran con lui, il re di Sodoma gli and&#242; incontro nella valle di Shaveh, che &#232; la Valle del re.</p> 
<p><A NAME="an_14:18">14:18</A>&nbsp;E Melchisedec, re di Salem, fece portar del pane e del vino. Egli era sacerdote dell&#8217;Iddio altissimo.</p> 
<p><A NAME="an_14:19">14:19</A>&nbsp;Ed egli benedisse Abramo, dicendo: "Benedetto sia Abramo dall&#8217;Iddio altissimo, padrone de&#8217; cieli e della terra!</p> 
<p><A NAME="an_14:20">14:20</A>&nbsp;E benedetto sia l&#8217;Iddio altissimo, che t&#8217;ha dato in mano i tuoi nemici!" E Abramo gli diede la decima d&#8217;ogni cosa.</p> 
<p><A NAME="an_14:21">14:21</A>&nbsp;E il re di Sodoma disse ad Abramo: "Dammi le persone, e prendi per te la roba".</p> 
<p><A NAME="an_14:22">14:22</A>&nbsp;Ma Abramo rispose al re di Sodoma: "Ho alzato la mia mano all&#8217;Eterno, l&#8217;Iddio altissimo, padrone dei cieli e della terra,</p> 
<p><A NAME="an_14:23">14:23</A>&nbsp;giurando che non prenderei neppure un filo, n&#233; un laccio di sandalo, di tutto ci&#242; che t&#8217;appartiene; perch&#233; tu non abbia a dire: Io ho arricchito Abramo.</p> 
<p><A NAME="an_14:24">14:24</A>&nbsp;Nulla per me! tranne quello che hanno mangiato i giovani, e la parte che spetta agli uomini che son venuti meco: Aner, Eshcol e Mamre; essi prendano la loro parte".</p> 
<p><A NAME="an_15:1">15:1</A>&nbsp;Dopo queste cose, la parola dell&#8217;Eterno fu rivolta in visione ad Abramo, dicendo: "Non temere, o Abramo, io sono il tuo scudo, e la tua ricompensa sar&#224; grandissima".</p> 
<p><A NAME="an_15:2">15:2</A>&nbsp;E Abramo disse: "Signore, Eterno, che mi darai tu? poich&#233; io me ne vo senza figliuoli, e chi posseder&#224; la mia casa &#232; Eliezer di Damasco".</p> 
<p><A NAME="an_15:3">15:3</A>&nbsp;E Abramo soggiunse: "Tu non m&#8217;hai dato progenie; ed ecco, uno schiavo nato in casa mia sar&#224; mio erede".</p> 
<p><A NAME="an_15:4">15:4</A>&nbsp;Allora la parola dell&#8217;Eterno gli fu rivolta, dicendo: "Questi non sar&#224; tuo erede; ma colui che uscir&#224; dalle tue viscere sar&#224; erede tuo".</p> 
<p><A NAME="an_15:5">15:5</A>&nbsp;E lo men&#242; fuori, e gli disse: "Mira il cielo, e conta le stelle, se le puoi contare". E gli disse: "Cos&#236; sar&#224; la tua progenie".</p> 
<p><A NAME="an_15:6">15:6</A>&nbsp;Ed egli credette all&#8217;Eterno, che gli cont&#242; questo come giustizia.</p> 
<p><A NAME="an_15:7">15:7</A>&nbsp;E l&#8217;Eterno gli disse: "Io sono l&#8217;Eterno che t&#8217;ho fatto uscire da Ur de&#8217; Caldei per darti questo paese, perch&#233; tu lo possegga".</p> 
<p><A NAME="an_15:8">15:8</A>&nbsp;E Abramo chiese: "Signore, Eterno, da che posso io conoscere che lo posseder&#242;?"</p> 
<p><A NAME="an_15:9">15:9</A>&nbsp;E l&#8217;Eterno gli rispose: "Pigliami una giovenca di tre anni, una capra di tre anni, un montone di tre anni, una tortora e un piccione".</p> 
<p><A NAME="an_15:10">15:10</A>&nbsp;Ed egli prese tutti questi animali, li divise per mezzo, e pose ciascuna met&#224; dirimpetto all&#8217;altra; ma non divise gli uccelli.</p> 
<p><A NAME="an_15:11">15:11</A>&nbsp;Or degli uccelli rapaci calarono sulle bestie morte, ma Abramo li scacci&#242;.</p> 
<p><A NAME="an_15:12">15:12</A>&nbsp;E, sul tramontare del sole, un profondo sonno cadde sopra Abramo; ed ecco, uno spavento, una oscurit&#224; profonda, cadde su lui.</p> 
<p><A NAME="an_15:13">15:13</A>&nbsp;E l&#8217;Eterno disse ad Abramo: "Sappi per certo che i tuoi discendenti dimoreranno come stranieri in un paese che non sar&#224; loro, e vi saranno schiavi, e saranno oppressi per quattrocento anni;</p> 
<p><A NAME="an_15:14">15:14</A>&nbsp;ma io giudicher&#242; la gente di cui saranno stati servi; e, dopo questo, se ne partiranno con grandi ricchezze.</p> 
<p><A NAME="an_15:15">15:15</A>&nbsp;E tu te n&#8217;andrai in pace ai tuoi padri, e sarai sepolto dopo una prospera vecchiezza.</p> 
<p><A NAME="an_15:16">15:16</A>&nbsp;E alla quarta generazione essi torneranno qua; perch&#233; l&#8217;iniquit&#224; degli Amorei non e giunta finora al colmo".</p> 
<p><A NAME="an_15:17">15:17</A>&nbsp;Or come il sole si fu coricato e venne la notte scura, ecco una fornace fumante ed una fiamma di fuoco passare in mezzo agli animali divisi.</p> 
<p><A NAME="an_15:18">15:18</A>&nbsp;In quel giorno l&#8217;Eterno fece patto con Abramo, dicendo: "Io do alla tua progenie questo paese, dal fiume d&#8217;Egitto al gran fiume, il fiume Eufrate;</p> 
<p><A NAME="an_15:19">15:19</A>&nbsp;i Kenei, i Kenizei, i Kadmonei,</p> 
<p><A NAME="an_15:20">15:20</A>&nbsp;gli Hittei, i Ferezei, i Refei,</p> 
<p><A NAME="an_15:21">15:21</A>&nbsp;gli Amorei, i Cananei, i Ghirgasei e i Gebusei".</p> 
<p><A NAME="an_16:1">16:1</A>&nbsp;Or Sarai, moglie d&#8217;Abramo, non gli avea dato figliuoli. Essa aveva una serva egiziana per nome Agar.</p> 
<p><A NAME="an_16:2">16:2</A>&nbsp;E Sarai disse ad Abramo: "Ecco, l&#8217;Eterno m&#8217;ha fatta sterile; deh, va&#8217; dalla mia serva; forse avr&#242; progenie da lei". E Abramo dette ascolto alla voce di Sarai.</p> 
<p><A NAME="an_16:3">16:3</A>&nbsp;Sarai dunque, moglie d&#8217;Abramo, dopo che Abramo ebbe dimorato dieci anni nel paese di Canaan, prese la sua serva Agar, l&#8217;Egiziana, e la diede per moglie ad Abramo suo marito.</p> 
<p><A NAME="an_16:4">16:4</A>&nbsp;Ed egli and&#242; da Agar, che rimase incinta; e quando s&#8217;accorse ch&#8217;era incinta, guard&#242; la sua padrona con disprezzo.</p> 
<p><A NAME="an_16:5">16:5</A>&nbsp;E Sarai disse ad Abramo: "L&#8217;ingiuria fatta a me, ricade su te. Io t&#8217;ho dato la mia serva in seno; e da che ella s&#8217;&#232; accorta ch&#8217;era incinta, mi guarda con disprezzo. L&#8217;Eterno sia giudice fra me e te".</p> 
<p><A NAME="an_16:6">16:6</A>&nbsp;E Abramo rispose a Sarai: "Ecco, la tua serva &#232; in tuo potere; fa&#8217; con lei come ti piacer&#224;". Sarai la tratt&#242; duramente, ed ella se ne fugg&#236; da lei.</p> 
<p><A NAME="an_16:7">16:7</A>&nbsp;E l&#8217;angelo dell&#8217;Eterno la trov&#242; presso una sorgente d&#8217;acqua, nel deserto, presso la sorgente ch&#8217;&#232; sulla via di Shur,</p> 
<p><A NAME="an_16:8">16:8</A>&nbsp;e le disse: "Agar, serva di Sarai, donde vieni? e dove vai?" Ed ella rispose: "Me ne fuggo dal cospetto di Sarai mia padrona".</p> 
<p><A NAME="an_16:9">16:9</A>&nbsp;E l&#8217;angelo dell&#8217;Eterno le disse: "Torna alla tua padrona, e umiliati sotto la sua mano".</p> 
<p><A NAME="an_16:10">16:10</A>&nbsp;L&#8217;angelo dell&#8217;Eterno soggiunse: "Io moltiplicher&#242; grandemente la tua progenie, e non la si potr&#224; contare, tanto sar&#224; numerosa".</p> 
<p><A NAME="an_16:11">16:11</A>&nbsp;E l&#8217;angelo dell&#8217;Eterno le disse ancora: "Ecco, tu sei incinta, e partorirai un figliuolo, al quale porrai nome Ismaele, perch&#233; l&#8217;Eterno t&#8217;ha ascoltata nella tua afflizione;</p> 
<p><A NAME="an_16:12">16:12</A>&nbsp;esso sar&#224; tra gli uomini come un asino selvatico; la sua mano sar&#224; contro tutti, e la mano di tutti contro di lui; e abiter&#224; in faccia a tutti i suoi fratelli".</p> 
<p><A NAME="an_16:13">16:13</A>&nbsp;Allora Agar chiam&#242; il nome dell&#8217;Eterno che le avea parlato, Atta-El-Roi, perch&#233; disse: "Ho io, proprio qui, veduto andarsene colui che m&#8217;ha vista?"</p> 
<p><A NAME="an_16:14">16:14</A>&nbsp;Perci&#242; quel pozzo fu chiamato "il pozzo di Lachai-Roi". Ecco, esso &#232; fra Kades e Bered.</p> 
<p><A NAME="an_16:15">16:15</A>&nbsp;E Agar partor&#236; un figliuolo ad Abramo; e Abramo, al figliuolo che Agar gli avea partorito, pose nome Ismaele.</p> 
<p><A NAME="an_16:16">16:16</A>&nbsp;Abramo aveva ottantasei anni quando Agar gli partor&#236; Ismaele.</p> 
<p><A NAME="an_17:1">17:1</A>&nbsp;Quando Abramo fu d&#8217;et&#224; di novantanove anni, l&#8217;Eterno gli apparve e gli disse: "Io sono l&#8217;Iddio onnipotente; cammina alla mia presenza, e sii integro;</p> 
<p><A NAME="an_17:2">17:2</A>&nbsp;e io fermer&#242; il mio patto fra me e te, e ti moltiplicher&#242; grandissimamente".</p> 
<p><A NAME="an_17:3">17:3</A>&nbsp;Allora Abramo si prostr&#242; con la faccia in terra, e Dio gli parl&#242;, dicendo:</p> 
<p><A NAME="an_17:4">17:4</A>&nbsp;"Quanto a me, ecco il patto che fo con te; tu diverrai padre di una moltitudine di nazioni;</p> 
<p><A NAME="an_17:5">17:5</A>&nbsp;e non sarai pi&#249; chiamato Abramo, ma il tuo nome sar&#224; Abrahamo, poich&#233; io ti costituisco padre di una moltitudine di nazioni.</p> 
<p><A NAME="an_17:6">17:6</A>&nbsp;E ti far&#242; moltiplicare grandissimamente, e ti far&#242; divenir nazioni, e da te usciranno dei re.</p> 
<p><A NAME="an_17:7">17:7</A>&nbsp;E fermer&#242; il mio patto fra me e te e i tuoi discendenti dopo di te, di generazione in generazione; sar&#224; un patto perpetuo, per il quale io sar&#242; l&#8217;Iddio tuo e della tua progenie dopo di te.</p> 
<p><A NAME="an_17:8">17:8</A>&nbsp;E a te e alla tua progenie dopo di te dar&#242; il paese dove abiti come straniero: tutto il paese di Canaan, in possesso perpetuo; e sar&#242; loro Dio".</p> 
<p><A NAME="an_17:9">17:9</A>&nbsp;Poi Dio disse ad Abrahamo: "Quanto a te, tu osserverai il mio patto: tu e la tua progenie dopo di te, di generazione in generazione.</p> 
<p><A NAME="an_17:10">17:10</A>&nbsp;Questo &#232; il mio patto che voi osserverete, patto fra me e voi e la tua progenie dopo di te: ogni maschio fra voi sia circonciso.</p> 
<p><A NAME="an_17:11">17:11</A>&nbsp;E sarete circoncisi; e questo sar&#224; un segno del patto fra me e voi.</p> 
<p><A NAME="an_17:12">17:12</A>&nbsp;All&#8217;et&#224; d&#8217;otto giorni, ogni maschio sar&#224; circonciso fra voi, di generazione in generazione: tanto quello nato in casa, quanto quello comprato con danaro da qualsivoglia straniero e che non sia della tua progenie.</p> 
<p><A NAME="an_17:13">17:13</A>&nbsp;Quello nato in casa tua e quello comprato con danaro dovr&#224; esser circonciso; e il mio patto nella vostra carne sar&#224; un patto perpetuo.</p> 
<p><A NAME="an_17:14">17:14</A>&nbsp;E il maschio incirconciso, che non sar&#224; stato circonciso nella sua carne, sar&#224; reciso di fra il su popolo: egli avr&#224; violato il mio patto".</p> 
<p><A NAME="an_17:15">17:15</A>&nbsp;E Dio disse ad Abrahamo: "Quanto a Sarai tua moglie, non la chiamar pi&#249; Sarai; il suo nome sar&#224;, invece Sara.</p> 
<p><A NAME="an_17:16">17:16</A>&nbsp;E io la benedir&#242;, ed anche ti dar&#242; di lei un figliuolo; io la benedir&#242;, ed essa diverr&#224; nazioni; re di popoli usciranno da lei".</p> 
<p><A NAME="an_17:17">17:17</A>&nbsp;Allora Abrahamo si prostr&#242; con la faccia in terra e rise; e disse in cuor suo: "Nascer&#224; egli un figliuolo a un uomo di cent&#8217;anni? e Sara, che ha novant&#8217;anni, partorir&#224; ella?"</p> 
<p><A NAME="an_17:18">17:18</A>&nbsp;E Abrahamo disse a Dio: "Di grazia, viva Ismaele nel tuo cospetto!"</p> 
<p><A NAME="an_17:19">17:19</A>&nbsp;E Dio rispose: "No, ma Sara tua moglie ti partorir&#224; un figliuolo, e tu gli porrai nome Isacco; e io fermer&#242; il mio patto con lui, un patto perpetuo per la sua progenie dopo di lui.</p> 
<p><A NAME="an_17:20">17:20</A>&nbsp;Quanto a Ismaele, io t&#8217;ho esaudito. Ecco, io l&#8217;ho benedetto, e far&#242; che moltiplichi e s&#8217;accresca grandissimamente. Egli generer&#224; dodici principi, e io far&#242; di lui una grande nazione.</p> 
<p><A NAME="an_17:21">17:21</A>&nbsp;Ma fermer&#242; il mio patto con Isacco che Sara ti partorir&#224; in questo tempo, l&#8217;anno venturo".</p> 
<p><A NAME="an_17:22">17:22</A>&nbsp;E quand&#8217;ebbe finito di parlare con lui, Iddio lasci&#242; Abrahamo, levandosi in alto.</p> 
<p><A NAME="an_17:23">17:23</A>&nbsp;E Abrahamo prese Ismaele suo figliuolo e tutti quelli che gli erano nati in casa e tutti quelli che avea comprato col suo danaro, tutti i maschi fra la gente della casa d&#8217;Abrahamo, e li circoncise, in quello stesso giorno come Dio gli avea detto di fare.</p> 
<p><A NAME="an_17:24">17:24</A>&nbsp;Or Abrahamo aveva novantanove anni quando fu circonciso.</p> 
<p><A NAME="an_17:25">17:25</A>&nbsp;E Ismaele suo figliuolo aveva tredici anni quando fu circonciso.</p> 
<p><A NAME="an_17:26">17:26</A>&nbsp;In quel medesimo giorno fu circonciso Abrahamo, e Ismaele suo figliuolo.</p> 
<p><A NAME="an_17:27">17:27</A>&nbsp;E tutti gli uomini della sua casa, tanto quelli nati in casa quanto quelli comprati con danaro dagli stranieri, furono circoncisi con lui.</p> 
<p><A NAME="an_18:1">18:1</A>&nbsp;L&#8217;Eterno apparve ad Abrahamo alle querce di Mamre, mentre questi sedeva all&#8217;ingresso della sua tenda durante il caldo del giorno.</p> 
<p><A NAME="an_18:2">18:2</A>&nbsp;Abrahamo alz&#242; gli occhi, ed ecco che sc&#242;rse tre uomini, i quali stavano dinanzi a lui; e come li ebbe veduti, corse loro incontro dall&#8217;ingresso della tenda, si prostr&#242; fino a terra e disse:</p> 
<p><A NAME="an_18:3">18:3</A>&nbsp;"Deh, Signor mio, se ho trovato grazia davanti a te, non passare senza fermarti dal tuo servo!</p> 
<p><A NAME="an_18:4">18:4</A>&nbsp;Deh, lasciate che si porti un po&#8217; d&#8217;acqua; e lavatevi i piedi; e riposatevi sotto quest&#8217;albero.</p> 
<p><A NAME="an_18:5">18:5</A>&nbsp;lo andr&#242; a prendere un pezzo di pane, e vi fortificherete il cuore; poi, continuerete il vostro cammino; poich&#233; per questo siete passati presso al vostro servo". E quelli dissero: "Fa&#8217; come hai detto".</p> 
<p><A NAME="an_18:6">18:6</A>&nbsp;Allora Abrahamo and&#242; in fretta nella tenda da Sara, e le disse: "Prendi subito tre misure di fior di farina, impastala, e fa&#8217; delle schiacciate".</p> 
<p><A NAME="an_18:7">18:7</A>&nbsp;Poi Abrahamo corse all&#8217;armento, ne tolse un vitello tenero e buono, e lo diede a un servo, il quale s&#8217;affrett&#242; a prepararlo.</p> 
<p><A NAME="an_18:8">18:8</A>&nbsp;E prese del burro, del latte e il vitello ch&#8217;era stato preparato, e li pose davanti a loro; ed egli se ne stette in pi&#232; presso di loro sotto l&#8217;albero. E quelli mangiarono.</p> 
<p><A NAME="an_18:9">18:9</A>&nbsp;Poi essi gli dissero: "Dov&#8217;&#232; Sara tua moglie?" Ed egli rispose: "E&#8217; l&#224; nella tenda".</p> 
<p><A NAME="an_18:10">18:10</A>&nbsp;E l&#8217;altro: "Torner&#242; certamente da te fra un anno; ed ecco, Sara tua moglie avr&#224; un figliuolo". E Sara ascoltava all&#8217;ingresso della tenda, ch&#8217;era dietro a lui.</p> 
<p><A NAME="an_18:11">18:11</A>&nbsp;Or Abrahamo e Sara eran vecchi, bene avanti negli anni, e Sara non aveva pi&#249; i corsi ordinari delle donne.</p> 
<p><A NAME="an_18:12">18:12</A>&nbsp;E Sara rise dentro di s&#233;, dicendo: "Vecchia come sono, avrei io tali piaceri? e anche il mio signore &#232; vecchio!"</p> 
<p><A NAME="an_18:13">18:13</A>&nbsp;E l&#8217;Eterno disse ad Abrahamo: "Perch&#233; mai ha riso Sara, dicendo: Partorirei io per davvero, vecchia come sono?</p> 
<p><A NAME="an_18:14">18:14</A>&nbsp;V&#8217;ha egli cosa che sia troppo difficile per l&#8217;Eterno? Al tempo fissato, fra un anno, torner&#242;, e Sara avr&#224; un figliuolo".</p> 
<p><A NAME="an_18:15">18:15</A>&nbsp;Allora Sara neg&#242;, dicendo: "Non ho riso"; perch&#8217;ebbe paura. Ma egli disse: "Invece, hai riso!"</p> 
<p><A NAME="an_18:16">18:16</A>&nbsp;Poi quegli uomini s&#8217;alzarono e volsero gli sguardi verso Sodoma; e Abrahamo andava con loro per accomiatarli.</p> 
<p><A NAME="an_18:17">18:17</A>&nbsp;E l&#8217;Eterno disse: "Celer&#242; io ad Abrahamo quello che sto per fare,</p> 
<p><A NAME="an_18:18">18:18</A>&nbsp;giacch&#233; Abrahamo deve diventare una nazione grande e potente e in lui saran benedette tutte le nazioni della terra?</p> 
<p><A NAME="an_18:19">18:19</A>&nbsp;Poich&#233; io l&#8217;ho prescelto affinch&#233; ordini ai suoi figliuoli, e dopo di s&#233; alla sua casa, che s&#8217;attengano alla via dell&#8217;Eterno per praticare la giustizia e l&#8217;equit&#224;, onde l&#8217;Eterno ponga ad effetto a pro d&#8217;Abrahamo quello che gli ha promesso".</p> 
<p><A NAME="an_18:20">18:20</A>&nbsp;E l&#8217;Eterno disse: "Siccome il grido che sale da Sodoma e Gomorra &#232; grande e siccome il loro peccato &#232; molto grave,</p> 
<p><A NAME="an_18:21">18:21</A>&nbsp;io scender&#242; e vedr&#242; se hanno interamente agito secondo il grido che n&#8217;&#232; pervenuto a me; e, se cos&#236; non &#232;, lo sapr&#242;".</p> 
<p><A NAME="an_18:22">18:22</A>&nbsp;E quegli uomini, partitisi di l&#224;, s&#8217;avviarono verso Sodoma; ma Abrahamo rimase ancora davanti all&#8217;Eterno.</p> 
<p><A NAME="an_18:23">18:23</A>&nbsp;E Abrahamo s&#8217;accost&#242; e disse: "Farai tu perire il giusto insieme con l&#8217;empio?</p> 
<p><A NAME="an_18:24">18:24</A>&nbsp;Forse ci son cinquanta giusti nella citt&#224;; farai tu perire anche quelli? o non perdonerai tu a quel luogo per amore de&#8217; cinquanta giusti che vi sono?</p> 
<p><A NAME="an_18:25">18:25</A>&nbsp;Lungi da te il fare tal cosa! il far morire il giusto con l&#8217;empio, in guisa che il giusto sia trattato come l&#8217;empio! lungi da te! Il giudice di tutta la terra non far&#224; egli giustizia?"</p> 
<p><A NAME="an_18:26">18:26</A>&nbsp;E l&#8217;Eterno disse: "Se trovo nella citt&#224; di Sodoma cinquanta giusti, perdoner&#242; a tutto il luogo per amor d&#8217;essi".</p> 
<p><A NAME="an_18:27">18:27</A>&nbsp;E Abrahamo riprese e disse: "Ecco, prendo l&#8217;ardire di parlare al Signore, bench&#233; io non sia che polvere e cenere;</p> 
<p><A NAME="an_18:28">18:28</A>&nbsp;forse, a que&#8217; cinquanta giusti ne mancheranno cinque; distruggerai tu tutta la citt&#224; per cinque di meno?" E l&#8217;Eterno: "Se ve ne trovo quarantacinque, non la distrugger&#242;".</p> 
<p><A NAME="an_18:29">18:29</A>&nbsp;Abrahamo continu&#242; a parlargli e disse: "Forse, vi se ne troveranno quaranta". E l&#8217;Eterno: "Non io far&#242;, per amor dei quaranta".</p> 
<p><A NAME="an_18:30">18:30</A>&nbsp;E Abrahamo disse: "Deh, non si adiri il Signore, ed io parler&#242;. Forse, vi se ne troveranno trenta". E l&#8217;Eterno: "Non lo far&#242;, se ve ne trovo trenta".</p> 
<p><A NAME="an_18:31">18:31</A>&nbsp;E Abrahamo disse: "Ecco, prendo l&#8217;ardire di parlare al Signore; forse, vi se ne troveranno venti". E l&#8217;Eterno: "Non la distrugger&#242; per amore dei venti".</p> 
<p><A NAME="an_18:32">18:32</A>&nbsp;E Abrahamo disse: "Deh, non si adiri il Signore, e io parler&#242; ancora questa volta soltanto. Forse, vi se ne troveranno dieci". E l&#8217;Eterno: "Non la distrugger&#242; per amore de&#8217; dieci".</p> 
<p><A NAME="an_18:33">18:33</A>&nbsp;E come l&#8217;Eterno ebbe finito di parlare ad Abrahamo, se ne and&#242;. E Abrahamo torn&#242; alla sua dimora.</p> 
<p><A NAME="an_19:1">19:1</A>&nbsp;Or i due angeli giunsero a Sodoma verso sera; e Lot stava sedendo alla porta di Sodoma; e, come li vide, s&#8217;alz&#242; per andar loro incontro e si prostr&#242; con la faccia a terra, e disse:</p> 
<p><A NAME="an_19:2">19:2</A>&nbsp;"Signori miei, vi prego, venite in casa del vostro servo, albergatevi questa notte, e lavatevi i piedi; poi domattina vi leverete per tempo e continuerete il vostro cammino". Ed essi risposero: "No; passeremo la notte sulla piazza".</p> 
<p><A NAME="an_19:3">19:3</A>&nbsp;Ma egli fe&#8217; loro tanta premura, che vennero da lui ed entrarono in casa sua. Ed egli fece loro un convito, cosse dei pani senza lievito, ed essi mangiarono.</p> 
<p><A NAME="an_19:4">19:4</A>&nbsp;Ma prima che si fossero coricati, gli uomini della citt&#224;, i Sodomiti, circondarono la casa: giovani e vecchi, la popolazione intera venuta da ogni lato; e chiamarono Lot, e gli dissero:</p> 
<p><A NAME="an_19:5">19:5</A>&nbsp;"Dove sono quegli uomini che son venuti da te stanotte? Menaceli fuori, affinch&#233; noi li conosciamo!"</p> 
<p><A NAME="an_19:6">19:6</A>&nbsp;Lot usc&#236; verso di loro sull&#8217;ingresso di casa, si chiuse dietro la porta, e disse:</p> 
<p><A NAME="an_19:7">19:7</A>&nbsp;"Deh, fratelli miei, non fate questo male!</p> 
<p><A NAME="an_19:8">19:8</A>&nbsp;Ecco, ho due figliuole che non hanno conosciuto uomo; deh, lasciate ch&#8217;io ve le meni fuori, e voi fate di loro quel che vi piacer&#224;; soltanto non fate nulla a questi uomini, poich&#233; son venuti all&#8217;ombra del mio tetto".</p> 
<p><A NAME="an_19:9">19:9</A>&nbsp;Ma essi gli dissero: "Fatti in l&#224;!" E ancora: "Quest&#8217;individuo &#232; venuto qua come straniero, e la vuol far da giudice! Ora faremo a te peggio che a quelli!" E, premendo Lot con violenza, s&#8217;avvicinarono per sfondare la porta.</p> 
<p><A NAME="an_19:10">19:10</A>&nbsp;Ma quegli uomini stesero la mano, trassero Lot in casa con loro, e chiusero la porta.</p> 
<p><A NAME="an_19:11">19:11</A>&nbsp;E colpirono di cecit&#224; la gente ch&#8217;era alla porta della casa, dal pi&#249; piccolo al pi&#249; grande, talch&#233; si stancarono a cercar la porta.</p> 
<p><A NAME="an_19:12">19:12</A>&nbsp;E quegli uomini dissero a Lot: "Chi hai tu ancora qui? fa&#8217; uscire da questo luogo generi, figliuoli, figliuole e chiunque de&#8217; tuoi &#232; in questa citt&#224;;</p> 
<p><A NAME="an_19:13">19:13</A>&nbsp;poich&#233; noi distruggeremo questo luogo, perch&#233; il grido contro i suoi abitanti &#232; grande nel cospetto dell&#8217;Eterno, e l&#8217;Eterno ci ha mandati a distruggerlo".</p> 
<p><A NAME="an_19:14">19:14</A>&nbsp;Allora Lot usci, parl&#242; ai suoi generi che avevano preso le sue figliuole, e disse: "Levatevi, uscite da questo luogo, perch&#233; l&#8217;Eterno sta per distruggere la citt&#224;". Ma ai i generi parve che volesse scherzare.</p> 
<p><A NAME="an_19:15">19:15</A>&nbsp;E come l&#8217;alba cominci&#242; ad apparire, gli angeli sollecitarono Lot, dicendo: "L&#232;vati, prendi tua moglie e le tue due figliuole che si trovan qui, affinch&#233; tu non perisca nel castigo di questa citt&#224;".</p> 
<p><A NAME="an_19:16">19:16</A>&nbsp;Ma egli s&#8217;indugiava; e quegli uomini presero per la mano lui, sua moglie e le sue due figliuole, perch&#233; l&#8217;Eterno lo volea risparmiare; e lo menaron via, e lo misero fuori della citt&#224;.</p> 
<p><A NAME="an_19:17">19:17</A>&nbsp;E avvenne che quando li ebbero fatti uscire, uno di quegli uomini disse: "S&#224;lvati la vita! non guardare indietro, e non ti fermare in alcun luogo della pianura; s&#224;lvati al monte, che tu non abbia a perire!"</p> 
<p><A NAME="an_19:18">19:18</A>&nbsp;E Lot rispose loro: "No, mio signore!</p> 
<p><A NAME="an_19:19">19:19</A>&nbsp;ecco, il tuo servo ha trovato grazia agli occhi tuoi, e tu hai mostrato la grandezza della tua bont&#224; verso di me conservandomi in vita; ma io non posso salvarmi al monte prima che il disastro mi sopraggiunga, ed io perisca.</p> 
<p><A NAME="an_19:20">19:20</A>&nbsp;Ecco, questa citt&#224; &#232; vicina da potermici rifugiare, ed &#232; piccola. Deh, lascia ch&#8217;io scampi quivi non &#232; essa piccola? e vivr&#224; l&#8217;anima mia!"</p> 
<p><A NAME="an_19:21">19:21</A>&nbsp;E quegli a lui: "Ecco, anche questa grazia io ti concedo: di non distruggere la citt&#224;, della quale hai parlato.</p> 
<p><A NAME="an_19:22">19:22</A>&nbsp;Affrettati, scampa col&#224;, poich&#233; io non posso far nulla finch&#233; tu vi sia giunto". Perci&#242; quella citt&#224; fu chiamata Tsoar.</p> 
<p><A NAME="an_19:23">19:23</A>&nbsp;Il sole si levava sulla terra quando Lot arriv&#242; a Tsoar.</p> 
<p><A NAME="an_19:24">19:24</A>&nbsp;Allora l&#8217;Eterno fece piovere dai cieli su Sodoma e Gomorra zolfo e fuoco, da parte dell&#8217;Eterno;</p> 
<p><A NAME="an_19:25">19:25</A>&nbsp;ed egli distrusse quelle citt&#224; e tutta la pianura e tutti gli abitanti delle citt&#224; e quanto cresceva sul suolo.</p> 
<p><A NAME="an_19:26">19:26</A>&nbsp;Ma la moglie di Lot si volse a guardare indietro, e divent&#242; una statua di sale.</p> 
<p><A NAME="an_19:27">19:27</A>&nbsp;E Abrahamo si lev&#242; la mattina a buon&#8217;ora, e and&#242; al luogo dove s&#8217;era prima fermato davanti all&#8217;Eterno;</p> 
<p><A NAME="an_19:28">19:28</A>&nbsp;guard&#242; verso Sodoma e Gomorra e verso tutta la regione della pianura, ed ecco vide un fumo che si levava dalla terra, come il fumo d&#8217;una fornace.</p> 
<p><A NAME="an_19:29">19:29</A>&nbsp;Cos&#236; avvenne che, quando Iddio distrusse le citt&#224; della pianura, egli si ricord&#242; d&#8217;Abrahamo, e fece partir Lot di mezzo al disastro, allorch&#233; sovvert&#236; le citt&#224; dove Lot avea dimorato.</p> 
<p><A NAME="an_19:30">19:30</A>&nbsp;Lot sal&#236; da Tsoar e dimor&#242; sul monte insieme con le sue due figliuole, perch&#233; temeva di stare in Tsoar; e dimor&#242; in una spelonca, egli con le sue due figliuole.</p> 
<p><A NAME="an_19:31">19:31</A>&nbsp;E la maggiore disse alla minore: "Nostro padre &#232; vecchio, e non c&#8217;&#232; pi&#249; nessuno sulla terra per venire da noi, come si costuma in tutta la terra.</p> 
<p><A NAME="an_19:32">19:32</A>&nbsp;Vieni, diamo a bere del vino a nostro padre, e giaciamoci con lui, affinch&#233; possiamo conservare la razza di nostro padre".</p> 
<p><A NAME="an_19:33">19:33</A>&nbsp;E quella stessa notte dettero a bere del vino al loro padre; e la maggiore entr&#242; e si giacque con suo padre; ed egli non s&#8217;accorse n&#233; quando essa si coric&#242; n&#233; quando si lev&#242;.</p> 
<p><A NAME="an_19:34">19:34</A>&nbsp;E avvenne che il d&#236; seguente, la maggiore disse alla minore: "Ecco, la notte passata io mi giacqui con mio padre; diamogli a bere del vino anche questa notte; e tu entra, e giaciti con lui, affinch&#233; possiamo conservare la razza di nostro padre".</p> 
<p><A NAME="an_19:35">19:35</A>&nbsp;E anche quella notte dettero a bere del vino al padre loro, e la minore and&#242; a giacersi con lui; ed egli non s&#8217;accorse n&#233; quando essa si coric&#242; n&#233; quando si lev&#242;.</p> 
<p><A NAME="an_19:36">19:36</A>&nbsp;Cos&#236; le due figliuole di Lot rimasero incinte del loro padre.</p> 
<p><A NAME="an_19:37">19:37</A>&nbsp;E la maggiore partor&#236; un figliuolo, al quale pose nome Moab. Questi &#232; il padre dei Moabiti, che sussistono fino al di d&#8217;oggi.</p> 
<p><A NAME="an_19:38">19:38</A>&nbsp;E la minore partor&#236; anch&#8217;essa un figliuolo, al quale pose nome Ben-Ammi. Questi &#232; il padre degli Ammoniti, che sussistono fino al d&#236; d&#8217;oggi.</p> 
<p><A NAME="an_20:1">20:1</A>&nbsp;Abrahamo si part&#236; di l&#224; andando verso il paese del mezzod&#236;, dimor&#242; fra Kades e Shur, e abit&#242; come forestiero in Gherar.</p> 
<p><A NAME="an_20:2">20:2</A>&nbsp;E Abrahamo diceva di Sara sua moglie: "Ell&#8217;&#232; mia sorella". E Abimelec, re di Gherar, mand&#242; a pigliar Sara.</p> 
<p><A NAME="an_20:3">20:3</A>&nbsp;Ma Dio venne, di notte, in un sogno, ad Abimelec, e gli disse: "Ecco, tu sei morto, a motivo della donna che ti sei presa; perch&#8217;ella ha marito".</p> 
<p><A NAME="an_20:4">20:4</A>&nbsp;Or Abimelec non s&#8217;era accostato a lei; e rispose: "Signore, faresti tu perire una nazione anche se giusta?</p> 
<p><A NAME="an_20:5">20:5</A>&nbsp;Non m&#8217;ha egli detto: E&#8217; mia sorella? e anche lei stessa ha detto: Egli &#232; mio fratello. Io ho fatto questo nella integrit&#224; del mio cuore e con mani innocenti".</p> 
<p><A NAME="an_20:6">20:6</A>&nbsp;E Dio gli disse nel sogno: "Anch&#8217;io so che tu hai fatto questo nella integrit&#224; del tuo cuore; e t&#8217;ho quindi preservato dal peccare contro di me; perci&#242; non ti ho permesso di toccarla.</p> 
<p><A NAME="an_20:7">20:7</A>&nbsp;Or dunque, restituisci la moglie a quest&#8217;uomo, perch&#233; &#232; profeta; ed egli pregher&#224; per te, e tu vivrai. Ma, se non la restituisci, sappi che, per certo, morrai: tu e tutti i tuoi".</p> 
<p><A NAME="an_20:8">20:8</A>&nbsp;E Abimelec si lev&#242; la mattina per tempo, chiam&#242; tutti i suoi servi, e raccont&#242; in loro presenza tutte queste cose. E quegli uomini furon presi da gran paura.</p> 
<p><A NAME="an_20:9">20:9</A>&nbsp;Poi Abimelec chiam&#242; Abrahamo e gli disse: "Che ci hai tu fatto? E in che t&#8217;ho io offeso, che tu abbia fatto venir su me e sul mio regno un s&#236; gran peccato? Tu m&#8217;hai fatto cose che non si debbono fare".</p> 
<p><A NAME="an_20:10">20:10</A>&nbsp;E di nuovo Abimelec disse ad Abrahamo: "A che miravi, facendo questo?"</p> 
<p><A NAME="an_20:11">20:11</A>&nbsp;E Abrahamo rispose: "L&#8217;ho fatto, perch&#233; dicevo fra me: Certo, in questo luogo non c&#8217;&#232; timor di Dio; e m&#8217;uccideranno a causa di mia moglie.</p> 
<p><A NAME="an_20:12">20:12</A>&nbsp;Inoltre, ella &#232; proprio mia sorella, figliuola di mio padre, ma non figliuola di mia madre; ed &#232; diventata mia moglie.</p> 
<p><A NAME="an_20:13">20:13</A>&nbsp;Or quando Iddio mi fece errare lungi dalla casa di mio padre, io le dissi: Questo &#232; il favore che tu mi farai; dovunque, giungeremo dirai di me: E&#8217; mio fratello".</p> 
<p><A NAME="an_20:14">20:14</A>&nbsp;E Abimelec prese delle pecore, de&#8217; buoi, de&#8217; servi e delle serve, e li diede ad Abrahamo, e gli restitu&#236; Sara sua moglie. E Abimelec disse:</p> 
<p><A NAME="an_20:15">20:15</A>&nbsp;"Ecco, il mio paese ti sta dinanzi; dimora dovunque ti piacer&#224;". E a Sara disse:</p> 
<p><A NAME="an_20:16">20:16</A>&nbsp;"Ecco, io ho dato tuo fratello mille pezzi d&#8217;argento; questo ti sar&#224; un velo sugli occhi di fronte a tutti quelli che sono teco, e sarai giustificata dinanzi a tutti".</p> 
<p><A NAME="an_20:17">20:17</A>&nbsp;E Abrahamo preg&#242; Dio, e Dio guar&#236; Abimelec, la moglie e le serve di lui, ed esse poteron partorire.</p> 
<p><A NAME="an_20:18">20:18</A>&nbsp;Poich&#233; l&#8217;Eterno avea del tutto resa sterile l&#8217;intera casa di Abimelec, a motivo di Sara moglie di Abrahamo.</p> 
<p><A NAME="an_21:1">21:1</A>&nbsp;L&#8217;Eterno visit&#242; Sara come avea detto; e l&#8217;Eterno fece a Sara come aveva annunziato.</p> 
<p><A NAME="an_21:2">21:2</A>&nbsp;E Sara concep&#236; e partor&#236; un figliuolo ad Abrahamo, quand&#8217;egli era vecchio, al tempo che Dio gli avea fissato.</p> 
<p><A NAME="an_21:3">21:3</A>&nbsp;E Abrahamo pose nome Isacco al figliuolo che gli era nato, che Sara gli avea partorito.</p> 
<p><A NAME="an_21:4">21:4</A>&nbsp;E Abrahamo circoncise il suo figliuolo Isacco all&#8217;et&#224; di otto giorni, come Dio gli avea comandato.</p> 
<p><A NAME="an_21:5">21:5</A>&nbsp;Or Abrahamo aveva cento anni, quando gli nacque il suo figliuolo Isacco.</p> 
<p><A NAME="an_21:6">21:6</A>&nbsp;E Sara disse: "Iddio m&#8217;ha dato di che ridere; chiunque l&#8217;udr&#224; rider&#224; con me".</p> 
<p><A NAME="an_21:7">21:7</A>&nbsp;E aggiunse: "Chi avrebbe mai detto ad Abrahamo che Sara allatterebbe figliuoli? poich&#233; io gli ho partorito un figliuolo nella sua vecchiaia".</p> 
<p><A NAME="an_21:8">21:8</A>&nbsp;Il bambino dunque crebbe e fu divezzato; e nei giorno che Isacco fu divezzato, Abrahamo fece un gran convito.</p> 
<p><A NAME="an_21:9">21:9</A>&nbsp;E Sara vide che il figliuolo partorito ad Abrahamo da Agar, l&#8217;egiziana, rideva;</p> 
<p><A NAME="an_21:10">21:10</A>&nbsp;allora ella disse ad Abrahamo: "Caccia via questa serva e il suo figliuolo; perch&#233; il figliuolo di questa serva non ha da essere erede col mio figliuolo, con Isacco".</p> 
<p><A NAME="an_21:11">21:11</A>&nbsp;E la cosa dispiacque fortemente ad Abrahamo, a motivo del suo figliuolo.</p> 
<p><A NAME="an_21:12">21:12</A>&nbsp;Ma Dio disse ad Abrahamo: "Questo non ti dispiaccia, a motivo del fanciullo della tua serva; acconsenti a tutto quello che Sara ti dir&#224;; poich&#233; da Isacco uscir&#224; la progenie che porter&#224; il tuo nome.</p> 
<p><A NAME="an_21:13">21:13</A>&nbsp;Ma anche del figliuolo di questa serva io far&#242; una nazione, perch&#233; e tua progenie".</p> 
<p><A NAME="an_21:14">21:14</A>&nbsp;Abrahamo dunque si lev&#242; la mattina di buon&#8217;ora, prese del pane e un otre d&#8217;acqua, e lo diede ad Agar, mettendoglielo sulle spalle; le diede anche il fanciullo, e la mand&#242; via. Ed essa part&#236; e and&#242; errando per il deserto di Beer-Sceba.</p> 
<p><A NAME="an_21:15">21:15</A>&nbsp;E quando l&#8217;acqua dell&#8217;otre venne meno, essa lasci&#242; cadere il fanciullo sotto un arboscello.</p> 
<p><A NAME="an_21:16">21:16</A>&nbsp;E se ne and&#242;, e si pose a sedere dirimpetto, a distanza d&#8217;un tiro d&#8217;arco; perch&#233; diceva: "Ch&#8217;io non vegga morire il fanciullo!" E sedendo cos&#236; dirimpetto, alz&#242; la voce e pianse.</p> 
<p><A NAME="an_21:17">21:17</A>&nbsp;E Dio ud&#236; la voce del ragazzo; e l&#8217;angelo d&#236; Dio chiam&#242; Agar dal cielo, e le disse: "Che hai, Agar? non temere, poich&#233; Iddio ha udito la voce del fanciullo l&#224; dov&#8217;&#232;.</p> 
<p><A NAME="an_21:18">21:18</A>&nbsp;L&#232;vati, prendi il ragazzo e tienlo per la mano; perch&#233; io far&#242; di lui una grande nazione".</p> 
<p><A NAME="an_21:19">21:19</A>&nbsp;E Dio le aperse gli occhi, ed ella vide un pozzo d&#8217;acqua: e and&#242;, emp&#236; d&#8217;acqua l&#8217;otre, e di&#232; da bere al ragazzo.</p> 
<p><A NAME="an_21:20">21:20</A>&nbsp;E Dio fu con lui; ed egli crebbe, abit&#242; nel deserto, e fu tirator d&#8217;arco;</p> 
<p><A NAME="an_21:21">21:21</A>&nbsp;dimor&#242; nel deserto di Paran, e sua madre gli prese per moglie una donna del paese d&#8217;Egitto.</p> 
<p><A NAME="an_21:22">21:22</A>&nbsp;Or avvenne in quel tempo che Abimelec, accompagnato da Picol, capo del suo esercito, parl&#242; ad Abrahamo, dicendo: "Iddio &#232; teco in tutto quello che fai;</p> 
<p><A NAME="an_21:23">21:23</A>&nbsp;or dunque giurami qui, nel nome di Dio, che tu non ingannerai n&#233; me, n&#233; i miei figliuoli, n&#233; i miei nipoti; ma che userai verso di me e verso il paese dove hai dimorato come forestiero, la stessa benevolenza che io ho usata verso di te".</p> 
<p><A NAME="an_21:24">21:24</A>&nbsp;E Abrahamo rispose: "Lo giuro".</p> 
<p><A NAME="an_21:25">21:25</A>&nbsp;E Abrahamo fece delle rimostranze ad Abimelec per cagione di un pozzo d&#8217;acqua, di cui i servi di Abimelec s&#8217;erano impadroniti per forza.</p> 
<p><A NAME="an_21:26">21:26</A>&nbsp;E Abimelec disse: "Io non so chi abbia fatto questo; tu stesso non me l&#8217;hai fatto sapere, e io non ne ho sentito parlare che oggi".</p> 
<p><A NAME="an_21:27">21:27</A>&nbsp;E Abrahamo prese pecore e buoi e li diede ad Abimelec; e i due fecero alleanza.</p> 
<p><A NAME="an_21:28">21:28</A>&nbsp;Poi Abrahamo mise da parte sette agnelle del gregge.</p> 
<p><A NAME="an_21:29">21:29</A>&nbsp;E Abimelec disse ad Abrahamo: "Che voglion dire queste sette agnelle che tu hai messe da parte?"</p> 
<p><A NAME="an_21:30">21:30</A>&nbsp;Abrahamo rispose: "Tu accetterai dalla mia mano queste sette agnelle, affinch&#233; questo mi serva di testimonianza che io ho scavato questo pozzo".</p> 
<p><A NAME="an_21:31">21:31</A>&nbsp;Perci&#242; egli chiam&#242; quel luogo Beer-Sceba, perch&#233; ambedue vi avean fatto giuramento.</p> 
<p><A NAME="an_21:32">21:32</A>&nbsp;Cos&#236; fecero alleanza a Beer-Sceba. Poi Abimelec, con Picol, capo del suo esercito, si lev&#242;, e se ne tornarono nel paese dei Filistei.</p> 
<p><A NAME="an_21:33">21:33</A>&nbsp;E Abrahamo piant&#242; un tamarindo a Beer-Sceba, e invoc&#242; quivi il nome dell&#8217;Eterno, l&#8217;Iddio della eternit&#224;.</p> 
<p><A NAME="an_21:34">21:34</A>&nbsp;E Abrahamo dimor&#242; come forestiero molto tempo nel paese de&#8217; Filistei.</p> 
<p><A NAME="an_22:1">22:1</A>&nbsp;Dopo queste cose, avvenne che Iddio prov&#242; Abrahamo, e gli disse: "Abrahamo!" Ed egli rispose: "Eccomi".</p> 
<p><A NAME="an_22:2">22:2</A>&nbsp;E Dio disse: "Prendi ora il tuo figliuolo, il tuo unico, colui che ami, Isacco, e vattene nel paese di Moriah, e offrilo quivi in olocausto sopra uno dei monti che ti dir&#242;".</p> 
<p><A NAME="an_22:3">22:3</A>&nbsp;E Abrahamo levatosi la mattina di buon&#8217;ora, mise il basto al suo asino, prese con s&#233; due de&#8217; suoi servitori e Isacco suo figliuolo, spacc&#242; delle legna per l&#8217;olocausto, poi part&#236; per andare al luogo che Dio gli avea detto.</p> 
<p><A NAME="an_22:4">22:4</A>&nbsp;Il terzo giorno, Abrahamo alz&#242; gli occhi e vide da lontano il luogo.</p> 
<p><A NAME="an_22:5">22:5</A>&nbsp;E Abrahamo disse ai suoi servitori: "Rimanete qui con l&#8217;asino; io ed il ragazzo andremo fin col&#224; e adoreremo; poi torneremo a voi".</p> 
<p><A NAME="an_22:6">22:6</A>&nbsp;E Abrahamo prese le legna per l&#8217;olocausto e le pose addosso a Isacco suo figliuolo; poi prese in mano sua il fuoco e il coltello, e tutti e due s&#8217;incamminarono assieme.</p> 
<p><A NAME="an_22:7">22:7</A>&nbsp;E Isacco parl&#242; ad Abrahamo suo padre e disse: "Padre mio!" Abrahamo rispose: "Eccomi qui, figlio mio". E Isacco: "Ecco il fuoco e le legna; ma dov&#8217;&#232; l&#8217;agnello per l&#8217;olocausto?"</p> 
<p><A NAME="an_22:8">22:8</A>&nbsp;Abrahamo rispose: "Figliuol mio, Iddio se lo provveder&#224; l&#8217;agnello per l&#8217;olocausto". E camminarono ambedue assieme.</p> 
<p><A NAME="an_22:9">22:9</A>&nbsp;E giunsero al luogo che Dio gli avea detto, e Abrahamo edific&#242; quivi l&#8217;altare, e vi accomod&#242; la legna; leg&#242; Isacco suo figliuolo, e lo mise sull&#8217;altare, sopra la legna.</p> 
<p><A NAME="an_22:10">22:10</A>&nbsp;E Abrahamo stese la mano e prese il coltello per scannare il suo figliuolo.</p> 
<p><A NAME="an_22:11">22:11</A>&nbsp;Ma l&#8217;angelo dell&#8217;Eterno gli grid&#242; dal cielo e disse: "Abrahamo, Abrahamo".</p> 
<p><A NAME="an_22:12">22:12</A>&nbsp;E quegli rispose: "Eccomi". E l&#8217;angelo: "Non metter la mano addosso al ragazzo, e non gli fare alcun male; poich&#233; ora so che tu temi Iddio, giacch&#233; non m&#8217;hai rifiutato il tuo figliuolo, l&#8217;unico tuo".</p> 
<p><A NAME="an_22:13">22:13</A>&nbsp;E Abrahamo alz&#242; gli occhi, guard&#242;, ed ecco dietro a s&#233; un montone, preso per le corna in un cespuglio. E Abrahamo and&#242;, prese il montone, e l&#8217;offerse in olocausto invece del suo figliuolo.</p> 
<p><A NAME="an_22:14">22:14</A>&nbsp;E Abrahamo pose nome a quel luogo Iehovah-jireh. Per questo si dice oggi: "Al monte dell&#8217;Eterno sar&#224; provveduto".</p> 
<p><A NAME="an_22:15">22:15</A>&nbsp;L&#8217;angelo dell&#8217;Eterno chiam&#242; dal cielo Abrahamo una seconda volta, e disse:</p> 
<p><A NAME="an_22:16">22:16</A>&nbsp;"Io giuro per me stesso, dice l&#8217;Eterno, che, siccome tu hai fatto questo e non m&#8217;hai rifiutato il tuo figliuolo, l&#8217;unico tuo,</p> 
<p><A NAME="an_22:17">22:17</A>&nbsp;io certo ti benedir&#242; e moltiplicher&#242; la tua progenie come le stelle del cielo e come la rena ch&#8217;&#232; sul lido del mare; e la tua progenie posseder&#224; la porta de&#8217; suoi nemici.</p> 
<p><A NAME="an_22:18">22:18</A>&nbsp;E tutte le nazioni della terra saranno benedette nella tua progenie, perch&#233; tu hai ubbidito alla mia voce".</p> 
<p><A NAME="an_22:19">22:19</A>&nbsp;Poi Abrahamo se ne torn&#242; ai suoi servitori; e si levarono, e se n&#8217;andarono insieme a Beer-Sceba. E Abrahamo dimor&#242; a Beer-Sceba.</p> 
<p><A NAME="an_22:20">22:20</A>&nbsp;Dopo queste cose avvenne che fu riferito ad Abrahamo questo: "Ecco Milca ha partorito anch&#8217;ella de&#8217; figliuoli a Nahor, tuo fratello:</p> 
<p><A NAME="an_22:21">22:21</A>&nbsp;Uz, suo primogenito, Buz suo fratello, Kemuel padre d&#8217;Aram,</p> 
<p><A NAME="an_22:22">22:22</A>&nbsp;Kesed, Hazo, Pildash, Jidlaf e Bethuel".</p> 
<p><A NAME="an_22:23">22:23</A>&nbsp;E Bethuel gener&#242; Rebecca. Questi otto Milca partor&#236; a Nahor, fratello d&#8217;Abrahamo.</p> 
<p><A NAME="an_22:24">22:24</A>&nbsp;E la concubina di lui, che si chiamava Reumah, partor&#236; anch&#8217;essa Thebah, Gaam, Tahash e Maaca.</p> 
<p><A NAME="an_23:1">23:1</A>&nbsp;Or la vita di Sara fu di centoventisette anni. Tanti furon gli anni della vita di Sara.</p> 
<p><A NAME="an_23:2">23:2</A>&nbsp;E Sara mor&#236; a Kiriat-Arba, che &#232; Hebron, nel paese di Canaan; e Abrahamo venne a far duolo di Sara e a piangerla.</p> 
<p><A NAME="an_23:3">23:3</A>&nbsp;Poi Abrahamo si lev&#242; di presso al suo morto, e parl&#242; ai figliuoli di Heth, dicendo:</p> 
<p><A NAME="an_23:4">23:4</A>&nbsp;"Io sono straniero e avventizio fra voi; datemi la propriet&#224; di un sepolcro fra voi, affinch&#233; io seppellisca il mio morto e me lo tolga d&#8217;innanzi".</p> 
<p><A NAME="an_23:5">23:5</A>&nbsp;E i figliuoli di Heth risposero ad Abrahamo dicendogli:</p> 
<p><A NAME="an_23:6">23:6</A>&nbsp;"Ascoltaci, signore; tu sei fra noi un principe di Dio; seppellisci il tuo morto nel migliore dei nostri sepolcri; nessun di noi ti rifiuter&#224; il suo sepolcro perch&#233; tu vi seppellisca il tuo morto".</p> 
<p><A NAME="an_23:7">23:7</A>&nbsp;E Abrahamo si lev&#242;, s&#8217;inchin&#242; dinanzi al popolo del paese, dinanzi ai figliuoli di Heth, e parl&#242; loro dicendo:</p> 
<p><A NAME="an_23:8">23:8</A>&nbsp;"Se piace a voi ch&#8217;io tolga il mio morto d&#8217;innanzi a me e lo seppellisca, ascoltatemi, e intercedete per me presso Efron figliuolo di Zohar</p> 
<p><A NAME="an_23:9">23:9</A>&nbsp;perch&#233; mi ceda la sua spelonca di Macpela che &#232; all&#8217;estremit&#224; del suo campo, e me la dia per l&#8217;intero suo prezzo, come sepolcro che m&#8217;appartenga fra voi".</p> 
<p><A NAME="an_23:10">23:10</A>&nbsp;Or Efron sedeva in mezzo ai figliuoli di Heth; ed Efron, lo Hitteo, rispose ad Abrahamo in presenza dei figliuoli di Heth, di tutti quelli che entravano per la porta della sua citt&#224;, dicendo:</p> 
<p><A NAME="an_23:11">23:11</A>&nbsp;"No, mio signore, ascoltami! Io ti dono il campo, e ti dono la spelonca che v&#8217;&#232;; te ne fo dono, in presenza de&#8217; figliuoli del mio popolo; seppellisci il tuo morto".</p> 
<p><A NAME="an_23:12">23:12</A>&nbsp;E Abrahamo s&#8217;inchin&#242; dinanzi al popolo del paese,</p> 
<p><A NAME="an_23:13">23:13</A>&nbsp;e parl&#242; ad Efron in presenza del popolo del paese, dicendo: "Deh, ascoltami! Io ti dar&#242; il prezzo del campo; accettalo da me, e io seppellir&#242; quivi il mio morto".</p> 
<p><A NAME="an_23:14">23:14</A>&nbsp;Ed Efron rispose ad Abrahamo, dicendogli:</p> 
<p><A NAME="an_23:15">23:15</A>&nbsp;"Signor mio, ascoltami! Un pezzo di terreno di quattrocento sicli d&#8217;argento, che cos&#8217;&#232; fra me e te? Seppellisci dunque il tuo morto".</p> 
<p><A NAME="an_23:16">23:16</A>&nbsp;E Abrahamo fece a modo di Efron; e Abrahamo pes&#242; a Efron il prezzo ch&#8217;egli avea detto in presenza de&#8217; figliuoli di Heth, quattrocento sicli d&#8217;argento, di buona moneta mercantile.</p> 
<p><A NAME="an_23:17">23:17</A>&nbsp;Cos&#236; il campo di Efron ch&#8217;era a Macpela dirimpetto a Mamre, il campo con la caverna che v&#8217;era, e tutti gli alberi ch&#8217;erano nel campo e in tutti i confini all&#8217;intorno,</p> 
<p><A NAME="an_23:18">23:18</A>&nbsp;furono assicurati come propriet&#224; d&#8217;Abrahamo, in presenza de&#8217; figliuoli di Heth e di tutti quelli ch&#8217;entravano per la porta della citt&#224; di Efron.</p> 
<p><A NAME="an_23:19">23:19</A>&nbsp;Dopo questo, Abrahamo seppell&#236; Sara sua moglie nella spelonca del campo di Macpela dirimpetto a Mamre, che &#232; Hebron, nel paese di Canaan.</p> 
<p><A NAME="an_23:20">23:20</A>&nbsp;E il campo e la spelonca che v&#8217;&#232;, furono assicurati ad Abrahamo, dai figliuoli di Heth, come sepolcro di sua propriet&#224;.</p> 
<p><A NAME="an_24:1">24:1</A>&nbsp;Or Abrahamo era vecchio e d&#8217;et&#224; avanzata; e l&#8217;Eterno avea benedetto Abrahamo in ogni cosa.</p> 
<p><A NAME="an_24:2">24:2</A>&nbsp;E Abrahamo disse al pi&#249; antico servo di casa sua, che aveva il governo di tutti i suoi beni: "Deh, metti la tua mano sotto la mia coscia;</p> 
<p><A NAME="an_24:3">24:3</A>&nbsp;e io ti far&#242; giurare per l&#8217;Eterno, l&#8217;Iddio dei cieli e l&#8217;Iddio della terra, che tu non prenderai per moglie al mio figliuolo alcuna delle figliuole de&#8217; Cananei, fra i quali dimoro;</p> 
<p><A NAME="an_24:4">24:4</A>&nbsp;ma andrai al mio paese e al mio parentado, e vi prenderai una moglie per il mio figliuolo, per Isacco".</p> 
<p><A NAME="an_24:5">24:5</A>&nbsp;Il servo gli rispose: "Forse quella donna non vorr&#224; seguirmi in questo paese; dovr&#242; io allora ricondurre il tuo figliuolo nei paese donde tu sei uscito?"</p> 
<p><A NAME="an_24:6">24:6</A>&nbsp;E Abrahamo gli disse: "Guardati dal ricondurre col&#224; il mio figliuolo!</p> 
<p><A NAME="an_24:7">24:7</A>&nbsp;L&#8217;Eterno, l&#8217;Iddio dei cieli, che mi trasse dalla casa di mio padre e dal mio paese natale e mi parl&#242; e mi giur&#242; dicendo: Io dar&#242; alla tua progenie questo paese, egli stesso mander&#224; il suo angelo davanti a te, e tu prenderai di l&#224; una moglie per il mio figliuolo.</p> 
<p><A NAME="an_24:8">24:8</A>&nbsp;E se la donna non vorr&#224; seguirti, allora sarai sciolto da questo giuramento che ti faccio fare; soltanto, non ricondurre col&#224; il mio figliuolo".</p> 
<p><A NAME="an_24:9">24:9</A>&nbsp;E il servo pose la mano sotto la coscia d&#8217;Abrahamo suo signore, e gli giur&#242; di fare com&#8217;egli chiedeva.</p> 
<p><A NAME="an_24:10">24:10</A>&nbsp;Poi il servo prese dieci cammelli fra i cammelli del suo signore, e si part&#236;, avendo a sua disposizione tutti i beni del suo signore; e, messosi in viaggio, and&#242; in Mesopotamia, alla citt&#224; di Nahor.</p> 
<p><A NAME="an_24:11">24:11</A>&nbsp;E, fatti riposare sulle ginocchia i cammelli fuori della citt&#224; presso a un pozzo d&#8217;acqua, verso sera, all&#8217;ora in cui le donne escono ad attinger acqua, disse:</p> 
<p><A NAME="an_24:12">24:12</A>&nbsp;"O Eterno, Dio del mio signore Abrahamo, deh, fammi fare quest&#8217;oggi un felice incontro, e usa benignit&#224; verso Abrahamo mio signore!</p> 
<p><A NAME="an_24:13">24:13</A>&nbsp;Ecco, io sto qui presso a questa sorgente; e le figlie degli abitanti della citt&#224; usciranno ad attinger acqua.</p> 
<p><A NAME="an_24:14">24:14</A>&nbsp;Fa&#8217; che la fanciulla alla quale dir&#242;: Deh, abbassa la tua brocca perch&#8217;io beva e che mi risponder&#224; Bevi, e dar&#242; da bere anche ai tuoi cammelli, sia quella che tu hai destinata al tuo servo Isacco. E da questo comprender&#242; che tu hai usato benignit&#224; verso il mio signore".</p> 
<p><A NAME="an_24:15">24:15</A>&nbsp;Non aveva ancora finito di parlare, quand&#8217;ecco uscire con la sua brocca sulla spalla, Rebecca, figliuola di Bethuel figlio di Milca, moglie di Nahor fratello d&#8217;Abrahamo.</p> 
<p><A NAME="an_24:16">24:16</A>&nbsp;La fanciulla era molto bella d&#8217;aspetto, vergine, e uomo alcuno non l&#8217;avea conosciuta. Ella scese alla sorgente, emp&#236; la brocca, e risal&#236;.</p> 
<p><A NAME="an_24:17">24:17</A>&nbsp;E il servo le corse incontro, e le disse: "Deh, dammi a bere un po&#8217; d&#8217;acqua della tua brocca".</p> 
<p><A NAME="an_24:18">24:18</A>&nbsp;Ed ella rispose: "Bevi, signor mio"; e s&#8217;affrett&#242; a calarsi la brocca sulla mano, e gli di&#232; da bere.</p> 
<p><A NAME="an_24:19">24:19</A>&nbsp;E quand&#8217;ebbe finito di dargli da bere, disse: "Io ne attinger&#242; anche per i tuoi cammelli finch&#233; abbian bevuto a sufficienza".</p> 
<p><A NAME="an_24:20">24:20</A>&nbsp;E presto vuot&#242; la sua brocca nell&#8217;abbeveratoio, corse di nuovo al pozzo ad attingere acqua, e ne attinse per tutti i cammelli di lui.</p> 
<p><A NAME="an_24:21">24:21</A>&nbsp;E quell&#8217;uomo la contemplava in silenzio, per sapere se l&#8217;Eterno avesse o no fatto prosperare il suo viaggio.</p> 
<p><A NAME="an_24:22">24:22</A>&nbsp;E quando i cammelli ebbero finito di bere, l&#8217;uomo prese un anello d&#8217;oro del peso di mezzo siclo, e due braccialetti del peso di dieci sicli d&#8217;oro, per i polsi di lei, e disse:</p> 
<p><A NAME="an_24:23">24:23</A>&nbsp;"Di chi sei figliuola? deh, dimmelo. V&#8217;&#232; posto in casa di tuo padre per albergarci?"</p> 
<p><A NAME="an_24:24">24:24</A>&nbsp;Ed ella rispose: "Son figliuola di Bethuel figliuolo di Milca, ch&#8217;ella partor&#236; a Nahor".</p> 
<p><A NAME="an_24:25">24:25</A>&nbsp;E aggiunse: "C&#8217;&#232; da noi strame e foraggio assai, e anche posto da albergare".</p> 
<p><A NAME="an_24:26">24:26</A>&nbsp;E l&#8217;uomo s&#8217;inchin&#242;, ador&#242; l&#8217;Eterno, e disse:</p> 
<p><A NAME="an_24:27">24:27</A>&nbsp;"Benedetto l&#8217;Eterno, l&#8217;Iddio d&#8217;Abrahamo mio signore, che non ha cessato d&#8217;esser benigno e fedele verso il mio signore! Quanto a me, l&#8217;Eterno mi ha messo sulla via della casa dei fratelli del mio signore".</p> 
<p><A NAME="an_24:28">24:28</A>&nbsp;E la fanciulla corse a raccontare queste cose a casa di sua madre.</p> 
<p><A NAME="an_24:29">24:29</A>&nbsp;Or Rebecca aveva un fratello chiamato Labano. E Labano corse fuori da quell&#8217;uomo alla sorgente.</p> 
<p><A NAME="an_24:30">24:30</A>&nbsp;Com&#8217;ebbe veduto l&#8217;anello e i braccialetti ai polsi di sua sorella ed ebbe udite le parole di Rebecca sua sorella che diceva: "Quell&#8217;uomo m&#8217;ha parlato cos&#236;", venne a quell&#8217;uomo, ed ecco ch&#8217;egli se ne stava presso ai cammelli, vicino alla sorgente.</p> 
<p><A NAME="an_24:31">24:31</A>&nbsp;E disse: "Entra, benedetto dall&#8217;Eterno! perch&#233; stai fuori? Io ho preparato la casa e un luogo per i cammelli".</p> 
<p><A NAME="an_24:32">24:32</A>&nbsp;L&#8217;uomo entr&#242; in casa, e Labano scaric&#242; i cammelli, diede strame e foraggio ai cammelli, e port&#242; acqua per lavare i piedi a lui e a quelli ch&#8217;eran con lui.</p> 
<p><A NAME="an_24:33">24:33</A>&nbsp;Poi gli fu posto davanti da mangiare; ma egli disse: "Non manger&#242; finch&#233; non abbia fatto la mia ambasciata". E l&#8217;altro disse: "Parla".</p> 
<p><A NAME="an_24:34">24:34</A>&nbsp;E quegli: "Io sono servo d&#8217;Abrahamo.</p> 
<p><A NAME="an_24:35">24:35</A>&nbsp;L&#8217;Eterno ha benedetto abbondantemente il mio signore, ch&#8217;&#232; divenuto grande; gli ha dato pecore e buoi, argento e oro, servi e serve, cammelli e asini.</p> 
<p><A NAME="an_24:36">24:36</A>&nbsp;Or Sara, moglie del mio signore, ha partorito nella sua vecchiaia un figliuolo al mio padrone, che gli ha dato tutto quel che possiede.</p> 
<p><A NAME="an_24:37">24:37</A>&nbsp;E il mio signore m&#8217;ha fatto giurare, dicendo: Non prenderai come moglie per il mio figliuolo alcuna delle figlie de&#8217; Cananei, nel paese de&#8217; quali dimoro;</p> 
<p><A NAME="an_24:38">24:38</A>&nbsp;ma andrai alla casa di mio padre e al mio parentado e vi prenderai una moglie per il mio figliuolo.</p> 
<p><A NAME="an_24:39">24:39</A>&nbsp;E io dissi al mio padrone: Forse quella donna non mi vorr&#224; seguire.</p> 
<p><A NAME="an_24:40">24:40</A>&nbsp;Ed egli rispose: L&#8217;Eterno, nel cospetto del quale ho camminato, mander&#224; il suo angelo teco e far&#224; prosperare il tuo viaggio, e tu prenderai al mio figliuolo una moglie del mio parentado e della casa di mio padre.</p> 
<p><A NAME="an_24:41">24:41</A>&nbsp;Sarai sciolto dal giuramento che ti fo fare, quando sarai andato dal mio parentado; e, se non vorranno dartela, allora sarai sciolto dal giuramento che mi fai.</p> 
<p><A NAME="an_24:42">24:42</A>&nbsp;Oggi sono arrivato alla sorgente, e ho detto: O Eterno, Dio del mio signore Abrahamo, se pur ti piace far prosperare il viaggio che ho intrapreso,</p> 
<p><A NAME="an_24:43">24:43</A>&nbsp;ecco, io mi fermo presso questa sorgente; fa&#8217; che la fanciulla che uscir&#224; ad attinger acqua, alla quale dir&#242;: Deh, dammi da bere un po&#8217; d&#8217;acqua della tua brocca,</p> 
<p><A NAME="an_24:44">24:44</A>&nbsp;e che mi dir&#224;: Bevi pure e ne attinger&#242; anche per i tuoi cammelli, sia la moglie che l&#8217;Eterno ha destinata al figliuolo del mio signore.</p> 
<p><A NAME="an_24:45">24:45</A>&nbsp;E avanti che avessi finito di parlare in cuor mio, ecco uscir fuori Rebecca con la sua brocca sulla spalla, scendere alla sorgente e attinger l&#8217;acqua. Allora io le ho detto:</p> 
<p><A NAME="an_24:46">24:46</A>&nbsp;Deh, dammi da bere! Ed ella s&#8217;&#232; affrettata a calare la brocca dalla spalla, e m&#8217;ha risposto: Bevi! e dar&#242; da bere anche ai tuoi cammelli. Cos&#236; ho bevuto io ed ella ha abbeverato anche i cammelli.</p> 
<p><A NAME="an_24:47">24:47</A>&nbsp;Poi l&#8217;ho interrogata, e le ho detto: Di chi sei figliuola? Ed ella ha risposto: Son figliuola di Bethuel figlio di Nahor, che Milca gli partor&#236;. Allora io le ho messo l&#8217;anello al naso e i braccialetti ai polsi.</p> 
<p><A NAME="an_24:48">24:48</A>&nbsp;E mi sono inchinato, ho adorato l&#8217;Eterno e ho benedetto l&#8217;Eterno, l&#8217;Iddio d&#8217;Abrahamo mio signore, che m&#8217;ha condotto per la retta via a prendere per il figliuolo di lui la figliuola del fratello del mio signore.</p> 
<p><A NAME="an_24:49">24:49</A>&nbsp;E ora, se volete usare benignit&#224; e fedelt&#224; verso il mio signore, ditemelo; e se no, ditemelo lo stesso, e io mi volger&#242; a destra o a sinistra".</p> 
<p><A NAME="an_24:50">24:50</A>&nbsp;Allora Labano e Bethuel risposero e dissero: "La cosa procede dall&#8217;Eterno; noi non possiam dirti n&#233; mal n&#233; bene.</p> 
<p><A NAME="an_24:51">24:51</A>&nbsp;Ecco, Rebecca ti sta dinanzi, prendila, va&#8217;, e sia ella moglie del figliuolo del tuo signore, come l&#8217;Eterno ha detto".</p> 
<p><A NAME="an_24:52">24:52</A>&nbsp;E quando il servo d&#8217;Abrahamo ebbe udito le loro parole si prostr&#242; a terra dinanzi all&#8217;Eterno.</p> 
<p><A NAME="an_24:53">24:53</A>&nbsp;Il servo trasse poi fuori oggetti d&#8217;argento e oggetti d&#8217;oro, e vesti, e li dette a Rebecca; e don&#242; anche delle cose preziose al fratello e alla madre di lei.</p> 
<p><A NAME="an_24:54">24:54</A>&nbsp;Poi mangiarono e bevvero, egli e gli nomini ch&#8217;eran con lui, e passaron quivi la notte. La mattina, quando si furono levati, il servo disse: "Lasciatemi tornare al mio signore".</p> 
<p><A NAME="an_24:55">24:55</A>&nbsp;E il fratello e la madre di Rebecca dissero: "Rimanga la fanciulla ancora alcuni giorni con noi, almeno una diecina; poi se ne andr&#224;". Ma egli rispose loro:</p> 
<p><A NAME="an_24:56">24:56</A>&nbsp;"Non mi trattenete, giacch&#233; l&#8217;Eterno ha fatto prosperare il mio viaggio; lasciatemi partire, affinch&#233; io me ne torni al mio signore".</p> 
<p><A NAME="an_24:57">24:57</A>&nbsp;Allora dissero: "Chiamiamo la fanciulla e sentiamo lei stessa".</p> 
<p><A NAME="an_24:58">24:58</A>&nbsp;Chiamarono Rebecca, e le dissero: "Vuoi tu andare con quest&#8217;uomo?" Ed ella rispose:</p> 
<p><A NAME="an_24:59">24:59</A>&nbsp;"S&#236;, andr&#242;". Cos&#236; lasciarono andare Rebecca loro sorella e la sua balia col servo d&#8217;Abrahamo e la sua gente.</p> 
<p><A NAME="an_24:60">24:60</A>&nbsp;E benedissero Rebecca e le dissero: "Sorella nostra, possa tu esser madre di migliaia di miriadi, e possa la tua progenie possedere la porta de&#8217; suoi nemici!"</p> 
<p><A NAME="an_24:61">24:61</A>&nbsp;E Rebecca si lev&#242; con le sue serve e montarono sui cammelli e seguirono quell&#8217;uomo. E il servo prese Rebecca e se ne and&#242;.</p> 
<p><A NAME="an_24:62">24:62</A>&nbsp;Or Isacco era tornato dal pozzo di Lachai-Roi, ed abitava nel paese del mezzod&#236;.</p> 
<p><A NAME="an_24:63">24:63</A>&nbsp;Isacco era uscito, sul far della sera, per meditare nella campagna; e, alzati gli occhi, guard&#242;, ed ecco venir de&#8217; cammelli.</p> 
<p><A NAME="an_24:64">24:64</A>&nbsp;E Rebecca, alzati anch&#8217;ella gli occhi, vide Isacco, salt&#242; gi&#249; dal cammello, e disse al servo:</p> 
<p><A NAME="an_24:65">24:65</A>&nbsp;"Chi &#232; quell&#8217;uomo che viene pel campo incontro a noi?" Il servo rispose: "E&#8217; il mio signore". Ed ella, preso il suo velo, se ne copr&#236;.</p> 
<p><A NAME="an_24:66">24:66</A>&nbsp;E il servo raccont&#242; a Isacco tutto quello che avea fatto.</p> 
<p><A NAME="an_24:67">24:67</A>&nbsp;E Isacco men&#242; Rebecca nella tenda di Sara sua madre, se la prese, ed ella divenne sua moglie, ed egli l&#8217;am&#242;. Cos&#236; Isacco fu consolato dopo la morte di sua madre.</p> 
<p><A NAME="an_25:1">25:1</A>&nbsp;Poi Abrahamo prese un&#8217;altra moglie, per nome Ketura.</p> 
<p><A NAME="an_25:2">25:2</A>&nbsp;E questa gli partor&#236; Zimran, Jokshan, Medan, Madian, Jishbak e Shuach.</p> 
<p><A NAME="an_25:3">25:3</A>&nbsp;Jokshan gener&#242; Sceba e Dedan. I figliuoli di Dedan furono gli Asshurim, Letushim ed i Leummim.</p> 
<p><A NAME="an_25:4">25:4</A>&nbsp;E i figliuoli di Madian furono Efa, Efer, Hanoch, Abida ed Eldaa. Tutti questi furono i figliuoli di Ketura.</p> 
<p><A NAME="an_25:5">25:5</A>&nbsp;E Abrahamo dette tutto quello che possedeva a Isacco;</p> 
<p><A NAME="an_25:6">25:6</A>&nbsp;ma ai figliuoli delle sue concubine fece dei doni, e, mentre era ancora in vita, li mand&#242; lungi dal suo figliuolo Isacco, verso levante, nel paese d&#8217;oriente.</p> 
<p><A NAME="an_25:7">25:7</A>&nbsp;Or tutto il tempo della vita d&#8217;Abrahamo fu di centosettanta cinque anni.</p> 
<p><A NAME="an_25:8">25:8</A>&nbsp;Poi Abrahamo spir&#242; in prospera vecchiezza, attempato e sazio di giorni, e fu riunito al suo popolo.</p> 
<p><A NAME="an_25:9">25:9</A>&nbsp;E Isacco e Ismaele, suoi figliuoli, io seppellirono nella spelonca di Macpela nel campo di Efron figliuolo di Tsoar lo Hitteo, ch&#8217;&#232; dirimpetto a Mamre:</p> 
<p><A NAME="an_25:10">25:10</A>&nbsp;campo, che Abrahamo avea comprato dai figliuoli di Heth. Quivi furon sepolti Abrahamo e Sara sua moglie.</p> 
<p><A NAME="an_25:11">25:11</A>&nbsp;E dopo la morte d&#8217;Abrahamo, Iddio benedisse Isacco figliuolo di lui; e Isacco dimor&#242; presso il pozzo di Lachai-Roi.</p> 
<p><A NAME="an_25:12">25:12</A>&nbsp;Or questi sono i discendenti d&#8217;Ismaele, figliuolo d&#8217;Abrahamo, che Agar, l&#8217;Egiziana, serva di Sara, avea partorito ad Abrahamo.</p> 
<p><A NAME="an_25:13">25:13</A>&nbsp;Questi sono i nomi de&#8217; figliuoli d&#8217;Ismaele, secondo le loro generazioni: Nebaioth, il primogenito d&#8217;Ismaele; poi Kedar, Adbeel, Mibsam,</p> 
<p><A NAME="an_25:14">25:14</A>&nbsp;Mishma, Duma, Massa, Hadar, Tema, Jethur,</p> 
<p><A NAME="an_25:15">25:15</A>&nbsp;Nafish e Kedma.</p> 
<p><A NAME="an_25:16">25:16</A>&nbsp;Questi sono i figliuoli d&#8217;Ismaele, e questi i loro nomi, secondo i loro villaggi e i loro accampamenti. Furono i dodici capi dei loro popoli.</p> 
<p><A NAME="an_25:17">25:17</A>&nbsp;E gli anni della vita d&#8217;Ismaele furono centotrenta sette; poi spir&#242;, mor&#236;, e fu riunito al suo popolo.</p> 
<p><A NAME="an_25:18">25:18</A>&nbsp;E i suoi figliuoli abitarono da Havila fino a Shur, ch&#8217;&#232; dirimpetto all&#8217;Egitto, andando verso l&#8217;Assiria. Egli si stabil&#236; di faccia a tutti i suoi fratelli.</p> 
<p><A NAME="an_25:19">25:19</A>&nbsp;E questi sono i discendenti d&#8217;Isacco, figliuolo d&#8217;Abrahamo.</p> 
<p><A NAME="an_25:20">25:20</A>&nbsp;Abrahamo gener&#242; Isacco; e Isacco era in et&#224; di quarant&#8217;anni quando prese per moglie Rebecca, figliuola di Bethuel, l&#8217;Arameo di Paddan-Aram, e sorella di Labano, l&#8217;Arameo.</p> 
<p><A NAME="an_25:21">25:21</A>&nbsp;Isacco preg&#242; istantemente l&#8217;Eterno per sua moglie, perch&#8217;ella era sterile. L&#8217;Eterno l&#8217;esaud&#236;, e Rebecca, sua moglie, concep&#236;.</p> 
<p><A NAME="an_25:22">25:22</A>&nbsp;E i bambini si urtavano nel suo seno; ed ella disse: "Se cos&#236; &#232;, perch&#233; vivo?" E and&#242; a consultare l&#8217;Eterno.</p> 
<p><A NAME="an_25:23">25:23</A>&nbsp;E l&#8217;Eterno le disse: "Due nazioni sono nel tuo seno, e due popoli separati usciranno dalle tue viscere. Uno dei due popoli sar&#224; pi&#249; forte dell&#8217;altro, e il maggiore servir&#224; il minore".</p> 
<p><A NAME="an_25:24">25:24</A>&nbsp;E quando venne per lei il tempo di partorire, ecco ch&#8217;ella aveva due gemelli nel seno.</p> 
<p><A NAME="an_25:25">25:25</A>&nbsp;E il primo che usc&#236; fuori era rosso, e tutto quanto come un mantello di pelo; e gli fu posto nome Esa&#249;.</p> 
<p><A NAME="an_25:26">25:26</A>&nbsp;Dopo usc&#236; il suo fratello, che con la mano teneva il calcagno di Esa&#249;; e gli fu posto nome Giacobbe. Or Isacco era in et&#224; di sessant&#8217;anni quando Rebecca li partor&#236;.</p> 
<p><A NAME="an_25:27">25:27</A>&nbsp;I due fanciulli crebbero, ed Esa&#249; divenne un esperto cacciatore, un uomo di campagna, e Giacobbe un uomo tranquillo, che se ne stava nelle tende.</p> 
<p><A NAME="an_25:28">25:28</A>&nbsp;Or Isacco amava Esa&#249;, perch&#233; la cacciagione era di suo gusto; e Rebecca amava Giacobbe.</p> 
<p><A NAME="an_25:29">25:29</A>&nbsp;Or come Giacobbe s&#8217;era fatto cuocere una minestra, Esa&#249; giunse dai campi, tutto stanco.</p> 
<p><A NAME="an_25:30">25:30</A>&nbsp;Ed Esa&#249; disse a Giacobbe: "Deh, dammi da mangiare un po&#8217; di cotesta minestra rossa; perch&#233; sono stanco". Per questo fu chiamato Edom.</p> 
<p><A NAME="an_25:31">25:31</A>&nbsp;E Giacobbe gli rispose: "Vendimi prima di tutto la tua primogenitura".</p> 
<p><A NAME="an_25:32">25:32</A>&nbsp;Ed Esa&#249; disse: "Ecco io sto per morire; che mi giova la primogenitura?"</p> 
<p><A NAME="an_25:33">25:33</A>&nbsp;E Giacobbe disse: "Prima, giuramelo". Ed Esa&#249; glielo giur&#242;, e vend&#233; la sua primogenitura a Giacobbe.</p> 
<p><A NAME="an_25:34">25:34</A>&nbsp;E Giacobbe diede a Esa&#249; del pane e della minestra di lenticchie. Ed egli mangi&#242; e bevve; poi si lev&#242;, e se ne and&#242;. Cos&#236; Esa&#249; sprezz&#242; la primogenitura.</p> 
<p><A NAME="an_26:1">26:1</A>&nbsp;Or ci fu la carestia nel paese, oltre la prima carestia che c&#8217;era stata al tempo d&#8217;Abrahamo. E Isacco and&#242; da Abimelec, re dei Filistei, a Gherar.</p> 
<p><A NAME="an_26:2">26:2</A>&nbsp;E l&#8217;Eterno gli apparve e gli disse: "Non scendere in Egitto; dimora nel paese che io ti dir&#242;.</p> 
<p><A NAME="an_26:3">26:3</A>&nbsp;Soggiorna in questo paese, e io sar&#242; teco e ti benedir&#242;, poich&#233; io dar&#242; a te e alla tua progenie tutti questi paesi, e manterr&#242; il giuramento che feci ad Abrahamo tuo padre,</p> 
<p><A NAME="an_26:4">26:4</A>&nbsp;e moltiplicher&#242; la tua progenie come le stelle del cielo, dar&#242; alla tua progenie tutti questi paesi, e tutte le nazioni della terra saranno benedette nella tua progenie,</p> 
<p><A NAME="an_26:5">26:5</A>&nbsp;perch&#233; Abrahamo ubbid&#236; alla mia voce e osserv&#242; quello che gli avevo ordinato, i miei comandamenti, i miei statuti e le mie leggi".</p> 
<p><A NAME="an_26:6">26:6</A>&nbsp;E Isacco dimor&#242; in Gherar.</p> 
<p><A NAME="an_26:7">26:7</A>&nbsp;E quando la gente del luogo gli faceva delle domande intorno alla sua moglie, egli rispondeva: "E&#8217; mia sorella"; perch&#233; avea paura di dire: "E&#8217; mia moglie". "Non vorrei", egli pensava, "che la gente del luogo avesse ad uccidermi, a motivo di Rebecca". Poich&#233; ella era di bell&#8217;aspetto.</p> 
<p><A NAME="an_26:8">26:8</A>&nbsp;Ora, prolungandosi quivi il suo soggiorno, avvenne che Abimelec re de&#8217; Filistei, mentre guardava dalla finestra, vide Isacco che scherzava con Rebecca sua moglie.</p> 
<p><A NAME="an_26:9">26:9</A>&nbsp;E Abimelec chiam&#242; Isacco, e gli disse: "Certo, costei &#232; tua moglie; come mai dunque, hai detto: E mia sorella?" E Isacco rispose: "Perch&#233; dicevo: Non vorrei esser messo a morte a motivo di lei".</p> 
<p><A NAME="an_26:10">26:10</A>&nbsp;E Abimelec: "Che cos&#8217;&#232; questo che ci hai fatto? Poco &#232; mancato che qualcuno del popolo si giacesse con tua moglie, e tu ci avresti tirato addosso una gran colpa".</p> 
<p><A NAME="an_26:11">26:11</A>&nbsp;E Abimelec diede quest&#8217;ordine a tutto il popolo: "Chiunque toccher&#224; quest&#8217;uomo o sua moglie sia messo a morte".</p> 
<p><A NAME="an_26:12">26:12</A>&nbsp;Isacco semin&#242; in quel paese, e in quell&#8217;anno raccolse il centuplo; e l&#8217;Eterno lo benedisse.</p> 
<p><A NAME="an_26:13">26:13</A>&nbsp;Quest&#8217;uomo divenne grande, and&#242; crescendo sempre pi&#249;, finch&#233; divent&#242; grande oltremisura.</p> 
<p><A NAME="an_26:14">26:14</A>&nbsp;Fu padrone di greggi di pecore, di mandre di buoi e di numerosa servit&#249;. I Filistei lo invidiavano;</p> 
<p><A NAME="an_26:15">26:15</A>&nbsp;e perci&#242; turarono ed empiron di terra tutti i pozzi che i servi di suo padre aveano scavati al tempo d&#8217;Abrahamo suo padre.</p> 
<p><A NAME="an_26:16">26:16</A>&nbsp;E Abimelec disse ad Isacco: "Vattene da noi, poich&#233; tu sei molto pi&#249; potente di noi".</p> 
<p><A NAME="an_26:17">26:17</A>&nbsp;Isacco allora si part&#236; di l&#224;, s&#8217;accamp&#242; nella valle di Gherar, e quivi dimor&#242;.</p> 
<p><A NAME="an_26:18">26:18</A>&nbsp;E Isacco scav&#242; di nuovo i pozzi d&#8217;acqua ch&#8217;erano stati scavati al tempo d&#8217;Abrahamo suo padre, e che i Filistei avean turati dopo la morte d&#8217;Abrahamo; e pose loro gli stessi nomi che avea loro posto suo padre.</p> 
<p><A NAME="an_26:19">26:19</A>&nbsp;E i servi d&#8217;Isacco scavarono nella valle, e vi trovarono un pozzo d&#8217;acqua viva.</p> 
<p><A NAME="an_26:20">26:20</A>&nbsp;Ma i pastori di Gherar altercarono coi pastori d&#8217;Isacco, dicendo: "L&#8217;acqua &#232; nostra". Ed egli chiam&#242; il pozzo Esek, perch&#233; quelli aveano conteso con lui.</p> 
<p><A NAME="an_26:21">26:21</A>&nbsp;Poi i servi scavarono un altro pozzo, e per questo ancora quelli altercarono. E Isacco lo chiam&#242; Sitna.</p> 
<p><A NAME="an_26:22">26:22</A>&nbsp;Allora egli si part&#236; di l&#224;, e scav&#242; un altro pozzo per il quale quelli non altercarono. Ed egli lo chiam&#242; Rehoboth "perch&#233;", disse, "ora l&#8217;Eterno ci ha messi al largo, e noi prospereremo nel paese".</p> 
<p><A NAME="an_26:23">26:23</A>&nbsp;Poi di l&#224; Isacco sal&#236; a Beer-Sceba.</p> 
<p><A NAME="an_26:24">26:24</A>&nbsp;E l&#8217;Eterno gli apparve quella stessa notte, e gli disse: "Io sono l&#8217;Iddio d&#8217;Abrahamo tuo padre; non temere, poich&#233; io sono teco e ti benedir&#242; e moltiplicher&#242; la tua progenie per amor d&#8217;Abrahamo mio servo".</p> 
<p><A NAME="an_26:25">26:25</A>&nbsp;Ed egli edific&#242; quivi un altare, invoc&#242; il nome dell&#8217;Eterno, e vi piant&#242; la sua tenda. E i servi d&#8217;Isacco scavaron quivi un pozzo.</p> 
<p><A NAME="an_26:26">26:26</A>&nbsp;Abimelec and&#242; a lui da Gherar con Ahuzath, suo amico, e con Picol, capo del suo esercito.</p> 
<p><A NAME="an_26:27">26:27</A>&nbsp;E Isacco disse loro: "Perch&#233; venite da me, giacch&#233; mi odiate e m&#8217;avete mandato via dal vostro paese?"</p> 
<p><A NAME="an_26:28">26:28</A>&nbsp;E quelli risposero: "Noi abbiam chiaramente veduto che l&#8217;Eterno &#232; teco; e abbiam detto: Si faccia ora un giuramento fra noi, fra noi e te, e facciam lega teco.</p> 
<p><A NAME="an_26:29">26:29</A>&nbsp;Giura che non ci farai alcun male, cos&#236; come noi non t&#8217;abbiamo toccato, e non t&#8217;abbiamo fatto altro che del bene, e t&#8217;abbiamo lasciato andare in pace. Tu sei ora benedetto dall&#8217;Eterno".</p> 
<p><A NAME="an_26:30">26:30</A>&nbsp;E Isacco fece loro un convito, ed essi mangiarono e bevvero.</p> 
<p><A NAME="an_26:31">26:31</A>&nbsp;La mattina dipoi si levarono di buon&#8217;ora e si fecero scambievole giuramento. Poi Isacco li accomiat&#242;, e quelli si partirono da lui in pace.</p> 
<p><A NAME="an_26:32">26:32</A>&nbsp;Or avvenne che, in quello stesso giorno, i servi d&#8217;Isacco gli vennero a dar notizia del pozzo che aveano scavato, dicendogli: "Abbiam trovato dell&#8217;acqua".</p> 
<p><A NAME="an_26:33">26:33</A>&nbsp;Ed egli lo chiam&#242; Sciba. Per questo la citt&#224; porta il nome di Beer-Sceba, fino al di d&#8217;oggi.</p> 
<p><A NAME="an_26:34">26:34</A>&nbsp;Or Esa&#249;, in et&#224; di quarant&#8217;anni, prese per moglie Judith, figliuola di Beeri, lo Hitteo, e Basmath, figliuola di Elon, lo Hitteo.</p> 
<p><A NAME="an_26:35">26:35</A>&nbsp;(H26-34) Esse furon cagione d&#8217;amarezza d&#8217;animo a Isacco ed a Rebecca.</p> 
<p><A NAME="an_27:1">27:1</A>&nbsp;Or avvenne, quando Isacco era divenuto vecchio e i suoi occhi indeboliti non ci vedevano pi&#249;, ch&#8217;egli chiam&#242; Esa&#249;, suo figliuolo maggiore, e gli disse: "Figliuol mio!"</p> 
<p><A NAME="an_27:2">27:2</A>&nbsp;E quello rispose: "Eccomi!" E Isacco: "Ecco, io sono vecchio, e non so il giorno della mia morte.</p> 
<p><A NAME="an_27:3">27:3</A>&nbsp;Deh, prendi ora le tue armi, il tuo turcasso e il tuo arco, vattene fuori ai campi, prendimi un po&#8217; di caccia,</p> 
<p><A NAME="an_27:4">27:4</A>&nbsp;e preparami una pietanza saporita di quelle che mi piacciono; portamela perch&#8217;io la mangi e l&#8217;anima mia ti benedica prima ch&#8217;io muoia".</p> 
<p><A NAME="an_27:5">27:5</A>&nbsp;Ora Rebecca stava ad ascoltare, mentre Isacco parlava ad Esa&#249; suo figliuolo. Ed Esa&#249; se n&#8217;and&#242; ai campi per fare qualche caccia e portarla a suo padre.</p> 
<p><A NAME="an_27:6">27:6</A>&nbsp;E Rebecca parl&#242; a Giacobbe suo figliuolo, e gli disse: "Ecco, io ho udito tuo padre che parlava ad Esa&#249; tuo fratello, e gli diceva:</p> 
<p><A NAME="an_27:7">27:7</A>&nbsp;Portami un po&#8217; di caccia e fammi una pietanza saporita perch&#8217;io la mangi e ti benedica nel cospetto dell&#8217;Eterno, prima ch&#8217;io muoia.</p> 
<p><A NAME="an_27:8">27:8</A>&nbsp;Or dunque, figliuol mio, ubbidisci alla mia voce e fa&#8217; quello ch&#8217;io ti comando.</p> 
<p><A NAME="an_27:9">27:9</A>&nbsp;Va&#8217; ora al gregge e prendimi due buoni capretti; e io ne far&#242; una pietanza saporita per tuo padre, di quelle che gli piacciono.</p> 
<p><A NAME="an_27:10">27:10</A>&nbsp;E tu la porterai a tuo padre, perch&#233; la mangi, e cos&#236; ti benedica prima di morire".</p> 
<p><A NAME="an_27:11">27:11</A>&nbsp;E Giacobbe disse a Rebecca sua madre: "Ecco, Esa&#249; mio fratello &#232; peloso, e io no.</p> 
<p><A NAME="an_27:12">27:12</A>&nbsp;Pu&#242; darsi che mio padre mi tasti; sar&#242; allora da lui reputato un ingannatore, e mi trarr&#242; addosso una maledizione, invece di una benedizione".</p> 
<p><A NAME="an_27:13">27:13</A>&nbsp;E sua madre gli rispose: "Questa maledizione ricada su me, figliuol mio! Ubbidisci pure alla mia voce, e va&#8217; a prendermi i capretti".</p> 
<p><A NAME="an_27:14">27:14</A>&nbsp;Egli dunque and&#242; a prenderli, e li men&#242; a sua madre; e sua madre ne prepar&#242; una pietanza saporita, di quelle che piacevano al padre di lui.</p> 
<p><A NAME="an_27:15">27:15</A>&nbsp;Poi Rebecca prese i pi&#249; bei vestiti di Esa&#249; suo figliuolo maggiore, i quali aveva in casa presso di s&#233;, e li fece indossare a Giacobbe suo figliuolo minore;</p> 
<p><A NAME="an_27:16">27:16</A>&nbsp;e con le pelli de&#8217; capretti gli copr&#236; le mani e il collo,</p> 
<p><A NAME="an_27:17">27:17</A>&nbsp;ch&#8217;era senza peli. Poi mise in mano a Giacobbe suo figliuolo la pietanza saporita e il pane che avea preparato.</p> 
<p><A NAME="an_27:18">27:18</A>&nbsp;Ed egli venne a suo padre e gli disse: "Padre mio!" E Isacco rispose: "Eccomi; chi sei tu, figliuol mio?"</p> 
<p><A NAME="an_27:19">27:19</A>&nbsp;E Giacobbe disse a suo padre: "Sono Esa&#249;, il tuo primogenito. Ho fatto come tu m&#8217;hai detto. Deh, l&#232;vati, mettiti a sedere e mangia della mia caccia, affinch&#233; l&#8217;anima tua mi benedica".</p> 
<p><A NAME="an_27:20">27:20</A>&nbsp;E Isacco disse ai suo figliuolo: "Come hai fatto a trovarne cos&#236; presto, figliuol mio?" E quello rispose: "Perch&#233; l&#8217;Eterno, il tuo Dio, l&#8217;ha fatta venire sulla mia via".</p> 
<p><A NAME="an_27:21">27:21</A>&nbsp;E Isacco disse a Giacobbe: "Fatti vicino, figliuol mio, ch&#8217;io ti tasti, per sapere se sei proprio il mio figliuolo Esa&#249;, o no".</p> 
<p><A NAME="an_27:22">27:22</A>&nbsp;Giacobbe dunque s&#8217;avvicin&#242; a Isacco suo padre e, come questi l&#8217;ebbe tastato, disse: "La voce &#232; la voce di Giacobbe; ma le mani son le mani d&#8217;Esa&#249;".</p> 
<p><A NAME="an_27:23">27:23</A>&nbsp;E non lo riconobbe, perch&#233; le mani di lui eran pelose come le mani di Esa&#249; suo fratello: e lo benedisse. E disse:</p> 
<p><A NAME="an_27:24">27:24</A>&nbsp;"Sei tu proprio il mio figliuolo Esa&#249;?" Egli rispose: "S&#236;".</p> 
<p><A NAME="an_27:25">27:25</A>&nbsp;E Isacco gli disse: "Servimi ch&#8217;io mangi della caccia del mio figliuolo e l&#8217;anima mia ti benedica". E Giacobbe lo serv&#236;, e Isacco mangi&#242;. Giacobbe gli port&#242; anche del vino, ed egli bevve.</p> 
<p><A NAME="an_27:26">27:26</A>&nbsp;Poi Isacco suo padre gli disse: "Deh, fatti vicino e baciami, figliuol mio".</p> 
<p><A NAME="an_27:27">27:27</A>&nbsp;Ed egli s&#8217;avvicin&#242; e lo baci&#242;. E Isacco senti l&#8217;odore de&#8217; vestiti di lui, e lo benedisse dicendo: "Ecco, l&#8217;odor del mio figliuolo &#232; come l&#8217;odor d&#8217;un campo, che l&#8217;Eterno ha benedetto.</p> 
<p><A NAME="an_27:28">27:28</A>&nbsp;Iddio ti dia della rugiada de&#8217; cieli e della grassezza della terra e abbondanza di frumento e di vino.</p> 
<p><A NAME="an_27:29">27:29</A>&nbsp;Ti servano i popoli e le nazioni s&#8217;inchinino davanti a te. Sii padrone de&#8217; tuoi fratelli e i figli di tua madre s&#8217;inchinino davanti a te. Maledetto sia chiunque ti maledice, benedetto sia chiunque ti benedice!"</p> 
<p><A NAME="an_27:30">27:30</A>&nbsp;E avvenne che, come Isacco ebbe finito di benedire Giacobbe e Giacobbe se n&#8217;era appena andato dalla presenza d&#8217;Isacco suo padre, Esa&#249; suo fratello giunse dalla sua caccia.</p> 
<p><A NAME="an_27:31">27:31</A>&nbsp;Anch&#8217;egli prepar&#242; una pietanza saporita la port&#242; a suo padre, e gli disse: "L&#232;visi mio padre, e mangi della caccia del suo figliuolo, affinch&#233; l&#8217;anima tua mi benedica".</p> 
<p><A NAME="an_27:32">27:32</A>&nbsp;E Isacco suo padre gli disse: "Chi sei tu?" Ed egli rispose: "Sono Esa&#249;, il tuo figliuolo primogenito".</p> 
<p><A NAME="an_27:33">27:33</A>&nbsp;Isacco fu preso da un tremito fortissimo, e disse: "E allora, chi &#232; che ha preso della caccia e me l&#8217;ha portata? Io ho mangiato di tutto prima che tu venissi, e l&#8217;ho benedetto; e benedetto ei sar&#224;".</p> 
<p><A NAME="an_27:34">27:34</A>&nbsp;Quando Esa&#249; ebbe udite le parole di suo padre, dette in un grido forte ed amarissimo. Poi disse a suo padre: "Benedici anche me, padre mio!"</p> 
<p><A NAME="an_27:35">27:35</A>&nbsp;E Isacco rispose: "Il tuo fratello &#232; venuto con inganno e ha preso la tua benedizione".</p> 
<p><A NAME="an_27:36">27:36</A>&nbsp;Ed Esa&#249;: "Non &#232; forse a ragione ch&#8217;egli &#232; stato chiamato Giacobbe? M&#8217;ha gi&#224; soppiantato due volte: mi tolse la mia primogenitura, ed ecco che ora m&#8217;ha tolta la mia benedizione". Poi aggiunse: "Non hai tu riserbato qualche benedizione per me?"</p> 
<p><A NAME="an_27:37">27:37</A>&nbsp;E Isacco rispose e disse a Esa&#249;: "Ecco io l&#8217;ho costituito tuo padrone, e gli ho dato tutti i suoi fratelli per servi, e l&#8217;ho provvisto di frumento e di vino; che potrei dunque fare per te, figliuol mio?"</p> 
<p><A NAME="an_27:38">27:38</A>&nbsp;Ed Esa&#249; disse a suo padre: "Non hai tu che questa benedizione, padre mio? Benedici anche me, o padre mio!" Ed Esa&#249; alz&#242; la voce e pianse.</p> 
<p><A NAME="an_27:39">27:39</A>&nbsp;E Isacco suo padre rispose e gli disse: "Ecco, la tua dimora sar&#224; priva della grassezza della terra e della rugiada che scende dai cieli.</p> 
<p><A NAME="an_27:40">27:40</A>&nbsp;Tu vivrai della tua spada, e sarai servo del tuo fratello; ma avverr&#224; che, menando una vita errante, tu spezzerai il suo giogo di sul tuo collo".</p> 
<p><A NAME="an_27:41">27:41</A>&nbsp;Ed Esa&#249; prese a odiare Giacobbe a motivo della benedizione datagli da suo padre; e disse in cuor suo: "I giorni del lutto di mio padre si avvicinano; allora uccider&#242; il mio fratello Giacobbe".</p> 
<p><A NAME="an_27:42">27:42</A>&nbsp;Furon riferite a Rebecca le parole di Esa&#249;, suo figliuolo maggiore; ed ella mand&#242; a chiamare Giacobbe, suo figliuolo minore, e gli disse: "Ecco, Esa&#249;, tuo fratello, si consola riguardo a te, proponendosi d&#8217;ucciderti.</p> 
<p><A NAME="an_27:43">27:43</A>&nbsp;Or dunque, figliuol mio, ubbidisci alla mia voce; l&#232;vati, e fuggi a Charan da Labano mio fratello;</p> 
<p><A NAME="an_27:44">27:44</A>&nbsp;e trattienti quivi qualche tempo, finch&#233; il furore del tuo fratello sia passato,</p> 
<p><A NAME="an_27:45">27:45</A>&nbsp;finch&#233; l&#8217;ira del tuo fratello si sia stornata da te ed egli abbia dimenticato quello che tu gli hai fatto; e allora io mander&#242; a farti ricondurre di la. Perch&#233; sarei io privata di voi due in uno stesso giorno?"</p> 
<p><A NAME="an_27:46">27:46</A>&nbsp;E Rebecca disse ad Isacco: "Io sono disgustata della vita a motivo di queste figliuole di Heth. Se Giacobbe prende in moglie, tra le figliuole di Heth, tra le figliuole del paese, una donna come quelle, che mi giova la vita?"</p> 
<p><A NAME="an_28:1">28:1</A>&nbsp;Allora Isacco chiam&#242; Giacobbe, lo benedisse e gli diede quest&#8217;ordine: "Non prender moglie tra le figliuole di Canaan.</p> 
<p><A NAME="an_28:2">28:2</A>&nbsp;L&#232;vati, vattene in Paddan-Aram, alla casa di Bethuel, padre di tua madre, e prenditi moglie di l&#224;, tra le figliuole di Labano, fratello di tua madre.</p> 
<p><A NAME="an_28:3">28:3</A>&nbsp;E l&#8217;Iddio onnipotente ti benedica, ti renda fecondo e ti moltiplichi, in guisa che tu diventi un&#8217;assemblea di popoli,</p> 
<p><A NAME="an_28:4">28:4</A>&nbsp;e ti dia la benedizione d&#8217;Abrahamo: a te, e alla tua progenie con te; affinch&#233; tu possegga il paese dove sei andato peregrinando, e che Dio don&#242; ad Abrahamo".</p> 
<p><A NAME="an_28:5">28:5</A>&nbsp;E Isacco fece partire Giacobbe, il quale se n&#8217;and&#242; in Paddan-Aram da Labano, figliuolo di Bethuel, l&#8217;Arameo, fratello di Rebecca, madre di Giacobbe e di Esa&#249;.</p> 
<p><A NAME="an_28:6">28:6</A>&nbsp;Or Esa&#249; vide che Isacco avea benedetto Giacobbe e l&#8217;avea mandato in Paddan-Aram perch&#233; vi prendesse moglie; e che, benedicendolo, gli avea dato quest&#8217;ordine: "Non prender moglie tra le figliuole di Canaan",</p> 
<p><A NAME="an_28:7">28:7</A>&nbsp;e che Giacobbe aveva ubbidito a suo padre e a sua madre, e se n&#8217;era andato in Paddan-Aram.</p> 
<p><A NAME="an_28:8">28:8</A>&nbsp;Ed Esa&#249; s&#8217;accorse che le figliuole di Canaan dispiacevano ad Isacco suo padre;</p> 
<p><A NAME="an_28:9">28:9</A>&nbsp;e and&#242; da Ismaele, e prese per moglie, oltre quelle che aveva gi&#224;, Mahalath, figliuola d&#8217;Ismaele, figliuolo d&#8217;Abrahamo, sorella di Nebaioth.</p> 
<p><A NAME="an_28:10">28:10</A>&nbsp;Or Giacobbe part&#236; da Beer-Sceba e se n&#8217;and&#242; verso Charan.</p> 
<p><A NAME="an_28:11">28:11</A>&nbsp;Capit&#242; in un certo luogo, e vi pass&#242; la notte, perch&#233; il sole era gi&#224; tramontato. Prese una delle pietre del luogo, la pose come suo capezzale e si coric&#242; quivi.</p> 
<p><A NAME="an_28:12">28:12</A>&nbsp;E sogn&#242;; ed ecco una scala appoggiata sulla terra, la cui cima toccava il cielo; ed ecco gli angeli di Dio, che salivano e scendevano per la scala.</p> 
<p><A NAME="an_28:13">28:13</A>&nbsp;E l&#8217;Eterno stava al disopra d&#8217;essa, e gli disse: "Io sono l&#8217;Eterno, l&#8217;Iddio d&#8217;Abrahamo tuo padre e l&#8217;Iddio d&#8217;Isacco; la terra sulla quale tu stai coricato, io la dar&#242; a te e alla tua progenie;</p> 
<p><A NAME="an_28:14">28:14</A>&nbsp;e la tua progenie sar&#224; come la polvere della terra, e tu ti estenderai ad occidente e ad oriente, a settentrione e a mezzod&#236;; e tutte le famiglie della terra saranno benedette in te e nella tua progenie.</p> 
<p><A NAME="an_28:15">28:15</A>&nbsp;Ed ecco, io son teco, e ti guarder&#242; dovunque tu andrai, e ti ricondurr&#242; in questo paese; poich&#233; io non ti abbandoner&#242; prima d&#8217;aver fatto quello che t&#8217;ho detto".</p> 
<p><A NAME="an_28:16">28:16</A>&nbsp;E come Giacobbe si fu svegliato dal suo sonno, disse: "Certo, l&#8217;Eterno &#232; in questo luogo ed io non lo sapevo!"</p> 
<p><A NAME="an_28:17">28:17</A>&nbsp;Ed ebbe paura, e disse: "Com&#8217;&#232; tremendo questo luogo! Questa non &#232; altro che la casa di Dio, e questa &#232; la porta del cielo!"</p> 
<p><A NAME="an_28:18">28:18</A>&nbsp;E Giacobbe si lev&#242; la mattina di buon&#8217;ora, prese la pietra che avea posta come suo capezzale, la eresse in monumento, e vers&#242; dell&#8217;olio sulla sommit&#224; d&#8217;essa.</p> 
<p><A NAME="an_28:19">28:19</A>&nbsp;E pose nome a quel luogo Bethel; ma, prima, il nome della citt&#224; era Luz.</p> 
<p><A NAME="an_28:20">28:20</A>&nbsp;E Giacobbe fece un voto, dicendo: "Se Dio &#232; meco, se mi guarda durante questo viaggio che fo, se mi d&#224; pane da mangiare e vesti da coprirmi,</p> 
<p><A NAME="an_28:21">28:21</A>&nbsp;e se ritorno sano e salvo alla casa del padre mio, l&#8217;Eterno sar&#224; il mio Dio;</p> 
<p><A NAME="an_28:22">28:22</A>&nbsp;e questa pietra che ho eretta in monumento, sar&#224; la casa di Dio; e di tutto quello che tu darai a me, io, certamente, dar&#242; a te la decima".</p> 
<p><A NAME="an_29:1">29:1</A>&nbsp;Poi Giacobbe si mise in cammino e and&#242; nel paese degli Orientali.</p> 
<p><A NAME="an_29:2">29:2</A>&nbsp;E guard&#242;, e vide un pozzo in un campo; ed ecco tre greggi di pecore, giacenti l&#236; presso; poich&#233; a quel pozzo si abbeveravano i greggi; e la pietra sulla bocca del pozzo era grande.</p> 
<p><A NAME="an_29:3">29:3</A>&nbsp;Quivi s&#8217;adunavano tutti i greggi; i pastori rotolavan la pietra di sulla bocca del pozzo, abbeveravano le pecore, poi rimettevano al posto la pietra sulla bocca del pozzo.</p> 
<p><A NAME="an_29:4">29:4</A>&nbsp;E Giacobbe disse ai pastori: "Fratelli miei, di dove siete?" E quelli risposero: "Siamo di Charan".</p> 
<p><A NAME="an_29:5">29:5</A>&nbsp;Ed egli disse loro: "Conoscete voi Labano, figliuolo di Nahor?" Ed essi: "Lo conosciamo".</p> 
<p><A NAME="an_29:6">29:6</A>&nbsp;Ed egli disse loro: "Sta egli bene?" E quelli: "Sta bene; ed ecco Rachele, sua figliuola, che viene con le pecore".</p> 
<p><A NAME="an_29:7">29:7</A>&nbsp;Ed egli disse: "Ecco, &#232; ancora pieno giorno, e non &#232; tempo di radunare il bestiame; abbeverate le pecore e menatele al pascolo".</p> 
<p><A NAME="an_29:8">29:8</A>&nbsp;E quelli risposero: "Non possiamo, finch&#233; tutti i greggi siano radunati; allora si rotola la pietra di sulla bocca del pozzo, e abbeveriamo le pecore".</p> 
<p><A NAME="an_29:9">29:9</A>&nbsp;Mentr&#8217;egli parlava ancora con loro, giunse Rachele con le pecore di suo padre; poich&#8217;ella era pastora.</p> 
<p><A NAME="an_29:10">29:10</A>&nbsp;E quando Giacobbe vide Rachele figliuola di Labano, fratello di sua madre, e le pecore di Labano fratello di sua madre, s&#8217;avvicin&#242;, rotol&#242; la pietra di sulla bocca del pozzo, e abbever&#242; il gregge di Labano fratello di sua madre.</p> 
<p><A NAME="an_29:11">29:11</A>&nbsp;E Giacobbe baci&#242; Rachele, alz&#242; la voce, e pianse.</p> 
<p><A NAME="an_29:12">29:12</A>&nbsp;E Giacobbe fe&#8217; sapere a Rachele ch&#8217;egli era parente del padre di lei, e ch&#8217;era figliuolo di Rebecca. Ed ella corse a dirlo a suo padre.</p> 
<p><A NAME="an_29:13">29:13</A>&nbsp;E appena Labano ebbe udito le notizie di Giacobbe figliuolo della sua sorella, gli corse incontro, l&#8217;abbracci&#242;, lo baci&#242;, e lo men&#242; a casa sua. Giacobbe raccont&#242; a Labano tutte queste cose;</p> 
<p><A NAME="an_29:14">29:14</A>&nbsp;e Labano gli disse: "Tu sei proprio mie ossa e mia carne!" Ed egli dimor&#242; con lui durante un mese.</p> 
<p><A NAME="an_29:15">29:15</A>&nbsp;Poi Labano disse a Giacobbe: "Perch&#233; sei mio parente dovrai tu servirmi per nulla? Dimmi quale dev&#8217;essere il tuo salario".</p> 
<p><A NAME="an_29:16">29:16</A>&nbsp;Or Labano aveva due figliuole: la maggiore si chiamava Lea, e la minore Rachele.</p> 
<p><A NAME="an_29:17">29:17</A>&nbsp;Lea aveva gli occhi delicati, ma Rachele era avvenente e di bell&#8217;aspetto.</p> 
<p><A NAME="an_29:18">29:18</A>&nbsp;E Giacobbe amava Rachele, e disse a Labano: "Io ti servir&#242; sette anni, per Rachele tua figliuola minore".</p> 
<p><A NAME="an_29:19">29:19</A>&nbsp;E Labano rispose: "E&#8217; meglio ch&#8217;io la dia a te che ad un altr&#8217;uomo; sta&#8217; con me".</p> 
<p><A NAME="an_29:20">29:20</A>&nbsp;E Giacobbe serv&#236; sette anni per Rachele; e gli parvero pochi giorni, per l&#8217;amore che le portava.</p> 
<p><A NAME="an_29:21">29:21</A>&nbsp;E Giacobbe disse a Labano: "Dammi la mia moglie, poich&#233; il mio tempo &#232; compiuto, ed io andr&#242; da lei".</p> 
<p><A NAME="an_29:22">29:22</A>&nbsp;Allora Labano radun&#242; tutta la gente del luogo, e fece un convito.</p> 
<p><A NAME="an_29:23">29:23</A>&nbsp;Ma, la sera, prese Lea, sua figliuola, e la men&#242; da Giacobbe, il quale entr&#242; da lei.</p> 
<p><A NAME="an_29:24">29:24</A>&nbsp;E Labano dette la sua serva Zilpa per serva a Lea, sua figliuola.</p> 
<p><A NAME="an_29:25">29:25</A>&nbsp;L&#8217;indomani mattina, ecco che era Lea. E Giacobbe disse a Labano: "Che m&#8217;hai fatto? Non &#232; egli per Rachele ch&#8217;io t&#8217;ho servito? Perch&#233; dunque m&#8217;hai ingannato?"</p> 
<p><A NAME="an_29:26">29:26</A>&nbsp;E Labano rispose: "Non &#232; usanza da noi di dare la minore prima della maggiore. Finisci la settimana di questa;</p> 
<p><A NAME="an_29:27">29:27</A>&nbsp;e ti daremo anche l&#8217;altra, per il servizio che presterai da me altri sette anni".</p> 
<p><A NAME="an_29:28">29:28</A>&nbsp;Giacobbe fece cos&#236;, e fin&#236; la settimana di quello sposalizio; poi Labano gli dette in moglie Rachele sua figliuola.</p> 
<p><A NAME="an_29:29">29:29</A>&nbsp;E Labano dette la sua serva Bilha per serva a Rachele, sua figliuola.</p> 
<p><A NAME="an_29:30">29:30</A>&nbsp;E Giacobbe entr&#242; pure da Rachele, ed anche am&#242; Rachele pi&#249; di Lea, e serv&#236; da Labano altri sette anni.</p> 
<p><A NAME="an_29:31">29:31</A>&nbsp;L&#8217;Eterno, vedendo che Lea era odiata, la rese feconda; ma Rachele era sterile.</p> 
<p><A NAME="an_29:32">29:32</A>&nbsp;E Lea concep&#236; e partor&#236; un figliuolo, al quale pose nome Ruben; perch&#233; disse: "L&#8217;Eterno ha veduto la mia afflizione; e ora il mio marito mi amer&#224;".</p> 
<p><A NAME="an_29:33">29:33</A>&nbsp;Poi concep&#236; di nuovo e partor&#236; un figliuolo, e disse: "L&#8217;Eterno ha udito ch&#8217;io ero odiata, e per&#242; m&#8217;ha dato anche questo figliuolo". E lo chiam&#242; Simeone.</p> 
<p><A NAME="an_29:34">29:34</A>&nbsp;E concep&#236; di nuovo e partor&#236; un figliuolo, e disse: "Questa volta, il mio marito sar&#224; ben unito a me, poich&#233; gli ho partorito tre figliuoli". Per questo fu chiamato Levi.</p> 
<p><A NAME="an_29:35">29:35</A>&nbsp;E concep&#236; di nuovo e partor&#236; un figliuolo, e disse: "Questa volta celebrer&#242; l&#8217;Eterno". Perci&#242; gli pose nome Giuda. E cess&#242; d&#8217;aver figliuoli.</p> 
<p><A NAME="an_30:1">30:1</A>&nbsp;Rachele, vedendo che non dava figliuoli a Giacobbe, port&#242; invidia alla sua sorella, e disse a Giacobbe: "Dammi de&#8217; figliuoli; altrimenti, muoio".</p> 
<p><A NAME="an_30:2">30:2</A>&nbsp;E Giacobbe s&#8217;accese d&#8217;ira contro Rachele, e disse: "Tengo io il luogo di Dio che t&#8217;ha negato d&#8217;esser feconda?"</p> 
<p><A NAME="an_30:3">30:3</A>&nbsp;Ed ella rispose: "Ecco la mia serva Bilha; entra da lei; essa partorir&#224; sulle mie ginocchia, e, per mezzo di lei, avr&#242; anch&#8217;io de&#8217; figliuoli".</p> 
<p><A NAME="an_30:4">30:4</A>&nbsp;Ed ella gli diede la sua serva Bilha per moglie, e Giacobbe entr&#242; da lei.</p> 
<p><A NAME="an_30:5">30:5</A>&nbsp;E Bilha concep&#236; e partor&#236; un figliuolo a Giacobbe.</p> 
<p><A NAME="an_30:6">30:6</A>&nbsp;E Rachele disse: "Iddio m&#8217;ha reso giustizia, ha anche ascoltato la mia voce, e m&#8217;ha dato un figliuolo". Perci&#242; gli pose nome Dan.</p> 
<p><A NAME="an_30:7">30:7</A>&nbsp;E Bilha, serva di Rachele, concep&#236; ancora e partor&#236; a Giacobbe un secondo figliuolo.</p> 
<p><A NAME="an_30:8">30:8</A>&nbsp;E Rachele disse: "Io ho sostenuto con mia sorella lotte di Dio, e ho vinto". Perci&#242; gli pose nome Neftali.</p> 
<p><A NAME="an_30:9">30:9</A>&nbsp;Lea, vedendo che avea cessato d&#8217;aver figliuoli, prese la sua serva Zilpa e la diede a Giacobbe per moglie.</p> 
<p><A NAME="an_30:10">30:10</A>&nbsp;E Zilpa, serva di Lea, partor&#236; un figliuolo a Giacobbe.</p> 
<p><A NAME="an_30:11">30:11</A>&nbsp;E Lea disse: "Che fortuna!" E gli pose nome Gad.</p> 
<p><A NAME="an_30:12">30:12</A>&nbsp;Poi Zilpa, serva di Lea, partor&#236; a Giacobbe un secondo figliuolo.</p> 
<p><A NAME="an_30:13">30:13</A>&nbsp;E Lea disse: "Me felice! ch&#233; le fanciulle mi chiameranno beata. Perci&#242; gli pose nome Ascer.</p> 
<p><A NAME="an_30:14">30:14</A>&nbsp;Or Ruben usc&#236;, al tempo della mietitura del grano, e trov&#242; delle mandragole per i campi, e le port&#242; a Lea sua madre. Allora Rachele disse a Lea: "Deh, dammi delle mandragole del tuo figliuolo!"</p> 
<p><A NAME="an_30:15">30:15</A>&nbsp;Ed ella le rispose: "Ti par egli poco l&#8217;avermi tolto il marito, che mi vuoi togliere anche le mandragole del mio figliuolo?" E Rachele disse: "Ebbene, si giaccia egli teco questa notte, in compenso delle mandragole del tuo figliuolo".</p> 
<p><A NAME="an_30:16">30:16</A>&nbsp;E come Giacobbe, in sulla sera, se ne tornava dai campi, Lea usc&#236; a incontrarlo, e gli disse: "Devi entrare da me; poich&#233; io t&#8217;ho accaparrato con le mandragole del mio figliuolo". Ed egli si giacque con lei quella notte.</p> 
<p><A NAME="an_30:17">30:17</A>&nbsp;E Dio esaud&#236; Lea, la quale concep&#236; e partor&#236; a Giacobbe un quinto figliuolo.</p> 
<p><A NAME="an_30:18">30:18</A>&nbsp;Ed ella disse: "Iddio m&#8217;ha dato la mia mercede, perch&#233; diedi la mia serva a mio marito". E gli pose nome Issacar.</p> 
<p><A NAME="an_30:19">30:19</A>&nbsp;E Lea concep&#236; ancora, e partor&#236; a Giacobbe un sesto figliuolo.</p> 
<p><A NAME="an_30:20">30:20</A>&nbsp;E Lea disse: "Iddio m&#8217;ha dotata di buona dote; questa volta il mio marito abiter&#242; con me, poich&#233; gli ho partorito sei figliuoli". E gli pose nome Zabulon.</p> 
<p><A NAME="an_30:21">30:21</A>&nbsp;Poi partor&#236; una figliuola, e le pose nome Dina.</p> 
<p><A NAME="an_30:22">30:22</A>&nbsp;Iddio si ricord&#242; anche di Rachele; Iddio l&#8217;esaud&#236;, e la rese feconda;</p> 
<p><A NAME="an_30:23">30:23</A>&nbsp;ed ella concep&#236; e partor&#236; un figliuolo, e disse: "Iddio ha tolto il mio obbrobrio".</p> 
<p><A NAME="an_30:24">30:24</A>&nbsp;E gli pose nome Giuseppe, dicendo: "L&#8217;Eterno m&#8217;aggiunga un altro figliuolo".</p> 
<p><A NAME="an_30:25">30:25</A>&nbsp;Or dopo che Rachele ebbe partorito Giuseppe, Giacobbe disse a Labano: "Dammi licenza, ch&#8217;io me ne vada a casa mia, nel mio paese.</p> 
<p><A NAME="an_30:26">30:26</A>&nbsp;Dammi le mie mogli, per le quali t&#8217;ho servito, e i miei figliuoli; e lasciami andare; poich&#233; tu ben conosci il servizio che t&#8217;ho prestato".</p> 
<p><A NAME="an_30:27">30:27</A>&nbsp;E Labano gli disse: "Se ho trovato grazia dinanzi a te, rimanti; giacch&#233; credo indovinare che l&#8217;Eterno mi ha benedetto per amor tuo".</p> 
<p><A NAME="an_30:28">30:28</A>&nbsp;Poi disse: "Fissami il tuo salario, e te lo dar&#242;".</p> 
<p><A NAME="an_30:29">30:29</A>&nbsp;Giacobbe gli rispose: "Tu sai in qual modo io t&#8217;ho servito, e quel che sia diventato il tuo bestiame nelle mie mani.</p> 
<p><A NAME="an_30:30">30:30</A>&nbsp;Poich&#233; quel che avevi prima ch&#8217;io venissi, era poco; ma ora s&#8217;&#232; accresciuto oltremodo, e l&#8217;Eterno t&#8217;ha benedetto dovunque io ho messo il piede. Ora, quando lavorer&#242; io anche per la casa mia?"</p> 
<p><A NAME="an_30:31">30:31</A>&nbsp;Labano gli disse: "Che ti dar&#242; io?" E Giacobbe rispose: "Non mi dar nulla; se acconsenti a quel che sto per dirti, io pascer&#242; di nuovo i tuoi greggi e n&#8217;avr&#242; cura.</p> 
<p><A NAME="an_30:32">30:32</A>&nbsp;Passer&#242; quest&#8217;oggi fra mezzo a tutti i tuoi greggi, mettendo da parte, di fra le pecore, ogni agnello macchiato e vaiolato, e ogni agnello nero; e di fra le capre, le vaiolate e le macchiate. E quello sar&#224; il mio salario.</p> 
<p><A NAME="an_30:33">30:33</A>&nbsp;Cos&#236;, da ora innanzi, il mio diritto risponder&#224; per me nel tuo cospetto, quando verrai ad accertare il mio salario: tutto ci&#242; che non sar&#224; macchiato o vaiolato fra le capre, e nero fra gli agnelli, sar&#224; rubato, se si trover&#224; presso di me".</p> 
<p><A NAME="an_30:34">30:34</A>&nbsp;E Labano disse: "Ebbene, sia come tu dici!"</p> 
<p><A NAME="an_30:35">30:35</A>&nbsp;E quello stesso giorno mise da parte i becchi striati e vaiolati e tutte le capre macchiate e vaiolate, tutto quello che avea del bianco e tutto quel ch&#8217;era nero fra gli agnelli, e li affid&#242; ai suoi figliuoli.</p> 
<p><A NAME="an_30:36">30:36</A>&nbsp;E Labano frappose la distanza di tre giornate di cammino fra se e Giacobbe; e Giacobbe pascolava il rimanente de&#8217; greggi di Labano.</p> 
<p><A NAME="an_30:37">30:37</A>&nbsp;E Giacobbe prese delle verghe verdi di pioppo, di mandorlo e di platano; vi fece delle scortecciature bianche, mettendo allo scoperto il bianco delle verghe.</p> 
<p><A NAME="an_30:38">30:38</A>&nbsp;Poi colloc&#242; le verghe che avea scortecciate, in vista delle pecore, ne&#8217; rigagnoli, negli abbeveratoi dove le pecore venivano a bere; ed entravano in caldo quando venivano a bere.</p> 
<p><A NAME="an_30:39">30:39</A>&nbsp;Le pecore dunque entravano in caldo avendo davanti quelle verghe, e figliavano agnelli striati, macchiati e vaiolati.</p> 
<p><A NAME="an_30:40">30:40</A>&nbsp;Poi Giacobbe metteva da parte questi agnelli, e faceva volger gli occhi delle pecore verso tutto quello ch&#8217;era striato e tutto quel ch&#8217;era nero nel gregge di Labano. Egli si form&#242; cos&#236; dei greggi a parte, che non un&#236; ai greggi di Labano.</p> 
<p><A NAME="an_30:41">30:41</A>&nbsp;Or avveniva che, tutte le volte che le pecore vigorose del gregge entravano in caldo, Giacobbe metteva le verghe ne&#8217; rigagnoli, in vista delle pecore, perch&#233; le pecore entrassero in caldo vicino alle verghe;</p> 
<p><A NAME="an_30:42">30:42</A>&nbsp;ma quando le pecore erano deboli, non ve le metteva; cos&#236; gli agnelli deboli erano di Labano, e i vigorosi di Giacobbe.</p> 
<p><A NAME="an_30:43">30:43</A>&nbsp;E quest&#8217;uomo divent&#242; ricco oltremodo, ed ebbe greggi numerosi, serve, servi, cammelli e asini.</p> 
<p><A NAME="an_31:1">31:1</A>&nbsp;Or Giacobbe ud&#236; le parole de&#8217; figliuoli di Labano, che dicevano: "Giacobbe ha tolto tutto quello che era di nostro padre; e con quello ch&#8217;era di nostro padre, s&#8217;&#232; fatto tutta questa ricchezza".</p> 
<p><A NAME="an_31:2">31:2</A>&nbsp;Giacobbe osserv&#242; pure il volto di Labano; ed ecco, non era pi&#249;, verso di lui, quello di prima.</p> 
<p><A NAME="an_31:3">31:3</A>&nbsp;E l&#8217;Eterno disse a Giacobbe: "Torna al paese de&#8217; tuoi padri e al tuo parentado; e io sar&#242; teco".</p> 
<p><A NAME="an_31:4">31:4</A>&nbsp;E Giacobbe mand&#242; a chiamare Rachele e Lea perch&#233; venissero ai campi, presso il suo gregge, e disse loro:</p> 
<p><A NAME="an_31:5">31:5</A>&nbsp;"Io vedo che il volto di vostro padre non &#232; pi&#249;, verso di me, quello di prima; ma l&#8217;Iddio di mio padre &#232; stato meco.</p> 
<p><A NAME="an_31:6">31:6</A>&nbsp;E voi sapete che io ho servito il padre vostro con tutto il mio potere,</p> 
<p><A NAME="an_31:7">31:7</A>&nbsp;mentre vostro padre m&#8217;ha ingannato e ha mutato il mio salario dieci volte; ma Dio non gli ha permesso di farmi del male.</p> 
<p><A NAME="an_31:8">31:8</A>&nbsp;Quand&#8217;egli diceva: I macchiati saranno il tuo salario, tutto il gregge i figliava agnelli macchiati; e quando diceva: Gli striati saranno il tuo salario, tutto il gregge figliava agnelli striati.</p> 
<p><A NAME="an_31:9">31:9</A>&nbsp;Cos&#236; Iddio ha tolto il bestiame a vostro padre, e me l&#8217;ha dato.</p> 
<p><A NAME="an_31:10">31:10</A>&nbsp;E una volta avvenne, al tempo che le pecore entravano in caldo, ch&#8217;io alzai gli occhi, e vidi, in sogno, che i maschi che montavano le femmine, erano striati macchiati o chiazzati.</p> 
<p><A NAME="an_31:11">31:11</A>&nbsp;E l&#8217;angelo di Dio mi disse nel sogno: Giacobbe! E io risposi: Eccomi!</p> 
<p><A NAME="an_31:12">31:12</A>&nbsp;Ed egli: Alza ora gli occhi e guarda; tutti i maschi che montano le femmine, sono striati, macchiati o chiazzati; perch&#233; ho veduto tutto quel che Labano ti fa.</p> 
<p><A NAME="an_31:13">31:13</A>&nbsp;Io son l&#8217;Iddio di Bethel, dove tu ungesti un monumento e mi facesti un voto, Ora l&#232;vati, partiti da questo paese, e torna al tuo paese nat&#236;o".</p> 
<p><A NAME="an_31:14">31:14</A>&nbsp;Rachele e Lea risposero e gli dissero: "Abbiam noi forse ancora qualche parte o eredit&#224; in casa di nostro padre?</p> 
<p><A NAME="an_31:15">31:15</A>&nbsp;Non ci ha egli trattate da straniere, quando ci ha vendute e ha per di pi&#249; mangiato il nostro danaro?</p> 
<p><A NAME="an_31:16">31:16</A>&nbsp;Tutte le ricchezze che Dio ha tolte a nostro padre, sono nostre e dei nostri figliuoli; or dunque, fa&#8217; tutto quello che Dio t&#8217;ha detto".</p> 
<p><A NAME="an_31:17">31:17</A>&nbsp;Allora Giacobbe si lev&#242;, mise i suoi figliuoli e le sue mogli sui cammelli,</p> 
<p><A NAME="an_31:18">31:18</A>&nbsp;e men&#242; via tutto il suo bestiame, tutte le sostanze che aveva acquistate, il bestiame che gli apparteneva e che aveva acquistato in Paddan-Aram, per andarsene da Isacco suo padre, nel paese di Canaan.</p> 
<p><A NAME="an_31:19">31:19</A>&nbsp;Or mentre Labano se n&#8217;era andato a tosare le sue pecore, Rachele rub&#242; gl&#8217;idoli di suo padre.</p> 
<p><A NAME="an_31:20">31:20</A>&nbsp;E Giacobbe si part&#236; furtivamente da Labano, l&#8217;Arameo, senza dirgli che voleva fuggire.</p> 
<p><A NAME="an_31:21">31:21</A>&nbsp;Cos&#236; se ne fugg&#236;, con tutto quello che aveva; e si lev&#242;, pass&#242; il fiume, e si diresse verso il monte di Galaad.</p> 
<p><A NAME="an_31:22">31:22</A>&nbsp;Il terzo giorno, fu annunziato a Labano che Giacobbe se n&#8217;era fuggito.</p> 
<p><A NAME="an_31:23">31:23</A>&nbsp;Allora egli prese seco i suoi fratelli, lo insegu&#236; per sette giornate di cammino, e lo raggiunse al monte di Galaad.</p> 
<p><A NAME="an_31:24">31:24</A>&nbsp;Ma Dio venne a Labano l&#8217;Arameo, in un sogno della notte, e gli disse: "Guardati dal parlare a Giacobbe, n&#233; in bene n&#233; in male".</p> 
<p><A NAME="an_31:25">31:25</A>&nbsp;Labano dunque raggiunse Giacobbe. Or Giacobbe avea piantato la sua tenda sul monte; e anche Labano e i suoi fratelli avean piantato le loro, sul monte di Galaad.</p> 
<p><A NAME="an_31:26">31:26</A>&nbsp;Allora Labano disse a Giacobbe: "Che hai fatto, partendoti da me furtivamente, e menando via le mie figliuole come prigioniere di guerra?</p> 
<p><A NAME="an_31:27">31:27</A>&nbsp;Perch&#233; te ne sei fuggito di nascosto, e sei partito da me furtivamente, e non m&#8217;hai avvertito? Io t&#8217;avrei accomiatato con gioia e con canti, a suon di timpano di cetra.</p> 
<p><A NAME="an_31:28">31:28</A>&nbsp;E non m&#8217;hai neppur permesso di baciare i miei figliuoli e le mie figliuole! Tu hai agito stoltamente.</p> 
<p><A NAME="an_31:29">31:29</A>&nbsp;Ora &#232; in poter mio di farvi del male; ma l&#8217;Iddio del padre vostro mi parl&#242; la notte scorsa, dicendo: Guardati dal parlare a Giacobbe, n&#233; in bene n&#233; in male.</p> 
<p><A NAME="an_31:30">31:30</A>&nbsp;Ora dunque te ne sei certo andato, perch&#233; anelavi alla casa di tuo padre; ma perch&#233; hai rubato i miei d&#232;i?"</p> 
<p><A NAME="an_31:31">31:31</A>&nbsp;E Giacobbe rispose a Labano: "Egli &#232; che avevo paura, perch&#233; dicevo fra me che tu m&#8217;avresti potuto togliere per forza le tue figliuole.</p> 
<p><A NAME="an_31:32">31:32</A>&nbsp;Ma chiunque sia colui presso il quale avrai trovato i tuoi d&#232;i, egli deve morire! In presenza dei nostri fratelli, riscontra ci&#242; ch&#8217;&#232; tuo fra le cose mie, e prenditelo!" Or Giacobbe ignorava che Rachele avesse rubato gl&#8217;idoli.</p> 
<p><A NAME="an_31:33">31:33</A>&nbsp;Labano dunque entr&#242; nella tenda di Giacobbe, nella tenda di Lea e nella tenda delle due serve, ma non trov&#242; nulla. E uscito dalla tenda di Lea, entr&#242; nella tenda di Rachele.</p> 
<p><A NAME="an_31:34">31:34</A>&nbsp;Or Rachele avea preso gl&#8217;idoli, li avea messi nel basto del cammello, e vi s&#8217;era posta sopra a sedere. Labano frug&#242; tutta la tenda, e non trov&#242; nulla.</p> 
<p><A NAME="an_31:35">31:35</A>&nbsp;Ed ella disse a suo padre: "Non s&#8217;abbia il mio signore a male s&#8217;io non posso alzarmi davanti a te, perch&#233; ho le solite ricorrenze delle donne". Ed egli cerc&#242; ma non trov&#242; gl&#8217;idoli.</p> 
<p><A NAME="an_31:36">31:36</A>&nbsp;Allora Giacobbe si adir&#242; e contese con Labano e riprese a dirgli: "Qual &#232; il mio delitto, qual &#232; il mio peccato, perch&#233; tu m&#8217;abbia inseguito con tanto ardore?</p> 
<p><A NAME="an_31:37">31:37</A>&nbsp;Tu hai frugato tutta la mia roba; che hai trovato di tutta la roba di casa tua? Mettilo qui davanti ai miei e tuoi fratelli, e giudichino loro fra noi due!</p> 
<p><A NAME="an_31:38">31:38</A>&nbsp;Ecco vent&#8217;anni che sono stato con te; le tue pecore e le tue capre non hanno abortito, e io non ho mangiato i montoni del tuo gregge.</p> 
<p><A NAME="an_31:39">31:39</A>&nbsp;Io non t&#8217;ho mai portato quel che le fiere aveano squarciato; n&#8217;ho sub&#236;to il danno io; tu mi ridomandavi conto di quello ch&#8217;era stato rubato di giorno o rubato di notte.</p> 
<p><A NAME="an_31:40">31:40</A>&nbsp;Di giorno, mi consumava il caldo; di notte, il gelo; e il sonno fuggiva dagli occhi miei.</p> 
<p><A NAME="an_31:41">31:41</A>&nbsp;Ecco vent&#8217;anni che sono in casa tua; t&#8217;ho servito quattordici anni per le tue due figliuole, e sei anni per le tue pecore, e tu hai mutato il mio salario dieci volte.</p> 
<p><A NAME="an_31:42">31:42</A>&nbsp;Se l&#8217;Iddio di mio padre, l&#8217;Iddio d&#8217;Abrahamo e il Terrore d&#8217;Isacco non fosse stato meco, certo, tu m&#8217;avresti ora a rimandato vuoto. Iddio ha veduto la mia afflizione e la fatica delle mie mani, e la notte scorsa ha pronunziato la sua sentenza".</p> 
<p><A NAME="an_31:43">31:43</A>&nbsp;E Labano rispose a Giacobbe, dicendo: "Queste figliuole son mie figliuole, questi figliuoli son miei figliuoli, queste pecore son pecore mie, e tutto quel che vedi &#232; mio. E che posso io fare oggi a queste mie figliuole o ai loro figliuoli ch&#8217;esse hanno partorito?</p> 
<p><A NAME="an_31:44">31:44</A>&nbsp;Or dunque vieni, facciamo un patto fra me e te, e serva esso di testimonianza fra me e te".</p> 
<p><A NAME="an_31:45">31:45</A>&nbsp;Giacobbe prese una pietra, e la eresse in monumento.</p> 
<p><A NAME="an_31:46">31:46</A>&nbsp;E Giacobbe disse ai suoi fratelli: "Raccogliete delle pietre". Ed essi presero delle pietre, ne fecero un mucchio, e presso il mucchio mangiarono.</p> 
<p><A NAME="an_31:47">31:47</A>&nbsp;E Labano chiam&#242; quel mucchio Jegar-Sahadutha, e Giacobbe lo chiam&#242; Galed.</p> 
<p><A NAME="an_31:48">31:48</A>&nbsp;E Labano disse: "Questo mucchio &#232; oggi testimonio fra me e te". Perci&#242; fu chiamato Galed,</p> 
<p><A NAME="an_31:49">31:49</A>&nbsp;e anche Mitspa, perch&#233; Labano disse: "L&#8217;Eterno tenga l&#8217;occhio su me e su te quando non ci potremo vedere l&#8217;un l&#8217;altro.</p> 
<p><A NAME="an_31:50">31:50</A>&nbsp;Se tu affliggi le mie figliuole e se prendi altre mogli oltre le mie figliuole, non un uomo sar&#224; con noi; ma, bada, Iddio sar&#224; testimonio fra me e te".</p> 
<p><A NAME="an_31:51">31:51</A>&nbsp;Labano disse ancora a Giacobbe: "Ecco questo mucchio di pietre, ed ecco il monumento che io ho eretto fra me e te.</p> 
<p><A NAME="an_31:52">31:52</A>&nbsp;Sia questo mucchio un testimonio e sia questo monumento un testimonio che io non passer&#242; oltre questo mucchio per andare a te, e che tu non passerai oltre questo mucchio e questo monumento, per far del male.</p> 
<p><A NAME="an_31:53">31:53</A>&nbsp;L&#8217;Iddio d&#8217;Abrahamo e l&#8217;Iddio di Nahor, l&#8217;Iddio del padre loro, sia giudice fra noi!" E Giacobbe giur&#242; per il Terrore d&#8217;Isacco suo padre.</p> 
<p><A NAME="an_31:54">31:54</A>&nbsp;Poi Giacobbe offr&#236; un sacrifizio sul monte, e invit&#242; i suoi fratelli a mangiar del pane. Essi dunque mangiarono del pane, e passarono la notte sul monte.</p> 
<p><A NAME="an_31:55">31:55</A>&nbsp;La mattina, Labano si lev&#242; di buon&#8217;ora, baci&#242; i suoi figliuoli e le sue figliuole, e li benedisse. Poi Labano se ne and&#242;, e torn&#242; a casa sua.</p> 
<p><A NAME="an_32:1">32:1</A>&nbsp;Giacobbe continu&#242; il suo cammino, e gli si fecero incontro degli angeli di Dio.</p> 
<p><A NAME="an_32:2">32:2</A>&nbsp;E come Giacobbe li vide, disse: "Questo &#232; il campo di Dio"; e pose nome a quel luogo Mahanaim.</p> 
<p><A NAME="an_32:3">32:3</A>&nbsp;Giacobbe mand&#242; davanti a s&#233; dei messi a Esa&#249; suo fratello, nel paese di Seir, nella campagna di Edom.</p> 
<p><A NAME="an_32:4">32:4</A>&nbsp;E dette loro quest&#8217;ordine: "Direte cos&#236; ad Esa&#249;, mio signore: Cos&#236; dice il tuo servo Giacobbe: Io ho soggiornato presso Labano, e vi sono rimasto fino ad ora;</p> 
<p><A NAME="an_32:5">32:5</A>&nbsp;ho buoi, asini, pecore, servi e serve; e lo mando a dire al mio signore, per trovar grazia agli occhi tuoi".</p> 
<p><A NAME="an_32:6">32:6</A>&nbsp;E i messi tornarono a Giacobbe, dicendo: "Siamo andati dal tuo fratello Esa&#249;, ed eccolo che ti viene incontro con quattrocento uomini".</p> 
<p><A NAME="an_32:7">32:7</A>&nbsp;Allora Giacobbe fu preso da gran paura ed angosciato; divise in due schiere la gente ch&#8217;era con lui, i greggi, gli armenti, i cammelli, e disse:</p> 
<p><A NAME="an_32:8">32:8</A>&nbsp;"Se Esa&#249; viene contro una delle schiere e la batte, la schiera che rimane potr&#224; salvarsi".</p> 
<p><A NAME="an_32:9">32:9</A>&nbsp;Poi Giacobbe disse: "O Dio d&#8217;Abrahamo mio padre, Dio di mio padre Isacco! O Eterno, che mi dicesti: Torna al tuo paese e al tuo parentado e ti far&#242; del bene,</p> 
<p><A NAME="an_32:10">32:10</A>&nbsp;io son troppo piccolo per esser degno di tutte le benignit&#224; che hai usate e di tutta la fedelt&#224; che hai dimostrata al tuo servo; poich&#233; io passai questo Giordano col mio bastone, e ora son divenuto due schiere.</p> 
<p><A NAME="an_32:11">32:11</A>&nbsp;Liberami, ti prego, dalle mani di mio fratello, dalle mani di Esa&#249;; perch&#233; io ho paura di lui e temo che venga e mi dia addosso, non risparmiando n&#233; madre n&#233; bambini.</p> 
<p><A NAME="an_32:12">32:12</A>&nbsp;E tu dicesti: Certo, io ti far&#242; del bene, e far&#242; diventare la tua progenie come la rena del mare, la quale non si pu&#242; contare da tanta che ce n&#8217;&#232;".</p> 
<p><A NAME="an_32:13">32:13</A>&nbsp;Ed egli pass&#242; quivi quella notte; e di quello che avea sotto mano prese di che fare un dono al suo fratello Esa&#249;:</p> 
<p><A NAME="an_32:14">32:14</A>&nbsp;duecento capre e venti capri, duecento pecore e venti montoni,</p> 
<p><A NAME="an_32:15">32:15</A>&nbsp;trenta cammelle allattanti coi loro parti, quaranta vacche e dieci tori, venti asine e dieci puledri.</p> 
<p><A NAME="an_32:16">32:16</A>&nbsp;E li consegn&#242; ai suoi servi, gregge per gregge separatamente, e disse ai suoi servi: "Passate dinanzi a me, e fate che vi sia qualche intervallo fra gregge e gregge".</p> 
<p><A NAME="an_32:17">32:17</A>&nbsp;E dette quest&#8217;ordine al primo: "Quando il mio fratello Esa&#249; t&#8217;incontrer&#224; e ti chieder&#224;: Di chi sei? dove vai? a chi appartiene questo gregge che va dinanzi a te?</p> 
<p><A NAME="an_32:18">32:18</A>&nbsp;tu risponderai: Al tuo servo Giacobbe, &#232; un dono inviato al mio signore Esa&#249;; ed ecco, egli stesso vien dietro a noi".</p> 
<p><A NAME="an_32:19">32:19</A>&nbsp;E dette lo stesso ordine al secondo, al terzo, e a tutti quelli che seguivano i greggi, dicendo: "In questo modo parlerete a Esa&#249;, quando lo troverete,</p> 
<p><A NAME="an_32:20">32:20</A>&nbsp;e direte: "Ecco il tuo servo Giacobbe, che viene egli stesso dietro a noi". Perch&#233; diceva: "Io lo placher&#242; col dono che mi precede, e, dopo, vedr&#242; la sua faccia; forse, mi far&#224; buona accoglienza".</p> 
<p><A NAME="an_32:21">32:21</A>&nbsp;Cos&#236; il dono and&#242; innanzi a lui, ed egli pass&#242; la notte nell&#8217;accampamento.</p> 
<p><A NAME="an_32:22">32:22</A>&nbsp;E si lev&#242;, quella notte, prese le sue due mogli, le sue due serve, i suoi undici figliuoli, e pass&#242; il guado di Iabbok.</p> 
<p><A NAME="an_32:23">32:23</A>&nbsp;Li prese, fece loro passare il torrente, e lo fece passare a tutto quello che possedeva.</p> 
<p><A NAME="an_32:24">32:24</A>&nbsp;Giacobbe rimase solo, e un uomo lott&#242; con lui fino all&#8217;apparir dell&#8217;alba.</p> 
<p><A NAME="an_32:25">32:25</A>&nbsp;E quando quest&#8217;uomo vide che non lo poteva vincere, gli tocc&#242; la commessura dell&#8217;anca; e la commessura dell&#8217;anca di Giacobbe fu slogata, mentre quello lottava con lui.</p> 
<p><A NAME="an_32:26">32:26</A>&nbsp;E l&#8217;uomo disse: "Lasciami andare, ch&#233; spunta l&#8217;alba". E Giacobbe: "Non ti lascer&#242; andare prima che tu m&#8217;abbia benedetto!"</p> 
<p><A NAME="an_32:27">32:27</A>&nbsp;E l&#8217;altro gli disse: Qual &#232; il tuo nome?" Ed egli rispose: "Giacobbe".</p> 
<p><A NAME="an_32:28">32:28</A>&nbsp;E quello disse: "Il tuo nome non sar&#224; pi&#249; Giacobbe, ma Israele, poich&#233; tu hai lottato con Dio e con gli uomini, ed hai vinto".</p> 
<p><A NAME="an_32:29">32:29</A>&nbsp;E Giacobbe gli chiese: "Deh, palesami il tuo nome". E quello rispose: "Perch&#233; mi chiedi il mio nome?"</p> 
<p><A NAME="an_32:30">32:30</A>&nbsp;E lo benedisse quivi. E Giacobbe chiam&#242; quel luogo Peniel, "perch&#233;", disse, "ho veduto Iddio a faccia a faccia, e la mia vita &#232; stata risparmiata".</p> 
<p><A NAME="an_32:31">32:31</A>&nbsp;Il sole si levava com&#8217;egli ebbe passato Peniel; e Giacobbe zoppicava dell&#8217;anca.</p> 
<p><A NAME="an_32:32">32:32</A>&nbsp;Per questo, fino al d&#236; d&#8217;oggi, gl&#8217;Israeliti non mangiano il nervo della coscia che passa per la commessura dell&#8217;anca, perch&#233; quell&#8217;uomo avea toccato la commessura dell&#8217;anca di Giacobbe, al punto del nervo della coscia.</p> 
<p><A NAME="an_33:1">33:1</A>&nbsp;Giacobbe alz&#242; gli occhi, guard&#242;, ed ecco Esa&#249; che veniva, avendo seco quattrocento uomini. Allora divise i figliuoli fra Lea, Rachele e le due serve.</p> 
<p><A NAME="an_33:2">33:2</A>&nbsp;E mise davanti le serve e i loro figliuoli, poi Lea e i suoi figliuoli, e da ultimo Rachele e Giuseppe.</p> 
<p><A NAME="an_33:3">33:3</A>&nbsp;Ed egli stesso pass&#242; dinanzi a loro, s&#8217;inchin&#242; fino a terra sette volte, finch&#233; si fu avvicinato al suo fratello.</p> 
<p><A NAME="an_33:4">33:4</A>&nbsp;Ed Esa&#249; gli corse incontro, l&#8217;abbracci&#242;, gli si gett&#242; al collo, e lo baci&#242;: e piansero.</p> 
<p><A NAME="an_33:5">33:5</A>&nbsp;Poi Esa&#249;, alzando gli occhi, vide le donne e i fanciulli, e disse: "Chi son questi qui che hai teco?" Giacobbe rispose: "Sono i figliuoli che Dio s&#8217;&#232; compiaciuto di dare al tuo servo".</p> 
<p><A NAME="an_33:6">33:6</A>&nbsp;Allora le serve s&#8217;accostarono, esse e i loro figliuoli, e s&#8217;inchinarono.</p> 
<p><A NAME="an_33:7">33:7</A>&nbsp;S&#8217;accostarono anche Lea e i suoi figliuoli, e s&#8217;inchinarono. Poi s&#8217;accostarono Giuseppe e Rachele, e s&#8217;inchinarono.</p> 
<p><A NAME="an_33:8">33:8</A>&nbsp;Ed Esa&#249; disse: "Che ne vuoi fare di tutta quella schiera che ho incontrata?" Giacobbe rispose: "E&#8217; per trovar grazia agli occhi del mio signore".</p> 
<p><A NAME="an_33:9">33:9</A>&nbsp;Ed Esa&#249;: "Io ne ho assai della roba, fratel mio; tienti per te ci&#242; ch&#8217;&#232; tuo".</p> 
<p><A NAME="an_33:10">33:10</A>&nbsp;Ma Giacobbe disse: "No, ti prego; se ho trovato grazia agli occhi tuoi, accetta il dono dalla mia mano, giacch&#233; io ho veduto la tua faccia, come uno vede la faccia di Dio, e tu m&#8217;hai fatto gradevole accoglienza.</p> 
<p><A NAME="an_33:11">33:11</A>&nbsp;Deh, accetta il mio dono che t&#8217;&#232; stato recato; poich&#233; Iddio m&#8217;ha usato grande bont&#224;, e io ho di tutto". E insist&#233; tanto, che Esa&#249; l&#8217;accett&#242;.</p> 
<p><A NAME="an_33:12">33:12</A>&nbsp;Poi Esa&#249; disse: "Partiamo, incamminiamoci, e io andr&#242; innanzi a te".</p> 
<p><A NAME="an_33:13">33:13</A>&nbsp;E Giacobbe rispose: "Il mio signore sa che i fanciulli son di tenera et&#224;, e che ho con me delle pecore e delle vacche che allattano; se si forzassero per un giorno solo a camminare, le bestie morrebbero tutte.</p> 
<p><A NAME="an_33:14">33:14</A>&nbsp;Deh, passi il mio signore innanzi al suo servo; e io me ne verr&#242; pian piano, al passo del bestiame che mi preceder&#224;, e al passo de&#8217; fanciulli, finch&#233; arrivi presso al mio signore, a Seir".</p> 
<p><A NAME="an_33:15">33:15</A>&nbsp;Ed Esa&#249; disse: "Permetti almeno ch&#8217;io lasci con te un po&#8217; della gente che ho meco". Ma Giacobbe rispose: "E perch&#233; questo? Basta ch&#8217;io trovi grazia agli occhi del mio signore".</p> 
<p><A NAME="an_33:16">33:16</A>&nbsp;Cos&#236; Esa&#249;, in quel giorno stesso, rifece il cammino verso Seir.</p> 
<p><A NAME="an_33:17">33:17</A>&nbsp;Giacobbe part&#236; alla volta di Succoth e edific&#242; una casa per s&#233;, e fece delle capanne per il suo bestiame; e per questo quel luogo fu chiamato Succoth.</p> 
<p><A NAME="an_33:18">33:18</A>&nbsp;Poi Giacobbe, tornando da Paddan-Aram, arriv&#242; sano e salvo alla citt&#224; di Sichem, nel paese di Canaan, e piant&#242; le tende dirimpetto alla citt&#224;.</p> 
<p><A NAME="an_33:19">33:19</A>&nbsp;E compr&#242; dai figliuoli di Hemor, padre di Sichem, per cento pezzi di danaro, la parte del campo dove avea piantato le sue tende.</p> 
<p><A NAME="an_33:20">33:20</A>&nbsp;Ed eresse quivi un altare, e lo chiam&#242; El-Eloh&#232;-Israel.</p> 
<p><A NAME="an_34:1">34:1</A>&nbsp;Or Dina, la figliuola che Lea aveva partorito a Giacobbe, usc&#236; per vedere le figliuole del paese.</p> 
<p><A NAME="an_34:2">34:2</A>&nbsp;E Sichem, figliuolo di Hemor lo Hivveo, principe del paese, vedutala, la rap&#236;, si giacque con lei, e la violent&#242;.</p> 
<p><A NAME="an_34:3">34:3</A>&nbsp;E l&#8217;anima sua s&#8217;appassion&#242; per Dina, figliuola di Giacobbe; egli am&#242; la fanciulla, e parl&#242; al cuore di lei.</p> 
<p><A NAME="an_34:4">34:4</A>&nbsp;Poi disse a Hemor suo padre: "Dammi questa fanciulla per moglie".</p> 
<p><A NAME="an_34:5">34:5</A>&nbsp;Or Giacobbe ud&#236; ch&#8217;egli avea disonorato la sua figliuola Dina; e come i suoi figliuoli erano ai campi col suo bestiame, Giacobbe si tacque finch&#233; non furon tornati.</p> 
<p><A NAME="an_34:6">34:6</A>&nbsp;E Hemor, padre di Sichem, si rec&#242; da Giacobbe per parlargli.</p> 
<p><A NAME="an_34:7">34:7</A>&nbsp;E i figliuoli di Giacobbe, com&#8217;ebbero udito il fatto, tornarono dai campi; e questi uomini furono addolorati e fortemente adirati perch&#233; costui aveva commessa un&#8217;infamia in Israele, giacendosi con la figliuola di Giacobbe: cosa che non era da farsi.</p> 
<p><A NAME="an_34:8">34:8</A>&nbsp;Ed Hemor parl&#242; loro dicendo: "L&#8217;anima del mio figliuolo Sichem s&#8217;&#232; unita strettamente alla vostra figliuola; deh, dategliela per moglie;</p> 
<p><A NAME="an_34:9">34:9</A>&nbsp;e imparentatevi con noi; dateci le vostre figliuole, e prendetevi le figliuole nostre.</p> 
<p><A NAME="an_34:10">34:10</A>&nbsp;Voi abiterete con noi, e il paese sar&#224; a vostra disposizione; dimoratevi, trafficatevi, e acquistatevi delle propriet&#224;".</p> 
<p><A NAME="an_34:11">34:11</A>&nbsp;Allora Sichem disse al padre e ai fratelli di Dina: "Fate ch&#8217;io trovi grazia agli occhi vostri, e vi dar&#242; quel che mi direte.</p> 
<p><A NAME="an_34:12">34:12</A>&nbsp;Imponetemi pure una gran dote e di gran doni; e io ve li dar&#242; come mi direte; ma datemi la fanciulla per moglie".</p> 
<p><A NAME="an_34:13">34:13</A>&nbsp;I figliuoli di Giacobbe risposero a Sichem e ad Hemor suo padre, e parlarono loro con astuzia, perch&#233; Sichem avea disonorato Dina loro sorella;</p> 
<p><A NAME="an_34:14">34:14</A>&nbsp;e dissero loro: "Questa cosa non la possiamo fare; non possiam dare la nostra sorella a uno che non &#232; circonciso; giacch&#233; questo, per noi, sarebbe un obbrobrio.</p> 
<p><A NAME="an_34:15">34:15</A>&nbsp;Soltanto a questa condizione acconsentiremo alla vostra richiesta: se vorrete essere come siam noi, circoncidendo ogni maschio tra voi.</p> 
<p><A NAME="an_34:16">34:16</A>&nbsp;Allora vi daremo le nostre figliuole, e noi ci prenderemo le figliuole vostre; abiteremo con voi, e diventeremo un popolo solo.</p> 
<p><A NAME="an_34:17">34:17</A>&nbsp;Ma se non ci volete ascoltare e non vi volete far circoncidere, noi prenderemo la nostra fanciulla e ce ne andremo".</p> 
<p><A NAME="an_34:18">34:18</A>&nbsp;Le loro parole piacquero ad Hemor e a Sichem figliuolo di Hemor.</p> 
<p><A NAME="an_34:19">34:19</A>&nbsp;E il giovine non indugi&#242; a fare la cosa, perch&#233; portava affezione alla figliuola di Giacobbe, ed era l&#8217;uomo pi&#249; onorato in tutta la casa di suo padre.</p> 
<p><A NAME="an_34:20">34:20</A>&nbsp;Hemor e Sichem, suo figliuolo, vennero alla porta della loro citt&#224;, e parlarono alla gente della loro citt&#224;, dicendo:</p> 
<p><A NAME="an_34:21">34:21</A>&nbsp;"Questa &#232; gente pacifica, qui tra noi; rimanga dunque pure nel paese, e vi traffichi; poich&#233;, ecco, il paese &#232; abbastanza ampio per loro. Noi prenderemo le loro figliuole per mogli, e daremo loro le nostre.</p> 
<p><A NAME="an_34:22">34:22</A>&nbsp;Ma soltanto a questa condizione questa gente acconsentir&#224; ad abitare con noi per formare un popolo solo: che ogni maschio fra noi sia circonciso, come son circoncisi loro.</p> 
<p><A NAME="an_34:23">34:23</A>&nbsp;Il loro bestiame, le loro sostanze, tutti i loro animali non saran nostri? Acconsentiamo alla loro domanda ed essi abiteranno con noi".</p> 
<p><A NAME="an_34:24">34:24</A>&nbsp;E tutti quelli che uscivano dalla porta della citt&#224; diedero ascolto ad Hemor e a Sichem suo figliuolo; e ogni maschio fu circonciso: ognuno di quelli che uscivano dalla porta della citt&#224;.</p> 
<p><A NAME="an_34:25">34:25</A>&nbsp;Or avvenne che il terzo giorno, mentre quelli eran sofferenti, due de&#8217; figliuoli di Giacobbe, Simeone e Levi, fratelli di Dina, presero ciascuno la propria spada, assalirono la citt&#224; che si tenea sicura, e uccisero tutti i maschi.</p> 
<p><A NAME="an_34:26">34:26</A>&nbsp;Passarono anche a fil di spada Hemor e Sichem suo figliuolo, presero Dina dalla casa di Sichem, e uscirono.</p> 
<p><A NAME="an_34:27">34:27</A>&nbsp;I figliuoli di Giacobbe si gettarono sugli uccisi e saccheggiarono la citt&#224;, perch&#233; la loro sorella era stata disonorata;</p> 
<p><A NAME="an_34:28">34:28</A>&nbsp;presero i loro greggi, i loro armenti, i loro asini, quello che era in citt&#224;, e quello che era per i campi,</p> 
<p><A NAME="an_34:29">34:29</A>&nbsp;e portaron via come bottino tutte le loro ricchezze, tutti i loro piccoli bambini, le loro mogli, e tutto quello che si trovava nelle case.</p> 
<p><A NAME="an_34:30">34:30</A>&nbsp;Allora Giacobbe disse a Simeone ed a Levi: "Voi mi date grande affanno, mettendomi in cattivo odore presso gli abitanti del paese, presso i Cananei ed i Ferezei. Ed io non ho che poca gente; essi si raduneranno contro di me e mi daranno addosso, e sar&#242; distrutto: io con la mia casa".</p> 
<p><A NAME="an_34:31">34:31</A>&nbsp;Ed essi risposero: "Dovr&#224; la nostra sorella esser trattata come una meretrice?"</p> 
<p><A NAME="an_35:1">35:1</A>&nbsp;Iddio disse a Giacobbe: "L&#232;vati, vattene a Bethel, dimora quivi, e fa&#8217; un altare all&#8217;Iddio che ti apparve, quando fuggivi dinanzi al tuo fratello Esa&#249;".</p> 
<p><A NAME="an_35:2">35:2</A>&nbsp;Allora Giacobbe disse alla sua famiglia e a tutti quelli ch&#8217;erano con lui: "Togliete gli d&#232;i stranieri che sono fra voi, purificatevi, e cambiatevi i vestiti;</p> 
<p><A NAME="an_35:3">35:3</A>&nbsp;e leviamoci, andiamo a Bethel, ed io far&#242; quivi un altare all&#8217;Iddio che mi esaud&#236; nel giorno della mia angoscia, e ch&#8217;&#232; stato con me nel viaggio che ho fatto".</p> 
<p><A NAME="an_35:4">35:4</A>&nbsp;Ed essi dettero a Giacobbe tutti gli dei stranieri ch&#8217;erano nelle loro mani e gli anelli che avevano agli orecchi; e Giacobbe li nascose sotto la quercia ch&#8217;&#232; presso a Sichem.</p> 
<p><A NAME="an_35:5">35:5</A>&nbsp;Poi si partirono; e un terrore mandato da Dio invase le citt&#224; ch&#8217;erano intorno a loro; talch&#233; non inseguirono i figliuoli di Giacobbe.</p> 
<p><A NAME="an_35:6">35:6</A>&nbsp;Cos&#236; Giacobbe giunse a Luz, cio&#232; Bethel, ch&#8217;&#232; nel paese di Canaan: egli con tutta la gente che avea seco;</p> 
<p><A NAME="an_35:7">35:7</A>&nbsp;ed edific&#242; quivi un altare, e chiam&#242; quel luogo El-Bethel, perch&#233; quivi Iddio gli era apparso, quando egli fuggiva dinanzi al suo fratello.</p> 
<p><A NAME="an_35:8">35:8</A>&nbsp;Allora mor&#236; Debora, balia di Rebecca, e fu sepolta al di sotto di Bethel, sotto la quercia, che fu chiamata Allon-Bacuth.</p> 
<p><A NAME="an_35:9">35:9</A>&nbsp;Iddio apparve ancora a Giacobbe, quando questi veniva da Paddan-Aram; e lo benedisse.</p> 
<p><A NAME="an_35:10">35:10</A>&nbsp;E Dio gli disse: "Il tuo nome &#232; Giacobbe; tu non sarai pi&#249; chiamato Giacobbe, ma il tuo nome sar&#224; Israele". E gli mise nome Israele.</p> 
<p><A NAME="an_35:11">35:11</A>&nbsp;E Dio gli disse: "Io sono l&#8217;Iddio onnipotente; sii fecondo e moltiplica; una nazione, anzi una moltitudine di nazioni discender&#224; da te, e dei re usciranno dai tuoi lombi;</p> 
<p><A NAME="an_35:12">35:12</A>&nbsp;e dar&#242; a te e alla tua progenie dopo di te il paese che detti ad Abrahamo e ad Isacco".</p> 
<p><A NAME="an_35:13">35:13</A>&nbsp;E Dio risal&#236; di presso a lui, dal luogo dove gli avea parlato.</p> 
<p><A NAME="an_35:14">35:14</A>&nbsp;E Giacobbe eresse un monumento di pietra nel luogo dove Iddio gli avea parlato; vi fece sopra una libazione e vi sparse su dell&#8217;olio.</p> 
<p><A NAME="an_35:15">35:15</A>&nbsp;E Giacobbe chiam&#242; Bethel il luogo dove Dio gli avea parlato.</p> 
<p><A NAME="an_35:16">35:16</A>&nbsp;Poi partirono da Bethel; e c&#8217;era ancora qualche distanza per arrivare ad Efrata, quando Rachele partor&#236;. Essa ebbe un duro parto;</p> 
<p><A NAME="an_35:17">35:17</A>&nbsp;e mentre penava a partorire, la levatrice le disse: "Non temere, perch&#233; eccoti un altro figliuolo".</p> 
<p><A NAME="an_35:18">35:18</A>&nbsp;E com&#8217;ella stava per rendere l&#8217;anima (perch&#233; mor&#236;), pose nome al bimbo Ben-Oni; ma il padre lo chiam&#242; Beniamino.</p> 
<p><A NAME="an_35:19">35:19</A>&nbsp;E Rachele mor&#236;, e fu sepolta sulla via di Efrata; cio&#232; di Bethlehem.</p> 
<p><A NAME="an_35:20">35:20</A>&nbsp;E Giacobbe eresse un monumento sulla tomba di lei. Questo &#232; il monumento della tomba di Rachele, il quale esiste tuttora.</p> 
<p><A NAME="an_35:21">35:21</A>&nbsp;Poi Israele si part&#236;, e piant&#242; la sua tenda al di l&#224; di Migdal-Eder.</p> 
<p><A NAME="an_35:22">35:22</A>&nbsp;E avvenne che, mentre Israele abitava in quel paese, Ruben and&#242; e si giacque con Bilha, concubina di suo padre. E Israele lo seppe.</p> 
<p><A NAME="an_35:23">35:23</A>&nbsp;Or i figliuoli di Giacobbe erano dodici. I figliuoli di Lea: Ruben, primogenito di Giacobbe, Simeone, Levi, Giuda, Issacar, Zabulon.</p> 
<p><A NAME="an_35:24">35:24</A>&nbsp;I figliuoli di Rachele: Giuseppe e Beniamino.</p> 
<p><A NAME="an_35:25">35:25</A>&nbsp;I figliuoli di Bilha, serva di Rachele: Dan e Neftali.</p> 
<p><A NAME="an_35:26">35:26</A>&nbsp;I figliuoli di Zilpa, serva di Lea: Gad e Ascer. Questi sono i figliuoli di Giacobbe che gli nacquero in Paddan-Aram.</p> 
<p><A NAME="an_35:27">35:27</A>&nbsp;E Giacobbe venne da Isacco suo padre a Mamre, a Kiriath-Arba, cio&#232; Hebron, dove Abrahamo e Isacco aveano soggiornato.</p> 
<p><A NAME="an_35:28">35:28</A>&nbsp;E i giorni d&#8217;Isacco furono centottant&#8217;anni.</p> 
<p><A NAME="an_35:29">35:29</A>&nbsp;E Isacco spir&#242;, mor&#236;, e fu raccolto presso il suo popolo, vecchio e sazio di giorni; ed Esa&#249; e Giacobbe, suoi figliuoli, lo seppellirono.</p> 
<p><A NAME="an_36:1">36:1</A>&nbsp;Questa &#232; la posterit&#224; di Esa&#249;, cio&#232; Edom.</p> 
<p><A NAME="an_36:2">36:2</A>&nbsp;Esa&#249; prese le sue mogli tra le figliuole de&#8217; Cananei: Ada, figliuola di Elon, lo Hitteo; Oholibama, figliuola di Ana,</p> 
<p><A NAME="an_36:3">36:3</A>&nbsp;figliuola di Tsibeon, lo Hivveo; e Basmath, figliuola d&#8217;Ismaele, sorella di Nebaioth.</p> 
<p><A NAME="an_36:4">36:4</A>&nbsp;Ada partor&#236; ad Esa&#249; Elifaz;</p> 
<p><A NAME="an_36:5">36:5</A>&nbsp;Basmath partor&#236; Reuel; e Oholibama partor&#236; Ieush, Ialam e Korah. Questi sono i figliuoli di Esa&#249;, che gli nacquero nel paese di Canaan.</p> 
<p><A NAME="an_36:6">36:6</A>&nbsp;Esa&#249; prese le sue mogli, i suoi figliuoli, le sue figliuole, tutte le persone della sua casa, i suoi greggi, tutto il suo bestiame e tutti i beni che aveva messi assieme nel paese di Canaan, e se ne and&#242; in un altro paese, lontano da Giacobbe suo fratello;</p> 
<p><A NAME="an_36:7">36:7</A>&nbsp;giacch&#233; i loro beni erano troppo grandi perch&#8217;essi potessero dimorare assieme; e il paese nel quale soggiornavano, non era loro sufficiente a motivo del loro bestiame.</p> 
<p><A NAME="an_36:8">36:8</A>&nbsp;Ed Esa&#249; abit&#242; sulla montagna di Seir, Esa&#249; &#232; Edom.</p> 
<p><A NAME="an_36:9">36:9</A>&nbsp;Questa &#232; la posterit&#224; di Esa&#249;, padre degli Edomiti, sulla montagna di Seir.</p> 
<p><A NAME="an_36:10">36:10</A>&nbsp;Questi sono i nomi dei figliuoli di Esa&#249;: Elifaz, figliuolo di Ada, moglie di Esa&#249;; Reuel, figliuolo di Basmath, moglie di Esa&#249;.</p> 
<p><A NAME="an_36:11">36:11</A>&nbsp;I figliuoli di Elifaz furono: Teman, Omar, Tsefo, Gatam e Kenaz.</p> 
<p><A NAME="an_36:12">36:12</A>&nbsp;Timna era la concubina di Elifaz, figliuolo di Esa&#249;; essa partor&#236; ad Elifaz Amalek. Questi furono i figliuoli di Ada, moglie di Esa&#249;.</p> 
<p><A NAME="an_36:13">36:13</A>&nbsp;E questi furono i figliuoli di Reuel: Nahath e Zerach, Shammah e Mizza. Questi furono i figliuoli di Basmath, moglie di Esa&#249;.</p> 
<p><A NAME="an_36:14">36:14</A>&nbsp;E questi furono i figliuoli di Oholibama, figliuola di Ana, figliuola di Tsibeon, moglie di Esa&#249;; essa partor&#236; a Esa&#249;: Ieush, Ialam e Korah.</p> 
<p><A NAME="an_36:15">36:15</A>&nbsp;Questi sono i capi de&#8217; figliuoli di Esa&#249;: Figliuoli di Elifaz, primogenito di Esa&#249;: il capo Teman, il capo Omar, il capo Tsefo, il capo Kenaz,</p> 
<p><A NAME="an_36:16">36:16</A>&nbsp;il capo Korah, il capo Gatam, il capo Amalek; questi sono i capi discesi da Elifaz, nel paese di Edom. E sono i figliuoli di Ada.</p> 
<p><A NAME="an_36:17">36:17</A>&nbsp;E questi sono i figliuoli di Reuel, figliuolo di Esa&#249;: il capo Nahath, il capo Zerach, il capo Shammah, il capo Mizza; questi sono i capi discesi da Reuel, nel paese di Edom. E sono i figliuoli di Basmath, moglie di Esa&#249;.</p> 
<p><A NAME="an_36:18">36:18</A>&nbsp;E questi sono i figliuoli di Oholibama, moglie di Esa&#249;: il capo Ieush, il capo Ialam, il capo Korah; questi sono i capi discesi da Oholibama, figliuola di Ana, moglie di Esa&#249;.</p> 
<p><A NAME="an_36:19">36:19</A>&nbsp;Questi sono i figliuoli di Esa&#249;, che &#232; Edom, e questi sono i loro capi.</p> 
<p><A NAME="an_36:20">36:20</A>&nbsp;Questi sono i figliuoli di Seir, lo Horeo, che abitavano il paese: Lothan, Shobal, Tsibeon,</p> 
<p><A NAME="an_36:21">36:21</A>&nbsp;Ana, Dishon, Etser e Dishan. Questi sono i capi degli Horei, figliuoli di Seir, nel paese di Edom.</p> 
<p><A NAME="an_36:22">36:22</A>&nbsp;I figliuoli di Lothan furono: Hori e Hemam; e la sorella di Lothan fu Timna.</p> 
<p><A NAME="an_36:23">36:23</A>&nbsp;E questi sono i figliuoli di Shobal: Alvan, Manahath, Ebal, Scefo e Onam.</p> 
<p><A NAME="an_36:24">36:24</A>&nbsp;E questi sono i figliuoli di Tsibeon: Aiah e Ana. Questo e quell&#8217;Ana che trov&#242; le acque calde nel deserto, mentre pasceva gli asini di Tsibeon suo padre.</p> 
<p><A NAME="an_36:25">36:25</A>&nbsp;E questi sono i figliuoli di Ana: Dishon e Oholibama, figliuola di Ana.</p> 
<p><A NAME="an_36:26">36:26</A>&nbsp;E questi sono i figliuoli di Dishon: Hemdan, Eshban, Ithran e Keran.</p> 
<p><A NAME="an_36:27">36:27</A>&nbsp;Questi sono i figliuoli di Etser: Bilhan, Zaavan e Akan.</p> 
<p><A NAME="an_36:28">36:28</A>&nbsp;Questi sono i figliuoli di Dishan: Uts e Aran.</p> 
<p><A NAME="an_36:29">36:29</A>&nbsp;Questi sono i capi degli Horei: il capo Lothan, il capo Shobal, il capo Tsibeon, il capo Ana,</p> 
<p><A NAME="an_36:30">36:30</A>&nbsp;il capo Dishon, il capo Etser, il capo Dishan. Questi sono i capi degli Horei, i capi ch&#8217;essi ebbero nel paese di Seir.</p> 
<p><A NAME="an_36:31">36:31</A>&nbsp;Questi sono i re che regnarono nel paese di Edom, prima che alcun re regnasse sui figliuoli d&#8217;Israele:</p> 
<p><A NAME="an_36:32">36:32</A>&nbsp;Bela, figliuolo di Beor, regn&#242; in Edom, e il nome della sua citt&#224; fu Dinhaba.</p> 
<p><A NAME="an_36:33">36:33</A>&nbsp;Bela mor&#236;, e Iobab, figliuolo di Zerach, di Botsra, regn&#242; in luogo suo.</p> 
<p><A NAME="an_36:34">36:34</A>&nbsp;Iobab mor&#236; e Husham, del paese de&#8217; Temaniti, regn&#242; in luogo suo.</p> 
<p><A NAME="an_36:35">36:35</A>&nbsp;Husham mor&#236;, e Hadad, figliuolo di Bedad, che sconfisse i Madianiti ne&#8217; campi di Moab, regn&#242; in luogo suo; e il nome della sua citt&#224; fu Avith.</p> 
<p><A NAME="an_36:36">36:36</A>&nbsp;Hadad mor&#236;, e Samla, di Masreka, regn&#242; in luogo suo.</p> 
<p><A NAME="an_36:37">36:37</A>&nbsp;Samla mor&#236;, e Saul di Rehoboth sul Fiume, regn&#242; in luogo suo.</p> 
<p><A NAME="an_36:38">36:38</A>&nbsp;Saul mor&#236;, e Baal-Hanan, figliuolo di Acbor, regn&#242; in luogo suo.</p> 
<p><A NAME="an_36:39">36:39</A>&nbsp;Baal-Hanan, figliuolo di Acbor, mor&#236;, e Hadar regn&#242; in luogo suo. Il nome della sua citt&#224; fu Pau, e il nome della sua moglie, Mehetabeel, figliuola di Matred, figliuola di Mezahab.</p> 
<p><A NAME="an_36:40">36:40</A>&nbsp;E questi sono i nomi dei capi di Esa&#249;, secondo le loro famiglie, secondo i loro territori, coi loro nomi: Il capo Timna, il capo Alva, il capo Ieteth,</p> 
<p><A NAME="an_36:41">36:41</A>&nbsp;il capo Oholibama, il capo Ela,</p> 
<p><A NAME="an_36:42">36:42</A>&nbsp;il capo Pinon, il capo Kenaz, il capo Teman, il capo Mibtsar, il capo Magdiel, il capo Iram.</p> 
<p><A NAME="an_36:43">36:43</A>&nbsp;Questi sono i capi di Edom secondo le loro dimore, nel paese che possedevano. Questo &#232; Esa&#249;, il padre degli Edomiti.</p> 
<p><A NAME="an_37:1">37:1</A>&nbsp;Or Giacobbe dimor&#242; nel paese dove suo padre avea soggiornato, nel paese di Canaan.</p> 
<p><A NAME="an_37:2">37:2</A>&nbsp;E questa &#232; la posterit&#224; di Giacobbe. Giuseppe, all&#8217;et&#224; di diciassette anni, pasceva il gregge coi suoi fratelli; e, giovinetto com&#8217;era, stava coi figliuoli di Bilha e coi figliuoli di Zilpa, mogli di suo padre. E Giuseppe rifer&#236; al loro padre la mala fama che circolava sul loro conto.</p> 
<p><A NAME="an_37:3">37:3</A>&nbsp;Or Israele amava Giuseppe pi&#249; di tutti gli altri suoi figliuoli, perch&#233; era il figlio della sua vecchiaia; e gli fece una veste lunga con le maniche.</p> 
<p><A NAME="an_37:4">37:4</A>&nbsp;E i suoi fratelli, vedendo che il loro padre l&#8217;amava pi&#249; di tutti gli altri fratelli, l&#8217;odiavano, e non gli potevan parlare amichevolmente.</p> 
<p><A NAME="an_37:5">37:5</A>&nbsp;Or Giuseppe ebbe un sogno, e lo raccont&#242; ai suoi fratelli; e questi l&#8217;odiaron pi&#249; che mai.</p> 
<p><A NAME="an_37:6">37:6</A>&nbsp;Egli disse loro: "Udite, vi prego, il sogno che ho fatto.</p> 
<p><A NAME="an_37:7">37:7</A>&nbsp;Noi stavamo legando de&#8217; covoni in mezzo ai campi, quand&#8217;ecco che il mio covone si lev&#242; su e si tenne ritto; ed ecco i covoni vostri farsi d&#8217;intorno al mio covone, e inchinarglisi dinanzi".</p> 
<p><A NAME="an_37:8">37:8</A>&nbsp;Allora i suoi fratelli gli dissero: "Dovrai tu dunque regnare su noi? o dominarci?" E l&#8217;odiarono pi&#249; che mai a motivo de&#8217; suoi sogni e delle sue parole.</p> 
<p><A NAME="an_37:9">37:9</A>&nbsp;Egli ebbe ancora un altro sogno, e lo raccont&#242; ai suoi fratelli, dicendo: "Ho avuto un altro sogno! Ed ecco che il sole, la luna e undici stelle mi s&#8217;inchinavano dinanzi".</p> 
<p><A NAME="an_37:10">37:10</A>&nbsp;Ei lo raccont&#242; a suo padre e ai suoi fratelli; e suo padre lo sgrid&#242;, e gli disse: "Che significa questo sogno che hai avuto? Dovremo dunque io e tua madre e i tuoi fratelli venir proprio a inchinarci davanti a te fino a terra?"</p> 
<p><A NAME="an_37:11">37:11</A>&nbsp;E i suoi fratelli gli portavano invidia, ma suo padre serbava dentro di s&#233; queste parole.</p> 
<p><A NAME="an_37:12">37:12</A>&nbsp;Or i fratelli di Giuseppe erano andati a pascere il gregge del padre a Sichem.</p> 
<p><A NAME="an_37:13">37:13</A>&nbsp;E Israele disse a Giuseppe: "I tuoi fratelli non sono forse alla pastura a Sichem? Vieni, che ti mander&#242; da loro". Ed egli rispose: "Eccomi".</p> 
<p><A NAME="an_37:14">37:14</A>&nbsp;Israele gli disse: "Va&#8217; a vedere se i tuoi fratelli stanno bene, e se tutto va bene col gregge; e torna a dirmelo". Cos&#236; lo mand&#242; dalla valle di Hebron, e Giuseppe arriv&#242; a Sichem.</p> 
<p><A NAME="an_37:15">37:15</A>&nbsp;E un uomo lo trov&#242; che andava errando per i campi e quest&#8217;uomo lo interrog&#242; dicendo: "Che cerchi?"</p> 
<p><A NAME="an_37:16">37:16</A>&nbsp;Egli rispose: "Cerco i miei fratelli; deh, dimmi dove siano a pascere il gregge".</p> 
<p><A NAME="an_37:17">37:17</A>&nbsp;E quell&#8217;uomo gli disse: "Son partiti di qui, perch&#233; li ho uditi che dicevano: Andiamocene a Dotan". Giuseppe and&#242; quindi in traccia de&#8217; suoi fratelli, e li trov&#242; a Dotan.</p> 
<p><A NAME="an_37:18">37:18</A>&nbsp;Essi lo scorsero da lontano; e prima ch&#8217;egli fosse loro vicino, macchinarono d&#8217;ucciderlo.</p> 
<p><A NAME="an_37:19">37:19</A>&nbsp;E dissero l&#8217;uno all&#8217;altro: "Ecco cotesto sognatore che viene!</p> 
<p><A NAME="an_37:20">37:20</A>&nbsp;Ora dunque venite, uccidiamolo, e gettiamolo in una di queste cisterne; diremo poi che una mala bestia l&#8217;ha divorato, e vedremo che ne sar&#224; de&#8217; suoi sogni".</p> 
<p><A NAME="an_37:21">37:21</A>&nbsp;Ruben ud&#236; questo, e lo liber&#242; dalle loro mani. Disse: "Non gli togliamo la vita".</p> 
<p><A NAME="an_37:22">37:22</A>&nbsp;Poi Ruben aggiunse: "Non spargete sangue; gettatelo in quella cisterna ch&#8217;&#232; nel deserto, ma non lo colpisca la vostra mano". Diceva cos&#236;, per liberarlo dalle loro mani e restituirlo a suo padre.</p> 
<p><A NAME="an_37:23">37:23</A>&nbsp;Quando Giuseppe fu giunto presso i suoi fratelli, lo spogliarono della sua veste, della veste lunga con le maniche che aveva addosso;</p> 
<p><A NAME="an_37:24">37:24</A>&nbsp;lo presero e lo gettarono nella cisterna. Or la cisterna era vuota; non c&#8217;era punt&#8217;acqua.</p> 
<p><A NAME="an_37:25">37:25</A>&nbsp;Poi si misero a sedere per prender cibo; e avendo alzati gli occhi, ecco che videro una carovana d&#8217;Ismaeliti, che veniva da Galaad, coi suoi cammelli carichi di aromi, di balsamo e di mirra, che portava in Egitto.</p> 
<p><A NAME="an_37:26">37:26</A>&nbsp;E Giuda disse ai suoi fratelli: "Che guadagneremo a uccidere il nostro fratello e a nascondere il suo sangue?</p> 
<p><A NAME="an_37:27">37:27</A>&nbsp;Venite, vendiamolo agl&#8217;Ismaeliti, e non lo colpisca la nostra mano, poich&#233; &#232; nostro fratello, nostra carne". E i suoi fratelli gli diedero ascolto.</p> 
<p><A NAME="an_37:28">37:28</A>&nbsp;E come que&#8217; mercanti Madianiti passavano, essi trassero e fecero salire Giuseppe su dalla cisterna, e lo vendettero per venti sicli d&#8217;argento a quegl&#8217;Ismaeliti. E questi menarono Giuseppe in Egitto.</p> 
<p><A NAME="an_37:29">37:29</A>&nbsp;Or Ruben torn&#242; alla cisterna; ed ecco, Giuseppe non era pi&#249; nella cisterna. Allora egli si stracci&#242; le vesti,</p> 
<p><A NAME="an_37:30">37:30</A>&nbsp;torn&#242; dai suoi fratelli, e disse: "Il fanciullo non c&#8217;&#232; pi&#249;; e io, dove andr&#242; io?"</p> 
<p><A NAME="an_37:31">37:31</A>&nbsp;Essi presero la veste di Giuseppe, scannarono un becco, e intrisero del sangue la veste.</p> 
<p><A NAME="an_37:32">37:32</A>&nbsp;Poi mandarono uno a portare al padre loro la veste lunga con le maniche, e gli fecero dire: "Abbiam trovato questa veste; vedi tu se sia quella del tuo figliuolo, o no".</p> 
<p><A NAME="an_37:33">37:33</A>&nbsp;Ed egli la riconobbe e disse: "E&#8217; la veste del mio figliuolo; una mala bestia l&#8217;ha divorato; per certo, Giuseppe &#232; stato sbranato".</p> 
<p><A NAME="an_37:34">37:34</A>&nbsp;E Giacobbe si stracci&#242; le vesti, si mise un cilicio sui fianchi, e fece cordoglio del suo figliuolo per molti giorni.</p> 
<p><A NAME="an_37:35">37:35</A>&nbsp;E tutti i suoi figliuoli e tutte le sue figliuole vennero a consolarlo; ma egli rifiut&#242; d&#8217;esser consolato, e disse: "Io scender&#242;, facendo cordoglio, dal mio figliuolo, nel soggiorno de&#8217; morti". E suo padre lo pianse.</p> 
<p><A NAME="an_37:36">37:36</A>&nbsp;E que&#8217; Madianiti lo vendettero in Egitto a Potifar, ufficiale di Faraone, capitano delle guardie.</p> 
<p><A NAME="an_38:1">38:1</A>&nbsp;Or avvenne che, in quel tempo, Giuda discese di presso ai suoi fratelli, e and&#242; a stare da un uomo di Adullam, che avea nome Hira.</p> 
<p><A NAME="an_38:2">38:2</A>&nbsp;E Giuda vide quivi la figliuola di un Cananeo, chiamato Shua; e se la prese, e convisse con lei.</p> 
<p><A NAME="an_38:3">38:3</A>&nbsp;Ed ella concep&#236; e partor&#236; un figliuolo, al quale egli pose nome Er.</p> 
<p><A NAME="an_38:4">38:4</A>&nbsp;Poi ella concep&#236; di nuovo, e partor&#236; un figliuolo, al quale pose nome Onan.</p> 
<p><A NAME="an_38:5">38:5</A>&nbsp;E partor&#236; ancora un figliuolo, al quale pose nome Scela. Or Giuda era a Kezib, quand&#8217;ella lo partor&#236;.</p> 
<p><A NAME="an_38:6">38:6</A>&nbsp;E Giuda prese per Er, suo primogenito, una moglie che avea nome Tamar.</p> 
<p><A NAME="an_38:7">38:7</A>&nbsp;Ma Er, primogenito di Giuda, era perverso agli occhi dell&#8217;Eterno, e l&#8217;Eterno lo fece morire.</p> 
<p><A NAME="an_38:8">38:8</A>&nbsp;Allora Giuda disse a Onan: "Va&#8217; dalla moglie del tuo fratello, prenditela come cognato, e suscita una progenie al tuo fratello".</p> 
<p><A NAME="an_38:9">38:9</A>&nbsp;E Onan, sapendo che quella progenie non sarebbe sua, quando s&#8217;accostava alla moglie del suo fratello, faceva in modo d&#8217;impedire il concepimento, per non dar progenie al fratello.</p> 
<p><A NAME="an_38:10">38:10</A>&nbsp;Ci&#242; ch&#8217;egli faceva dispiacque all&#8217;Eterno, il quale fece morire anche lui.</p> 
<p><A NAME="an_38:11">38:11</A>&nbsp;Allora Giuda disse a Tamar sua nuora: "Rimani vedova in casa di tuo padre, finch&#233; Scela, mio figliuolo, sia cresciuto". Perch&#233; diceva: "Badiamo che anch&#8217;egli non muoia come i suoi fratelli". E Tamar se ne and&#242;, e dimor&#242; in casa di suo padre.</p> 
<p><A NAME="an_38:12">38:12</A>&nbsp;Passaron molti giorni, e mor&#236; la figliuola di Shua, moglie di Giuda; e dopo che Giuda si fu consolato, sal&#236; da quelli che tosavan le sue pecore a Timna; egli col suo amico Hira, l&#8217;Adullamita.</p> 
<p><A NAME="an_38:13">38:13</A>&nbsp;Di questo fu informata Tamar, e le fu detto: "Ecco, il tuo suocero sale a Timna a tosare le sue pecore".</p> 
<p><A NAME="an_38:14">38:14</A>&nbsp;Allora ella si tolse le vesti da vedova, si copr&#236; d&#8217;un velo, se ne avvolse tutta, e si pose a sedere alla porta di Enaim, ch&#8217;&#232; sulla via di Timna; poich&#233; vedeva che Scela era cresciuto, e nondimeno, lei non gli era stata data per moglie.</p> 
<p><A NAME="an_38:15">38:15</A>&nbsp;Come Giuda la vide, la prese per una meretrice, perch&#8217;essa aveva il viso coperto.</p> 
<p><A NAME="an_38:16">38:16</A>&nbsp;E accostatosi a lei sulla via, le disse: "Lasciami venire da te!" Poich&#233; non sapeva ch&#8217;ella fosse sua nuora. Ed ella rispose: "Che mi darai per venire da me?"</p> 
<p><A NAME="an_38:17">38:17</A>&nbsp;Ed egli le disse: "Ti mander&#242; un capretto del mio gregge". Ed ella: "Mi darai tu un pegno finch&#233; tu me l&#8217;abbia mandato?"</p> 
<p><A NAME="an_38:18">38:18</A>&nbsp;Ed egli: "Che pegno ti dar&#242;?" E l&#8217;altra rispose: "Il tuo sigillo, il tuo cordone e il bastone che hai in mano". Egli glieli dette, and&#242; da lei, ed ella rimase incinta di lui.</p> 
<p><A NAME="an_38:19">38:19</A>&nbsp;Poi ella si lev&#242;, e se ne and&#242;; si tolse il velo, e si rimise le vesti da vedova.</p> 
<p><A NAME="an_38:20">38:20</A>&nbsp;E Giuda mand&#242; il capretto per mezzo del suo amico, l&#8217;Adullamita, affin di ritirare il pegno di man di quella donna; ma egli non la trov&#242;.</p> 
<p><A NAME="an_38:21">38:21</A>&nbsp;Interrog&#242; la gente del luogo, dicendo: "Dov&#8217;&#232; quella meretrice che stava a Enaim, sulla via?" E quelli risposero: "Qui non c&#8217;&#232; stata alcuna meretrice".</p> 
<p><A NAME="an_38:22">38:22</A>&nbsp;Ed egli se ne torn&#242; a Giuda, e gli disse: "Non l&#8217;ho trovata; e, per di pi&#249;, la gente del luogo m&#8217;ha detto: Qui non c&#8217;&#232; stata alcuna meretrice".</p> 
<p><A NAME="an_38:23">38:23</A>&nbsp;E Giuda disse: "Si tenga pure il pegno, che non abbiamo a incorrere nel disprezzo. Ecco, io ho mandato questo capretto, e tu non l&#8217;hai trovata".</p> 
<p><A NAME="an_38:24">38:24</A>&nbsp;Or circa tre mesi dopo, vennero a dire a Giuda: "Tamar, tua nuora, si &#232; prostituita; e, per di pi&#249;, eccola incinta in seguito alla sua prostituzione". E Giuda disse: "Menatela fuori, e sia arsa!"</p> 
<p><A NAME="an_38:25">38:25</A>&nbsp;Come la menavano fuori, ella mand&#242; a dire al suocero: "Sono incinta dell&#8217;uomo al quale appartengono queste cose". E disse: "Riconosci, ti prego, di chi siano questo sigillo, questi cordoni e questo bastone".</p> 
<p><A NAME="an_38:26">38:26</A>&nbsp;Giuda li riconobbe, e disse: "Ella &#232; pi&#249; giusta di me, giacch&#233; io non l&#8217;ho data a Scela, mio figliuolo". Ed egli non ebbe pi&#249; relazioni con lei.</p> 
<p><A NAME="an_38:27">38:27</A>&nbsp;Or quando venne il tempo in cui doveva partorire, ecco ch&#8217;essa aveva in seno due gemelli.</p> 
<p><A NAME="an_38:28">38:28</A>&nbsp;E mentre partoriva, l&#8217;un d&#8217;essi mise fuori una mano; e la levatrice la prese, e vi leg&#242; un filo di scarlatto, dicendo: "Questo qui esce il primo".</p> 
<p><A NAME="an_38:29">38:29</A>&nbsp;Ma egli ritir&#242; la mano, ed ecco uscir fuori il suo fratello. Allora la levatrice disse: "Perch&#233; ti sei fatta questa breccia?" Per questo motivo gli fu messo nome Perets.</p> 
<p><A NAME="an_38:30">38:30</A>&nbsp;Poi usc&#236; il suo fratello, che aveva alla mano il filo di scarlatto; e fu chiamato Zerach.</p> 
<p><A NAME="an_39:1">39:1</A>&nbsp;Giuseppe fu menato in Egitto; e Potifar, ufficiale di Faraone, capitano delle guardie, un Egiziano, lo compr&#242; da quegl&#8217;Ismaeliti, che l&#8217;aveano menato quivi.</p> 
<p><A NAME="an_39:2">39:2</A>&nbsp;E l&#8217;Eterno fu con Giuseppe, il quale prosperava e stava in casa del suo signore, l&#8217;Egiziano.</p> 
<p><A NAME="an_39:3">39:3</A>&nbsp;E il suo signore vide che l&#8217;Eterno era con lui, e che l&#8217;Eterno gli faceva prosperare nelle mani tutto quello che intraprendeva.</p> 
<p><A NAME="an_39:4">39:4</A>&nbsp;Giuseppe entr&#242; nelle grazie di lui, e attendeva al servizio personale di Potifar, il quale lo fece maggiordomo della sua casa, e gli mise nelle mani tutto quello che possedeva.</p> 
<p><A NAME="an_39:5">39:5</A>&nbsp;E da che l&#8217;ebbe fatto maggiordomo della sua casa e gli ebbe affidato tutto quello che possedeva, l&#8217;Eterno benedisse la casa dell&#8217;Egiziano, per amor di Giuseppe; e la benedizione dell&#8217;Eterno ripos&#242; su tutto quello ch&#8217;egli possedeva, in casa e in campagna.</p> 
<p><A NAME="an_39:6">39:6</A>&nbsp;Potifar lasci&#242; tutto quello che aveva, nelle mani di Giuseppe; e non s&#8217;occupava pi&#249; di cosa alcuna, tranne del suo proprio cibo. Or Giuseppe era di presenza avvenente e di bell&#8217;aspetto.</p> 
<p><A NAME="an_39:7">39:7</A>&nbsp;Dopo queste cose avvenne che la moglie del signore di Giuseppe gli mise gli occhi addosso, e gli disse: "Giaciti meco".</p> 
<p><A NAME="an_39:8">39:8</A>&nbsp;Ma egli rifiut&#242; e disse alla moglie del suo signore: "Ecco, il mio signore non s&#8217;informa da me di nulla ch&#8217;&#232; nella casa, e ha messo nelle mie mani tutto quello che ha;</p> 
<p><A NAME="an_39:9">39:9</A>&nbsp;egli stesso non &#232; pi&#249; grande di me in questa casa; e nulla mi ha divietato, tranne che te, perch&#233; sei sua moglie. Come dunque potrei io fare questo gran male e peccare contro Dio?"</p> 
<p><A NAME="an_39:10">39:10</A>&nbsp;E bench&#8217;ella gliene parlasse ogni giorno, Giuseppe non acconsent&#236;, n&#233; a giacersi n&#233; a stare con lei.</p> 
<p><A NAME="an_39:11">39:11</A>&nbsp;Or avvenne che un giorno egli entr&#242; in casa per fare il suo lavoro; e non c&#8217;era quivi alcuno della gente di casa;</p> 
<p><A NAME="an_39:12">39:12</A>&nbsp;ed essa lo afferr&#242; per la veste, e gli disse: "Giaciti meco". Ma egli le lasci&#242; in mano la veste e fugg&#236; fuori.</p> 
<p><A NAME="an_39:13">39:13</A>&nbsp;E quand&#8217;ella vide ch&#8217;egli le aveva lasciata la veste in mano e ch&#8217;era fuggito fuori,</p> 
<p><A NAME="an_39:14">39:14</A>&nbsp;chiam&#242; la gente della sua casa, e le parl&#242; cos&#236;: "Vedete, ei ci ha menato in casa un Ebreo per pigliarsi giuoco di noi; esso &#232; venuto da me per giacersi meco, ma io ho gridato a gran voce.</p> 
<p><A NAME="an_39:15">39:15</A>&nbsp;E com&#8217;egli ha udito ch&#8217;io alzavo la voce e gridavo, m&#8217;ha lasciato qui la sua veste, ed &#232; fuggito fuori".</p> 
<p><A NAME="an_39:16">39:16</A>&nbsp;E si tenne accanto la veste di lui, finch&#233; il suo signore non fu tornato a casa.</p> 
<p><A NAME="an_39:17">39:17</A>&nbsp;Allora ella gli parl&#242; in questa maniera: "Quel servo ebreo che tu ci hai menato, venne da me per pigliarsi giuoco di me.</p> 
<p><A NAME="an_39:18">39:18</A>&nbsp;Ma com&#8217;io ho alzato la voce e ho gridato, egli m&#8217;ha lasciato qui la sua veste e se n&#8217;&#232; fuggito fuori".</p> 
<p><A NAME="an_39:19">39:19</A>&nbsp;Quando il signore di Giuseppe ebbe intese le parole di sua moglie che gli diceva: "Il tuo servo m&#8217;ha fatto questo!" l&#8217;ira sua s&#8217;infiamm&#242;.</p> 
<p><A NAME="an_39:20">39:20</A>&nbsp;E il signore di Giuseppe lo prese e lo mise nella prigione, nel luogo ove si tenevano chiusi i carcerati del re. Egli fu dunque l&#224; in quella prigione.</p> 
<p><A NAME="an_39:21">39:21</A>&nbsp;Ma l&#8217;Eterno fu con Giuseppe, e spieg&#242; a pro di lui la sua benignit&#224;, cattivandogli le grazie del governatore della prigione.</p> 
<p><A NAME="an_39:22">39:22</A>&nbsp;E il governatore della prigione affid&#242; alla sorveglianza di Giuseppe tutti i detenuti ch&#8217;erano nella carcere; e nulla si faceva quivi senza di lui.</p> 
<p><A NAME="an_39:23">39:23</A>&nbsp;Il governatore della prigione non rivedeva niente di quello ch&#8217;era affidato a lui, perch&#233; l&#8217;Eterno era con lui, e l&#8217;Eterno faceva prosperare tutto quello ch&#8217;egli intraprendeva.</p> 
<p><A NAME="an_40:1">40:1</A>&nbsp;Or, dopo queste cose, avvenne che il coppiere e il panettiere del re d&#8217;Egitto offesero il loro signore, il re d&#8217;Egitto.</p> 
<p><A NAME="an_40:2">40:2</A>&nbsp;E Faraone s&#8217;indign&#242; contro i suoi due ufficiali, contro il capo de&#8217; coppieri e il capo de&#8217; panettieri,</p> 
<p><A NAME="an_40:3">40:3</A>&nbsp;e li fece mettere in carcere, nella casa del capo delle guardie; nella prigione stessa dove Giuseppe stava rinchiuso.</p> 
<p><A NAME="an_40:4">40:4</A>&nbsp;E il capitano delle guardie li affid&#242; alla sorveglianza di Giuseppe, il quale li serviva. Ed essi rimasero in prigione per un certo tempo.</p> 
<p><A NAME="an_40:5">40:5</A>&nbsp;E durante una medesima notte, il coppiere e il panettiere del re d&#8217;Egitto, ch&#8217;erano rinchiusi nella prigione, ebbero ambedue un sogno, un sogno per uno, e ciascun sogno aveva il suo significato particolare.</p> 
<p><A NAME="an_40:6">40:6</A>&nbsp;Giuseppe, venuto la mattina da loro, li guard&#242;, ed ecco, erano conturbati.</p> 
<p><A NAME="an_40:7">40:7</A>&nbsp;E interrog&#242; gli ufficiali di Faraone ch&#8217;eran con lui in prigione nella casa del suo signore, e disse: "Perch&#233; avete oggi il viso cos&#236; mesto?"</p> 
<p><A NAME="an_40:8">40:8</A>&nbsp;E quelli gli risposero: "Abbiam fatto un sogno e non v&#8217;&#232; alcuno che ce lo interpreti". E Giuseppe disse loro: "Le interpretazioni non appartengono a Dio? Raccontatemi i sogni, vi prego".</p> 
<p><A NAME="an_40:9">40:9</A>&nbsp;E il capo de&#8217; coppieri raccont&#242; il suo sogno a Giuseppe, e gli disse: "Nei mio sogno, ecco, mi stava davanti una vite;</p> 
<p><A NAME="an_40:10">40:10</A>&nbsp;e in quella vite c&#8217;eran tre tralci; e mi pareva ch&#8217;essa germogliasse, poi fiorisse, e desse in fine dei grappoli d&#8217;uva matura.</p> 
<p><A NAME="an_40:11">40:11</A>&nbsp;E io avevo in mano la coppa di Faraone; presi l&#8217;uva, la spremei nella coppa di Faraone, e diedi la coppa in mano a Faraone".</p> 
<p><A NAME="an_40:12">40:12</A>&nbsp;Giuseppe gli disse: "Questa &#232; l&#8217;interpretazione del sogno: i tre tralci sono tre giorni;</p> 
<p><A NAME="an_40:13">40:13</A>&nbsp;ancora tre giorni, e Faraone ti far&#224; rialzare il capo, ti ristabilir&#224; nel tuo ufficio, e tu darai in mano a Faraone la sua coppa, nel modo che facevi prima, quand&#8217;eri suo coppiere.</p> 
<p><A NAME="an_40:14">40:14</A>&nbsp;Ma ricordati di me, quando sarai felice, e siimi benigno, ti prego; parla di me a Faraone, e fammi uscire da questa casa;</p> 
<p><A NAME="an_40:15">40:15</A>&nbsp;perch&#233; io fui portato via furtivamente dal paese degli Ebrei, e anche qui non ho fatto nulla da esser messo in questa fossa".</p> 
<p><A NAME="an_40:16">40:16</A>&nbsp;Il capo de&#8217; panettieri, vedendo che la interpretazione di Giuseppe era favorevole, gli disse: "Anch&#8217;io, nel mio sogno, ecco, avevo tre canestri di pan bianco, sul capo;</p> 
<p><A NAME="an_40:17">40:17</A>&nbsp;e nel canestro pi&#249; alto c&#8217;era per Faraone ogni sorta di vivande cotte al forno; e gli uccelli le mangiavano dentro al canestro sul mio capo".</p> 
<p><A NAME="an_40:18">40:18</A>&nbsp;Giuseppe rispose e disse: "Questa &#232; l&#8217;interpretazione del sogno: i tre canestri sono tre giorni;</p> 
<p><A NAME="an_40:19">40:19</A>&nbsp;ancora tre giorni, e Faraone ti porter&#224; via la testa di sulle spalle, ti far&#224; impiccare a un albero, e gli uccelli ti mangeranno le carni addosso".</p> 
<p><A NAME="an_40:20">40:20</A>&nbsp;E avvenne, il terzo giorno, ch&#8217;era il natalizio di Faraone, che questi dette un convito a tutti i suoi servitori, e fece alzare il capo al gran coppiere, e alzare il capo al gran panettiere in mezzo ai suoi servitori:</p> 
<p><A NAME="an_40:21">40:21</A>&nbsp;ristabil&#236; il gran coppiere nel suo ufficio di coppiere, perch&#233; mettesse la coppa in man di Faraone,</p> 
<p><A NAME="an_40:22">40:22</A>&nbsp;ma fece appiccare il gran panettiere, secondo la interpretazione che Giuseppe avea loro data.</p> 
<p><A NAME="an_40:23">40:23</A>&nbsp;Il gran coppiere per&#242; non si ricord&#242; di Giuseppe, ma lo dimentic&#242;.</p> 
<p><A NAME="an_41:1">41:1</A>&nbsp;Or avvenne, in capo a due anni interi, che Faraone ebbe un sogno. Ed ecco che stava presso il fiume;</p> 
<p><A NAME="an_41:2">41:2</A>&nbsp;e su dal fiume ecco salire sette vacche, di bell&#8217;apparenza e grasse, e mettersi a pascere nella giuncaia.</p> 
<p><A NAME="an_41:3">41:3</A>&nbsp;E, dopo quelle, ecco salire dal fiume altre sette vacche di brutt&#8217;apparenza e scarne, e fermarsi presso alle prime, sulla riva del fiume.</p> 
<p><A NAME="an_41:4">41:4</A>&nbsp;E le vacche di brutt&#8217;apparenza e scarne, divorarono le sette vacche di bell&#8217;apparenza e grasse. E Faraone si svegli&#242;.</p> 
<p><A NAME="an_41:5">41:5</A>&nbsp;Poi si riaddorment&#242;, e sogn&#242; di nuovo; ed ecco sette spighe, grasse e belle, venir su da un unico stelo.</p> 
<p><A NAME="an_41:6">41:6</A>&nbsp;Poi ecco sette spighe, sottili e arse dal vento orientale, germogliare dopo quelle altre.</p> 
<p><A NAME="an_41:7">41:7</A>&nbsp;E le spighe sottili inghiottirono le sette spighe grasse e piene. E Faraone si svegli&#242;: ed ecco, era un sogno.</p> 
<p><A NAME="an_41:8">41:8</A>&nbsp;La mattina, lo spirito di Faraone fu conturbato; ed egli mand&#242; a chiamare tutti i magi e tutti i savi d&#8217;Egitto, e raccont&#242; loro i suoi sogni; ma non ci fu alcuno che li potesse interpretare a Faraone.</p> 
<p><A NAME="an_41:9">41:9</A>&nbsp;Allora il capo de&#8217; coppieri parl&#242; a Faraone, dicendo: "Ricordo oggi i miei falli.</p> 
<p><A NAME="an_41:10">41:10</A>&nbsp;Faraone s&#8217;era sdegnato contro i suoi servitori, e m&#8217;avea fatto mettere in prigione in casa del capo delle guardie: me, e il capo de&#8217; panettieri.</p> 
<p><A NAME="an_41:11">41:11</A>&nbsp;L&#8217;uno e l&#8217;altro facemmo un sogno, nella medesima notte: facemmo ciascuno un sogno, avente il suo proprio significato.</p> 
<p><A NAME="an_41:12">41:12</A>&nbsp;Or c&#8217;era quivi con noi un giovane ebreo, servo del capo delle guardie; a lui raccontammo i nostri sogni, ed egli ce li interpret&#242;, dando a ciascuno l&#8217;interpretazione del suo sogno.</p> 
<p><A NAME="an_41:13">41:13</A>&nbsp;E le cose avvennero secondo l&#8217;interpretazione ch&#8217;egli ci aveva data: Faraone ristabil&#236; me nel mio ufficio, e l&#8217;altro lo fece appiccare".</p> 
<p><A NAME="an_41:14">41:14</A>&nbsp;Allora Faraone mand&#242; a chiamare Giuseppe, il quale fu tosto tratto fuor dalla prigione sotterranea. Egli si rase, si cambi&#242; il vestito, e venne da Faraone.</p> 
<p><A NAME="an_41:15">41:15</A>&nbsp;E Faraone disse a Giuseppe: "Ho fatto un sogno, e non c&#8217;&#232; chi lo possa interpretare; e ho udito dir di te che, quando t&#8217;hanno raccontato un sogno, tu lo puoi interpretare".</p> 
<p><A NAME="an_41:16">41:16</A>&nbsp;Giuseppe rispose a Faraone, dicendo: "Non son io; ma sar&#224; Dio che dar&#224; a Faraone una risposta favorevole".</p> 
<p><A NAME="an_41:17">41:17</A>&nbsp;E Faraone disse a Giuseppe: "Nel mio sogno, io stavo sulla riva del fiume;</p> 
<p><A NAME="an_41:18">41:18</A>&nbsp;quand&#8217;ecco salir dal fiume sette vacche grasse e di bell&#8217;apparenza, e mettersi a pascere nella giuncaia.</p> 
<p><A NAME="an_41:19">41:19</A>&nbsp;E, dopo quelle, ecco salire altre sette vacche magre, di bruttissima apparenza e scarne: tali, che non ne vidi mai di cos&#236; brutte in tutto il paese d&#8217;Egitto.</p> 
<p><A NAME="an_41:20">41:20</A>&nbsp;E le vacche magre e brutte divorarono le prime sette vacche grasse;</p> 
<p><A NAME="an_41:21">41:21</A>&nbsp;e quelle entrarono loro in corpo, e non si riconobbe che vi fossero entrate; erano di brutt&#8217;apparenza come prima. E mi svegliai.</p> 
<p><A NAME="an_41:22">41:22</A>&nbsp;Poi vidi ancora nel mio sogno sette spighe venir su da un unico stelo, piene e belle;</p> 
<p><A NAME="an_41:23">41:23</A>&nbsp;ed ecco altre sette spighe vuote, sottili e arse dal vento orientale, germogliare dopo quelle altre.</p> 
<p><A NAME="an_41:24">41:24</A>&nbsp;E le spighe sottili inghiottirono le sette spighe belle. Io ho raccontato questo al magi; ma non c&#8217;&#232; stato alcuno che abbia saputo spiegarmelo".</p> 
<p><A NAME="an_41:25">41:25</A>&nbsp;Allora Giuseppe disse a Faraone: "Ci&#242; che Faraone ha sognato &#232; una stessa cosa. Iddio ha significato a Faraone quello che sta per fare.</p> 
<p><A NAME="an_41:26">41:26</A>&nbsp;Le sette vacche belle sono sette anni, e le sette spighe belle sono sette anni; &#232; uno stesso sogno.</p> 
<p><A NAME="an_41:27">41:27</A>&nbsp;E le sette vacche magre e brutte che salivano dopo quelle altre, sono sette anni; come pure le sette spighe vuote e arse dal vento orientale saranno sette anni di carestia.</p> 
<p><A NAME="an_41:28">41:28</A>&nbsp;Questo &#232; quel che ho detto a Faraone: Iddio ha mostrato a Faraone quello che sta per fare.</p> 
<p><A NAME="an_41:29">41:29</A>&nbsp;Ecco, stanno per venire sette anni di grande abbondanza in tutto il paese d&#8217;Egitto;</p> 
<p><A NAME="an_41:30">41:30</A>&nbsp;e dopo, verranno sette anni di carestia; e tutta quell&#8217;abbondanza sar&#224; dimenticata nel paese d&#8217;Egitto, e la carestia consumer&#224; il paese.</p> 
<p><A NAME="an_41:31">41:31</A>&nbsp;E uno non si accorger&#224; pi&#249; di quell&#8217;abbondanza nel paese, a motivo della carestia che seguir&#224;; perch&#233; questa sar&#224; molto aspra.</p> 
<p><A NAME="an_41:32">41:32</A>&nbsp;E l&#8217;essersi il sogno replicato due volte a Faraone vuol dire che la cosa &#232; decretata da Dio, e che Dio l&#8217;eseguir&#224; tosto.</p> 
<p><A NAME="an_41:33">41:33</A>&nbsp;Or dunque si provveda Faraone d&#8217;un uomo intelligente e savio e lo stabilisca sul paese d&#8217;Egitto.</p> 
<p><A NAME="an_41:34">41:34</A>&nbsp;Faraone faccia cos&#236;: Costituisca de&#8217; commissari sul paese per prelevare il quinto delle raccolte del paese d&#8217;Egitto, durante i sette anni dell&#8217;abbondanza.</p> 
<p><A NAME="an_41:35">41:35</A>&nbsp;E radunino essi tutti i viveri di queste sette buone annate che stan per venire, e ammassino il grano a disposizione di Faraone per l&#8217;approvvigionamento delle citt&#224;, e lo conservino.</p> 
<p><A NAME="an_41:36">41:36</A>&nbsp;Questi viveri saranno una riserva per il paese, in vista dei sette anni di carestia che verranno nel paese d&#8217;Egitto; e cos&#236; il paese non perir&#224; per la carestia".</p> 
<p><A NAME="an_41:37">41:37</A>&nbsp;Piacque la cosa a Faraone e a tutti i suoi servitori.</p> 
<p><A NAME="an_41:38">41:38</A>&nbsp;E Faraone disse ai suoi servitori: "Potremmo noi trovare un uomo pari a questo, in cui sia lo spirito di Dio?"</p> 
<p><A NAME="an_41:39">41:39</A>&nbsp;E Faraone disse a Giuseppe: "Giacch&#233; Iddio t&#8217;ha fatto conoscere tutto questo, non v&#8217;&#232; alcuno che sia intelligente e savio al pari di te.</p> 
<p><A NAME="an_41:40">41:40</A>&nbsp;Tu sarai sopra la mia casa, e tutto il mio popolo obbedir&#224; ai tuoi ordini; per il trono soltanto, io sar&#242; pi&#249; grande di te".</p> 
<p><A NAME="an_41:41">41:41</A>&nbsp;E Faraone disse a Giuseppe: "Vedi, io ti stabilisco su tutto il paese d&#8217;Egitto".</p> 
<p><A NAME="an_41:42">41:42</A>&nbsp;E Faraone si tolse l&#8217;anello di mano e lo mise alla mano di Giuseppe; lo fece vestire di abiti di lino fino, e gli mise al collo una collana d&#8217;oro.</p> 
<p><A NAME="an_41:43">41:43</A>&nbsp;Lo fece montare sul suo secondo carro, e davanti a lui si gridava: "In ginocchio!" Cos&#236; Faraone lo costitu&#236; su tutto il paese d&#8217;Egitto.</p> 
<p><A NAME="an_41:44">41:44</A>&nbsp;E Faraone disse a Giuseppe: "Io son Faraone! e senza te, nessuno alzer&#224; la mano o il piede in tutto il paese d&#8217;Egitto".</p> 
<p><A NAME="an_41:45">41:45</A>&nbsp;E Faraone chiam&#242; Giuseppe Tsafnath-Paneach e gli dette per moglie Asenath figliuola di Potifera, sacerdote di On. E Giuseppe part&#236; per visitare il paese d&#8217;Egitto.</p> 
<p><A NAME="an_41:46">41:46</A>&nbsp;Or Giuseppe avea trent&#8217;anni quando si present&#242; dinanzi a Faraone re d&#8217;Egitto. E Giuseppe usc&#236; dal cospetto di Faraone, e percorse tutto il paese d&#8217;Egitto.</p> 
<p><A NAME="an_41:47">41:47</A>&nbsp;Durante i sette anni d&#8217;abbondanza, la terra produsse a piene mani;</p> 
<p><A NAME="an_41:48">41:48</A>&nbsp;e Giuseppe adun&#242; tutti i viveri di quei sette anni che vennero nel paese d&#8217;Egitto, e ripose i viveri nelle citt&#224;; ripose in ogni citt&#224; i viveri del territorio circonvicino.</p> 
<p><A NAME="an_41:49">41:49</A>&nbsp;Cos&#236; Giuseppe ammass&#242; grano come la rena del mare; in cos&#236; gran quantit&#224;, che si smise di contarlo, perch&#8217;era innumerevole.</p> 
<p><A NAME="an_41:50">41:50</A>&nbsp;Or avanti che venisse il primo anno della carestia, nacquero a Giuseppe due figliuoli, che Asenath figliuola di Potifera sacerdote di On gli partor&#236;.</p> 
<p><A NAME="an_41:51">41:51</A>&nbsp;E Giuseppe chiam&#242; il primogenito Manasse, perch&#233;, disse, "Iddio m&#8217;ha fatto dimenticare ogni mio affanno e tutta la casa di mio padre".</p> 
<p><A NAME="an_41:52">41:52</A>&nbsp;E al secondo pose nome Efraim, perch&#233;, disse, "Iddio m&#8217;ha reso fecondo nel paese della mia afflizione".</p> 
<p><A NAME="an_41:53">41:53</A>&nbsp;I sette anni d&#8217;abbondanza ch&#8217;erano stati nel paese d&#8217;Egitto, finirono;</p> 
<p><A NAME="an_41:54">41:54</A>&nbsp;e cominciarono a venire i sette anni della carestia, come Giuseppe avea detto. E ci fu carestia in tutti i paesi; ma in tutto il paese d&#8217;Egitto c&#8217;era del pane.</p> 
<p><A NAME="an_41:55">41:55</A>&nbsp;Poi la carestia si estese a tutto il paese d&#8217;Egitto, e il popolo grid&#242; a Faraone per aver del pane. E Faraone disse a tutti gli Egiziani: "Andate da Giuseppe, e fate quello che vi dir&#224;".</p> 
<p><A NAME="an_41:56">41:56</A>&nbsp;La carestia era sparsa su tutta la superficie del paese, e Giuseppe aperse tutti i depositi e vend&#233; grano agli Egiziani. E la carestia s&#8217;aggrav&#242; nel paese d&#8217;Egitto.</p> 
<p><A NAME="an_41:57">41:57</A>&nbsp;E da tutti i paesi si veniva in Egitto da Giuseppe per comprar del grano, perch&#233; la carestia era grave per tutta la terra.</p> 
<p><A NAME="an_42:1">42:1</A>&nbsp;Or Giacobbe, vedendo che c&#8217;era del grano in Egitto, disse ai suoi figliuoli: "Perch&#233; vi state a guardare l&#8217;un l&#8217;altro?"</p> 
<p><A NAME="an_42:2">42:2</A>&nbsp;Poi disse: "Ecco, ho sentito dire che c&#8217;&#232; del grano in Egitto; scendete col&#224; per comprarcene, onde possiam vivere e non abbiamo a morire".</p> 
<p><A NAME="an_42:3">42:3</A>&nbsp;E dieci de&#8217; fratelli di Giuseppe scesero in Egitto per comprarvi del grano.</p> 
<p><A NAME="an_42:4">42:4</A>&nbsp;Ma Giacobbe non mand&#242; Beniamino, fratello di Giuseppe, coi suoi fratelli, perch&#233; diceva: "Che non gli abbia a succedere qualche disgrazia!"</p> 
<p><A NAME="an_42:5">42:5</A>&nbsp;E i figliuoli d&#8217;Israele giunsero per comprare del grano in mezzo agli altri, che pur venivano; poich&#233; nel paese di Canaan c&#8217;era la carestia.</p> 
<p><A NAME="an_42:6">42:6</A>&nbsp;Or Giuseppe era colui che comandava nel paese; era lui che vendeva il grano a tutta la gente del paese; e i fratelli di Giuseppe vennero, e si prostrarono dinanzi a lui con la faccia a terra.</p> 
<p><A NAME="an_42:7">42:7</A>&nbsp;E Giuseppe vide i suoi fratelli e li riconobbe, ma fece lo straniero davanti a loro, e parl&#242; loro aspramente e disse loro: "Donde venite?" Ed essi risposero: "Dal paese di Canaan per comprar de&#8217; viveri".</p> 
<p><A NAME="an_42:8">42:8</A>&nbsp;E Giuseppe riconobbe i suoi fratelli, ma essi non riconobbero lui.</p> 
<p><A NAME="an_42:9">42:9</A>&nbsp;E Giuseppe si ricord&#242; de&#8217; sogni che aveva avuti intorno a loro, e disse: "Voi siete delle spie! Siete venuti per vedere i luoghi sforniti del paese!"</p> 
<p><A NAME="an_42:10">42:10</A>&nbsp;Ed essi a lui: "No, signor mio; i tuoi servitori son venuti a comprar de&#8217; viveri.</p> 
<p><A NAME="an_42:11">42:11</A>&nbsp;Siamo tutti figliuoli d&#8217;uno stesso uomo; siamo gente sincera; i tuoi servitori non son delle spie".</p> 
<p><A NAME="an_42:12">42:12</A>&nbsp;Ed egli disse loro: "No, siete venuti per vedere i luoghi sforniti del paese!"</p> 
<p><A NAME="an_42:13">42:13</A>&nbsp;E quelli risposero: "Noi, tuoi servitori, siamo dodici fratelli, figliuoli d&#8217;uno stesso uomo, nel paese di Canaan. Ed ecco, il pi&#249; giovane &#232; oggi con nostro padre, e uno non &#232; pi&#249;".</p> 
<p><A NAME="an_42:14">42:14</A>&nbsp;E Giuseppe disse loro: "La cosa &#232; come v&#8217;ho detto; siete delle spie!</p> 
<p><A NAME="an_42:15">42:15</A>&nbsp;Ecco come sarete messi alla prova: Per la vita di Faraone, non uscirete di qui prima che il vostro fratello pi&#249; giovine sia venuto qua.</p> 
<p><A NAME="an_42:16">42:16</A>&nbsp;Mandate uno di voi a prendere il vostro fratello; e voi resterete qui in carcere, perch&#233; le vostre parole siano messe alla prova, e si vegga se c&#8217;&#232; del vero in voi; se no, per la vita di Faraone, siete delle spie!"</p> 
<p><A NAME="an_42:17">42:17</A>&nbsp;E li mise assieme in prigione per tre giorni.</p> 
<p><A NAME="an_42:18">42:18</A>&nbsp;Il terzo giorno, Giuseppe disse loro: "Fate questo, e vivrete; io temo Iddio!</p> 
<p><A NAME="an_42:19">42:19</A>&nbsp;Se siete gente sincera, uno di voi fratelli resti qui incatenato nella vostra prigione; e voi, andate, portate del grano per la necessit&#224; delle vostre famiglie;</p> 
<p><A NAME="an_42:20">42:20</A>&nbsp;e menatemi il vostro fratello pi&#249; giovine; cos&#236; le vostre parole saranno verificate, e voi non morrete". Ed essi fecero cos&#236;.</p> 
<p><A NAME="an_42:21">42:21</A>&nbsp;E si dicevano l&#8217;uno all&#8217;altro: "S&#236;, noi fummo colpevoli verso il nostro fratello, giacch&#233; vedemmo l&#8217;angoscia dell&#8217;anima sua quando egli ci supplicava, e noi non gli demmo ascolto! Ecco perch&#233; ci viene addosso quest&#8217;angoscia".</p> 
<p><A NAME="an_42:22">42:22</A>&nbsp;E Ruben rispose loro, dicendo: "Non ve lo dicevo io: Non commettete questo peccato contro il fanciullo? Ma voi non mi voleste dare ascolto. Perci&#242; ecco, che il suo sangue ci &#232; ridomandato".</p> 
<p><A NAME="an_42:23">42:23</A>&nbsp;Or quelli non sapevano che Giuseppe li capiva, perch&#233; fra lui e loro c&#8217;era un interprete.</p> 
<p><A NAME="an_42:24">42:24</A>&nbsp;Ed egli s&#8217;allontan&#242; da essi, e pianse. Poi torn&#242;, parl&#242; loro, e prese di fra loro Simeone, che fece incatenare sotto i loro occhi.</p> 
<p><A NAME="an_42:25">42:25</A>&nbsp;Poi Giuseppe ordin&#242; che s&#8217;empissero di grano i loro sacchi, che si rimettesse il danaro di ciascuno nel suo sacco, e che si dessero loro delle provvisioni per il viaggio. E cos&#236; fu fatto.</p> 
<p><A NAME="an_42:26">42:26</A>&nbsp;Ed essi caricarono il loro grano sui loro asini, e se ne andarono.</p> 
<p><A NAME="an_42:27">42:27</A>&nbsp;Or l&#8217;un d&#8217;essi apr&#236; il suo sacco per dare del foraggio al suo asino, nel luogo ove pernottavano, e vide il suo danaro ch&#8217;era alla bocca del sacco;</p> 
<p><A NAME="an_42:28">42:28</A>&nbsp;e disse ai suoi fratelli: "Il mio danaro m&#8217;&#232; stato restituito, ed eccolo qui nel mio sacco". Allora il cuore venne lor meno, e, tremando, dicevano l&#8217;uno all&#8217;altro: "Che &#232; mai questo che Dio ci ha fatto?"</p> 
<p><A NAME="an_42:29">42:29</A>&nbsp;E vennero a Giacobbe, loro padre, nel paese di Canaan, e gli raccontarono tutto quello ch&#8217;era loro accaduto, dicendo:</p> 
<p><A NAME="an_42:30">42:30</A>&nbsp;"L&#8217;uomo ch&#8217;&#232; il signor del paese, ci ha parlato aspramente e ci ha trattato da spie del paese.</p> 
<p><A NAME="an_42:31">42:31</A>&nbsp;E noi gli abbiamo detto: Siamo gente sincera; non siamo delle spie;</p> 
<p><A NAME="an_42:32">42:32</A>&nbsp;siamo dodici fratelli, figliuoli di nostro padre; uno non &#232; pi&#249;, e il pi&#249; giovine &#232; oggi con nostro padre nel paese di Canaan.</p> 
<p><A NAME="an_42:33">42:33</A>&nbsp;E quell&#8217;uomo, signore del paese, ci ha detto: Da questo conoscer&#242; se siete gente sincera; lasciate presso di me uno dei vostri fratelli, prendete quel che vi necessita per le vostre famiglie, partite, e menatemi il vostro fratello pi&#249; giovine.</p> 
<p><A NAME="an_42:34">42:34</A>&nbsp;Allora conoscer&#242; che non siete delle spie ma gente sincera; io vi render&#242; il vostro fratello, e voi potrete trafficare nel paese".</p> 
<p><A NAME="an_42:35">42:35</A>&nbsp;Or com&#8217;essi vuotavano i loro sacchi, ecco che l&#8217;involto del danaro di ciascuno era nel suo sacco; essi e il padre loro videro gl&#8217;involti del loro danaro, e furon presi da paura.</p> 
<p><A NAME="an_42:36">42:36</A>&nbsp;E Giacobbe, loro padre, disse: "Voi m&#8217;avete privato dei miei figliuoli! Giuseppe non &#232; pi&#249;, Simeone non &#232; pi&#249;, e mi volete togliere anche Beniamino! Tutto questo cade addosso a me!"</p> 
<p><A NAME="an_42:37">42:37</A>&nbsp;E Ruben disse a suo padre: "Se non te lo rimeno, fa&#8217; morire i miei due figliuoli! Affidalo a me, io te lo ricondurr&#242;".</p> 
<p><A NAME="an_42:38">42:38</A>&nbsp;Ma Giacobbe rispose: "Il mio figliuolo non scender&#224; con voi; poich&#233; il suo fratello &#232; morto, e questo solo &#232; rimasto: se gli succedesse qualche disgrazia durante il vostro viaggio, fareste scendere con cordoglio la mia canizie nel soggiorno de&#8217; morti".</p> 
<p><A NAME="an_43:1">43:1</A>&nbsp;Or la carestia era grave nel paese;</p> 
<p><A NAME="an_43:2">43:2</A>&nbsp;e quand&#8217;ebbero finito di mangiare il grano che aveano portato dall&#8217;Egitto, il padre disse loro: "Tornate a comprarci un po&#8217; di viveri".</p> 
<p><A NAME="an_43:3">43:3</A>&nbsp;E Giuda gli rispose, dicendo: "Quell&#8217;uomo ce lo dichiar&#242; positivamente: Non vedrete la mia faccia, se il vostro fratello non sar&#224; con voi.</p> 
<p><A NAME="an_43:4">43:4</A>&nbsp;Se tu mandi il nostro fratello con noi, noi scenderemo e ti compreremo dei viveri;</p> 
<p><A NAME="an_43:5">43:5</A>&nbsp;ma, se non lo mandi, non scenderemo; perch&#233; quell&#8217;uomo ci ha detto: Non vedrete la mia faccia, se il vostro fratello non sar&#224; con voi".</p> 
<p><A NAME="an_43:6">43:6</A>&nbsp;E Israele disse: "Perch&#233; m&#8217;avete fatto questo torto di dire a quell&#8217;uomo che avevate ancora un fratello?"</p> 
<p><A NAME="an_43:7">43:7</A>&nbsp;Quelli risposero: "Quell&#8217;uomo c&#8217;interrog&#242; partitamente intorno a noi e al nostro parentado, dicendo: Vostro padre vive egli ancora? Avete qualche altro fratello? E noi gli rispondemmo a tenore delle sue domande. Potevam noi mai sapere che ci avrebbe detto: Fate venire il vostro fratello?"</p> 
<p><A NAME="an_43:8">43:8</A>&nbsp;E Giuda disse a Israele suo padre: "Lascia venire il fanciullo con me, e ci leveremo e andremo; e noi vivremo e non morremo: n&#233; noi, n&#233; tu, n&#233; i nostri piccini.</p> 
<p><A NAME="an_43:9">43:9</A>&nbsp;Io mi rendo garante di lui; ridomandane conto alla mia mano; se non te lo riconduco e non te io rimetto davanti, io sar&#242; per sempre colpevole verso di te.</p> 
<p><A NAME="an_43:10">43:10</A>&nbsp;Se non ci fossimo indugiati, a quest&#8217;ora saremmo gi&#224; tornati due volte".</p> 
<p><A NAME="an_43:11">43:11</A>&nbsp;Allora Israele, loro padre, disse loro: "Se cos&#236; &#232; fate questo: Prendete ne&#8217; vostri sacchi delle cose pi&#249; squisite di questo paese, e portate a quell&#8217;uomo un dono: un po&#8217; di balsamo, un po&#8217; di miele, degli aromi e della mirra, de&#8217; pistacchi e delle mandorle;</p> 
<p><A NAME="an_43:12">43:12</A>&nbsp;e pigliate con voi il doppio del danaro, e riportate il danaro che fu rimesso alla bocca de&#8217; vostri sacchi; forse fu un errore;</p> 
<p><A NAME="an_43:13">43:13</A>&nbsp;prendete anche il vostro fratello, e levatevi, tornate da quell&#8217;uomo;</p> 
<p><A NAME="an_43:14">43:14</A>&nbsp;e l&#8217;Iddio onnipotente vi faccia trovar grazia dinanzi a quell&#8217;uomo, s&#236; ch&#8217;egli vi rilasci l&#8217;altro vostro fratello e Beniamino. E se debbo esser privato de&#8217; miei figliuoli, ch&#8217;io lo sia!"</p> 
<p><A NAME="an_43:15">43:15</A>&nbsp;Quelli presero dunque il dono, presero seco il doppio del danaro, e Beniamino; e, levatisi, scesero in Egitto, e si presentarono dinanzi a Giuseppe.</p> 
<p><A NAME="an_43:16">43:16</A>&nbsp;E come Giuseppe vide Beniamino con loro, disse al suo maestro di casa: "Conduci questi uomini in casa; macella, e prepara tutto; perch&#233; questi uomini mangeranno con me a mezzogiorno".</p> 
<p><A NAME="an_43:17">43:17</A>&nbsp;E l&#8217;uomo fece come Giuseppe aveva ordinato, e li men&#242; in casa di Giuseppe.</p> 
<p><A NAME="an_43:18">43:18</A>&nbsp;E quelli ebbero paura, perch&#233; eran menati in casa di Giuseppe, e dissero: "Siamo menati qui a motivo di quel danaro che ci fu rimesso nei sacchi la prima volta; ei vuol darci addosso, precipitarsi su noi e prenderci come schiavi, coi nostri asini".</p> 
<p><A NAME="an_43:19">43:19</A>&nbsp;E accostatisi al maestro di casa di Giuseppe, gli parlarono sulla porta della casa, e dissero:</p> 
<p><A NAME="an_43:20">43:20</A>&nbsp;"Scusa, signor mio! noi scendemmo gi&#224; una prima volta a comprar dei viveri;</p> 
<p><A NAME="an_43:21">43:21</A>&nbsp;e avvenne che, quando fummo giunti al luogo dove pernottammo, aprimmo i sacchi, ed ecco il danaro di ciascun di noi era alla bocca del suo sacco: il nostro danaro del peso esatto; e noi l&#8217;abbiam riportato con noi.</p> 
<p><A NAME="an_43:22">43:22</A>&nbsp;E abbiam portato con noi dell&#8217;altro danaro per comprar de&#8217; viveri; noi non sappiamo chi avesse messo il nostro danaro nei nostri sacchi".</p> 
<p><A NAME="an_43:23">43:23</A>&nbsp;Ed egli disse: "Datevi pace, non temete; l&#8217;Iddio vostro e l&#8217;Iddio del vostro padre ha messo un tesoro nei vostri sacchi. Io ebbi il vostro danaro". E, fatto uscire Simeone, lo condusse loro.</p> 
<p><A NAME="an_43:24">43:24</A>&nbsp;Quell&#8217;uomo li fece entrare in casa di Giuseppe; dette loro dell&#8217;acqua, ed essi si lavarono i piedi; ed egli dette del foraggio ai loro asini.</p> 
<p><A NAME="an_43:25">43:25</A>&nbsp;Ed essi prepararono il regalo, aspettando che Giuseppe venisse a mezzogiorno; perch&#233; aveano inteso che rimarrebbero quivi a mangiare.</p> 
<p><A NAME="an_43:26">43:26</A>&nbsp;E quando Giuseppe venne a casa, quelli gli porsero il dono che aveano portato seco nella casa, e s&#8217;inchinarono fino a terra davanti a lui.</p> 
<p><A NAME="an_43:27">43:27</A>&nbsp;Egli domand&#242; loro come stessero, e disse: "Vostro padre, il vecchio di cui mi parlaste, sta egli bene? Vive egli ancora?"</p> 
<p><A NAME="an_43:28">43:28</A>&nbsp;E quelli risposero: "Il padre nostro, tuo servo, sta bene; vive ancora". E s&#8217;inchinarono, e gli fecero riverenza.</p> 
<p><A NAME="an_43:29">43:29</A>&nbsp;Poi Giuseppe alz&#242; gli occhi, vide Beniamino suo fratello, figliuolo della madre sua, e disse: "E&#8217; questo il vostro fratello pi&#249; giovine di cui mi parlaste?" Poi disse a lui: "Iddio ti sia propizio, figliuol mio!"</p> 
<p><A NAME="an_43:30">43:30</A>&nbsp;E Giuseppe s&#8217;affrett&#242; ad uscire, perch&#233; le sue viscere s&#8217;eran commosse per il suo fratello; e cercava un luogo dove piangere; entr&#242; nella sua camera, e quivi pianse.</p> 
<p><A NAME="an_43:31">43:31</A>&nbsp;Poi si lav&#242; la faccia, ed usc&#236;; si fece forza, e disse: "Portate il pranzo".</p> 
<p><A NAME="an_43:32">43:32</A>&nbsp;Fu dunque portato il cibo per lui a parte, e per loro a parte, e per gli Egiziani che mangiavan con loro, a parte; perch&#233; gli Egiziani non possono mangiare con gli Ebrei; per gli Egiziani &#232; cosa abominevole.</p> 
<p><A NAME="an_43:33">43:33</A>&nbsp;Ed essi si misero a sedere dinanzi a lui: il primogenito, secondo il suo diritto di primogenitura, e il pi&#249; giovine secondo la sua et&#224;; e si guardavano l&#8217;un l&#8217;altro con maraviglia.</p> 
<p><A NAME="an_43:34">43:34</A>&nbsp;E Giuseppe fe&#8217; loro portare delle vivande che aveva dinanzi; ma la porzione di Beniamino era cinque volte maggiore di quella d&#8217;ogni altro di loro. E bevvero, e stettero allegri con lui.</p> 
<p><A NAME="an_44:1">44:1</A>&nbsp;Giuseppe dette quest&#8217;ordine al suo maestro di casa: "Riempi i sacchi di questi uomini di tanti viveri quanti ne posson portare, e metti il danaro di ciascun d&#8217;essi alla bocca del suo sacco.</p> 
<p><A NAME="an_44:2">44:2</A>&nbsp;E metti la mia coppa, la coppa d&#8217;argento, alla bocca del sacco del pi&#249; giovine, assieme al danaro del suo grano". Ed egli fece come Giuseppe avea detto.</p> 
<p><A NAME="an_44:3">44:3</A>&nbsp;La mattina, non appena fu giorno, quegli uomini furon fatti partire coi loro asini.</p> 
<p><A NAME="an_44:4">44:4</A>&nbsp;E quando furono usciti dalla citt&#224; e non erano ancora lontani, Giuseppe disse al suo maestro di casa: "L&#232;vati, va&#8217; dietro a quegli uomini; e quando li avrai raggiunti, di&#8217; loro: Perch&#233; avete reso mal per bene?</p> 
<p><A NAME="an_44:5">44:5</A>&nbsp;Non &#232; quella la coppa nella quale il mio signore beve, e della quale si serve per indovinare? Avete fatto male a far questo!"</p> 
<p><A NAME="an_44:6">44:6</A>&nbsp;Egli li raggiunse, e disse loro quelle parole.</p> 
<p><A NAME="an_44:7">44:7</A>&nbsp;Ed essi gli risposero: "Perch&#233; il mio signore ci rivolge parole come queste? Iddio preservi i tuoi servitori dal fare una tal cosa!</p> 
<p><A NAME="an_44:8">44:8</A>&nbsp;Ecco, noi t&#8217;abbiam riportato dal paese di Canaan il danaro che avevam trovato alla bocca de&#8217; nostri sacchi; come dunque avremmo rubato dell&#8217;argento o dell&#8217;oro dalla casa del tuo signore?</p> 
<p><A NAME="an_44:9">44:9</A>&nbsp;Quello de&#8217; tuoi servitori presso il quale si trover&#224; la coppa, sia messo a morte; e noi pure saremo schiavi del tuo signore!"</p> 
<p><A NAME="an_44:10">44:10</A>&nbsp;Ed egli disse: "Ebbene, sia fatto come dite: colui presso il quale essa sar&#224; trovata, sar&#224; mio schiavo; e voi sarete innocenti".</p> 
<p><A NAME="an_44:11">44:11</A>&nbsp;In tutta fretta, ognun d&#8217;essi mise gi&#249; il suo sacco a terra, e ciascuno apr&#236; il suo.</p> 
<p><A NAME="an_44:12">44:12</A>&nbsp;Il maestro di casa li frug&#242;, cominciando da quello del maggiore, per finire con quello del pi&#249; giovane; e la coppa fu trovata nel sacco di Beniamino.</p> 
<p><A NAME="an_44:13">44:13</A>&nbsp;Allora quelli si stracciarono le vesti, ognuno ricaric&#242; il suo asino, e tornarono alla citt&#224;.</p> 
<p><A NAME="an_44:14">44:14</A>&nbsp;Giuda e i suoi fratelli arrivarono alla casa di Giuseppe, il quale era ancora quivi; e si gettarono in terra dinanzi a lui.</p> 
<p><A NAME="an_44:15">44:15</A>&nbsp;E Giuseppe disse loro: "Che azione &#232; questa che avete fatta? Non lo sapete che un uomo come me ha potere d&#8217;indovinare?"</p> 
<p><A NAME="an_44:16">44:16</A>&nbsp;Giuda rispose: "Che diremo al mio signore? quali parole useremo? o come ci giustificheremo? Dio ha ritrovato l&#8217;iniquit&#224; de&#8217; tuoi servitori. Ecco, siamo schiavi del mio signore: tanto noi, quanto colui in mano del quale &#232; stata trovata la coppa".</p> 
<p><A NAME="an_44:17">44:17</A>&nbsp;Ma Giuseppe disse: "Mi guardi Iddio dal far questo! L&#8217;uomo in man del quale &#232; stata trovata la coppa, sar&#224; mio schiavo; quanto a voi, risalite in pace dal padre vostro".</p> 
<p><A NAME="an_44:18">44:18</A>&nbsp;Allora Giuda s&#8217;accost&#242; a Giuseppe, e disse: "Di grazia, signor mio, permetti al tuo servitore di far udire una parola al mio signore, e non s&#8217;accenda l&#8217;ira tua contro il tuo servitore! poich&#233; tu sei come Faraone.</p> 
<p><A NAME="an_44:19">44:19</A>&nbsp;Il mio signore interrog&#242; i suoi servitori, dicendo: Avete voi padre o fratello?</p> 
<p><A NAME="an_44:20">44:20</A>&nbsp;E noi rispondemmo al mio signore: Abbiamo un padre ch&#8217;&#232; vecchio, con un giovane figliuolo, natogli nella vecchiaia; il fratello di questo &#232; morto, talch&#233; egli &#232; rimasto solo de&#8217; figli di sua madre; e suo padre l&#8217;ama.</p> 
<p><A NAME="an_44:21">44:21</A>&nbsp;Allora tu dicesti ai tuoi servitori: Menatemelo, perch&#8217;io lo vegga co&#8217; miei occhi.</p> 
<p><A NAME="an_44:22">44:22</A>&nbsp;E noi dicemmo al mio signore: Il fanciullo non pu&#242; lasciare suo padre; perch&#233;, se lo lasciasse, suo padre morrebbe.</p> 
<p><A NAME="an_44:23">44:23</A>&nbsp;E tu dicesti ai tuoi servitori: Se il vostro fratello pi&#249; giovine non scende con voi, voi non vedrete pi&#249; la mia faccia.</p> 
<p><A NAME="an_44:24">44:24</A>&nbsp;E come fummo risaliti a mio padre, tuo servitore, gli riferimmo le parole del mio signore.</p> 
<p><A NAME="an_44:25">44:25</A>&nbsp;Poi nostro padre disse: Tornate a comprarci un po&#8217; di viveri.</p> 
<p><A NAME="an_44:26">44:26</A>&nbsp;E noi rispondemmo: Non possiamo scender laggi&#249;; se il nostro fratello pi&#249; giovine verr&#224; con noi, scenderemo; perch&#233; non possiamo veder la faccia di quell&#8217;uomo, se il nostro fratello pi&#249; giovine non &#232; con noi.</p> 
<p><A NAME="an_44:27">44:27</A>&nbsp;E mio padre, tuo servitore, ci rispose: Voi sapete che mia moglie mi partor&#236; due figliuoli;</p> 
<p><A NAME="an_44:28">44:28</A>&nbsp;l&#8217;un d&#8217;essi si part&#236; da me, e io dissi: Certo egli &#232; stato sbranato; e non l&#8217;ho pi&#249; visto da allora;</p> 
<p><A NAME="an_44:29">44:29</A>&nbsp;e se mi togliete anche questo, e se gli avviene qualche disgrazia, voi farete scendere con dolore la mia canizie nel soggiorno de&#8217; morti.</p> 
<p><A NAME="an_44:30">44:30</A>&nbsp;Or dunque, quando giunger&#242; da mio padre, tuo servitore, se il fanciullo, all&#8217;anima del quale la sua &#232; legata, non &#232; con noi,</p> 
<p><A NAME="an_44:31">44:31</A>&nbsp;avverr&#224; che, come avr&#224; veduto che il fanciullo non c&#8217;&#232;, egli morr&#224;; e i tuoi servitori avranno fatto scendere con cordoglio la canizie del tuo servitore nostro padre nel soggiorno de&#8217; morti.</p> 
<p><A NAME="an_44:32">44:32</A>&nbsp;Ora, siccome il tuo servitore s&#8217;&#232; reso garante del fanciullo presso mio padre, e gli ha detto: Se non te lo riconduco sar&#242; per sempre colpevole verso mio padre,</p> 
<p><A NAME="an_44:33">44:33</A>&nbsp;deh, permetti ora che il tuo servitore rimanga schiavo del mio signore, invece del fanciullo, e che il fanciullo se ne torni coi suoi fratelli.</p> 
<p><A NAME="an_44:34">44:34</A>&nbsp;Perch&#233;, come farei a risalire da mio padre senz&#8217;aver meco il fanciullo? Ah, ch&#8217;io non vegga il dolore che ne verrebbe a mio padre!"</p> 
<p><A NAME="an_45:1">45:1</A>&nbsp;Allora Giuseppe non pot&#233; pi&#249; contenersi dinanzi a tutti gli astanti, e grid&#242;: "Fate uscir tutti dalla mia presenza!" E nessuno rimase con Giuseppe quand&#8217;egli si di&#232; a conoscere ai suoi fratelli.</p> 
<p><A NAME="an_45:2">45:2</A>&nbsp;E alz&#242; la voce piangendo; gli Egiziani l&#8217;udirono, e l&#8217;ud&#236; la casa di Faraone.</p> 
<p><A NAME="an_45:3">45:3</A>&nbsp;E Giuseppe disse ai suoi fratelli: "Io son Giuseppe; mio padre vive egli tuttora?" Ma i suoi fratelli non gli potevano rispondere, perch&#233; erano sbigottiti alla sua presenza.</p> 
<p><A NAME="an_45:4">45:4</A>&nbsp;E Giuseppe disse ai suoi fratelli: "Deh, avvicinatevi a me!" Quelli s&#8217;avvicinarono ed egli disse: "Io son Giuseppe, vostro fratello, che voi vendeste perch&#233; fosse menato in Egitto.</p> 
<p><A NAME="an_45:5">45:5</A>&nbsp;Ma ora non vi contristate, n&#233; vi dolga d&#8217;avermi venduto perch&#8217;io fossi menato qua; poich&#233; Iddio m&#8217;ha mandato innanzi a voi per conservarvi in vita.</p> 
<p><A NAME="an_45:6">45:6</A>&nbsp;Infatti, sono due anni che la carestia &#232; nel paese; e ce ne saranno altri cinque, durante i quali non ci sar&#224; n&#233; aratura n&#233; m&#232;sse.</p> 
<p><A NAME="an_45:7">45:7</A>&nbsp;Ma Dio mi ha mandato dinanzi a voi, perch&#233; sia conservato di voi un resto sulla terra, e per salvarvi la vita con una grande liberazione.</p> 
<p><A NAME="an_45:8">45:8</A>&nbsp;Non siete dunque voi che m&#8217;avete mandato qua, ma &#232; Dio; egli m&#8217;ha stabilito come padre di Faraone, signore di tutta la sua casa, e governatore di tutto il paese d&#8217;Egitto.</p> 
<p><A NAME="an_45:9">45:9</A>&nbsp;Affrettatevi a risalire da mio padre, e ditegli: Cos&#236; dice il tuo figliuolo Giuseppe: Iddio mi ha stabilito signore di tutto l&#8217;Egitto; scendi da me; non tardare;</p> 
<p><A NAME="an_45:10">45:10</A>&nbsp;tu dimorerai nel paese di Goscen, e sarai vicino a me; tu e i tuoi figliuoli, i figliuoli de&#8217; tuoi figliuoli, i tuoi greggi, i tuoi armenti, e tutto quello che possiedi.</p> 
<p><A NAME="an_45:11">45:11</A>&nbsp;E quivi io ti sostenter&#242; (perch&#233; ci saranno ancora cinque anni di carestia), onde tu non sia ridotto alla miseria: tu, la tua famiglia, e tutto quello che possiedi.</p> 
<p><A NAME="an_45:12">45:12</A>&nbsp;Ed ecco, voi vedete coi vostri occhi, e il mio fratello Beniamino vede con gli occhi suoi, ch&#8217;&#232; proprio la bocca mia quella che vi parla.</p> 
<p><A NAME="an_45:13">45:13</A>&nbsp;Raccontate dunque a mio padre tutta la mia gloria in Egitto, e tutto quello che avete veduto; e fate che mio padre scenda presto qua".</p> 
<p><A NAME="an_45:14">45:14</A>&nbsp;E gettatosi al collo di Beniamino, suo fratello, pianse; e Beniamino pianse sul collo di lui.</p> 
<p><A NAME="an_45:15">45:15</A>&nbsp;Baci&#242; pure tutti i suoi fratelli, piangendo. E, dopo questo, i suoi fratelli si misero a parlare con lui.</p> 
<p><A NAME="an_45:16">45:16</A>&nbsp;Il rumore della cosa si sparse nella casa di Faraone, e si disse: "Sono arrivati i fratelli di Giuseppe". Il che piacque a Faraone ed ai suoi servitori.</p> 
<p><A NAME="an_45:17">45:17</A>&nbsp;E Faraone disse a Giuseppe: "Di&#8217; ai tuoi fratelli: Fate questo: caricate le vostre bestie, e andate, tornate al paese di Canaan;</p> 
<p><A NAME="an_45:18">45:18</A>&nbsp;prendete vostro padre e le vostre famiglie, e venite da me; io vi dar&#242; del meglio del paese d&#8217;Egitto, e voi mangerete il grasso del paese.</p> 
<p><A NAME="an_45:19">45:19</A>&nbsp;Tu hai l&#8217;ordine di dir loro: Fate questo: Prendete nel paese di Egitto de&#8217; carri per i vostri piccini e per le vostre mogli; conducete vostro padre, e venite.</p> 
<p><A NAME="an_45:20">45:20</A>&nbsp;E non vi rincresca di lasciar le vostre masserizie; perch&#233; il meglio di tutto il paese d&#8217;Egitto sar&#224; vostro".</p> 
<p><A NAME="an_45:21">45:21</A>&nbsp;I figliuoli d&#8217;Israele fecero cos&#236;, e Giuseppe diede loro dei carri, secondo l&#8217;ordine di Faraone, e diede loro delle provvisioni per il viaggio.</p> 
<p><A NAME="an_45:22">45:22</A>&nbsp;A tutti dette un abito di ricambio per ciascuno; ma a Beniamino dette trecento sicli d&#8217;argento e cinque mute di vestiti;</p> 
<p><A NAME="an_45:23">45:23</A>&nbsp;e a suo padre mand&#242; questo: dieci asini carichi delle migliori cose d&#8217;Egitto, dieci asine cariche di grano, di pane e di viveri, per suo padre, durante il viaggio.</p> 
<p><A NAME="an_45:24">45:24</A>&nbsp;Cos&#236; licenzi&#242; i suoi fratelli, e questi partirono; ed egli disse loro: "Non ci siano, per via, delle dispute fra voi".</p> 
<p><A NAME="an_45:25">45:25</A>&nbsp;Ed essi risalirono dall&#8217;Egitto, e vennero nel paese di Canaan da Giacobbe loro padre.</p> 
<p><A NAME="an_45:26">45:26</A>&nbsp;E gli riferirono ogni cosa, dicendo: "Giuseppe vive tuttora, ed &#232; il governatore di tutto il paese d&#8217;Egitto". Ma il suo cuore rimase freddo, perch&#8217;egli non credeva loro.</p> 
<p><A NAME="an_45:27">45:27</A>&nbsp;Essi gli ripeterono tutte le parole che Giuseppe avea dette loro; ed egli vide i carri che Giuseppe avea mandato per condurlo via; allora lo spirito di Giacobbe loro padre si ravviv&#242;, e Israele disse:</p> 
<p><A NAME="an_45:28">45:28</A>&nbsp;"Basta; il mio figliuolo Giuseppe vive tuttora; io andr&#242;, e lo vedr&#242; prima di morire".</p> 
<p><A NAME="an_46:1">46:1</A>&nbsp;Israele dunque si part&#236; con tutto quello che aveva; e, giunto a Beer-Sceba, offr&#236; sacrifizi all&#8217;Iddio d&#8217;Isacco suo padre.</p> 
<p><A NAME="an_46:2">46:2</A>&nbsp;E Dio parl&#242; a Israele in visioni notturne, e disse: "Giacobbe, Giacobbe!" Ed egli rispose: "Eccomi".</p> 
<p><A NAME="an_46:3">46:3</A>&nbsp;E Dio disse: "Io sono Iddio, l&#8217;Iddio di tuo padre; non temere di scendere in Egitto, perch&#233; l&#224; ti far&#242; diventare una grande nazione.</p> 
<p><A NAME="an_46:4">46:4</A>&nbsp;Io scender&#242; con te in Egitto, e te ne far&#242; anche sicuramente risalire; e Giuseppe ti chiuder&#224; gli occhi".</p> 
<p><A NAME="an_46:5">46:5</A>&nbsp;Allora Giacobbe part&#236; da Beer-Sceba; e i figliuoli d&#8217;Israele fecero salire Giacobbe loro padre, i loro piccini e le loro mogli sui carri che Faraone avea mandato per trasportarli.</p> 
<p><A NAME="an_46:6">46:6</A>&nbsp;Ed essi presero il loro bestiame e i beni che aveano acquistato nel paese di Canaan, e vennero in Egitto: Giacobbe, e tutta la sua famiglia con lui.</p> 
<p><A NAME="an_46:7">46:7</A>&nbsp;Egli condusse seco in Egitto i suoi figliuoli, le sue figliuole, le figliuole de&#8217; suoi figliuoli, e tutta la sua famiglia.</p> 
<p><A NAME="an_46:8">46:8</A>&nbsp;Questi sono i nomi de&#8217; figliuoli d&#8217;Israele che vennero in Egitto: Giacobbe e i suoi figliuoli. Il primogenito di Giacobbe: Ruben.</p> 
<p><A NAME="an_46:9">46:9</A>&nbsp;I figliuoli di Ruben: Henoc, Pallu, Hetsron e Carmi.</p> 
<p><A NAME="an_46:10">46:10</A>&nbsp;I figliuoli di Simeone: Iemuel, Iamin, Ohad, Iakin, Tsohar e Saul, figliuolo di una Cananea.</p> 
<p><A NAME="an_46:11">46:11</A>&nbsp;I figliuoli di Levi: Gherson, Kehath e Merari.</p> 
<p><A NAME="an_46:12">46:12</A>&nbsp;I figliuoli di Giuda: Er, Onan, Scela, Perets e Zerach; ma Er e Onan morirono nel paese di Canaan; e i figliuoli di Perets furono: Hetsron e Hamul.</p> 
<p><A NAME="an_46:13">46:13</A>&nbsp;I figliuoli d&#8217;Issacar: Tola, Puva, Iob e Scimron.</p> 
<p><A NAME="an_46:14">46:14</A>&nbsp;I figliuoli di Zabulon: Sered, Elon e Iahleel.</p> 
<p><A NAME="an_46:15">46:15</A>&nbsp;Cotesti sono i figliuoli che Lea partor&#236; a Giacobbe a Paddan-Aram, oltre Dina figliuola di lui. I suoi figliuoli e le sue figliuole erano in tutto trentatre persone.</p> 
<p><A NAME="an_46:16">46:16</A>&nbsp;I figliuoli di Gad: Tsifion, Haggi, Shuni, Etsbon, Eri, Arodi e Areli.</p> 
<p><A NAME="an_46:17">46:17</A>&nbsp;I figliuoli di Ascer: Imna, Tishva, Tishvi, Beria e Serah loro sorella. E i figliuoli di Beria: Heber e Malkiel.</p> 
<p><A NAME="an_46:18">46:18</A>&nbsp;Cotesti furono i figliuoli di Zilpa che Labano avea dato a Lea sua figliuola; ed essa li partor&#236; a Giacobbe: in tutto sedici persone.</p> 
<p><A NAME="an_46:19">46:19</A>&nbsp;I figliuoli di Rachele, moglie di Giacobbe: Giuseppe e Beniamino.</p> 
<p><A NAME="an_46:20">46:20</A>&nbsp;E a Giuseppe, nel paese d&#8217;Egitto, nacquero Manasse ed Efraim, i quali Asenath, figliuola di Potifera, sacerdote di On, gli partor&#236;.</p> 
<p><A NAME="an_46:21">46:21</A>&nbsp;I figliuoli di Beniamino: Bela, Beker, Ashbel, Ghera, Naaman, Ehi, Rosh, Muppim, Huppim e Ard.</p> 
<p><A NAME="an_46:22">46:22</A>&nbsp;Cotesti sono i figliuoli di Rachele che nacquero a Giacobbe: in tutto, quattordici persone.</p> 
<p><A NAME="an_46:23">46:23</A>&nbsp;I figliuoli di Dan: Huscim.</p> 
<p><A NAME="an_46:24">46:24</A>&nbsp;I figliuoli di Neftali: Iahtseel, Guni, Ietser e Scillem.</p> 
<p><A NAME="an_46:25">46:25</A>&nbsp;Cotesti sono i figliuoli di Bilha che Labano avea dato a Rachele sua figliuola, ed essa li partor&#236; a Giacobbe: in tutto, sette persone.</p> 
<p><A NAME="an_46:26">46:26</A>&nbsp;Le persone che vennero con Giacobbe in Egitto, discendenti da lui, senza contare le mogli de&#8217; figliuoli di Giacobbe, erano in tutto sessantasei.</p> 
<p><A NAME="an_46:27">46:27</A>&nbsp;E i figliuoli di Giuseppe, natigli in Egitto, erano due. Il totale delle persone della famiglia di Giacobbe che vennero in Egitto, era di settanta.</p> 
<p><A NAME="an_46:28">46:28</A>&nbsp;Or Giacobbe mand&#242; avanti a s&#233; Giuda a Giuseppe, perch&#233; questi lo introducesse nel paese di Goscen. E giunsero nel paese di Goscen.</p> 
<p><A NAME="an_46:29">46:29</A>&nbsp;Giuseppe fece attaccare il suo carro, e sal&#236; in Goscen a incontrare Israele, suo padre; e gli si present&#242;, gli si gett&#242; al collo, e pianse lungamente sul collo di lui.</p> 
<p><A NAME="an_46:30">46:30</A>&nbsp;E Israele disse a Giuseppe: "Ora, ch&#8217;io muoia pure, giacch&#233; ho veduto la tua faccia, e tu vivi ancora!"</p> 
<p><A NAME="an_46:31">46:31</A>&nbsp;E Giuseppe disse ai suoi fratelli e alla famiglia di suo padre: "Io salir&#242; a informare Faraone, e gli dir&#242;: I miei fratelli e la famiglia di mio padre che erano nel paese di Canaan, sono venuti da me.</p> 
<p><A NAME="an_46:32">46:32</A>&nbsp;Questi uomini sono pastori, poich&#233; son sempre stati allevatori di bestiame; e hanno menato seco i loro greggi, i loro armenti, e tutto quello che posseggono.</p> 
<p><A NAME="an_46:33">46:33</A>&nbsp;E quando Faraone vi far&#224; chiamare e vi dir&#224;: Qual &#232; la vostra occupazione? risponderete:</p> 
<p><A NAME="an_46:34">46:34</A>&nbsp;I tuoi servitori sono stati allevatori di bestiame dalla loro infanzia fino a quest&#8217;ora: cos&#236; noi come i nostri padri. Direte cos&#236;, perch&#233; possiate abitare nel paese di Goscen. Poich&#233; gli Egiziani hanno in abominio tutti i pastori".</p> 
<p><A NAME="an_47:1">47:1</A>&nbsp;Giuseppe and&#242; quindi a informare Faraone, e gli disse: "Mio padre e i miei fratelli coi loro greggi, coi loro armenti e con tutto quello che hanno, son venuti dal paese di Canaan; ed ecco, sono nel paese di Goscen".</p> 
<p><A NAME="an_47:2">47:2</A>&nbsp;E prese cinque uomini di tra i suoi fratelli e li present&#242; a Faraone.</p> 
<p><A NAME="an_47:3">47:3</A>&nbsp;E Faraone disse ai fratelli di Giuseppe: "Qual &#232; la vostra occupazione?" Ed essi risposero a Faraone: "I tuoi servitori sono pastori, come furono i nostri padri".</p> 
<p><A NAME="an_47:4">47:4</A>&nbsp;Poi dissero a Faraone: "Siam venuti per dimorare in questo paese, perch&#233; nel paese di Canaan non c&#8217;&#232; pastura per i greggi dei tuoi servitori; poich&#233; la carestia v&#8217;&#232; grave; deh, permetti ora che i tuoi servi dimorino nel paese di Goscen".</p> 
<p><A NAME="an_47:5">47:5</A>&nbsp;E Faraone parl&#242; a Giuseppe dicendo: "Tuo padre e i tuoi fratelli son venuti da te;</p> 
<p><A NAME="an_47:6">47:6</A>&nbsp;il paese d&#8217;Egitto ti sta dinanzi; fa&#8217; abitare tuo padre e i tuoi fratelli nella parte migliore del paese; dimorino pure nel paese di Goscen; e se conosci fra loro degli uomini capaci, falli sovrintendenti del mio bestiame".</p> 
<p><A NAME="an_47:7">47:7</A>&nbsp;Poi Giuseppe men&#242; Giacobbe suo padre da Faraone, e glielo present&#242;. E Giacobbe benedisse Faraone.</p> 
<p><A NAME="an_47:8">47:8</A>&nbsp;E Faraone disse a Giacobbe: "Quanti sono i giorni del tempo della tua vita?"</p> 
<p><A NAME="an_47:9">47:9</A>&nbsp;Giacobbe rispose a Faraone: "I giorni del tempo de&#8217; miei pellegrinaggi sono centotrent&#8217;anni; i giorni del tempo della mia vita sono stati pochi e cattivi, e non hanno raggiunto il numero dei giorni della vita de&#8217; miei padri, ai d&#236; dei loro pellegrinaggi".</p> 
<p><A NAME="an_47:10">47:10</A>&nbsp;Giacobbe benedisse ancora Faraone, e si ritir&#242; dalla presenza di lui.</p> 
<p><A NAME="an_47:11">47:11</A>&nbsp;E Giuseppe stabil&#236; suo padre e i suoi fratelli, e dette loro un possesso nel paese d&#8217;Egitto, nella parte migliore del paese, nella contrada di Ramses, come Faraone aveva ordinato.</p> 
<p><A NAME="an_47:12">47:12</A>&nbsp;E Giuseppe sostent&#242; suo padre, i suoi fratelli e tutta la famiglia di suo padre, provvedendoli di pane, secondo il numero de&#8217; figliuoli.</p> 
<p><A NAME="an_47:13">47:13</A>&nbsp;Or in tutto il paese non c&#8217;era pane, perch&#233; la carestia era gravissima; il paese d&#8217;Egitto e il paese di Canaan languivano a motivo della carestia.</p> 
<p><A NAME="an_47:14">47:14</A>&nbsp;Giuseppe ammass&#242; tutto il danaro che si trovava nel paese d&#8217;Egitto e nel paese di Canaan, come prezzo del grano che si comprava; e Giuseppe port&#242; questo danaro nella casa di Faraone.</p> 
<p><A NAME="an_47:15">47:15</A>&nbsp;E quando il danaro fu esaurito nel paese d&#8217;Egitto e nel paese di Canaan, tutti gli Egiziani vennero a Giuseppe e dissero: "Dacci del pane! Perch&#233; dovremmo morire in tua presenza? giacch&#233; il danaro &#232; finito".</p> 
<p><A NAME="an_47:16">47:16</A>&nbsp;E Giuseppe disse: "Date il vostro bestiame; e io vi dar&#242; del pane in cambio del vostro bestiame, se non avete pi&#249; danaro".</p> 
<p><A NAME="an_47:17">47:17</A>&nbsp;E quelli menarono a Giuseppe il loro bestiame; e Giuseppe diede loro del pane in cambio dei loro cavalli, dei loro greggi di pecore, delle loro mandre di buoi e dei loro asini. Cos&#236; forn&#236; loro del pane per quell&#8217;anno, in cambio di tutto il loro bestiame.</p> 
<p><A NAME="an_47:18">47:18</A>&nbsp;Passato quell&#8217;anno, tornarono a lui l&#8217;anno seguente, e gli dissero: "Noi non celeremo al mio signore che, il danaro essendo esaurito e le mandre del nostro bestiame essendo passate al mio signore, nulla pi&#249; resta che il mio signore possa prendere, tranne i nostri corpi e le nostre terre.</p> 
<p><A NAME="an_47:19">47:19</A>&nbsp;E perch&#233; dovremmo perire sotto gli occhi tuoi: noi e le nostre terre? Compra noi e le terre nostre in cambio di pane; e noi con le nostre terre saremo schiavi di Faraone; e dacci da seminare affinch&#233; possiam vivere e non moriamo, e il suolo non diventi un deserto".</p> 
<p><A NAME="an_47:20">47:20</A>&nbsp;Cos&#236; Giuseppe compr&#242; per Faraone tutte le terre d&#8217;Egitto; giacch&#233; gli Egiziani venderono ognuno il suo campo, perch&#233; la carestia li colpiva gravemente. Cos&#236; il paese divent&#242; propriet&#224; di Faraone.</p> 
<p><A NAME="an_47:21">47:21</A>&nbsp;Quanto al popolo, lo fece passare nelle citt&#224;, da un capo all&#8217;altro dell&#8217;Egitto;</p> 
<p><A NAME="an_47:22">47:22</A>&nbsp;solo le terre dei sacerdoti non acquist&#242;; perch&#233; i sacerdoti ricevevano una provvisione assegnata loro da Faraone, e vivevano della provvisione che Faraone dava loro; per questo essi non venderono le loro terre.</p> 
<p><A NAME="an_47:23">47:23</A>&nbsp;E Giuseppe disse al popolo: "Ecco, oggi ho acquistato voi e le vostre terre per Faraone; eccovi del seme; seminate la terra;</p> 
<p><A NAME="an_47:24">47:24</A>&nbsp;e al tempo della raccolta, ne darete il quinto a Faraone, e quattro parti saran vostre, per la sementa dei campi e per il nutrimento vostro, di quelli che sono in casa vostra, e per il nutrimento de&#8217; vostri bambini".</p> 
<p><A NAME="an_47:25">47:25</A>&nbsp;E quelli dissero: "Tu ci hai salvato la vita! ci sia dato di trovar grazia agli occhi del mio signore, e saremo schiavi di Faraone!"</p> 
<p><A NAME="an_47:26">47:26</A>&nbsp;Giuseppe ne fece una legge, che dura fino al d&#236; d&#8217;oggi, secondo la quale un quinto del reddito delle terre d&#8217;Egitto era per Faraone; non ci furono che le terre dei sacerdoti che non furon di Faraone.</p> 
<p><A NAME="an_47:27">47:27</A>&nbsp;Cos&#236; gl&#8217;Israeliti abitarono nel paese d&#8217;Egitto, nel paese di Goscen; vi ebbero de&#8217; possessi, vi s&#8217;accrebbero, e moltiplicarono oltremodo.</p> 
<p><A NAME="an_47:28">47:28</A>&nbsp;E Giacobbe visse nel paese d&#8217;Egitto diciassette anni; e i giorni di Giacobbe, gli anni della sua vita, furono centoquarantasette.</p> 
<p><A NAME="an_47:29">47:29</A>&nbsp;E quando Israele s&#8217;avvicin&#242; al giorno della sua morte, chiam&#242; il suo figliuolo Giuseppe, e gli disse: "Deh, se ho trovato grazia agli occhi tuoi, mettimi la mano sotto la coscia, e usami benignit&#224; e fedelt&#224;; deh, non mi seppellire in Egitto!</p> 
<p><A NAME="an_47:30">47:30</A>&nbsp;ma, quando giacer&#242; coi miei padri, portami fuori d&#8217;Egitto, e seppelliscimi nel loro sepolcro!"</p> 
<p><A NAME="an_47:31">47:31</A>&nbsp;Ed egli rispose: "Far&#242; come tu dici". E Giacobbe disse: "Giuramelo". E Giuseppe glielo giur&#242;. E Israele, v&#242;lto al capo del letto, ador&#242;.</p> 
<p><A NAME="an_48:1">48:1</A>&nbsp;Dopo queste cose, avvenne che fu detto a Giuseppe: "Ecco, tuo padre &#232; ammalato". Ed egli prese seco i suoi due figliuoli, Manasse ed Efraim.</p> 
<p><A NAME="an_48:2">48:2</A>&nbsp;Giacobbe ne fu informato, e gli fu detto: "Ecco, il tuo figliuolo Giuseppe viene da te". E Israele raccolse le sue forze, e si mise a sedere sul letto.</p> 
<p><A NAME="an_48:3">48:3</A>&nbsp;E Giacobbe disse a Giuseppe: "L&#8217;Iddio onnipotente mi apparve a Luz nel paese di Canaan, mi benedisse,</p> 
<p><A NAME="an_48:4">48:4</A>&nbsp;e mi disse: Ecco, io ti far&#242; fruttare, ti moltiplicher&#242;, ti far&#242; diventare una moltitudine di popoli, e dar&#242; questo paese alla tua progenie dopo di te, come un possesso perpetuo.</p> 
<p><A NAME="an_48:5">48:5</A>&nbsp;E ora, i tuoi due figliuoli che ti son nati nel paese d&#8217;Egitto prima ch&#8217;io venissi da te in Egitto, sono miei. Efraim e Manasse saranno miei, come Ruben e Simeone.</p> 
<p><A NAME="an_48:6">48:6</A>&nbsp;Ma i figliuoli che hai generati dopo di loro, saranno tuoi; essi saranno chiamati col nome dei loro fratelli, quanto alla loro eredit&#224;.</p> 
<p><A NAME="an_48:7">48:7</A>&nbsp;Quanto a me, allorch&#233; tornavo da Paddan, Rachele mor&#236; presso di me, nel paese di Canaan, durante il viaggio, a qualche distanza da Efrata; e la seppellii quivi, sulla via di Efrata, che &#232; Bethlehem".</p> 
<p><A NAME="an_48:8">48:8</A>&nbsp;Israele guard&#242; i figliuoli di Giuseppe, e disse: "Questi, chi sono?"</p> 
<p><A NAME="an_48:9">48:9</A>&nbsp;E Giuseppe rispose a suo padre: "Sono miei figliuoli, che Dio mi ha dati qui". Ed egli disse: "Deh, fa&#8217; che si appressino a me, e io li benedir&#242;".</p> 
<p><A NAME="an_48:10">48:10</A>&nbsp;Or gli occhi d&#8217;Israele erano annebbiati a motivo dell&#8217;et&#224;, s&#236; che non ci vedeva pi&#249;. E Giuseppe li fece avvicinare a lui, ed egli li baci&#242; e li abbracci&#242;.</p> 
<p><A NAME="an_48:11">48:11</A>&nbsp;E Israele disse a Giuseppe: "Io non pensavo di riveder pi&#249; la tua faccia; ed ecco che Iddio m&#8217;ha dato di vedere anche la tua progenie".</p> 
<p><A NAME="an_48:12">48:12</A>&nbsp;Giuseppe li ritir&#242; di tra le ginocchia di suo padre, e si prostr&#242; con la faccia a terra.</p> 
<p><A NAME="an_48:13">48:13</A>&nbsp;Poi Giuseppe li prese ambedue: Efraim alla sua destra, alla sinistra d&#8217;Israele; e Manasse alla sua sinistra, alla destra d&#8217;Israele; e li fece avvicinare a lui.</p> 
<p><A NAME="an_48:14">48:14</A>&nbsp;E Israele stese la sua man destra, e la pos&#242; sul capo di Efraim ch&#8217;era il pi&#249; giovane; e pos&#242; la sua mano sinistra sul capo di Manasse, incrociando le mani; poich&#233; Manasse era il primogenito.</p> 
<p><A NAME="an_48:15">48:15</A>&nbsp;E benedisse Giuseppe, e disse: "L&#8217;Iddio, nel cui cospetto camminarono i miei padri Abrahamo e Isacco, l&#8217;Iddio ch&#8217;&#232; stato il mio pastore dacch&#233; esisto fino a questo giorno,</p> 
<p><A NAME="an_48:16">48:16</A>&nbsp;l&#8217;angelo che mi ha liberato da ogni male, benedica questi fanciulli! Siano chiamati col mio nome e col nome de&#8217; miei padri Abrahamo ed Isacco, e moltiplichino copiosamente sulla terra!"</p> 
<p><A NAME="an_48:17">48:17</A>&nbsp;Or quando Giuseppe vide che suo padre posava la man destra sul capo di Efraim, n&#8217;ebbe dispiacere, e prese la mano di suo padre per levarla di sul capo di Efraim e metterla sul capo di Manasse.</p> 
<p><A NAME="an_48:18">48:18</A>&nbsp;E Giuseppe disse a suo padre: "Non cos&#236;, padre mio; perch&#233; questo &#232; il primogenito; metti la tua man destra sul suo capo".</p> 
<p><A NAME="an_48:19">48:19</A>&nbsp;Ma suo padre ricus&#242; e disse: "Lo so, figliuol mio, lo so; anch&#8217;egli diventer&#224; un popolo, e anch&#8217;egli sar&#224; grande; nondimeno, il suo fratello pi&#249; giovane sar&#224; pi&#249; grande di lui, e la sua progenie diventer&#224; una moltitudine di nazioni".</p> 
<p><A NAME="an_48:20">48:20</A>&nbsp;E in quel giorno li benedisse, dicendo: "Per te Israele benedir&#224;, dicendo: Iddio ti faccia simile ad Efraim ed a Manasse!" E mise Efraim prima di Manasse.</p> 
<p><A NAME="an_48:21">48:21</A>&nbsp;Poi Israele disse a Giuseppe: "Ecco, io mi muoio; ma Dio sar&#224; con voi, e vi ricondurr&#224; nel paese dei vostri padri.</p> 
<p><A NAME="an_48:22">48:22</A>&nbsp;E io ti do una parte di pi&#249; che ai tuoi fratelli: quella che conquistai dalle mani degli Amorei, con la mia spada e col mio arco".</p> 
<p><A NAME="an_49:1">49:1</A>&nbsp;Poi Giacobbe chiam&#242; i suoi figliuoli, e disse: "Adunatevi, e vi annunzier&#242; ci&#242; che vi avverr&#224; ne&#8217; giorni a venire.</p> 
<p><A NAME="an_49:2">49:2</A>&nbsp;Adunatevi e ascoltate, o figliuoli di Giacobbe! Date ascolto a Israele, vostro padre!</p> 
<p><A NAME="an_49:3">49:3</A>&nbsp;Ruben, tu sei il mio primogenito, la mia forza, la primizia del mio vigore, eminente in dignit&#224; ed eminente in forza.</p> 
<p><A NAME="an_49:4">49:4</A>&nbsp;Impetuoso come l&#8217;acqua, tu non avrai la preeminenza, perch&#233; sei salito sul letto di tuo padre. Allora tu l&#8217;hai profanato. Egli &#232; salito sul mio letto.</p> 
<p><A NAME="an_49:5">49:5</A>&nbsp;Simeone e Levi sono fratelli: le loro spade sono strumenti di violenza.</p> 
<p><A NAME="an_49:6">49:6</A>&nbsp;Non entri l&#8217;anima mia nel loro consiglio segreto, non si unisca la mia gloria alla loro raunanza! Poich&#233; nella loro ira hanno ucciso degli uomini, e nel loro mal animo han tagliato i garetti ai tori.</p> 
<p><A NAME="an_49:7">49:7</A>&nbsp;Maledetta l&#8217;ira loro, perch&#8217;&#232; stata violenta, e il loro furore perch&#8217;&#232; stato crudele! Io li divider&#242; in Giacobbe, e li disperder&#242; in Israele.</p> 
<p><A NAME="an_49:8">49:8</A>&nbsp;Giuda, te loderanno i tuoi fratelli; la tua mano sar&#224; sulla cervice de&#8217; tuoi nemici; i figliuoli di tuo padre si prostreranno dinanzi a te.</p> 
<p><A NAME="an_49:9">49:9</A>&nbsp;Giuda &#232; un giovine leone; tu risali dalla preda, figliuol mio; egli si china, s&#8217;accovaccia come un leone, come una leonessa: chi lo far&#224; levare?</p> 
<p><A NAME="an_49:10">49:10</A>&nbsp;Lo scettro non sar&#224; rimosso da Giuda, n&#233; il bastone del comando di fra i suoi piedi, finch&#233; venga Colui che dar&#224; il riposo, e al quale ubbidiranno i popoli.</p> 
<p><A NAME="an_49:11">49:11</A>&nbsp;Egli lega il suo asinello alla vite, e il puledro della sua asina, alla vite migliore; lava la sua veste col vino, e il suo manto col sangue dell&#8217;uva.</p> 
<p><A NAME="an_49:12">49:12</A>&nbsp;Egli ha gli occhi rossi dal vino, e i denti bianchi dal latte.</p> 
<p><A NAME="an_49:13">49:13</A>&nbsp;Zabulon abiter&#224; sulla costa dei mari; sar&#224; sulla costa ove convengon le navi, e il suo fianco s&#8217;appogger&#224; a Sidon.</p> 
<p><A NAME="an_49:14">49:14</A>&nbsp;Issacar &#232; un asino robusto, sdraiato fra i tramezzi del chiuso.</p> 
<p><A NAME="an_49:15">49:15</A>&nbsp;Egli ha visto che il riposo &#232; buono, e che il paese &#232; ameno; ha curvato la spalla per portare il peso, ed &#232; divenuto un servo forzato al lavoro.</p> 
<p><A NAME="an_49:16">49:16</A>&nbsp;Dan giudicher&#224; il suo popolo, come una delle trib&#249; d&#8217;Israele.</p> 
<p><A NAME="an_49:17">49:17</A>&nbsp;Dan sar&#224; una serpe sulla strada, una cerasta sul sentiero, che morde i talloni del cavallo, s&#236; che il cavaliere cade all&#8217;indietro.</p> 
<p><A NAME="an_49:18">49:18</A>&nbsp;Io ho aspettato la tua salvezza, o Eterno!</p> 
<p><A NAME="an_49:19">49:19</A>&nbsp;Gad, l&#8217;assaliranno delle bande armate, ma egli a sua volta le assalir&#224;, e le inseguir&#224;.</p> 
<p><A NAME="an_49:20">49:20</A>&nbsp;Da Ascer verr&#224; il pane saporito, ed ei fornir&#224; delizie reali.</p> 
<p><A NAME="an_49:21">49:21</A>&nbsp;Neftali &#232; una cerva messa in libert&#224;; egli dice delle belle parole.</p> 
<p><A NAME="an_49:22">49:22</A>&nbsp;Giuseppe e un ramo d&#8217;albero fruttifero; un ramo d&#8217;albero fruttifero vicino a una sorgente; i suoi rami si stendono sopra il muro.</p> 
<p><A NAME="an_49:23">49:23</A>&nbsp;Gli arcieri l&#8217;hanno provocato, gli han lanciato dei dardi, l&#8217;hanno perseguitato;</p> 
<p><A NAME="an_49:24">49:24</A>&nbsp;ma l&#8217;arco suo &#232; rimasto saldo; le sue braccia e le sue mani sono state rinforzate dalle mani del Potente di Giacobbe, da colui ch&#8217;&#232; il pastore e la roccia d&#8217;Israele,</p> 
<p><A NAME="an_49:25">49:25</A>&nbsp;dall&#8217;Iddio di tuo padre che t&#8217;aiuter&#224;, e dall&#8217;Altissimo che ti benedir&#224; con benedizioni del cielo di sopra, con benedizioni dell&#8217;abisso che giace di sotto, con benedizioni delle mammelle e del seno materno.</p> 
<p><A NAME="an_49:26">49:26</A>&nbsp;Le benedizioni di tuo padre sorpassano le benedizioni dei miei progenitori, fino a raggiunger la cima delle colline eterne. Esse saranno sul capo di Giuseppe, sulla fronte del principe de&#8217; suoi fratelli.</p> 
<p><A NAME="an_49:27">49:27</A>&nbsp;Beniamino &#232; un lupo rapace; la mattina divora la preda, e la sera spartisce le spoglie".</p> 
<p><A NAME="an_49:28">49:28</A>&nbsp;Tutti costoro sono gli antenati delle dodici trib&#249; d&#8217;Israele; e questo &#232; quello che il loro padre disse loro, quando li benedisse. Li benedisse, dando a ciascuno la sua benedizione particolare.</p> 
<p><A NAME="an_49:29">49:29</A>&nbsp;Poi dette loro i suoi ordini, e disse: "Io sto per essere riunito al mio popolo; seppellitemi coi miei padri nella spelonca ch&#8217;&#232; nel campo di Efron lo Hitteo,</p> 
<p><A NAME="an_49:30">49:30</A>&nbsp;nella spelonca ch&#8217;&#232; nel campo di Macpela, dirimpetto a Mamre, nel paese di Canaan, la quale Abrahamo compr&#242;, col campo, da Efron lo Hitteo, come sepolcro di sua propriet&#224;.</p> 
<p><A NAME="an_49:31">49:31</A>&nbsp;Quivi furon sepolti Abrahamo e Sara sua moglie; quivi furon sepolti Isacco e Rebecca sua moglie, e quivi io seppellii Lea.</p> 
<p><A NAME="an_49:32">49:32</A>&nbsp;Il campo e la spelonca che vi si trova, furon comprati dai figliuoli di Heth".</p> 
<p><A NAME="an_49:33">49:33</A>&nbsp;Quando Giacobbe ebbe finito di dare questi ordini ai suoi figliuoli, ritir&#242; i piedi entr&#242; il letto, e spir&#242;, e fu riunito al suo popolo.</p> 
<p><A NAME="an_50:1">50:1</A>&nbsp;Allora Giuseppe si gett&#242; sulla faccia di suo padre, pianse su lui, e lo baci&#242;.</p> 
<p><A NAME="an_50:2">50:2</A>&nbsp;Poi Giuseppe ordin&#242; ai medici ch&#8217;erano al suo servizio, d&#8217;imbalsamare suo padre; e i medici imbalsamarono Israele.</p> 
<p><A NAME="an_50:3">50:3</A>&nbsp;Ci vollero quaranta giorni; perch&#233; tanto &#232; il tempo che s&#8217;impiega ad imbalsamare; e gli Egiziani lo piansero settanta giorni.</p> 
<p><A NAME="an_50:4">50:4</A>&nbsp;E quando i giorni del lutto fatto per lui furon passati, Giuseppe parl&#242; alla casa di Faraone, dicendo: "Se ora ho trovato grazia agli occhi vostri, fate giungere agli orecchi di Faraone queste parole:</p> 
<p><A NAME="an_50:5">50:5</A>&nbsp;Mio padre m&#8217;ha fatto giurare e m&#8217;ha detto: Ecco, io mi muoio; seppelliscimi nel mio sepolcro, che mi sono scavato nel paese di Canaan. Ora dunque, permetti ch&#8217;io salga e seppellisca mio padre; poi torner&#242;".</p> 
<p><A NAME="an_50:6">50:6</A>&nbsp;E Faraone rispose: "Sali, e seppellisci tuo padre come t&#8217;ha fatto giurare".</p> 
<p><A NAME="an_50:7">50:7</A>&nbsp;Allora Giuseppe sal&#236; a seppellire suo padre; e con lui salirono tutti i servitori di Faraone, gli Anziani della sua casa e tutti gli Anziani del paese d&#8217;Egitto,</p> 
<p><A NAME="an_50:8">50:8</A>&nbsp;e tutta la casa di Giuseppe e i suoi fratelli e la casa di suo padre. Non lasciarono nel paese di Goscen che i loro bambini, i loro greggi e i loro armenti.</p> 
<p><A NAME="an_50:9">50:9</A>&nbsp;Con lui salirono pure carri e cavalieri; talch&#233; il corteggio era numerosissimo.</p> 
<p><A NAME="an_50:10">50:10</A>&nbsp;E come furon giunti all&#8217;aia di Atad, ch&#8217;&#232; oltre il Giordano, vi fecero grandi e profondi lamenti; e Giuseppe fece a suo padre un lutto di sette giorni.</p> 
<p><A NAME="an_50:11">50:11</A>&nbsp;Or quando gli abitanti del paese, i Cananei, videro il lutto dell&#8217;aia di Atad, dissero: "Questo e un grave lutto per gli Egiziani!" Perci&#242; fu messo nome Abel-Mitsraim a quell&#8217;aia, ch&#8217;&#232; oltre il Giordano.</p> 
<p><A NAME="an_50:12">50:12</A>&nbsp;I figliuoli di Giacobbe fecero per lui quello ch&#8217;egli aveva ordinato loro:</p> 
<p><A NAME="an_50:13">50:13</A>&nbsp;lo trasportarono nel paese di Canaan, e lo seppellirono nella spelonca del campo di Macpela, che Abrahamo avea comprato, col campo, da Efron lo Hitteo, come sepolcro di sua propriet&#224;, dirimpetto a Mamre.</p> 
<p><A NAME="an_50:14">50:14</A>&nbsp;Giuseppe, dopo ch&#8217;ebbe sepolto suo padre, se ne torn&#242; in Egitto coi suoi fratelli e con tutti quelli ch&#8217;erano saliti con lui a seppellire suo padre.</p> 
<p><A NAME="an_50:15">50:15</A>&nbsp;I fratelli di Giuseppe, quando videro che il loro padre era morto, dissero: "Chi sa che Giuseppe non ci porti odio, e non ci renda tutto il male che gli abbiam fatto!"</p> 
<p><A NAME="an_50:16">50:16</A>&nbsp;E mandarono a dire a Giuseppe: "Tuo padre, prima di morire, dette quest&#8217;ordine:</p> 
<p><A NAME="an_50:17">50:17</A>&nbsp;Dite cos&#236; a Giuseppe: Deh, perdona ora ai tuoi fratelli il loro misfatto e il loro peccato; perch&#233; t&#8217;hanno fatto del male. Deh, perdona dunque ora il misfatto de&#8217; servi dell&#8217;Iddio di tuo padre!" E Giuseppe, quando gli fu parlato cos&#236;, pianse.</p> 
<p><A NAME="an_50:18">50:18</A>&nbsp;E i suoi fratelli vennero anch&#8217;essi, si prostrarono ai suoi piedi, e dissero: "Ecco, siamo tuoi servi".</p> 
<p><A NAME="an_50:19">50:19</A>&nbsp;E Giuseppe disse loro: "Non temete; poich&#233; son io forse al posto di Dio?</p> 
<p><A NAME="an_50:20">50:20</A>&nbsp;Voi avevate pensato del male contro a me; ma Dio ha pensato di convertirlo in bene, per compiere quello che oggi avviene: per conservare in vita un popolo numeroso.</p> 
<p><A NAME="an_50:21">50:21</A>&nbsp;Ora dunque non temete; io sostenter&#242; voi e i vostri figliuoli". E li confort&#242;, e parl&#242; al loro cuore.</p> 
<p><A NAME="an_50:22">50:22</A>&nbsp;Giuseppe dimor&#242; in Egitto: egli, con la casa di suo padre; e visse centodieci anni.</p> 
<p><A NAME="an_50:23">50:23</A>&nbsp;Giuseppe vide i figliuoli di Efraim, fino alla terza generazione; anche i figliuoli di Makir, figliuolo di Manasse, nacquero sulle sue ginocchia.</p> 
<p><A NAME="an_50:24">50:24</A>&nbsp;E Giuseppe disse ai suoi fratelli: "Io sto per morire; ma Dio per certo vi visiter&#224;, e vi far&#224; salire, da questo paese, nel paese che promise con giuramento ad Abrahamo, a Isacco e a Giacobbe".</p> 
<p><A NAME="an_50:25">50:25</A>&nbsp;E Giuseppe fece giurare i figliuoli d&#8217;Israele, dicendo: "Iddio per certo vi visiter&#224;; allora, trasportate di qui le mie ossa".</p> 
<p><A NAME="an_50:26">50:26</A>&nbsp;Poi Giuseppe mor&#236;, in et&#224; di centodieci anni; e fu imbalsamato, e posto in una bara in Egitto.</p> 
<p><HR>
<CENTER>
<A HREF="exo">Next: Exodus</A></CENTER>
</BODY>
</HTML>
