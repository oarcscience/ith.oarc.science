<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Italian Bible, full text etext at Intangible Textual Heritage">
<TITLE>Italian Bible: Exodus</TITLE>
</HEAD>
<BODY>
<CENTER>
<A HREF="../../../index.htm"><IMG SRC="../../../cdshop/ithlogo.png" BORDER="0"></A><BR>
<A HREF="../../../index.htm">Intangible Textual Heritage</A>&nbsp;
<A HREF="../../index.htm">Bible</A>&nbsp;
<A HREF="../index.htm">World Bible</A>&nbsp;
<A HREF="index.htm">Index</A>&nbsp;
<A HREF="gen.htm">Previous</A>&nbsp;
<A HREF="lev.htm">Next</A>&nbsp;
</CENTER>
<HR>
</p> <h3 align="center" align="center">Italian Bible: Exodus</h3> 
<p><A NAME="an_1:1">1:1</A>&nbsp;Or questi sono i nomi dei figliuoli d&#8217;Israele che vennero in Egitto. Essi ci vennero con Giacobbe, ciascuno con la sua famiglia:</p> 
<p><A NAME="an_1:2">1:2</A>&nbsp;Ruben, Simeone, Levi e Giuda;</p> 
<p><A NAME="an_1:3">1:3</A>&nbsp;Issacar, Zabulon e Beniamino;</p> 
<p><A NAME="an_1:4">1:4</A>&nbsp;Dan e Neftali, Gad e Ascer.</p> 
<p><A NAME="an_1:5">1:5</A>&nbsp;Tutte le persone discendenti da Giacobbe ammontavano a settanta. Giuseppe era gi&#224; in Egitto.</p> 
<p><A NAME="an_1:6">1:6</A>&nbsp;E Giuseppe mor&#236;, come moriron pure tutti i suoi fratelli e tutta quella generazione.</p> 
<p><A NAME="an_1:7">1:7</A>&nbsp;E i figliuoli d&#8217;Israele furon fecondi, moltiplicarono copiosamente, diventarono numerosi e si fecero oltremodo potenti, e il paese ne fu ripieno.</p> 
<p><A NAME="an_1:8">1:8</A>&nbsp;Or sorse sopra l&#8217;Egitto un nuovo re, che non avea conosciuto Giuseppe.</p> 
<p><A NAME="an_1:9">1:9</A>&nbsp;Egli disse al suo popolo: "Ecco, il popolo de&#8217; figliuoli d&#8217;Israele &#232; pi&#249; numeroso e pi&#249; potente di noi.</p> 
<p><A NAME="an_1:10">1:10</A>&nbsp;Ors&#249;, usiamo prudenza con essi; che non abbiano a moltiplicare e, in caso di guerra, non abbiano a unirsi ai nostri nemici e combattere contro di noi e poi andarsene dal paese".</p> 
<p><A NAME="an_1:11">1:11</A>&nbsp;Stabilirono dunque sopra Israele de&#8217; soprastanti ai lavori, che l&#8217;opprimessero con le loro angherie. Ed esso edific&#242; a Faraone le citt&#224; di approvvigionamento, Pithom e Raamses.</p> 
<p><A NAME="an_1:12">1:12</A>&nbsp;Ma pi&#249; l&#8217;opprimevano, e pi&#249; il popolo moltiplicava e s&#8217;estendeva; e gli Egiziani presero in avversione i figliuoli d&#8217;Israele,</p> 
<p><A NAME="an_1:13">1:13</A>&nbsp;e fecero servire i figliuoli d&#8217;Israele con asprezza,</p> 
<p><A NAME="an_1:14">1:14</A>&nbsp;e amareggiaron loro la vita con una dura servit&#249;, adoprandoli nei lavori d&#8217;argilla e di mattoni, e in ogni sorta di lavori nei campi. E imponevano loro tutti questi lavori, con asprezza.</p> 
<p><A NAME="an_1:15">1:15</A>&nbsp;Il re d&#8217;Egitto parl&#242; anche alle levatrici degli Ebrei, delle quali l&#8217;una si chiamava Scifra e l&#8217;altra Pua. E disse:</p> 
<p><A NAME="an_1:16">1:16</A>&nbsp;"Quando assisterete le donne ebree al tempo del parto, e le vedrete sulla seggiola, se &#232; un maschio, uccidetelo; ma se &#232; una femmina, lasciatela vivere".</p> 
<p><A NAME="an_1:17">1:17</A>&nbsp;Ma le levatrici temettero Iddio, e non fecero quello che il re d&#8217;Egitto aveva ordinato loro; lasciarono vivere i maschi.</p> 
<p><A NAME="an_1:18">1:18</A>&nbsp;Allora il re d&#8217;Egitto chiam&#242; le levatrici, e disse loro: "Perch&#233; avete fatto questo, e avete lasciato vivere i maschi?"</p> 
<p><A NAME="an_1:19">1:19</A>&nbsp;E le levatrici risposero a Faraone: "Egli &#232; che le donne ebree non sono come le egiziane; sono vigorose, e, prima che la levatrice arrivi da loro, hanno partorito".</p> 
<p><A NAME="an_1:20">1:20</A>&nbsp;E Dio fece del bene a quelle levatrici; e il popolo moltiplic&#242; e divenne oltremodo potente.</p> 
<p><A NAME="an_1:21">1:21</A>&nbsp;E perch&#233; quelle levatrici temettero Iddio, egli fece prosperare le loro case.</p> 
<p><A NAME="an_1:22">1:22</A>&nbsp;Allora Faraone diede quest&#8217;ordine al suo popolo: "Ogni maschio che nasce, gettatelo nel fiume; ma lasciate vivere tutte le femmine".</p> 
<p><A NAME="an_2:1">2:1</A>&nbsp;Or un uomo della casa di Levi and&#242; e prese per moglie una figliuola di Levi.</p> 
<p><A NAME="an_2:2">2:2</A>&nbsp;Questa donna concep&#236;, e partor&#236; un figliuolo; e vedendo com&#8217;egli era bello, lo tenne nascosto tre mesi.</p> 
<p><A NAME="an_2:3">2:3</A>&nbsp;E quando non pot&#233; pi&#249; tenerlo nascosto, prese un canestro fatto di giunchi, lo spalm&#242; di bitume e di pece, vi pose dentro il bambino, e lo mise nel canneto sulla riva del fiume.</p> 
<p><A NAME="an_2:4">2:4</A>&nbsp;E la sorella del bambino se ne stava a una certa distanza, per sapere quel che gli succederebbe.</p> 
<p><A NAME="an_2:5">2:5</A>&nbsp;Or la figliuola di Faraone scese a fare le sue abluzioni sulla riva del fiume; e le sue donzelle passeggiavano lungo il fiume. Ella vide il canestro nel canneto, e mand&#242; la sua cameriera a prenderlo.</p> 
<p><A NAME="an_2:6">2:6</A>&nbsp;L&#8217;apr&#236;, e vide il bimbo; ed ecco, il piccino piangeva; ed ella n&#8217;ebbe compassione, e disse: "Questo &#232; uno de&#8217; figliuoli degli Ebrei".</p> 
<p><A NAME="an_2:7">2:7</A>&nbsp;Allora la sorella del bambino disse alla figliuola di Faraone: "Devo andare a chiamarti una balia tra le donne ebree che t&#8217;allatti questo bimbo?"</p> 
<p><A NAME="an_2:8">2:8</A>&nbsp;La figliuola di Faraone le rispose: "Va&#8217;". E la fanciulla and&#242; a chiamare la madre del bambino.</p> 
<p><A NAME="an_2:9">2:9</A>&nbsp;E la figliuola di Faraone le disse: "Porta via questo bambino, allattamelo, e io ti dar&#242; il tuo salario". E quella donna prese il bambino e l&#8217;allatt&#242;.</p> 
<p><A NAME="an_2:10">2:10</A>&nbsp;E quando il bambino fu cresciuto, ella lo men&#242; dalla figliuola di Faraone: esso fu per lei come un figliuolo, ed ella gli pose nome Mos&#232;; "Perch&#233;, disse, io l&#8217;ho tratto dall&#8217;acqua".</p> 
<p><A NAME="an_2:11">2:11</A>&nbsp;Or in que&#8217; giorni, quando Mos&#232; era gi&#224; diventato grande, avvenne ch&#8217;egli usc&#236; a trovare i suoi fratelli, e not&#242; i lavori di cui erano gravati; e vide un Egiziano, che percoteva uno degli Ebrei suoi fratelli.</p> 
<p><A NAME="an_2:12">2:12</A>&nbsp;Egli volse lo sguardo di qua e di l&#224;; e, visto che non c&#8217;era nessuno, uccise l&#8217;Egiziano, e lo nascose nella sabbia.</p> 
<p><A NAME="an_2:13">2:13</A>&nbsp;Il giorno seguente usc&#236;, ed ecco due Ebrei che si litigavano; ed egli disse a quello che avea torto: "Perch&#233; percuoti il tuo compagno?"</p> 
<p><A NAME="an_2:14">2:14</A>&nbsp;E quegli rispose: "Chi t&#8217;ha costituito principe e giudice sopra di noi? Vuoi tu uccider me come uccidesti l&#8217;Egiziano?" Allora Mos&#232; ebbe paura, e disse: "Certo, la cosa &#232; nota".</p> 
<p><A NAME="an_2:15">2:15</A>&nbsp;E quando Faraone ud&#236; il fatto, cerc&#242; di uccidere Mos&#232;; ma Mos&#232; fugg&#236; dal cospetto di Faraone, e si ferm&#242; nel paese di Madian; e si mise a sedere presso ad un pozzo.</p> 
<p><A NAME="an_2:16">2:16</A>&nbsp;Or il sacerdote di Madian aveva sette figliuole; ed esse vennero ad attinger acqua, e a riempire gli abbeveratoi per abbeverare il gregge del padre loro.</p> 
<p><A NAME="an_2:17">2:17</A>&nbsp;Ma sopraggiunsero i pastori, che le scacciarono. Allora Mos&#232; si lev&#242;, prese la loro difesa, e abbever&#242; il loro gregge.</p> 
<p><A NAME="an_2:18">2:18</A>&nbsp;E com&#8217;esse giunsero da Reuel loro padre, questi disse: "Come mai siete tornate cos&#236; presto oggi?"</p> 
<p><A NAME="an_2:19">2:19</A>&nbsp;Ed esse risposero: "Un Egiziano ci ha liberate dalle mani de&#8217; pastori, e di pi&#249; ci ha attinto l&#8217;acqua, ed ha abbeverato il gregge".</p> 
<p><A NAME="an_2:20">2:20</A>&nbsp;Ed egli disse alle sue figliuole: "E dov&#8217;&#232;? Perch&#233; avete lasciato l&#224; quell&#8217;uomo? Chiamatelo, che prenda qualche cibo".</p> 
<p><A NAME="an_2:21">2:21</A>&nbsp;E Mos&#232; acconsent&#236; a stare da quell&#8217;uomo; ed egli diede a Mos&#232; Sefora, sua figliuola.</p> 
<p><A NAME="an_2:22">2:22</A>&nbsp;Ed ella partor&#236; un figliuolo ch&#8217;egli chiam&#242; Ghershom; "perch&#233;, disse, io soggiorno in terra straniera".</p> 
<p><A NAME="an_2:23">2:23</A>&nbsp;Or nel corso di quel tempo, che fu lungo, avvenne che il re d&#8217;Egitto mor&#236;; e i figliuoli d&#8217;Israele sospiravano a motivo della schiavit&#249;, e alzavan delle grida; e le grida che il servaggio strappava loro salirono a Dio.</p> 
<p><A NAME="an_2:24">2:24</A>&nbsp;E Dio ud&#236; i loro gemiti; e Dio si ricord&#242; dei suo patto con Abrahamo, con Isacco e con Giacobbe.</p> 
<p><A NAME="an_2:25">2:25</A>&nbsp;E Dio vide i figliuoli d&#8217;Israele, e Dio ebbe riguardo alla loro condizione.</p> 
<p><A NAME="an_3:1">3:1</A>&nbsp;Or Mos&#232; pasceva il gregge di Jethro suo suocero, sacerdote di Madian; e guidando il gregge dietro al deserto, giunse alla montagna di Dio, a Horeb.</p> 
<p><A NAME="an_3:2">3:2</A>&nbsp;E l&#8217;angelo dell&#8217;Eterno gli apparve in una fiamma di fuoco, di mezzo a un pruno. Mos&#232; guard&#242;, ed ecco il pruno era tutto in fiamme, ma non si consumava.</p> 
<p><A NAME="an_3:3">3:3</A>&nbsp;E Mos&#232; disse: "Ora voglio andar da quella parte a vedere questa grande visione e come mai il pruno non si consuma!"</p> 
<p><A NAME="an_3:4">3:4</A>&nbsp;E l&#8217;Eterno vide ch&#8217;egli s&#8217;era scostato per andare a vedere. E Dio lo chiam&#242; di mezzo al pruno, e disse: "Mos&#232;! Mos&#232;!" Ed egli rispose: "Eccomi".</p> 
<p><A NAME="an_3:5">3:5</A>&nbsp;E Dio disse: "Non t&#8217;avvicinar qua; togliti i calzari dai piedi, perch&#233; il luogo sul quale stai, e suolo sacro".</p> 
<p><A NAME="an_3:6">3:6</A>&nbsp;Poi aggiunse: "Io sono l&#8217;Iddio di tuo padre, l&#8217;Iddio d&#8217;Abrahamo, l&#8217;Iddio d&#8217;Isacco e l&#8217;Iddio di Giacobbe". E Mos&#232; si nascose la faccia, perch&#233; avea paura di guardare Iddio.</p> 
<p><A NAME="an_3:7">3:7</A>&nbsp;E l&#8217;Eterno disse: "Ho veduto, ho veduto l&#8217;afflizione del mio popolo che &#232; in Egitto, e ho udito il grido che gli strappano i suoi angariatori; perch&#233; conosco i suoi affanni;</p> 
<p><A NAME="an_3:8">3:8</A>&nbsp;e sono sceso per liberarlo dalla mano degli Egiziani, e per farlo salire da quel paese in un paese buono e spazioso, in un paese ove scorre il latte e il miele, nel luogo dove sono i Cananei, gli Hittei, gli Amorei, i Ferezei, gli Hivvei e i Gebusei.</p> 
<p><A NAME="an_3:9">3:9</A>&nbsp;Ed ora, ecco, le grida de&#8217; figliuoli d&#8217;Israele son giunte a me, ed ho anche veduto l&#8217;oppressione che gli Egiziani fanno loro soffrire.</p> 
<p><A NAME="an_3:10">3:10</A>&nbsp;Or dunque vieni, e io ti mander&#242; a Faraone perch&#233; tu faccia uscire il mio popolo, i figliuoli d&#8217;Israele, dall&#8217;Egitto".</p> 
<p><A NAME="an_3:11">3:11</A>&nbsp;E Mos&#232; disse a Dio: "Chi son io per andare da Faraone e per trarre i figliuoli d&#8217;Israele dall&#8217;Egitto?"</p> 
<p><A NAME="an_3:12">3:12</A>&nbsp;E Dio disse: "Va&#8217;, perch&#233; io sar&#242; teco; e questo sar&#224; per te il segno che son io che t&#8217;ho mandato: quando avrai tratto il popolo dall&#8217;Egitto, voi servirete Iddio su questo monte".</p> 
<p><A NAME="an_3:13">3:13</A>&nbsp;E Mos&#232; disse a Dio: "Ecco, quando sar&#242; andato dai figliuoli d&#8217;Israele e avr&#242; detto loro: L&#8217;Iddio de&#8217; vostri padri m&#8217;ha mandato da voi, se essi mi dicono: Qual &#232; il suo nome? che risponder&#242; loro?"</p> 
<p><A NAME="an_3:14">3:14</A>&nbsp;Iddio disse a Mos&#232;: "Io sono quegli che sono". Poi disse: "Dirai cos&#236; ai figliuoli d&#8217;Israele: L&#8217;Io sono m&#8217;ha mandato da voi".</p> 
<p><A NAME="an_3:15">3:15</A>&nbsp;Iddio disse ancora a Mos&#232;: "Dirai cos&#236; ai figliuoli d&#8217;Israele: L&#8217;Eterno, l&#8217;Iddio de&#8217; vostri padri, l&#8217;Iddio d&#8217;Abrahamo, l&#8217;Iddio d&#8217;Isacco e l&#8217;Iddio di Giacobbe mi ha mandato da voi. Tale &#232; il mio nome in perpetuo, tale la mia designazione per tutte le generazioni.</p> 
<p><A NAME="an_3:16">3:16</A>&nbsp;Va&#8217; e raduna gli anziani d&#8217;Israele, e di&#8217; loro: L&#8217;Eterno, l&#8217;Iddio de&#8217; vostri padri, l&#8217;Iddio d&#8217;Abrahamo, d&#8217;Isacco e di Giacobbe m&#8217;&#232; apparso, dicendo: Certo, io vi ho visitati, e ho veduto quello che vi si fa in Egitto;</p> 
<p><A NAME="an_3:17">3:17</A>&nbsp;e ho detto: Io vi trarr&#242; dall&#8217;afflizione d&#8217;Egitto, e vi far&#242; salire nel paese dei Cananei, degli Hittei, degli Amorei, de&#8217; Ferezei, degli Hivvei e de&#8217; Gebusei, in un paese ove scorre il latte e il miele.</p> 
<p><A NAME="an_3:18">3:18</A>&nbsp;Ed essi ubbidiranno alla tua voce; e tu, con gli anziani d&#8217;Israele, andrai dal re d&#8217;Egitto, e gli direte: L&#8217;Eterno, l&#8217;Iddio degli Ebrei, ci &#232; venuto incontro; or dunque, lasciaci andare tre giornate di cammino nel deserto, per offrir sacrifizi all&#8217;Eterno, all&#8217;Iddio nostro.</p> 
<p><A NAME="an_3:19">3:19</A>&nbsp;Or io so che il re d&#8217;Egitto non vi conceder&#224; d&#8217;andare, se non forzato da una potente mano.</p> 
<p><A NAME="an_3:20">3:20</A>&nbsp;E io stender&#242; la mia mano e percoter&#242; l&#8217;Egitto con tutti i miracoli che io far&#242; in mezzo ad esso; e, dopo questo, vi lascer&#224; andare.</p> 
<p><A NAME="an_3:21">3:21</A>&nbsp;E far&#242; s&#236; che questo popolo trovi favore presso gli Egiziani; e avverr&#224; che, quando ve ne andrete, non ve ne andrete a mani vuote;</p> 
<p><A NAME="an_3:22">3:22</A>&nbsp;ma ogni donna domander&#224; alla sua vicina e alla sua casigliana degli oggetti d&#8217;argento, degli oggetti d&#8217;oro e dei vestiti; voi li metterete addosso ai vostri figliuoli e alle vostre figliuole, e cos&#236; spoglierete gli Egiziani".</p> 
<p><A NAME="an_4:1">4:1</A>&nbsp;Mos&#232; rispose e disse: "Ma ecco, essi non mi crederanno e non ubbidiranno alla mia voce, perch&#233; diranno: L&#8217;Eterno non t&#8217;&#232; apparso".</p> 
<p><A NAME="an_4:2">4:2</A>&nbsp;E l&#8217;Eterno gli disse: "Che &#232; quello che hai in mano?" Egli rispose: "Un bastone".</p> 
<p><A NAME="an_4:3">4:3</A>&nbsp;E l&#8217;Eterno disse: "Gettalo in terra". Egli lo gett&#242; in terra, ed esso divent&#242; un serpente; e Mos&#232; fugg&#236; d&#8217;innanzi a quello.</p> 
<p><A NAME="an_4:4">4:4</A>&nbsp;Allora l&#8217;Eterno disse a Mos&#232;: "Stendi la tua mano, e prendilo per la coda". Egli stese la mano, e lo prese, ed esso ritorn&#242; un bastone nella sua mano.</p> 
<p><A NAME="an_4:5">4:5</A>&nbsp;"Questo farai, disse l&#8217;Eterno, affinch&#233; credano che l&#8217;Eterno, l&#8217;Iddio dei loro padri, l&#8217;Iddio d&#8217;Abrahamo, l&#8217;Iddio d&#8217;Isacco e l&#8217;Iddio di Giacobbe t&#8217;&#232; apparso".</p> 
<p><A NAME="an_4:6">4:6</A>&nbsp;L&#8217;Eterno gli disse ancora: "Mettiti la mano in seno". Ed egli si mise la mano in seno; poi, cavatala fuori, ecco che la mano era lebbrosa, bianca come neve.</p> 
<p><A NAME="an_4:7">4:7</A>&nbsp;E l&#8217;Eterno gli disse: "Rimettiti la mano in seno". Egli si rimise la mano in seno; poi, cavatasela di seno, ecco ch&#8217;era ritornata come l&#8217;altra sua carne.</p> 
<p><A NAME="an_4:8">4:8</A>&nbsp;"Or avverr&#224;, disse l&#8217;Eterno, che, se non ti crederanno e non daranno ascolto alla voce del primo segno, crederanno alla voce del secondo segno;</p> 
<p><A NAME="an_4:9">4:9</A>&nbsp;e se avverr&#224; che non credano neppure a questi due segni e non ubbidiscano alla tua voce, tu prenderai dell&#8217;acqua del fiume, e la verserai sull&#8217;asciutto; e l&#8217;acqua che avrai presa dal fiume, diventer&#224; sangue sull&#8217;asciutto".</p> 
<p><A NAME="an_4:10">4:10</A>&nbsp;E Mos&#232; disse all&#8217;Eterno: "Ahim&#232;, Signore, io non sono un parlatore; non lo ero in passato, e non lo sono da quando tu hai parlato al tuo servo; giacch&#233; io sono tardo di parola e di lingua".</p> 
<p><A NAME="an_4:11">4:11</A>&nbsp;E l&#8217;Eterno gli disse: "Chi ha fatto la bocca dell&#8217;uomo? o chi rende muto o sordo o veggente o cieco? non son io, l&#8217;Eterno?</p> 
<p><A NAME="an_4:12">4:12</A>&nbsp;Or dunque va&#8217;, e io sar&#242; con la tua bocca, e t&#8217;insegner&#242; quello che dovrai dire".</p> 
<p><A NAME="an_4:13">4:13</A>&nbsp;E Mos&#232; disse: "Deh! Signore, manda il tuo messaggio per mezzo di chi vorrai!"</p> 
<p><A NAME="an_4:14">4:14</A>&nbsp;Allora l&#8217;ira dell&#8217;Eterno s&#8217;accese contro Mos&#232;, ed egli disse: "Non c&#8217;&#232; Aaronne tuo fratello, il Levita? Io so che parla bene. E per l&#8217;appunto, ecco ch&#8217;egli esce ad incontrarti; e, come ti vedr&#224;, si rallegrer&#224; in cuor suo.</p> 
<p><A NAME="an_4:15">4:15</A>&nbsp;Tu gli parlerai, e gli metterai le parole in bocca; io sar&#242; con la tua bocca e con la bocca sua, e v&#8217;insegner&#242; quello che dovrete fare.</p> 
<p><A NAME="an_4:16">4:16</A>&nbsp;Egli parler&#224; per te al popolo; e cos&#236; ti servir&#224; di bocca, e tu sarai per lui come Dio.</p> 
<p><A NAME="an_4:17">4:17</A>&nbsp;Or prendi in mano questo bastone col quale farai i prodigi".</p> 
<p><A NAME="an_4:18">4:18</A>&nbsp;Allora Mos&#232; se ne and&#242;, torn&#242; da Jethro suo suocero, e gli disse: "Deh, lascia ch&#8217;io me ne vada e torni dai miei fratelli che sono in Egitto, e vegga se sono ancor vivi". E Jethro disse a Mos&#232;: "Va&#8217; in pace".</p> 
<p><A NAME="an_4:19">4:19</A>&nbsp;Or l&#8217;Eterno disse a Mos&#232; in Madian: "Va&#8217;, tornatene in Egitto, perch&#233; tutti quelli che cercavano di toglierti la vita sono morti".</p> 
<p><A NAME="an_4:20">4:20</A>&nbsp;Mos&#232; dunque prese la sua moglie e i suoi figliuoli, li pose su degli asini, e torn&#242; nei paese d&#8217;Egitto; e Mos&#232; prese nella sua mano il bastone di Dio.</p> 
<p><A NAME="an_4:21">4:21</A>&nbsp;E l&#8217;Eterno disse a Mos&#232;: "Quando sarai tornato in Egitto, avrai cura di fare dinanzi a Faraone tutti i prodigi che t&#8217;ho dato potere di compiere; ma io gl&#8217;indurer&#242; il cuore, ed egli non lascer&#224; partire il popolo.</p> 
<p><A NAME="an_4:22">4:22</A>&nbsp;E tu dirai a Faraone: Cos&#236; dice l&#8217;Eterno: Israele &#232; il mio figliuolo, il mio primogenito;</p> 
<p><A NAME="an_4:23">4:23</A>&nbsp;e io ti dico: Lascia andare il mio figliuolo, affinch&#233; mi serva; e se tu ricusi di lasciarlo andare, ecco, io uccider&#242; il tuo figliuolo, il tuo primogenito".</p> 
<p><A NAME="an_4:24">4:24</A>&nbsp;Or avvenne che, essendo Mos&#232; in viaggio, nel luogo dov&#8217;egli albergava, l&#8217;Eterno gli si fece incontro, e cerc&#242; di farlo morire.</p> 
<p><A NAME="an_4:25">4:25</A>&nbsp;Allora Sefora prese una selce tagliente, recise il prepuzio del suo figliuolo, e lo gett&#242; ai piedi di Mos&#232;, dicendo: "Sposo di sangue tu mi sei!"</p> 
<p><A NAME="an_4:26">4:26</A>&nbsp;E l&#8217;Eterno lo lasci&#242;. Allora ella disse: "Sposo di sangue, per via della circoncisione".</p> 
<p><A NAME="an_4:27">4:27</A>&nbsp;L&#8217;Eterno disse ad Aaronne: "Va&#8217; nel deserto incontro a Mos&#232;". Ed egli and&#242;, lo incontr&#242; al monte di Dio, e lo baci&#242;.</p> 
<p><A NAME="an_4:28">4:28</A>&nbsp;E Mos&#232; rifer&#236; ad Aaronne tutte le parole che l&#8217;Eterno l&#8217;aveva incaricato di dire, e tutti i segni portentosi che gli aveva ordinato di fare.</p> 
<p><A NAME="an_4:29">4:29</A>&nbsp;Mos&#232; ed Aaronne dunque andarono, e radunarono tutti gli anziani de&#8217; figliuoli d&#8217;Israele.</p> 
<p><A NAME="an_4:30">4:30</A>&nbsp;E Aaronne rifer&#236; tutte le parole che l&#8217;Eterno avea dette a Mos&#232;, e fece i prodigi in presenza del popolo.</p> 
<p><A NAME="an_4:31">4:31</A>&nbsp;E il popolo prest&#242; loro fede. Essi intesero che l&#8217;Eterno avea visitato i figliuoli d&#8217;Israele e avea veduto la loro afflizione, e s&#8217;inchinarono e adorarono.</p> 
<p><A NAME="an_5:1">5:1</A>&nbsp;Dopo questo, Mos&#232; ed Aaronne vennero a Faraone, e gli dissero: "Cos&#236; dice l&#8217;Eterno, l&#8217;Iddio d&#8217;Israele: Lascia andare il mio popolo, perch&#233; mi celebri una festa nel deserto".</p> 
<p><A NAME="an_5:2">5:2</A>&nbsp;Ma Faraone rispose: "Chi &#232; l&#8217;Eterno ch&#8217;io debba ubbidire alla sua voce e lasciar andare Israele? Io non conosco l&#8217;Eterno, e non lascer&#242; affatto andare Israele".</p> 
<p><A NAME="an_5:3">5:3</A>&nbsp;Ed essi dissero: "L&#8217;Iddio degli Ebrei si &#232; presentato a noi; lasciaci andare tre giornate di cammino nel deserto per offrir sacrifizi all&#8217;Eterno, ch&#8217;&#232; il nostro Dio, onde ei non abbia a colpirci con la peste o con la spada".</p> 
<p><A NAME="an_5:4">5:4</A>&nbsp;E il re d&#8217;Egitto disse loro: "O Mos&#232; e Aaronne, perch&#233; distraete il popolo dai suoi lavori? Andate a fare quello che vi &#232; imposto!"</p> 
<p><A NAME="an_5:5">5:5</A>&nbsp;E Faraone disse: "Ecco, il popolo &#232; ora numeroso nel paese, e voi gli fate interrompere i lavori che gli sono imposti".</p> 
<p><A NAME="an_5:6">5:6</A>&nbsp;E quello stesso giorno Faraone dette quest&#8217;ordine agli ispettori del popolo e ai suoi sorveglianti:</p> 
<p><A NAME="an_5:7">5:7</A>&nbsp;"Voi non darete pi&#249;, come prima, la paglia al popolo per fare i mattoni; vadano essi a raccogliersi della paglia!</p> 
<p><A NAME="an_5:8">5:8</A>&nbsp;E imponete loro la stessa quantit&#224; di mattoni di prima, senza diminuzione alcuna; perch&#233; son de&#8217; pigri; e per&#242; gridano dicendo: Andiamo a offrir sacrifizi al nostro Dio!</p> 
<p><A NAME="an_5:9">5:9</A>&nbsp;Sia questa gente caricata di lavoro; e si occupi di quello senza badare a parole di menzogna".</p> 
<p><A NAME="an_5:10">5:10</A>&nbsp;Allora gl&#8217;ispettori del popolo e i sorveglianti uscirono e dissero al popolo: "Cos&#236; dice Faraone: Io non vi dar&#242; pi&#249; paglia.</p> 
<p><A NAME="an_5:11">5:11</A>&nbsp;Andate voi a procurarvi della paglia dove ne potrete trovare, perch&#233; il vostro lavoro non sar&#224; diminuito per nulla".</p> 
<p><A NAME="an_5:12">5:12</A>&nbsp;Cos&#236; il popolo si sparse per tutto il paese d&#8217;Egitto, per raccogliere della stoppia invece di paglia.</p> 
<p><A NAME="an_5:13">5:13</A>&nbsp;E gli ispettori li sollecitavano dicendo: "Compite i vostri lavori giorno per giorno, come quando c&#8217;era la paglia!"</p> 
<p><A NAME="an_5:14">5:14</A>&nbsp;E i sorveglianti de&#8217; figliuoli d&#8217;Israele stabiliti sopra loro dagli ispettori di Faraone, furon battuti; e fu loro detto: "Perch&#233; non avete fornito, ieri e oggi come prima, la quantit&#224; di mattoni che v&#8217;&#232; imposta?"</p> 
<p><A NAME="an_5:15">5:15</A>&nbsp;Allora i sorveglianti dei figliuoli d&#8217;Israele vennero a lagnarsi da Faraone, dicendo: "Perch&#233; tratti cos&#236; i tuoi servitori?</p> 
<p><A NAME="an_5:16">5:16</A>&nbsp;Non si d&#224; pi&#249; paglia ai tuoi servitori, e ci si dice: Fate de&#8217; mattoni! ed ecco che i tuoi servitori sono battuti, e il tuo popolo &#232; considerato come colpevole!"</p> 
<p><A NAME="an_5:17">5:17</A>&nbsp;Ed egli rispose: "Siete dei pigri! siete dei pigri! Per questo dite: Andiamo a offrir sacrifizi all&#8217;Eterno.</p> 
<p><A NAME="an_5:18">5:18</A>&nbsp;Or dunque andate a lavorare! non vi si dar&#224; pi&#249; paglia, e fornirete la quantit&#224; di mattoni prescritta".</p> 
<p><A NAME="an_5:19">5:19</A>&nbsp;I sorveglianti de&#8217; figliuoli d&#8217;Israele si videro ridotti a mal partito, perch&#233; si diceva loro: "Non diminuite per nulla il numero de&#8217; mattoni impostovi giorno per giorno".</p> 
<p><A NAME="an_5:20">5:20</A>&nbsp;E, uscendo da Faraone, incontrarono Mos&#232; e Aaronne, che stavano ad aspettarli,</p> 
<p><A NAME="an_5:21">5:21</A>&nbsp;e dissero loro: "L&#8217;Eterno volga il suo sguardo su voi, e giudichi! poich&#233; ci avete messi in cattivo odore dinanzi a Faraone e dinanzi ai suoi servitori, e avete loro messa la spada in mano perch&#233; ci uccida".</p> 
<p><A NAME="an_5:22">5:22</A>&nbsp;Allora Mos&#232; torn&#242; dall&#8217;Eterno, e disse: "Signore, perch&#233; hai fatto del male a questo popolo? Perch&#233; dunque mi hai mandato?</p> 
<p><A NAME="an_5:23">5:23</A>&nbsp;Poich&#233;, da quando sono andato da Faraone per parlargli in tuo nome, egli ha maltrattato questo popolo, e tu non hai affatto liberato il tuo popolo".</p> 
<p><A NAME="an_6:1">6:1</A>&nbsp;L&#8217;Eterno disse a Mos&#232;: "Ora vedrai quello che far&#242; a Faraone; perch&#233;, forzato da una mano potente, li lascer&#224; andare; anzi, forzato da una mano potente, li caccer&#224; dal suo paese".</p> 
<p><A NAME="an_6:2">6:2</A>&nbsp;E Dio parl&#242; a Mos&#232;, e gli disse:</p> 
<p><A NAME="an_6:3">6:3</A>&nbsp;"Io sono l&#8217;Eterno, e apparii ad Abrahamo, ad Isacco e a Giacobbe, come l&#8217;Iddio onnipotente; ma non fui conosciuto da loro sotto il mio nome di Eterno.</p> 
<p><A NAME="an_6:4">6:4</A>&nbsp;Stabilii pure con loro il mio patto, promettendo di dar loro il paese di Canaan, il paese dei loro pellegrinaggi, nel quale soggiornavano.</p> 
<p><A NAME="an_6:5">6:5</A>&nbsp;Ed ho anche udito i gemiti de&#8217; figliuoli d&#8217;Israele che gli Egiziani tengono in schiavit&#249;, e mi son ricordato del mio patto.</p> 
<p><A NAME="an_6:6">6:6</A>&nbsp;Perci&#242; di&#8217; ai figliuoli d&#8217;Israele: Io sono l&#8217;Eterno, vi sottrarr&#242; ai duri lavori di cui vi gravano gli Egiziani, vi emanciper&#242; dalla loro schiavit&#249;, e vi redimer&#242; con braccio steso e con grandi giudizi.</p> 
<p><A NAME="an_6:7">6:7</A>&nbsp;E vi prender&#242; per mio popolo, e sar&#242; vostro Dio; e voi conoscerete che io sono l&#8217;Eterno, il vostro Dio, che vi sottrae ai duri lavori impostivi dagli Egiziani.</p> 
<p><A NAME="an_6:8">6:8</A>&nbsp;E v&#8217;introdurr&#242; nel paese, che giurai di dare ad Abrahamo, a Isacco e a Giacobbe; e ve lo dar&#242; come possesso ereditario: io sono l&#8217;Eterno".</p> 
<p><A NAME="an_6:9">6:9</A>&nbsp;E Mos&#232; parl&#242; a quel modo ai figliuoli d&#8217;Israele; ma essi non dettero ascolto a Mos&#232;, a motivo dell&#8217;angoscia dello spirito loro e della loro dura schiavit&#249;.</p> 
<p><A NAME="an_6:10">6:10</A>&nbsp;E l&#8217;Eterno parl&#242; a Mos&#232;, dicendo:</p> 
<p><A NAME="an_6:11">6:11</A>&nbsp;"Va&#8217;, parla a Faraone re d&#8217;Egitto, ond&#8217;egli lasci uscire i figliuoli d&#8217;Israele dal suo paese".</p> 
<p><A NAME="an_6:12">6:12</A>&nbsp;Ma Mos&#232; parl&#242; nel cospetto dell&#8217;Eterno, e disse: "Ecco, i figliuoli d&#8217;Israele non mi hanno dato ascolto; come dunque darebbe Faraone ascolto a me che sono incirconciso di labbra?"</p> 
<p><A NAME="an_6:13">6:13</A>&nbsp;E l&#8217;Eterno parl&#242; a Mos&#232; e ad Aaronne, e comand&#242; loro d&#8217;andare dai figliuoli d&#8217;Israele e da Faraone re d&#8217;Egitto, per trarre i figliuoli d&#8217;Israele dal paese d&#8217;Egitto.</p> 
<p><A NAME="an_6:14">6:14</A>&nbsp;Questi sono i capi delle loro famiglie. Figliuoli di Ruben, primogenito d&#8217;Israele: Henoc e Pallu, Hetsron e Carmi. Questi sono i rami dei Rubeniti.</p> 
<p><A NAME="an_6:15">6:15</A>&nbsp;Figliuoli di Simeone: Jemuel, Jamin, Ohad, Jakin, Tsochar e Saul, figliuolo della Cananea. Questi sono i rami dei Simeoniti.</p> 
<p><A NAME="an_6:16">6:16</A>&nbsp;Questi sono i nomi dei figliuoli di Levi, secondo le loro generazioni: Gherson, Kehath e Merari. E gli anni della vita di Levi furono centotrenta sette.</p> 
<p><A NAME="an_6:17">6:17</A>&nbsp;Figliuoli di Gherson: Libni e Scimei, con le loro diverse famiglie.</p> 
<p><A NAME="an_6:18">6:18</A>&nbsp;Figliuoli di Kehath: Amram, Jitshar, Hebron e Uziel. E gli anni della vita di Kehath furono centotrentatre.</p> 
<p><A NAME="an_6:19">6:19</A>&nbsp;Figliuoli di Merari: Mahli e Musci. Questi sono i rami dei Leviti, secondo le loro generazioni.</p> 
<p><A NAME="an_6:20">6:20</A>&nbsp;Or Amram prese per moglie Iokebed, sua zia; ed ella gli partor&#236; Aaronne e Mos&#232;. E gli anni della vita di Amram furono centotrenta sette.</p> 
<p><A NAME="an_6:21">6:21</A>&nbsp;Figliuoli di Jitshar: Kore, Nefeg e Zicri.</p> 
<p><A NAME="an_6:22">6:22</A>&nbsp;Figliuoli di Uziel: Mishael, Eltsafan e Sitri.</p> 
<p><A NAME="an_6:23">6:23</A>&nbsp;Aaronne prese per moglie Elisceba, figliuola di Amminadab, sorella di Nahashon; ed ella gli partor&#236; Nadab, Abihu, Eleazar e Ithamar.</p> 
<p><A NAME="an_6:24">6:24</A>&nbsp;Figliuoli di Kore: Assir, Elkana e Abiasaf. Questi sono i rami dei Koriti.</p> 
<p><A NAME="an_6:25">6:25</A>&nbsp;Eleazar, figliuolo d&#8217;Aaronne, prese per moglie una delle figliuole di Putiel; ed ella gli partor&#236; Fineas. Questi sono i capi delle famiglie dei Leviti nei loro diversi rami.</p> 
<p><A NAME="an_6:26">6:26</A>&nbsp;E questo &#232; quell&#8217;Aaronne e quel Mos&#232; ai quali l&#8217;Eterno disse: "Fate uscire i figliuoli d&#8217;Israele dal paese d&#8217;Egitto, spartiti nelle loro schiere".</p> 
<p><A NAME="an_6:27">6:27</A>&nbsp;Essi son quelli che parlarono a Faraone re d&#8217;Egitto, per trarre i figliuoli d&#8217;Israele dall&#8217;Egitto: sono quel Mos&#232; e quell&#8217;Aaronne.</p> 
<p><A NAME="an_6:28">6:28</A>&nbsp;Or avvenne, allorch&#233; l&#8217;Eterno parl&#242; a Mos&#232; nel paese d&#8217;Egitto,</p> 
<p><A NAME="an_6:29">6:29</A>&nbsp;che l&#8217;Eterno disse a Mos&#232;: "Io sono l&#8217;Eterno: di&#8217; a Faraone, re d&#8217;Egitto, tutto quello che dico a te".</p> 
<p><A NAME="an_6:30">6:30</A>&nbsp;E Mos&#232; rispose, nel cospetto dell&#8217;Eterno: "Ecco, io sono incirconciso di labbra; come dunque Faraone mi porger&#224; egli ascolto?"</p> 
<p><A NAME="an_7:1">7:1</A>&nbsp;L&#8217;Eterno disse a Mos&#232;: "Vedi, io ti ho stabilito come Dio per Faraone, e Aaronne tuo fratello sar&#224; il tuo profeta.</p> 
<p><A NAME="an_7:2">7:2</A>&nbsp;Tu dirai tutto quello che t&#8217;ordiner&#242;, e Aaronne tuo fratello parler&#224; a Faraone, perch&#233; lasci partire i figliuoli d&#8217;Israele dal suo paese.</p> 
<p><A NAME="an_7:3">7:3</A>&nbsp;E io indurer&#242; il cuore di Faraone, e moltiplicher&#242; i miei segni e i miei prodigi nel paese d&#8217;Egitto.</p> 
<p><A NAME="an_7:4">7:4</A>&nbsp;E Faraone non vi dar&#224; ascolto; e io metter&#242; la mia mano sull&#8217;Egitto, e far&#242; uscire dal paese d&#8217;Egitto le mie schiere, il mio popolo, i figliuoli d&#8217;Israele, mediante grandi giudizi.</p> 
<p><A NAME="an_7:5">7:5</A>&nbsp;E gli Egiziani conosceranno che io sono l&#8217;Eterno, quando avr&#242; steso la mia mano sull&#8217;Egitto e avr&#242; tratto di mezzo a loro i figliuoli d&#8217;Israele".</p> 
<p><A NAME="an_7:6">7:6</A>&nbsp;E Mos&#232; e Aaronne fecero cos&#236;; fecero come l&#8217;Eterno avea loro ordinato.</p> 
<p><A NAME="an_7:7">7:7</A>&nbsp;Or Mos&#232; aveva ottant&#8217;anni e Aaronne ottantatre, quando parlarono a Faraone.</p> 
<p><A NAME="an_7:8">7:8</A>&nbsp;L&#8217;Eterno parl&#242; a Mos&#232; e ad Aaronne, dicendo:</p> 
<p><A NAME="an_7:9">7:9</A>&nbsp;"Quando Faraone vi parler&#224; e vi dir&#224;: Fate un prodigio! tu dirai ad Aaronne: Prendi il tuo bastone, gettalo davanti a Faraone, e diventer&#224; un serpente".</p> 
<p><A NAME="an_7:10">7:10</A>&nbsp;Mos&#232; ed Aaronne andaron dunque da Faraone, e fecero come l&#8217;Eterno aveva ordinato. Aaronne gett&#242; il suo bastone davanti a Faraone e davanti ai suoi servitori, e quello divent&#242; un serpente.</p> 
<p><A NAME="an_7:11">7:11</A>&nbsp;Faraone a sua volta chiam&#242; i savi e gl&#8217;incantatori; e i magi d&#8217;Egitto fecero anch&#8217;essi lo stesso, con le loro arti occulte.</p> 
<p><A NAME="an_7:12">7:12</A>&nbsp;Ognun d&#8217;essi gett&#242; il suo bastone, e i bastoni diventaron serpenti; ma il bastone d&#8217;Aaronne inghiott&#236; i bastoni di quelli.</p> 
<p><A NAME="an_7:13">7:13</A>&nbsp;E il cuore di Faraone s&#8217;indur&#242;, ed egli non di&#232; ascolto a Mos&#232; e ad Aaronne, come l&#8217;Eterno avea detto.</p> 
<p><A NAME="an_7:14">7:14</A>&nbsp;L&#8217;Eterno disse a Mos&#232;: "Il cuor di Faraone &#232; ostinato;</p> 
<p><A NAME="an_7:15">7:15</A>&nbsp;egli rifiuta di lasciar andare il popolo. Va&#8217; da Faraone domani mattina; ecco, egli uscir&#224; per andare verso l&#8217;acqua; tu sta&#8217; ad aspettarlo sulla riva del fiume, e prendi in mano il bastone ch&#8217;&#232; stato mutato in serpente.</p> 
<p><A NAME="an_7:16">7:16</A>&nbsp;E digli: L&#8217;Eterno, l&#8217;Iddio degli Ebrei, m&#8217;ha mandato da te per dirti: Lascia andare il mio popolo, perch&#233; mi serva nel deserto; ed ecco, fino ad ora, tu non hai ubbidito.</p> 
<p><A NAME="an_7:17">7:17</A>&nbsp;Cos&#236; dice l&#8217;Eterno: Da questo conoscerai che io sono l&#8217;Eterno; ecco, io percoter&#242; col bastone che ho in mia mano le acque che son nel fiume, ed esse saran mutate in sangue.</p> 
<p><A NAME="an_7:18">7:18</A>&nbsp;E il pesce ch&#8217;&#232; nel fiume morr&#224;, e il fiume cara ammorbato, e gli Egiziani avranno ripugnanza a bere l&#8217;acqua del fiume".</p> 
<p><A NAME="an_7:19">7:19</A>&nbsp;E l&#8217;Eterno disse a Mos&#232;: "Di&#8217; ad Aaronne: Prendi il tuo bastone, e stendi la tua mano sulle acque dell&#8217;Egitto, sui loro fiumi, sui loro rivi, sui loro stagni e sopra ogni raccolta d&#8217;acqua; essi diventeranno sangue, e vi sar&#224; sangue per tutto il paese d&#8217;Egitto, perfino ne&#8217; recipienti di legno e ne&#8217; recipienti di pietra".</p> 
<p><A NAME="an_7:20">7:20</A>&nbsp;Mos&#232; ed Aaronne fecero come l&#8217;Eterno aveva ordinato. Aaronne alz&#242; il bastone, e in presenza di Faraone e in presenza dei suoi servitori percosse le acque ch&#8217;erano nel fiume; e tutte le acque ch&#8217;erano nel fiume furon cangiate in sangue.</p> 
<p><A NAME="an_7:21">7:21</A>&nbsp;E il pesce ch&#8217;era nel fiume mor&#236;; e il fiume fu ammorbato, s&#236; che gli Egiziani non potevan bere l&#8217;acqua del fiume; e vi fu sangue per tutto il paese d&#8217;Egitto.</p> 
<p><A NAME="an_7:22">7:22</A>&nbsp;E i magi d&#8217;Egitto fecero lo stesso con le loro arti occulte; e il cuore di Faraone s&#8217;indur&#242; ed egli non di&#232; ascolto a Mos&#232; e ad Aaronne, come l&#8217;Eterno avea detto.</p> 
<p><A NAME="an_7:23">7:23</A>&nbsp;E Faraone, volte ad essi le spalle, se ne and&#242; a casa sua, e neanche di questo fece alcun caso.</p> 
<p><A NAME="an_7:24">7:24</A>&nbsp;E tutti gli Egiziani fecero degli scavi ne&#8217; pressi del fiume per trovare dell&#8217;acqua da bere, perch&#233; non potevan bere l&#8217;acqua del fiume.</p> 
<p><A NAME="an_7:25">7:25</A>&nbsp;E passaron sette interi giorni, dopo che l&#8217;Eterno ebbe percosso il fiume.</p> 
<p><A NAME="an_8:1">8:1</A>&nbsp;Poi l&#8217;Eterno disse a Mos&#232;: "Va&#8217; da Faraone, e digli: Cos&#236; dice l&#8217;Eterno: Lascia andare il mio popolo perch&#233; mi serva.</p> 
<p><A NAME="an_8:2">8:2</A>&nbsp;E se rifiuti di lasciarlo andare, ecco, io colpir&#242; tutta l&#8217;estensione del tuo paese col flagello delle rane;</p> 
<p><A NAME="an_8:3">8:3</A>&nbsp;e il fiume brulicher&#224; di rane, che saliranno ed entreranno nella tua casa, nella camera ove dormi, sul tuo letto, nelle case de&#8217; tuoi servitori e fra il tuo popolo, ne&#8217; tuoi forni e nelle tue madie.</p> 
<p><A NAME="an_8:4">8:4</A>&nbsp;E le rane assaliranno te, il tuo popolo e tutti i tuoi servitori".</p> 
<p><A NAME="an_8:5">8:5</A>&nbsp;E l&#8217;Eterno disse a Mos&#232;: "Di&#8217; ad Aaronne: Stendi la tua mano col tuo bastone sui fiumi, sui rivi e sugli stagni e fa salir le rane sul paese d&#8217;Egitto".</p> 
<p><A NAME="an_8:6">8:6</A>&nbsp;E Aaronne stese la sua mano sulle acque d&#8217;Egitto, e le rane salirono e coprirono il paese d&#8217;Egitto.</p> 
<p><A NAME="an_8:7">8:7</A>&nbsp;E i magi fecero lo stesso con le loro arti occulte, e fecero salire le rane sul paese d&#8217;Egitto.</p> 
<p><A NAME="an_8:8">8:8</A>&nbsp;Allora Faraone chiam&#242; Mos&#232; ed Aaronne e disse loro: "Pregate l&#8217;Eterno che allontani le rane da me e dal mio popolo, e io lascer&#242; andare il popolo, perch&#233; offra sacrifizi all&#8217;Eterno".</p> 
<p><A NAME="an_8:9">8:9</A>&nbsp;E Mos&#232; disse a Faraone: "Fammi l&#8217;onore di dirmi per quando io devo chiedere, nelle mie supplicazioni per te, per i tuoi servitori e per il tuo popolo, che l&#8217;Eterno distrugga le rane intorno a te e nelle tue case, e non ne rimanga se non nel fiume".</p> 
<p><A NAME="an_8:10">8:10</A>&nbsp;Egli rispose: "Per domani". E Mos&#232; disse: "Sar&#224; fatto come tu dici, affinch&#233; tu sappia che non v&#8217;&#232; alcuno pari all&#8217;Eterno, ch&#8217;&#232; il nostro Dio.</p> 
<p><A NAME="an_8:11">8:11</A>&nbsp;E le rane s&#8217;allontaneranno da te, dalle tue case, dai tuoi servitori e dal tuo popolo; non ne rimarr&#224; che nel fiume".</p> 
<p><A NAME="an_8:12">8:12</A>&nbsp;Mos&#232; ed Aaronne uscirono da Faraone; e Mos&#232; implor&#242; l&#8217;Eterno relativamente alle rane che aveva inflitte a Faraone.</p> 
<p><A NAME="an_8:13">8:13</A>&nbsp;E l&#8217;Eterno fece quello che Mos&#232; avea domandato, e le rane morirono nelle case, nei cortili e nei campi.</p> 
<p><A NAME="an_8:14">8:14</A>&nbsp;Le radunarono a mucchi e il paese ne fu ammorbato.</p> 
<p><A NAME="an_8:15">8:15</A>&nbsp;Ma quando Faraone vide che v&#8217;era un po&#8217; di respiro, si ostin&#242; in cuor suo, e non di&#232; ascolto a Mos&#232; e ad Aaronne, come l&#8217;Eterno avea detto.</p> 
<p><A NAME="an_8:16">8:16</A>&nbsp;E l&#8217;Eterno disse a Mos&#232;: "Di&#8217; ad Aaronne: Stendi il tuo bastone e percuoti la polvere della terra, ed essa diventer&#224; zanzare per tutto il paese di Egitto".</p> 
<p><A NAME="an_8:17">8:17</A>&nbsp;Ed essi fecero cos&#236;. Aaronne stese la sua mano col suo bastone, percosse la polvere della terra, e ne vennero delle zanzare sugli uomini e sugli animali; tutta la polvere della terra divent&#242; zanzare per tutto il paese d&#8217;Egitto.</p> 
<p><A NAME="an_8:18">8:18</A>&nbsp;E i magi cercarono di far lo stesso coi loro incantesimi per produrre le zanzare, ma non poterono. Le zanzare furon dunque sugli uomini e sugli animali.</p> 
<p><A NAME="an_8:19">8:19</A>&nbsp;Allora i magi dissero a Faraone: "Questo &#232; il dito di Dio". Ma il cuore di Faraone s&#8217;indur&#242; ed egli non di&#232; ascolto a Mos&#232; e ad Aaronne, come l&#8217;Eterno avea detto.</p> 
<p><A NAME="an_8:20">8:20</A>&nbsp;Poi l&#8217;Eterno disse a Mos&#232;: "Alzati di buon mattino, e presentati a Faraone. Ecco, egli uscir&#224; per andar verso l&#8217;acqua; e digli: Cos&#236; dice l&#8217;Eterno: Lascia andare il mio popolo, perch&#233; mi serva.</p> 
<p><A NAME="an_8:21">8:21</A>&nbsp;Se no, se non lasci andare il mio popolo, ecco io mander&#242; su te, sui tuoi servitori, sul tuo popolo e nelle tue case, le mosche velenose; le case degli Egiziani saran piene di mosche velenose e il suolo su cui stanno ne sar&#224; coperto.</p> 
<p><A NAME="an_8:22">8:22</A>&nbsp;Ma in quel giorno io far&#242; eccezione del paese di Goscen, dove abita il mio popolo; e quivi non ci saranno mosche, affinch&#233; tu sappia che io, l&#8217;Eterno, sono in mezzo al paese.</p> 
<p><A NAME="an_8:23">8:23</A>&nbsp;E io far&#242; una distinzione fra il mio popolo e il tuo popolo. Domani avverr&#224; questo miracolo".</p> 
<p><A NAME="an_8:24">8:24</A>&nbsp;E l&#8217;Eterno fece cos&#236;; e vennero grandi sciami di mosche velenose in casa di Faraone e nelle case dei suoi servitori; e in tutto il paese d&#8217;Egitto la terra fu guasta dalle mosche velenose.</p> 
<p><A NAME="an_8:25">8:25</A>&nbsp;Faraone chiam&#242; Mos&#232; ed Aaronne e disse: "Andate, offrite sacrifizi al vostro Dio nel paese".</p> 
<p><A NAME="an_8:26">8:26</A>&nbsp;Ma Mos&#232; rispose: "Non si pu&#242; far cos&#236;; poich&#233; offriremmo all&#8217;Eterno, ch&#8217;&#232; l&#8217;Iddio nostro, dei sacrifizi che sono un abominio per gli Egiziani. Ecco, se offrissimo sotto i loro occhi dei sacrifizi che sono un abominio per gli Egiziani, non ci lapiderebbero essi?</p> 
<p><A NAME="an_8:27">8:27</A>&nbsp;Andremo tre giornate di cammino nel deserto, e offriremo sacrifizi all&#8217;Eterno, ch&#8217;&#232; il nostro Dio, com&#8217;egli ci ordiner&#224;".</p> 
<p><A NAME="an_8:28">8:28</A>&nbsp;E Faraone disse: "Io vi lascer&#242; andare, perch&#233; offriate sacrifizi all&#8217;Eterno, ch&#8217;&#232; il vostro Dio, nel deserto; soltanto, non andate troppo lontano; pregate per me".</p> 
<p><A NAME="an_8:29">8:29</A>&nbsp;E Mos&#232; disse: "Ecco, io esco da te e pregher&#242; l&#8217;Eterno, e domani le mosche s&#8217;allontaneranno da Faraone, dai suoi servitori e dal suo popolo; soltanto, Faraone non si faccia pi&#249; beffe, impedendo al popolo d&#8217;andare a offrir sacrifizi all&#8217;Eterno".</p> 
<p><A NAME="an_8:30">8:30</A>&nbsp;E Mos&#232; usc&#236; dalla presenza di Faraone, e preg&#242; l&#8217;Eterno.</p> 
<p><A NAME="an_8:31">8:31</A>&nbsp;E l&#8217;Eterno fece quel che Mos&#232; domandava, e allontan&#242; le mosche velenose da Faraone, dai suoi servitori e dal suo popolo; non ne rest&#242; neppur una.</p> 
<p><A NAME="an_8:32">8:32</A>&nbsp;Ma anche questa volta Faraone si ostin&#242; in cuor suo, e non lasci&#242; andare il popolo.</p> 
<p><A NAME="an_9:1">9:1</A>&nbsp;Allora l&#8217;Eterno disse a Mos&#232;: "Va&#8217; da Faraone, e digli: Cos&#236; dice l&#8217;Eterno, l&#8217;Iddio degli Ebrei: Lascia andare il mio popolo, perch&#233; mi serva;</p> 
<p><A NAME="an_9:2">9:2</A>&nbsp;che se tu rifiuti di lasciarlo andare e lo rattieni ancora,</p> 
<p><A NAME="an_9:3">9:3</A>&nbsp;ecco, la mano dell&#8217;Eterno sar&#224; sul tuo bestiame ch&#8217;&#232; nei campi, sui cavalli, sugli asini, sui cammelli, sui buoi e sulle pecore; ci sar&#224; una tremenda mortalit&#224;.</p> 
<p><A NAME="an_9:4">9:4</A>&nbsp;E l&#8217;Eterno far&#224; distinzione fra il bestiame d&#8217;Israele ed il bestiame d&#8217;Egitto; e nulla morr&#224; di tutto quello che appartiene ai figliuoli d&#8217;Israele".</p> 
<p><A NAME="an_9:5">9:5</A>&nbsp;E l&#8217;Eterno fiss&#242; un termine, dicendo: "Domani, l&#8217;Eterno far&#224; questo nel paese".</p> 
<p><A NAME="an_9:6">9:6</A>&nbsp;E l&#8217;indomani l&#8217;Eterno lo fece, e tutto il bestiame d&#8217;Egitto mor&#236;; ma del bestiame dei figliuoli d&#8217;Israele neppure un capo mor&#236;.</p> 
<p><A NAME="an_9:7">9:7</A>&nbsp;Faraone mand&#242; a vedere, ed ecco che neppure un capo del bestiame degl&#8217;Israeliti era morto. Ma il cuore di Faraone fu ostinato, ed ei non lasci&#242; andare il popolo.</p> 
<p><A NAME="an_9:8">9:8</A>&nbsp;E l&#8217;Eterno disse a Mos&#232; e ad Aaronne: "Prendete delle manate di cenere di fornace, e la sparga Mos&#232; verso il cielo, sotto gli occhi di Faraone.</p> 
<p><A NAME="an_9:9">9:9</A>&nbsp;Essa diventer&#224; una polvere che coprir&#224; tutto il paese d&#8217;Egitto, e produrr&#224; delle ulceri germoglianti pustole sulle persone e sugli animali, per tutto il paese d&#8217;Egitto".</p> 
<p><A NAME="an_9:10">9:10</A>&nbsp;Ed essi presero della cenere di fornace, e si presentarono a Faraone; Mos&#232; la sparse verso il cielo, ed essa produsse delle ulceri germoglianti pustole sulle persone e sugli animali.</p> 
<p><A NAME="an_9:11">9:11</A>&nbsp;E i magi non poteron stare dinanzi a Mos&#232;, a motivo delle ulceri, perch&#233; le ulceri erano addosso ai magi come addosso a tutti gli Egiziani.</p> 
<p><A NAME="an_9:12">9:12</A>&nbsp;E l&#8217;Eterno indur&#242; il cuor di Faraone, ed egli non di&#232; ascolto a Mos&#232; e ad Aaronne come l&#8217;Eterno avea detto a Mos&#232;.</p> 
<p><A NAME="an_9:13">9:13</A>&nbsp;Poi l&#8217;Eterno disse a Mos&#232;: "L&#232;vati di buon mattino, presentati a Faraone, e digli: Cos&#236; dice l&#8217;Eterno, l&#8217;Iddio degli Ebrei: Lascia andare il mio popolo, perch&#233; mi serva;</p> 
<p><A NAME="an_9:14">9:14</A>&nbsp;poich&#233; questa volta mander&#242; tutte le mie piaghe sul tuo cuore, sui tuoi servitori e sul tuo popolo, affinch&#233; tu conosca che non c&#8217;&#232; nessuno simile a me su tutta la terra.</p> 
<p><A NAME="an_9:15">9:15</A>&nbsp;Che se ora io avessi steso la mia mano e avessi percosso di peste te e il tuo popolo, tu saresti stato sterminato di sulla terra.</p> 
<p><A NAME="an_9:16">9:16</A>&nbsp;Ma no; io t&#8217;ho lasciato sussistere per questo: per mostrarti la mia potenza, e perch&#233; il mio nome sia divulgato per tutta la terra.</p> 
<p><A NAME="an_9:17">9:17</A>&nbsp;E ti opponi ancora al mio popolo per non lasciarlo andare?</p> 
<p><A NAME="an_9:18">9:18</A>&nbsp;Ecco, domani, verso quest&#8217;ora, io far&#242; cadere una grandine cos&#236; forte, che non ce ne fu mai di simile in Egitto, da che fu fondato, fino al d&#236; d&#8217;oggi.</p> 
<p><A NAME="an_9:19">9:19</A>&nbsp;Or dunque manda a far mettere al sicuro il tuo bestiame e tutto quello che hai per i campi. La grandine cadr&#224; su tutta la gente e su tutti gli animali che si troveranno per i campi e non saranno stati raccolti in casa, e morranno".</p> 
<p><A NAME="an_9:20">9:20</A>&nbsp;Fra i servitori di Faraone, quelli che temettero la parola dell&#8217;Eterno fecero rifugiare nelle case i loro servitori e il loro bestiame;</p> 
<p><A NAME="an_9:21">9:21</A>&nbsp;ma quelli che non fecero conto della parola dell&#8217;Eterno, lasciarono i loro servitori e il loro bestiame per i campi.</p> 
<p><A NAME="an_9:22">9:22</A>&nbsp;E l&#8217;Eterno disse a Mos&#232;: "Stendi la tua mano verso il cielo, e cada grandine in tutto il paese d&#8217;Egitto, sulla gente, sugli animali e sopra ogni erba dei campi, nel paese d&#8217;Egitto".</p> 
<p><A NAME="an_9:23">9:23</A>&nbsp;E Mos&#232; stese il suo bastone verso il cielo; e l&#8217;Eterno mand&#242; tuoni e grandine, e del fuoco s&#8217;avvent&#242; sulla terra; e l&#8217;Eterno fece piovere grandine sul paese d&#8217;Egitto.</p> 
<p><A NAME="an_9:24">9:24</A>&nbsp;Cos&#236; ci fu grandine e fuoco guizzante del continuo tra la grandine; e la grandine fu cos&#236; forte, come non ce n&#8217;era stata di simile in tutto il paese d&#8217;Egitto, da che era diventato nazione.</p> 
<p><A NAME="an_9:25">9:25</A>&nbsp;E la grandine percosse, in tutto il paese d&#8217;Egitto, tutto quello ch&#8217;era per i campi: uomini e bestie; e la grandine percosse ogni erba de&#8217; campi e fracass&#242; ogni albero della campagna.</p> 
<p><A NAME="an_9:26">9:26</A>&nbsp;Solamente nel paese di Goscen, dov&#8217;erano i figliuoli d&#8217;Israele, non cadde grandine.</p> 
<p><A NAME="an_9:27">9:27</A>&nbsp;Allora Faraone mand&#242; a chiamare Mos&#232; ed Aaronne, e disse loro: "Questa volta io ho peccato; l&#8217;Eterno &#232; giusto, mentre io e il mio popolo siamo colpevoli.</p> 
<p><A NAME="an_9:28">9:28</A>&nbsp;Pregate l&#8217;Eterno perch&#233; cessino questi grandi tuoni e la grandine; e io vi lascer&#242; andare, e non sarete pi&#249; trattenuti".</p> 
<p><A NAME="an_9:29">9:29</A>&nbsp;E Mos&#232; gli disse: "Come sar&#242; uscito dalla citt&#224;, protender&#242; le mani all&#8217;Eterno; i tuoni cesseranno e non ci sar&#224; pi&#249; grandine, affinch&#233; tu sappia che la terra &#232; dell&#8217;Eterno.</p> 
<p><A NAME="an_9:30">9:30</A>&nbsp;Ma quanto a te e ai tuoi servitori, io so che non avrete ancora timore dell&#8217;Eterno Iddio".</p> 
<p><A NAME="an_9:31">9:31</A>&nbsp;Ora il lino e l&#8217;orzo erano stati percossi, perch&#233; l&#8217;orzo era in spiga e il lino in fiore;</p> 
<p><A NAME="an_9:32">9:32</A>&nbsp;ma il grano e la spelda non furon percossi, perch&#233; sono serotini.</p> 
<p><A NAME="an_9:33">9:33</A>&nbsp;Mos&#232; dunque, lasciato Faraone, usc&#236; di citt&#224;, protese le mani all&#8217;Eterno, e i tuoni e la grandine cessarono, e non cadde pi&#249; pioggia sulla terra.</p> 
<p><A NAME="an_9:34">9:34</A>&nbsp;E quando Faraone vide che la pioggia, la grandine e i tuoni eran cessati, continu&#242; a peccare, e si ostin&#242; in cuor suo: lui e i suoi servitori.</p> 
<p><A NAME="an_9:35">9:35</A>&nbsp;E il cuor di Faraone s&#8217;indur&#242;, ed egli non lasci&#242; andare i figliuoli d&#8217;Israele, come l&#8217;Eterno avea detto per bocca di Mos&#232;.</p> 
<p><A NAME="an_10:1">10:1</A>&nbsp;E l&#8217;Eterno disse a Mos&#232;: "Va&#8217; da Faraone; poich&#233; io ho reso ostinato il suo cuore e il cuore dei suoi servitori, per fare in mezzo a loro i segni che vedrai,</p> 
<p><A NAME="an_10:2">10:2</A>&nbsp;e perch&#233; tu narri ai tuoi figliuoli e ai figliuoli dei tuoi figliuoli quello che ho operato in Egitto e i segni che ho fatto in mezzo a loro, onde sappiate che io sono l&#8217;Eterno".</p> 
<p><A NAME="an_10:3">10:3</A>&nbsp;Mos&#232; ed Aaronne andaron dunque da Faraone, e gli dissero: "Cos&#236; dice l&#8217;Eterno, l&#8217;Iddio degli Ebrei: Fino a quando rifiuterai d&#8217;umiliarti dinanzi a me? Lascia andare il mio popolo, perch&#233; mi serva.</p> 
<p><A NAME="an_10:4">10:4</A>&nbsp;Se tu rifiuti di lasciar andare il mio popolo, ecco, domani far&#242; venire delle locuste in tutta l&#8217;estensione del tuo paese.</p> 
<p><A NAME="an_10:5">10:5</A>&nbsp;Esse copriranno la faccia della terra, s&#236; che non si potr&#224; vedere il suolo; ed esse divoreranno il resto ch&#8217;&#232; scampato, ci&#242; che v&#8217;&#232; rimasto dalla grandine, e divoreranno ogni albero che vi cresce ne&#8217; campi.</p> 
<p><A NAME="an_10:6">10:6</A>&nbsp;Ed empiranno le tue case, le case di tutti i tuoi servitori e le case di tutti gli Egiziani, come n&#233; i tuoi padri n&#233; i padri de&#8217; tuoi padri videro mai, dal giorno che furono sulla terra, al d&#236; d&#8217;oggi". Detto questo, volt&#242; le spalle, e usc&#236; dalla presenza di Faraone.</p> 
<p><A NAME="an_10:7">10:7</A>&nbsp;E i servitori di Faraone gli dissero: "Fino a quando quest&#8217;uomo ci sar&#224; come un laccio? Lascia andare questa gente, e che serva l&#8217;Eterno, l&#8217;Iddio suo! Non sai tu che l&#8217;Egitto e rovinato?"</p> 
<p><A NAME="an_10:8">10:8</A>&nbsp;Allora Mos&#232; ed Aaronne furon fatti tornare da Faraone; ed egli disse loro: "Andate, servite l&#8217;Eterno, l&#8217;Iddio vostro; ma chi son quelli che andranno?" E Mos&#232; disse:</p> 
<p><A NAME="an_10:9">10:9</A>&nbsp;"Noi andremo col nostri fanciulli e coi nostri vecchi, coi nostri figliuoli e con le nostre figliuole; andremo coi nostri greggi e coi nostri armenti, perch&#233; dobbiam celebrare una festa all&#8217;Eterno".</p> 
<p><A NAME="an_10:10">10:10</A>&nbsp;E Faraone disse loro: "Cos&#236; sia l&#8217;Eterno con voi, com&#8217;io lascer&#242; andare voi e i vostri bambini! Badate bene, perch&#233; avete delle cattive intenzioni!</p> 
<p><A NAME="an_10:11">10:11</A>&nbsp;No, no; andate voi uomini, e servite l&#8217;Eterno; poich&#233; questo &#232; quel che cercate". E Faraone li cacci&#242; dalla sua presenza.</p> 
<p><A NAME="an_10:12">10:12</A>&nbsp;Allora l&#8217;Eterno disse a Mos&#232;: "Stendi la tua mano sul paese d&#8217;Egitto per farvi venire le locuste; e salgano esse sul paese d&#8217;Egitto e divorino tutta l&#8217;erba del paese, tutto quello che la grandine ha lasciato".</p> 
<p><A NAME="an_10:13">10:13</A>&nbsp;E Mos&#232; stese il suo bastone sul paese d&#8217;Egitto; e l&#8217;Eterno fece levare un vento orientale sul paese, tutto quel giorno e tutta la notte; e, come venne la mattina, il vento orientale avea portato le locuste.</p> 
<p><A NAME="an_10:14">10:14</A>&nbsp;E le locuste salirono su tutto il paese d&#8217;Egitto, e si posarono su tutta l&#8217;estensione dell&#8217;Egitto; erano in s&#236; grande quantit&#224;, che prima non ce n&#8217;eran mai state tante, n&#233; mai pi&#249; tante ce ne saranno.</p> 
<p><A NAME="an_10:15">10:15</A>&nbsp;Esse coprirono la faccia di tutto il paese, in guisa che il paese ne rimase oscurato; e divorarono tutta l&#8217;erba del paese e tutti i frutti degli alberi, che la grandine avea lasciato; e nulla rest&#242; di verde negli alberi, e nell&#8217;erba della campagna, per tutto il paese d&#8217;Egitto.</p> 
<p><A NAME="an_10:16">10:16</A>&nbsp;Allora Faraone chiam&#242; in fretta Mos&#232; ed Aaronne, e disse: "Io ho peccato contro l&#8217;Eterno, l&#8217;Iddio vostro, e contro voi.</p> 
<p><A NAME="an_10:17">10:17</A>&nbsp;Ma ora perdona, ti prego, il mio peccato, questa volta soltanto; e supplicate l&#8217;Eterno, l&#8217;Iddio vostro, perch&#233; almeno allontani da me questo flagello mortale".</p> 
<p><A NAME="an_10:18">10:18</A>&nbsp;E Mos&#232; usc&#236; da Faraone, e preg&#242; l&#8217;Eterno.</p> 
<p><A NAME="an_10:19">10:19</A>&nbsp;E l&#8217;Eterno fe&#8217; levare un vento contrario, un gagliardissimo vento di ponente, che port&#242; via le locuste e le precipit&#242; nel mar Rosso. Non ci rimase neppure una locusta in tutta l&#8217;estensione dell&#8217;Egitto.</p> 
<p><A NAME="an_10:20">10:20</A>&nbsp;Ma l&#8217;Eterno indur&#242; il cuor di Faraone, ed egli non lasci&#242; andare figliuoli d&#8217;Israele.</p> 
<p><A NAME="an_10:21">10:21</A>&nbsp;E l&#8217;Eterno disse a Mos&#232;: "Stendi la tua mano verso il cielo, e sianvi tenebre nel paese d&#8217;Egitto: tali, che si possan palpare".</p> 
<p><A NAME="an_10:22">10:22</A>&nbsp;E Mos&#232; stese la sua mano verso il cielo, e ci fu una fitta tenebr&#236;a in tutto il paese d&#8217;Egitto per tre giorni.</p> 
<p><A NAME="an_10:23">10:23</A>&nbsp;Uno non vedeva l&#8217;altro, e nessuno si mosse di dove stava, per tre giorni; ma tutti i figliuoli d&#8217;Israele aveano della luce nelle loro dimore.</p> 
<p><A NAME="an_10:24">10:24</A>&nbsp;Allora Faraone chiam&#242; Mos&#232; e disse: "Andate, servite l&#8217;Eterno; rimangano soltanto i vostri greggi e i vostri armenti; anche i vostri bambini potranno andare con voi".</p> 
<p><A NAME="an_10:25">10:25</A>&nbsp;E Mos&#232; disse: "Tu ci devi anche concedere di prendere di che fare de&#8217; sacrifizi e degli olocausti, perch&#233; possiamo offrire sacrifizi all&#8217;Eterno, ch&#8217;&#232; l&#8217;Iddio nostro.</p> 
<p><A NAME="an_10:26">10:26</A>&nbsp;Anche il nostro bestiame verr&#224; con noi, senza che ne rimanga addietro neppure un&#8217;unghia; poich&#233; di esso dobbiam prendere per servire l&#8217;Eterno Iddio nostro; e noi non sapremo con che dovremo servire l&#8217;Eterno, finch&#233; sarem giunti col&#224;".</p> 
<p><A NAME="an_10:27">10:27</A>&nbsp;Ma l&#8217;Eterno indur&#242; il cuore di Faraone, ed egli non volle lasciarli andare.</p> 
<p><A NAME="an_10:28">10:28</A>&nbsp;E Faraone disse a Mos&#232;: "Vattene via da me! Guardati bene dal comparire pi&#249; alla mia presenza! poich&#233; il giorno che comparirai alla mia presenza, tu morrai!"</p> 
<p><A NAME="an_10:29">10:29</A>&nbsp;E Mos&#232; rispose: "Hai detto bene; io non comparir&#242; pi&#249; alla tua presenza".</p> 
<p><A NAME="an_11:1">11:1</A>&nbsp;E l&#8217;Eterno disse a Mos&#232;: "Io far&#242; venire ancora una piaga su Faraone e sull&#8217;Egitto; poi egli vi lascer&#224; partire di qui. Quando vi lascer&#224; partire, egli addirittura vi caccer&#224; di qui.</p> 
<p><A NAME="an_11:2">11:2</A>&nbsp;Or parla al popolo e digli che ciascuno domandi al suo vicino e ogni donna alla sua vicina degli oggetti d&#8217;argento e degli oggetti d&#8217;oro".</p> 
<p><A NAME="an_11:3">11:3</A>&nbsp;E l&#8217;Eterno fece entrare il popolo nelle buone grazie degli Egiziani; anche Mos&#232; era personalmente in gran considerazione nel paese d&#8217;Egitto, agli occhi dei servitori di Faraone e agli occhi del popolo.</p> 
<p><A NAME="an_11:4">11:4</A>&nbsp;E Mos&#232; disse: "Cos&#236; dice l&#8217;Eterno: Verso mezzanotte, io passer&#242; in mezzo all&#8217;Egitto;</p> 
<p><A NAME="an_11:5">11:5</A>&nbsp;e ogni primogenito nel paese d&#8217;Egitto morr&#224;: dal primogenito di Faraone che siede sul suo trono, al primogenito della serva che sta dietro la macina, e ad ogni primogenito del bestiame.</p> 
<p><A NAME="an_11:6">11:6</A>&nbsp;E vi sar&#224; per tutto il paese d&#8217;Egitto un gran grido, quale non ci fu mai prima, n&#233; ci sar&#224; di poi.</p> 
<p><A NAME="an_11:7">11:7</A>&nbsp;Ma fra tutti i figliuoli d&#8217;Israele, tanto fra gli uomini quanto fra gli animali, neppure un cane mover&#224; la lingua, affinch&#233; conosciate la distinzione che l&#8217;Eterno fa tra gli Egiziani e Israele.</p> 
<p><A NAME="an_11:8">11:8</A>&nbsp;E tutti questi tuoi servitori scenderanno da me, e s&#8217;inchineranno davanti a me, dicendo: Parti, tu e tutto il popolo ch&#8217;&#232; al tuo s&#233;guito! E, dopo questo, io partir&#242;". E Mos&#232; usc&#236; dalla presenza di Faraone, acceso d&#8217;ira.</p> 
<p><A NAME="an_11:9">11:9</A>&nbsp;E l&#8217;Eterno disse a Mos&#232;: "Faraone non vi dar&#224; ascolto, affinch&#233; i miei prodigi si moltiplichino nel paese d&#8217;Egitto".</p> 
<p><A NAME="an_11:10">11:10</A>&nbsp;E Mos&#232; ed Aaronne fecero tutti questi prodigi dinanzi a Faraone; ma l&#8217;Eterno indur&#242; il cuore di Faraone, ed egli non lasci&#242; uscire i figliuoli d&#8217;Israele dal suo paese.</p> 
<p><A NAME="an_12:1">12:1</A>&nbsp;L&#8217;Eterno parl&#242; a Mos&#232; e ad Aaronne nel paese d&#8217;Egitto, dicendo:</p> 
<p><A NAME="an_12:2">12:2</A>&nbsp;"Questo mese sar&#224; per voi il primo dei mesi: sar&#224; per voi il primo dei mesi dell&#8217;anno.</p> 
<p><A NAME="an_12:3">12:3</A>&nbsp;Parlate a tutta la raunanza d&#8217;Israele, e dite: Il decimo giorno di questo mese, prenda ognuno un agnello per famiglia, un agnello per casa;</p> 
<p><A NAME="an_12:4">12:4</A>&nbsp;e se la casa &#232; troppo poco numerosa per un agnello, se ne prenda uno in comune col vicino di casa pi&#249; prossimo, tenendo conto del numero delle persone; voi conterete ogni persona secondo quel che pu&#242; mangiare dell&#8217;agnello.</p> 
<p><A NAME="an_12:5">12:5</A>&nbsp;Il vostro agnello sia senza difetto, maschio, dell&#8217;anno; potrete prendere un agnello o un capretto.</p> 
<p><A NAME="an_12:6">12:6</A>&nbsp;Lo serberete fino al quattordicesimo giorno di questo mese, e tutta la raunanza d&#8217;Israele, congregata, lo immoler&#224; sull&#8217;imbrunire.</p> 
<p><A NAME="an_12:7">12:7</A>&nbsp;E si prenda del sangue d&#8217;esso, e si metta sui due stipiti e sull&#8217;architrave della porta delle case dove lo si manger&#224;.</p> 
<p><A NAME="an_12:8">12:8</A>&nbsp;E se ne mangi la carne in quella notte; si mangi arrostita al fuoco, con pane senza lievito e con dell&#8217;erbe amare.</p> 
<p><A NAME="an_12:9">12:9</A>&nbsp;Non ne mangiate niente di poco cotto o di lessato nell&#8217;acqua, ma sia arrostito al fuoco, con la testa, le gambe e le interiora.</p> 
<p><A NAME="an_12:10">12:10</A>&nbsp;E non ne lasciate nulla di resto fino alla mattina; e quel che ne sar&#224; rimasto fino alla mattina, bruciatelo col fuoco.</p> 
<p><A NAME="an_12:11">12:11</A>&nbsp;E mangiatelo in questa maniera: coi vostri fianchi cinti, coi vostri calzari ai piedi e col vostro bastone in mano; e mangiatelo in fretta: &#232; la Pasqua dell&#8217;Eterno.</p> 
<p><A NAME="an_12:12">12:12</A>&nbsp;Quella notte io passer&#242; per il paese d&#8217;Egitto, e percoter&#242; ogni primogenito nel paese d&#8217;Egitto, tanto degli uomini quanto degli animali, e far&#242; giustizia di tutti gli d&#232;i d&#8217;Egitto. Io sono l&#8217;Eterno.</p> 
<p><A NAME="an_12:13">12:13</A>&nbsp;E quel sangue vi servir&#224; di segno sulle case dove sarete; e quand&#8217;io vedr&#242; il sangue passer&#242; oltre, e non vi sar&#224; piaga su voi per distruggervi, quando percoter&#242; il paese d&#8217;Egitto.</p> 
<p><A NAME="an_12:14">12:14</A>&nbsp;Quel giorno sar&#224; per voi un giorno di ricordanza, e lo celebrerete come una festa in onore dell&#8217;Eterno; lo celebrerete d&#8217;et&#224; in et&#224; come una festa d&#8217;istituzione perpetua.</p> 
<p><A NAME="an_12:15">12:15</A>&nbsp;Per sette giorni mangerete pani azzimi. Fin dal primo giorno toglierete ogni lievito dalle vostre case; poich&#233;, chiunque manger&#224; pane lievitato, dal primo giorno fino al settimo, sar&#224; reciso da Israele.</p> 
<p><A NAME="an_12:16">12:16</A>&nbsp;E il primo giorno avrete una santa convocazione, e una santa convocazione il settimo giorno. Non si faccia alcun lavoro in que&#8217; giorni; si prepari soltanto quel ch&#8217;&#232; necessario a ciascuno per mangiare, e non altro.</p> 
<p><A NAME="an_12:17">12:17</A>&nbsp;Osservate dunque la festa degli azzimi; poich&#233; in quel medesimo giorno io avr&#242; tratto le vostre schiere dal paese d&#8217;Egitto; osservate dunque quel giorno d&#8217;et&#224; in et&#224;, come una istituzione perpetua.</p> 
<p><A NAME="an_12:18">12:18</A>&nbsp;Mangiate pani azzimi dalla sera del quattordicesimo giorno del mese, fino alla sera del ventunesimo giorno.</p> 
<p><A NAME="an_12:19">12:19</A>&nbsp;Per sette giorni non si trovi lievito nelle vostre case; perch&#233; chiunque manger&#224; qualcosa di lievitato, quel tale sar&#224; reciso dalla raunanza d&#8217;Israele: sia egli forestiero o nativo del paese.</p> 
<p><A NAME="an_12:20">12:20</A>&nbsp;Non mangiate nulla di lievitato; in tutte le vostre dimore mangiate pani azzimi".</p> 
<p><A NAME="an_12:21">12:21</A>&nbsp;Mos&#232; dunque chiam&#242; tutti gli anziani d&#8217;Israele, e disse loro: "Sceglietevi e prendetevi degli agnelli per le vostre famiglie, e immolate la Pasqua.</p> 
<p><A NAME="an_12:22">12:22</A>&nbsp;E prendete un mazzetto d&#8217;issopo, intingetelo nel sangue che sar&#224; nel bacino, e spruzzate di quel sangue che sar&#224; nel bacino, l&#8217;architrave e i due stipiti delle porte; e nessuno di voi varchi la porta di casa sua, fino al mattino.</p> 
<p><A NAME="an_12:23">12:23</A>&nbsp;Poich&#233; l&#8217;Eterno passer&#224; per colpire gli Egiziani; e quando vedr&#224; il sangue sull&#8217;architrave e sugli stipiti, l&#8217;Eterno passera oltre la porta, e non permetter&#224; al distruttore d&#8217;entrare nelle vostre case per colpirvi.</p> 
<p><A NAME="an_12:24">12:24</A>&nbsp;Osservate dunque questo come una istituzione perpetua per voi e per i vostri figliuoli.</p> 
<p><A NAME="an_12:25">12:25</A>&nbsp;E quando sarete entrati nel paese che l&#8217;Eterno vi dar&#224;, conforme ha promesso, osservate questo rito;</p> 
<p><A NAME="an_12:26">12:26</A>&nbsp;e quando i vostri figliuoli vi diranno: Che significa per voi questo rito?</p> 
<p><A NAME="an_12:27">12:27</A>&nbsp;risponderete: Questo &#232; il sacrifizio della Pasqua in onore dell&#8217;Eterno il quale pass&#242; oltre le case dei figliuoli d&#8217;Israele in Egitto, quando colp&#236; gli Egiziani e salv&#242; le nostre case".</p> 
<p><A NAME="an_12:28">12:28</A>&nbsp;E il popolo s&#8217;inchin&#242; e ador&#242;. E i figliuoli d&#8217;Israele andarono, e fecero cos&#236;; fecero come l&#8217;Eterno aveva ordinato a Mos&#232; e ad Aaronne.</p> 
<p><A NAME="an_12:29">12:29</A>&nbsp;E avvenne che, alla mezzanotte, l&#8217;Eterno colp&#236; tutti i primogeniti nel paese di Egitto, dal primogenito di Faraone che sedeva sul suo trono al primogenito del carcerato ch&#8217;era in prigione, e tutti i primogeniti del bestiame.</p> 
<p><A NAME="an_12:30">12:30</A>&nbsp;E Faraone si alz&#242; di notte: egli e tutti i suoi servitori e tutti gli Egiziani; e vi fu un gran grido in Egitto, perch&#233; non c&#8217;era casa dove non fosse un morto.</p> 
<p><A NAME="an_12:31">12:31</A>&nbsp;Ed egli chiam&#242; Mos&#232; ed Aaronne, di notte, e disse: "Levatevi, partite di mezzo al mio popolo, voi e i figliuoli d&#8217;Israele; e andate, servite l&#8217;Eterno, come avete detto.</p> 
<p><A NAME="an_12:32">12:32</A>&nbsp;Prendete i vostri greggi e i vostri armenti, come avete detto; andatevene, e benedite anche me!"</p> 
<p><A NAME="an_12:33">12:33</A>&nbsp;E gli Egiziani facevano forza al popolo per affrettarne la partenza dal paese, perch&#233; dicevano: "Noi siamo tutti morti".</p> 
<p><A NAME="an_12:34">12:34</A>&nbsp;Il popolo port&#242; via la sua pasta prima che fosse lievitata; avvolse le sue madie ne&#8217; suoi vestiti e se le mise sulle spalle.</p> 
<p><A NAME="an_12:35">12:35</A>&nbsp;Or i figliuoli d&#8217;Israele fecero come Mos&#232; avea detto: domandarono agli Egiziani degli oggetti d&#8217;argento, degli oggetti d&#8217;oro e de&#8217; vestiti;</p> 
<p><A NAME="an_12:36">12:36</A>&nbsp;e l&#8217;Eterno fece entrare il popolo nelle buone grazie degli Egiziani, che gli dettero quel che domandava. Cos&#236; spogliarono gli Egiziani.</p> 
<p><A NAME="an_12:37">12:37</A>&nbsp;I figliuoli d&#8217;Israele partirono da Ramses per Succoth, in numero di circa seicentomila uomini a piedi, senza contare i fanciulli.</p> 
<p><A NAME="an_12:38">12:38</A>&nbsp;E una folla di gente d&#8217;ogni specie sal&#236; anch&#8217;essa con loro; e avevano pure greggi, armenti, bestiame in grandissima quantit&#224;.</p> 
<p><A NAME="an_12:39">12:39</A>&nbsp;E cossero la pasta che avean portata dall&#8217;Egitto, e ne fecero delle focacce azzime; poich&#233; la pasta non era lievitata, essendo essi stati cacciati dall&#8217;Egitto senza poter indugiare e senza potersi prendere provvisioni di sorta.</p> 
<p><A NAME="an_12:40">12:40</A>&nbsp;Or la dimora che i figliuoli d&#8217;Israele fecero in Egitto fu di quattrocento trenta anni.</p> 
<p><A NAME="an_12:41">12:41</A>&nbsp;E al termine di quattrocento trenta anni, proprio il giorno che finivano, avvenne che tutte le schiere dell&#8217;Eterno uscirono dal paese d&#8217;Egitto.</p> 
<p><A NAME="an_12:42">12:42</A>&nbsp;Questa &#232; una notte da celebrarsi in onore dell&#8217;Eterno, perch&#233; ei li trasse dal paese d&#8217;Egitto; questa &#232; una notte consacrata all&#8217;Eterno, per essere osservata da tutti i figliuoli d&#8217;Israele, d&#8217;et&#224; in et&#224;.</p> 
<p><A NAME="an_12:43">12:43</A>&nbsp;E l&#8217;Eterno disse a Mos&#232; e ad Aaronne: "Questa &#232; la norma della Pasqua: Nessuno straniero ne mangi;</p> 
<p><A NAME="an_12:44">12:44</A>&nbsp;ma qualunque servo, comprato a prezzo di danaro, dopo che l&#8217;avrai circonciso, potr&#224; mangiarne.</p> 
<p><A NAME="an_12:45">12:45</A>&nbsp;L&#8217;avventizio e il mercenario non ne mangino.</p> 
<p><A NAME="an_12:46">12:46</A>&nbsp;Si mangi ogni agnello in una medesima casa; non portate fuori nulla della carne d&#8217;esso, e non ne spezzate alcun osso.</p> 
<p><A NAME="an_12:47">12:47</A>&nbsp;Tutta la raunanza d&#8217;Israele celebri la Pasqua.</p> 
<p><A NAME="an_12:48">12:48</A>&nbsp;E quando uno straniero soggiorner&#224; teco e vorr&#224; far la Pasqua in onore dell&#8217;Eterno, siano circoncisi prima tutti i maschi della sua famiglia; e poi s&#8217;accosti pure per farla, e sia come un nativo del paese; ma nessuno incirconciso ne mangi.</p> 
<p><A NAME="an_12:49">12:49</A>&nbsp;Siavi un&#8217;unica legge per il nativo del paese e per lo straniero che soggiorna tra voi".</p> 
<p><A NAME="an_12:50">12:50</A>&nbsp;Tutti i figliuoli d&#8217;Israele fecero cos&#236;; fecero come l&#8217;Eterno aveva ordinato a Mos&#232; e ad Aaronne.</p> 
<p><A NAME="an_12:51">12:51</A>&nbsp;E avvenne che in quel medesimo giorno l&#8217;Eterno trasse i figliuoli d&#8217;Israele dal paese d&#8217;Egitto, secondo le loro schiere.</p> 
<p><A NAME="an_13:1">13:1</A>&nbsp;L&#8217;Eterno parl&#242; a Mos&#232;, dicendo: "Consacrami ogni primogenito,</p> 
<p><A NAME="an_13:2">13:2</A>&nbsp;tutto ci&#242; che nasce primo tra i figliuoli d&#8217;Israele, tanto degli uomini quanto degli animali: esso mi appartiene".</p> 
<p><A NAME="an_13:3">13:3</A>&nbsp;E Mos&#232; disse al popolo: "Ricordatevi di questo giorno, nel quale siete usciti dall&#8217;Egitto, dalla casa di servit&#249;; poich&#233; l&#8217;Eterno vi ha tratti fuori di questo luogo, con mano potente; non si mangi pane lievitato.</p> 
<p><A NAME="an_13:4">13:4</A>&nbsp;Voi uscite oggi, nel mese di Abib.</p> 
<p><A NAME="an_13:5">13:5</A>&nbsp;Quando dunque l&#8217;Eterno ti avr&#224; introdotto nel paese dei Cananei, degli Hittei, degli Amorei, degli Hivvei e dei Gebusei che giur&#242; ai tuoi padri di darti, paese ove scorre il latte e il miele, osserva questo rito, in questo mese.</p> 
<p><A NAME="an_13:6">13:6</A>&nbsp;Per sette giorni mangia pane senza lievito; e il settimo giorno si faccia una festa all&#8217;Eterno.</p> 
<p><A NAME="an_13:7">13:7</A>&nbsp;Si mangi pane senza lievito per sette giorni; e non si vegga pan lievitato presso di te, n&#233; si vegga lievito presso di te, entro tutti i tuoi confini.</p> 
<p><A NAME="an_13:8">13:8</A>&nbsp;E in quel giorno tu spiegherai la cosa al tuo figliuolo, dicendo: Si fa cos&#236;, a motivo di quello che l&#8217;Eterno fece per me quand&#8217;uscii dall&#8217;Egitto.</p> 
<p><A NAME="an_13:9">13:9</A>&nbsp;E ci&#242; ti sar&#224; come un segno sulla tua mano, come un ricordo fra i tuoi occhi, affinch&#233; la legge dell&#8217;Eterno sia nella tua bocca; poich&#233; l&#8217;Eterno ti ha tratto fuori dall&#8217;Egitto con mano potente.</p> 
<p><A NAME="an_13:10">13:10</A>&nbsp;Osserva dunque questa istituzione, al tempo fissato, d&#8217;anno in anno".</p> 
<p><A NAME="an_13:11">13:11</A>&nbsp;"Quando l&#8217;Eterno t&#8217;avr&#224; introdotto nel paese dei Cananei, come giur&#242; a te e ai tuoi padri, e te lo avr&#224; dato,</p> 
<p><A NAME="an_13:12">13:12</A>&nbsp;consacra all&#8217;Eterno ogni fanciullo primogenito e ogni primo parto del bestiame che t&#8217;appartiene: i maschi saranno dell&#8217;Eterno.</p> 
<p><A NAME="an_13:13">13:13</A>&nbsp;Ma riscatta ogni primo parto dell&#8217;asino con un agnello; e se non lo vuoi riscattare, fiaccagli il collo; riscatta anche ogni primogenito dell&#8217;uomo fra i tuoi figliuoli.</p> 
<p><A NAME="an_13:14">13:14</A>&nbsp;E quando, in avvenire, il tuo figliuolo t&#8217;interrogher&#224;, dicendo: Che significa questo? gli risponderai: L&#8217;Eterno ci trasse fuori dall&#8217;Egitto, dalla casa di servit&#249;, con mano potente;</p> 
<p><A NAME="an_13:15">13:15</A>&nbsp;e avvenne che, quando Faraone s&#8217;ostin&#242; a non lasciarci andare, l&#8217;Eterno uccise tutti i primogeniti nel paese d&#8217;Egitto, tanto i primogeniti degli uomini quanto i primogeniti degli animali; perci&#242; io sacrifico all&#8217;Eterno tutti i primi parti maschi, ma riscatto ogni primogenito dei miei figliuoli.</p> 
<p><A NAME="an_13:16">13:16</A>&nbsp;Ci&#242; sar&#224; come un segno sulla tua mano e come un frontale fra i tuoi occhi, poich&#233; l&#8217;Eterno ci ha tratti dall&#8217;Egitto con mano potente".</p> 
<p><A NAME="an_13:17">13:17</A>&nbsp;Or quando Faraone ebbe lasciato andare il popolo, Iddio non lo condusse per la via del paese de&#8217; Filistei, perch&#233; troppo vicina; poich&#233; Iddio disse: "Bisogna evitare che il popolo, di fronte a una guerra, si penta e torni in Egitto";</p> 
<p><A NAME="an_13:18">13:18</A>&nbsp;ma Iddio fece fare al popolo un giro per la via del deserto, verso il mar Rosso. E i figliuoli d&#8217;Israele salirono armati dal paese d&#8217;Egitto.</p> 
<p><A NAME="an_13:19">13:19</A>&nbsp;E Mos&#232; prese seco le ossa di Giuseppe; perch&#233; questi aveva espressamente fatto giurare i figliuoli d&#8217;Israele, dicendo: "Iddio, certo, vi visiter&#224;; allora, trasportate di qui le mie ossa con voi".</p> 
<p><A NAME="an_13:20">13:20</A>&nbsp;E gl&#8217;Israeliti, partiti da Succoth, si accamparono a Etham, all&#8217;estremit&#224; del deserto.</p> 
<p><A NAME="an_13:21">13:21</A>&nbsp;E l&#8217;Eterno andava davanti a loro: di giorno, in una colonna di nuvola per guidarli per il loro cammino; e di notte, in una colonna di fuoco per illuminarli, onde potessero camminare giorno e notte.</p> 
<p><A NAME="an_13:22">13:22</A>&nbsp;La colonna di nuvola non si ritirava mai di davanti al popolo di giorno, n&#233; la colonna di fuoco di notte.</p> 
<p><A NAME="an_14:1">14:1</A>&nbsp;E l&#8217;Eterno parl&#242; a Mos&#232;, dicendo:</p> 
<p><A NAME="an_14:2">14:2</A>&nbsp;"Di&#8217; ai figliuoli d&#8217;Israele che tornino indietro e s&#8217;accampino di rimpetto a Pi-Hahiroth, fra Migdol e il mare, di fronte a Baal-Tsefon; accampatevi di faccia a quel luogo presso il mare.</p> 
<p><A NAME="an_14:3">14:3</A>&nbsp;E Faraone dir&#224; de&#8217; figliuoli d&#8217;Israele: Si sono smarriti nel paese; il deserto li tiene rinchiusi.</p> 
<p><A NAME="an_14:4">14:4</A>&nbsp;E io indurer&#242; il cuor di Faraone, ed egli li inseguir&#224;; ma io trarr&#242; gloria da Faraone e da tutto il suo esercito, e gli Egiziani sapranno che io sono l&#8217;Eterno". Ed essi fecero cos&#236;.</p> 
<p><A NAME="an_14:5">14:5</A>&nbsp;Or fu riferito al re d&#8217;Egitto che il popolo era fuggito; e il cuore di Faraone e de&#8217; suoi servitori mut&#242; sentimento verso il popolo, e quelli dissero: "Che abbiam fatto a lasciar andare Israele, s&#236; che non ci serviranno pi&#249;?"</p> 
<p><A NAME="an_14:6">14:6</A>&nbsp;E Faraone fece attaccare il suo carro, e prese il suo popolo seco.</p> 
<p><A NAME="an_14:7">14:7</A>&nbsp;Prese seicento carri scelti e tutti i carri d&#8217;Egitto; e su tutti c&#8217;eran de&#8217; guerrieri.</p> 
<p><A NAME="an_14:8">14:8</A>&nbsp;E l&#8217;Eterno indur&#242; il cuor di Faraone, re d&#8217;Egitto, ed egli insegu&#236; i figliuoli d&#8217;Israele, che uscivano pieni di baldanza.</p> 
<p><A NAME="an_14:9">14:9</A>&nbsp;Gli Egiziani dunque li inseguirono; e tutti i cavalli, i carri di Faraone, i suoi cavalieri e il suo esercito li raggiunsero mentr&#8217;essi erano accampati presso il mare, vicino a Pi-Hahiroth, di fronte a Baal-Tsefon.</p> 
<p><A NAME="an_14:10">14:10</A>&nbsp;E quando Faraone si fu avvicinato, i figliuoli d&#8217;Israele alzarono gli occhi: ed ecco, gli Egiziani marciavano alle loro spalle; ond&#8217;ebbero una gran paura, e gridarono all&#8217;Eterno.</p> 
<p><A NAME="an_14:11">14:11</A>&nbsp;E dissero a Mos&#232;: "Mancavan forse sepolture in Egitto, che ci hai menati a morire nel deserto? Perch&#233; ci hai fatto quest&#8217;azione, di farci uscire dall&#8217;Egitto?</p> 
<p><A NAME="an_14:12">14:12</A>&nbsp;Non &#232; egli questo che ti dicevamo in Egitto: Lasciaci stare, che serviamo gli Egiziani? Poich&#233; meglio era per noi servire gli Egiziani che morire nel deserto".</p> 
<p><A NAME="an_14:13">14:13</A>&nbsp;E Mos&#232; disse al popolo: "Non temete, state fermi, e mirate la liberazione che l&#8217;Eterno compir&#224; oggi per voi; poich&#233; gli Egiziani che avete veduti quest&#8217;oggi, non li vedrete mai pi&#249; in perpetuo.</p> 
<p><A NAME="an_14:14">14:14</A>&nbsp;L&#8217;Eterno combatter&#224; per voi, e voi ve ne starete queti".</p> 
<p><A NAME="an_14:15">14:15</A>&nbsp;E l&#8217;Eterno disse a Mos&#232;: "Perch&#233; gridi a me? Di&#8217; ai figliuoli d&#8217;Israele che si mettano in marcia.</p> 
<p><A NAME="an_14:16">14:16</A>&nbsp;E tu alza il tuo bastone, stendi la tua mano sul mare, e dividilo; e i figliuoli d&#8217;Israele entreranno in mezzo al mare a piedi asciutti.</p> 
<p><A NAME="an_14:17">14:17</A>&nbsp;E quanto a me, ecco, io indurer&#242; il cuore degli Egiziani, ed essi v&#8217;entreranno, dietro a loro; ed io trarr&#242; gloria da Faraone, da tutto il suo esercito, dai suoi carri e dai suoi cavalieri.</p> 
<p><A NAME="an_14:18">14:18</A>&nbsp;E gli Egiziani sapranno che io sono l&#8217;Eterno, quando avr&#242; tratto gloria da Faraone, dai suoi carri e dai suoi cavalieri".</p> 
<p><A NAME="an_14:19">14:19</A>&nbsp;Allora l&#8217;angelo di Dio, che precedeva il campo d&#8217;Israele, si mosse e and&#242; a porsi alle loro spalle; parimente la colonna di nuvola si mosse dal loro fronte e si ferm&#242; alle loro spalle;</p> 
<p><A NAME="an_14:20">14:20</A>&nbsp;e venne a mettersi fra il campo dell&#8217;Egitto e il campo d&#8217;Israele; e la nube era tenebrosa per gli uni, mentre rischiarava gli altri nella notte. E l&#8217;un campo non si accost&#242; all&#8217;altro per tutta la notte.</p> 
<p><A NAME="an_14:21">14:21</A>&nbsp;Or Mos&#232; stese la sua mano sul mare; e l&#8217;Eterno fece ritirare il mare mediante un gagliardo vento orientale durato tutta la notte, e ridusse il mare in terra asciutta; e le acque si divisero.</p> 
<p><A NAME="an_14:22">14:22</A>&nbsp;E i figliuoli d&#8217;Israele entrarono in mezzo al mare sull&#8217;asciutto; e le acque formavano come un muro alla loro destra e alla loro sinistra.</p> 
<p><A NAME="an_14:23">14:23</A>&nbsp;E gli Egiziani li inseguirono; e tutti i cavalli di Faraone, i suoi carri e i suoi cavalieri entrarono dietro a loro in mezzo al mare.</p> 
<p><A NAME="an_14:24">14:24</A>&nbsp;E avvenne verso la vigilia del mattino, che l&#8217;Eterno, dalla colonna di fuoco e dalla nuvola, guard&#242; verso il campo degli Egiziani, e lo mise in rotta.</p> 
<p><A NAME="an_14:25">14:25</A>&nbsp;E tolse le ruote dei loro carri, e ne rese l&#8217;avanzata pesante; in guisa che gli Egiziani dissero: "Fuggiamo d&#8217;innanzi ad Israele, perch&#233; l&#8217;Eterno combatte per loro contro gli Egiziani".</p> 
<p><A NAME="an_14:26">14:26</A>&nbsp;E l&#8217;Eterno disse a Mos&#232;: "Stendi la tua mano sul mare, e le acque ritorneranno sugli Egiziani, sui loro carri e sui loro cavalieri".</p> 
<p><A NAME="an_14:27">14:27</A>&nbsp;E Mos&#232; stese la sua mano sul mare; e, sul far della mattina, il mare riprese la sua forza; e gli Egiziani, fuggendo, gli andavano incontro; e l&#8217;Eterno precipit&#242; gli Egiziani in mezzo al mare.</p> 
<p><A NAME="an_14:28">14:28</A>&nbsp;Le acque tornarono e coprirono i carri, i cavalieri, tutto l&#8217;esercito di Faraone ch&#8217;erano entrati nel mare dietro agl&#8217;Israeliti; e non ne scamp&#242; neppur uno.</p> 
<p><A NAME="an_14:29">14:29</A>&nbsp;Ma i figliuoli d&#8217;Israele camminarono sull&#8217;asciutto in mezzo al mare, e le acque formavano come un muro alla loro destra e alla loro sinistra.</p> 
<p><A NAME="an_14:30">14:30</A>&nbsp;Cos&#236;, in quel giorno l&#8217;Eterno salv&#242; Israele dalle mani degli Egiziani, e Israele vide sul lido del mare gli Egiziani morti.</p> 
<p><A NAME="an_14:31">14:31</A>&nbsp;E Israele vide la gran potenza che l&#8217;Eterno avea spiegata contro gli Egiziani; onde il popolo tem&#233; l&#8217;Eterno, e credette nell&#8217;Eterno e in Mos&#232; suo servo.</p> 
<p><A NAME="an_15:1">15:1</A>&nbsp;Allora Mos&#232; e i figliuoli d&#8217;Israele cantarono questo cantico all&#8217;Eterno, e dissero cos&#236;: "Io cantero all&#8217;Eterno perch&#233; si &#232; sommamente esaltato; ha precipitato in mare cavallo e cavaliere.</p> 
<p><A NAME="an_15:2">15:2</A>&nbsp;L&#8217;Eterno &#232; la mia forza e l&#8217;oggetto del mio cantico; egli &#232; stato la mia salvezza. Questo &#232; il mio Dio, io lo glorificher&#242;; &#232; l&#8217;Iddio di mio padre, io lo esalter&#242;.</p> 
<p><A NAME="an_15:3">15:3</A>&nbsp;L&#8217;Eterno &#232; un guerriero, il suo nome &#232; l&#8217;Eterno.</p> 
<p><A NAME="an_15:4">15:4</A>&nbsp;Egli ha gettato in mare i carri di Faraone e il suo esercito, e i migliori suoi condottieri sono stati sommersi nel mar Rosso.</p> 
<p><A NAME="an_15:5">15:5</A>&nbsp;Gli abissi li coprono; sono andati a fondo come una pietra.</p> 
<p><A NAME="an_15:6">15:6</A>&nbsp;La tua destra, o Eterno, &#232; mirabile per la sua forza, la tua destra, o Eterno, schiaccia i nemici.</p> 
<p><A NAME="an_15:7">15:7</A>&nbsp;Con la grandezza della tua maest&#224;, tu rovesci i tuoi avversari; tu scateni la tua ira, essa li consuma come stoppia.</p> 
<p><A NAME="an_15:8">15:8</A>&nbsp;Al soffio delle tue nari le acque si sono ammontate, le onde si son drizzate come un muro, i flutti si sono assodati nel cuore del mare.</p> 
<p><A NAME="an_15:9">15:9</A>&nbsp;Il nemico diceva: "Inseguir&#242;, raggiunger&#242;, divider&#242; le spoglie, la mia brama si sazier&#224; su loro; sguainer&#242; la mia spada, la mia mano li sterminer&#224;";</p> 
<p><A NAME="an_15:10">15:10</A>&nbsp;ma tu hai mandato fuori il tuo soffio e il mare li ha ricoperti; sono affondati come piombo nelle acque potenti.</p> 
<p><A NAME="an_15:11">15:11</A>&nbsp;Chi &#232; pari a te fra gli d&#232;i, o Eterno? Chi &#232; pari a te, mirabile nella tua santit&#224;, tremendo anche a chi ti loda, operator di prodigi?</p> 
<p><A NAME="an_15:12">15:12</A>&nbsp;Tu hai steso la destra, la terra li ha ingoiati.</p> 
<p><A NAME="an_15:13">15:13</A>&nbsp;Tu hai condotto con la tua benignit&#224; il popolo che hai riscattato; l&#8217;hai guidato con la tua forza verso la tua santa dimora.</p> 
<p><A NAME="an_15:14">15:14</A>&nbsp;I popoli l&#8217;hanno udito, e tremano. L&#8217;angoscia ha c&#242;lto gli abitanti della Filistia.</p> 
<p><A NAME="an_15:15">15:15</A>&nbsp;Gi&#224; sono smarriti i capi di Edom, il tremito prende i potenti di Moab, tutti gli abitanti di Canaan vengono meno.</p> 
<p><A NAME="an_15:16">15:16</A>&nbsp;Spavento e terrore piomber&#224; su loro. Per la forza del tuo braccio diventeran muti come una pietra, finch&#233; il tuo popolo, o Eterno, sia passato, finch&#233; sia passato il popolo che ti sei acquistato.</p> 
<p><A NAME="an_15:17">15:17</A>&nbsp;Tu li introdurrai e li pianterai sul monte del tuo retaggio, nel luogo che hai preparato, o Eterno, per tua dimora, nel santuario che le tue mani, o Signore, hanno stabilito.</p> 
<p><A NAME="an_15:18">15:18</A>&nbsp;L&#8217;Eterno regner&#224; per sempre, in perpetuo".</p> 
<p><A NAME="an_15:19">15:19</A>&nbsp;Questo cantarono gl&#8217;Israeliti perch&#233; i cavalli di Faraone coi suoi carri e i suoi cavalieri erano entrati nel mare, e l&#8217;Eterno avea fatto ritornar su loro le acque del mare, ma i figliuoli d&#8217;Israele aveano camminato in mezzo al mare, sull&#8217;asciutto.</p> 
<p><A NAME="an_15:20">15:20</A>&nbsp;E Maria, la profetessa, sorella d&#8217;Aaronne, prese in mano il timpano, e tutte le donne usciron dietro a lei con de&#8217; timpani, e danzando.</p> 
<p><A NAME="an_15:21">15:21</A>&nbsp;E Maria rispondeva ai figliuoli d&#8217;Israele: "Cantate all&#8217;Eterno, perch&#233; si &#232; sommamente esaltato; ha precipitato in mare cavallo e cavaliere".</p> 
<p><A NAME="an_15:22">15:22</A>&nbsp;Poi Mos&#232; fece partire gl&#8217;Israeliti dal Mar Rosso, ed essi si diressero verso il deserto di Shur; camminarono tre giorni nel deserto, e non trovarono acqua.</p> 
<p><A NAME="an_15:23">15:23</A>&nbsp;E quando giunsero a Mara, non poteron bevere le acque di Mara, perch&#233; erano amare; perci&#242; quel luogo fu chiamato Mara.</p> 
<p><A NAME="an_15:24">15:24</A>&nbsp;E il popolo mormor&#242; contro Mos&#232;, dicendo: "Che berremo?"</p> 
<p><A NAME="an_15:25">15:25</A>&nbsp;Ed egli grid&#242; all&#8217;Eterno; e l&#8217;Eterno gli mostr&#242; un legno ch&#8217;egli gett&#242; nelle acque, e le acque divennero dolci. Quivi l&#8217;Eterno dette al popolo una legge e una prescrizione, e lo mise alla prova, e disse:</p> 
<p><A NAME="an_15:26">15:26</A>&nbsp;"Se ascolti attentamente la voce dell&#8217;Eterno, ch&#8217;&#232; il tuo Dio, e fai ci&#242; ch&#8217;&#232; giusto agli occhi suoi e porgi orecchio ai suoi comandamenti e osservi tutte le sue leggi, io non ti mander&#242; addosso alcuna delle malattie che ho mandate addosso agli Egiziani, perch&#233; io sono l&#8217;Eterno che ti guarisco".</p> 
<p><A NAME="an_15:27">15:27</A>&nbsp;Poi giunsero ad Elim, dov&#8217;erano dodici sorgenti d&#8217;acqua e settanta palme; e si accamparono quivi presso le acque.</p> 
<p><A NAME="an_16:1">16:1</A>&nbsp;E tutta la raunanza de&#8217; figliuoli d&#8217;Israele part&#236; da Elim e giunse al deserto di Sin, ch&#8217;&#232; fra Elim e Sinai, il quindicesimo giorno del secondo mese dopo la loro partenza dal paese d&#8217;Egitto.</p> 
<p><A NAME="an_16:2">16:2</A>&nbsp;E tutta la raunanza de&#8217; figliuoli d&#8217;Israele mormor&#242; contro Mos&#232; e contro Aaronne nel deserto.</p> 
<p><A NAME="an_16:3">16:3</A>&nbsp;I figliuoli d&#8217;Israele dissero loro: "Oh, fossimo pur morti per mano dell&#8217;Eterno nel paese d&#8217;Egitto, quando sedevamo presso le pignatte della carne e mangiavamo del pane a saziet&#224;! Poich&#233; voi ci avete menati in questo deserto per far morir di fame tutta questa raunanza".</p> 
<p><A NAME="an_16:4">16:4</A>&nbsp;E l&#8217;Eterno disse a Mos&#232;: "Ecco, io vi far&#242; piovere del pane dal cielo; e il popolo uscir&#224; e ne raccoglier&#224; giorno per giorno quanto gliene abbisogner&#224; per la giornata, ond&#8217;io lo metta alla prova per vedere se camminer&#224; o no secondo la mia legge.</p> 
<p><A NAME="an_16:5">16:5</A>&nbsp;Ma il sesto giorno, quando prepareranno quello che avran portato a casa, essa sar&#224; il doppio di quello che avranno raccolto ogni altro giorno".</p> 
<p><A NAME="an_16:6">16:6</A>&nbsp;E Mos&#232; ed Aaronne dissero a tutti i figliuoli d&#8217;Israele: "Questa sera voi conoscerete che l&#8217;Eterno &#232; quegli che vi ha tratto fuori dal paese d&#8217;Egitto;</p> 
<p><A NAME="an_16:7">16:7</A>&nbsp;e domattina vedrete la gloria dell&#8217;Eterno; poich&#8217;egli ha udito le vostre mormorazioni contro l&#8217;Eterno; quanto a noi, che cosa siamo perch&#233; mormoriate contro di noi?"</p> 
<p><A NAME="an_16:8">16:8</A>&nbsp;E Mos&#232; disse: "Vedrete la gloria dell&#8217;Eterno quando stasera egli vi dar&#224; della carne da mangiare e domattina del pane a saziet&#224;; giacch&#233; l&#8217;Eterno ha udito le vostre mormorazioni che proferite contro di lui; quanto a noi, che cosa siamo? le vostre mormorazioni non sono contro di noi ma contro l&#8217;Eterno".</p> 
<p><A NAME="an_16:9">16:9</A>&nbsp;Poi Mos&#232; disse ad Aaronne: "Di&#8217; a tutta la raunanza de&#8217; figliuoli d&#8217;Israele: Avvicinatevi alla presenza dell&#8217;Eterno, perch&#8217;egli ha udito le vostre mormorazioni".</p> 
<p><A NAME="an_16:10">16:10</A>&nbsp;E come Aaronne parlava a tutta la raunanza de&#8217; figliuoli d&#8217;Israele, questi volsero gli occhi verso il deserto; ed ecco che la gloria dell&#8217;Eterno apparve nella nuvola.</p> 
<p><A NAME="an_16:11">16:11</A>&nbsp;E l&#8217;Eterno parl&#242; a Mos&#232;, dicendo:</p> 
<p><A NAME="an_16:12">16:12</A>&nbsp;"Io ho udito le mormorazioni dei figliuoli d&#8217;Israele; parla loro, dicendo: Sull&#8217;imbrunire mangerete della carne, e domattina sarete saziati di pane; e conoscerete che io sono l&#8217;Eterno, l&#8217;Iddio vostro".</p> 
<p><A NAME="an_16:13">16:13</A>&nbsp;E avvenne, verso sera, che saliron delle quaglie, che ricopersero il campo; e, la mattina, c&#8217;era uno strato di rugiada intorno al campo.</p> 
<p><A NAME="an_16:14">16:14</A>&nbsp;E quando lo strato di rugiada fu sparito, ecco sulla faccia del deserto una cosa minuta, tonda, minuta come brina sulla terra.</p> 
<p><A NAME="an_16:15">16:15</A>&nbsp;E i figliuoli d&#8217;Israele, veduta che l&#8217;ebbero, dissero l&#8217;uno all&#8217;altro: "Che cos&#8217;&#232;?" perch&#233; non sapevan che cosa fosse. E Mos&#232; disse loro: "Questo &#232; il pane che l&#8217;Eterno vi d&#224; a mangiare.</p> 
<p><A NAME="an_16:16">16:16</A>&nbsp;Ecco quel che l&#8217;Eterno ha comandato: Ne raccolga ognuno quanto gli basta per il suo nutrimento: un omer a testa, secondo il numero delle vostre persone; ognuno ne pigli per quelli che sono nella sua tenda".</p> 
<p><A NAME="an_16:17">16:17</A>&nbsp;I figliuoli d&#8217;Israele fecero cos&#236;, e ne raccolsero gli uni pi&#249; e gli altri meno.</p> 
<p><A NAME="an_16:18">16:18</A>&nbsp;Lo misurarono con l&#8217;omer, e chi ne aveva raccolto molto non n&#8217;ebbe di soverchio; e chi ne aveva raccolto poco non n&#8217;ebbe penuria. Ognuno ne raccolse quanto gliene abbisognava per il suo nutrimento.</p> 
<p><A NAME="an_16:19">16:19</A>&nbsp;E Mos&#232; disse loro: "Nessuno ne serbi fino a domattina".</p> 
<p><A NAME="an_16:20">16:20</A>&nbsp;Ma alcuni non ubbidirono a Mos&#232;, e ne serbarono fino all&#8217;indomani; e quello invermin&#236; e mand&#242; fetore; e Mos&#232; s&#8217;adir&#242; contro costoro.</p> 
<p><A NAME="an_16:21">16:21</A>&nbsp;Cos&#236; lo raccoglievano tutte le mattine: ciascuno nella misura che bastava al suo nutrimento; e quando il sole si faceva caldo, quello si struggeva.</p> 
<p><A NAME="an_16:22">16:22</A>&nbsp;E il sesto giorno raccolsero di quel pane il doppio: due omer per ciascuno. E tutti i capi della raunanza lo vennero a dire a Mos&#232;.</p> 
<p><A NAME="an_16:23">16:23</A>&nbsp;Ed egli disse loro: "Questo &#232; quello che ha detto l&#8217;Eterno: Domani &#232; un giorno solenne di riposo: un sabato sacro all&#8217;Eterno; fate cuocere oggi quel che avete da cuocere e fate bollire quel che avete da bollire; e tutto quel che vi avanza, riponetelo e serbatelo fino a domani".</p> 
<p><A NAME="an_16:24">16:24</A>&nbsp;Essi dunque lo riposero fino all&#8217;indomani, come Mos&#232; aveva ordinato: e quello non di&#232; fetore e non invermin&#236;.</p> 
<p><A NAME="an_16:25">16:25</A>&nbsp;E Mos&#232; disse: "Mangiatelo oggi, perch&#233; oggi &#232; il sabato sacro all&#8217;Eterno; oggi non ne troverete per i campi.</p> 
<p><A NAME="an_16:26">16:26</A>&nbsp;Raccoglietene durante sei giorni; ma il settimo giorno &#232; il sabato; in quel giorno non ve ne sar&#224;".</p> 
<p><A NAME="an_16:27">16:27</A>&nbsp;Or nel settimo giorno avvenne che alcuni del popolo uscirono per raccoglierne, e non ne trovarono.</p> 
<p><A NAME="an_16:28">16:28</A>&nbsp;E l&#8217;Eterno disse a Mos&#232;: "Fino a quando rifiuterete d&#8217;osservare i miei comandamenti e le mie leggi?</p> 
<p><A NAME="an_16:29">16:29</A>&nbsp;Riflettete che l&#8217;Eterno vi ha dato il sabato; per questo, nel sesto giorno egli vi d&#224; del pane per due giorni; ognuno stia dov&#8217;&#232;; nessuno esca dalla sua tenda il settimo giorno".</p> 
<p><A NAME="an_16:30">16:30</A>&nbsp;Cos&#236; il popolo si ripos&#242; il settimo giorno.</p> 
<p><A NAME="an_16:31">16:31</A>&nbsp;E la casa d&#8217;Israele chiam&#242; quel pane Manna; esso era simile al seme di coriandolo; era bianco, e aveva il gusto di schiacciata fatta col miele.</p> 
<p><A NAME="an_16:32">16:32</A>&nbsp;E Mos&#232; disse: "Questo &#232; quello che l&#8217;Eterno ha ordinato: Empi un omer di manna, perch&#233; sia conservato per i vostri discendenti, onde veggano il pane col quale vi ho nutriti nel deserto, quando vi ho tratti fuori dal paese d&#8217;Egitto".</p> 
<p><A NAME="an_16:33">16:33</A>&nbsp;E Mos&#232; disse ad Aaronne: "Prendi un vaso, mettivi dentro un intero omer di manna, e deponilo davanti all&#8217;Eterno, perch&#233; sia conservato per i vostri discendenti".</p> 
<p><A NAME="an_16:34">16:34</A>&nbsp;Secondo l&#8217;ordine che l&#8217;Eterno avea dato a Mos&#232;, Aaronne lo depose dinanzi alla Testimonianza, perch&#233; fosse conservato.</p> 
<p><A NAME="an_16:35">16:35</A>&nbsp;E i figliuoli d&#8217;Israele mangiarono la manna per quarant&#8217;anni, finch&#233; arrivarono in paese abitato; mangiarono la manna finch&#233; giunsero ai confini del paese di Canaan.</p> 
<p><A NAME="an_16:36">16:36</A>&nbsp;Or l&#8217;omer &#232; la decima parte dell&#8217;efa.</p> 
<p><A NAME="an_17:1">17:1</A>&nbsp;Poi tutta la raunanza de&#8217; figliuoli d&#8217;Israele part&#236; dal deserto di Sin, marciando a tappe secondo gli ordini dell&#8217;Eterno, e si accamp&#242; a Refidim; e non c&#8217;era acqua da bere per il popolo.</p> 
<p><A NAME="an_17:2">17:2</A>&nbsp;Allora il popolo contese con Mos&#232;, e disse: "Dateci dell&#8217;acqua da bere". E Mos&#232; rispose loro: "Perch&#233; contendete con me? perch&#233; tentate l&#8217;Eterno?"</p> 
<p><A NAME="an_17:3">17:3</A>&nbsp;Il popolo dunque pat&#236; quivi la sete, e mormor&#242; contro Mos&#232;, dicendo: "Perch&#233; ci hai fatti salire dall&#8217;Egitto per farci morire di sete noi, i nostri figliuoli e il nostro bestiame?"</p> 
<p><A NAME="an_17:4">17:4</A>&nbsp;E Mos&#232; grid&#242; all&#8217;Eterno, dicendo: "Che far&#242; io per questo popolo? Non andr&#224; molto che mi lapider&#224;".</p> 
<p><A NAME="an_17:5">17:5</A>&nbsp;E l&#8217;Eterno disse a Mos&#232;: "Passa oltre in fronte al popolo, e prendi teco degli anziani d&#8217;Israele; piglia anche in mano il bastone col quale percotesti il fiume, e va&#8217;.</p> 
<p><A NAME="an_17:6">17:6</A>&nbsp;Ecco, io star&#242; la dinanzi a te, sulla roccia ch&#8217;&#232; in Horeb; tu percoterai la roccia, e ne scaturir&#224; dell&#8217;acqua, ed il popolo berr&#224;". Mos&#232; fece cos&#236; in presenza degli anziani d&#8217;Israele.</p> 
<p><A NAME="an_17:7">17:7</A>&nbsp;E pose nome a quel luogo Massah e Meribah a motivo della contesa de&#8217; figliuoli d&#8217;Israele, e perch&#233; aveano tentato l&#8217;Eterno, dicendo: "L&#8217;Eterno &#232; egli in mezzo a noi, si o no?"</p> 
<p><A NAME="an_17:8">17:8</A>&nbsp;Allora venne Amalek a dar battaglia a Israele a Refidim.</p> 
<p><A NAME="an_17:9">17:9</A>&nbsp;E Mos&#232; disse a Giosu&#232;: "Facci una scelta d&#8217;uomini ed esci a combattere contro Amalek; domani io star&#242; sulla vetta del colle col bastone di Dio in mano".</p> 
<p><A NAME="an_17:10">17:10</A>&nbsp;Giosu&#232; fece come Mos&#232; gli aveva detto, e combatt&#233; contro Amalek; e Mos&#232;, Aaronne e Hur salirono sulla vetta del colle.</p> 
<p><A NAME="an_17:11">17:11</A>&nbsp;E avvenne che, quando Mos&#232; teneva la mano alzata, Israele vinceva; e quando la lasciava cadere, vinceva Amalek.</p> 
<p><A NAME="an_17:12">17:12</A>&nbsp;Or siccome le mani di Mos&#232; s&#8217;eran fatte stanche, essi presero una pietra, gliela posero sotto, ed egli vi si mise a sedere; e Aaronne e Hur gli sostenevano le mani: l&#8217;uno da una parte, l&#8217;altro dall&#8217;altra; cos&#236; le sue mani rimasero immobili fino al tramonto del sole.</p> 
<p><A NAME="an_17:13">17:13</A>&nbsp;E Giosu&#232; sconfisse Amalek e la sua gente, mettendoli a fil di spada.</p> 
<p><A NAME="an_17:14">17:14</A>&nbsp;E l&#8217;Eterno disse a Mos&#232;: "Scrivi questo fatto in un libro, perch&#233; se ne conservi il ricordo, e fa&#8217; sapere a Giosu&#232; che io canceller&#242; interamente di sotto al cielo la memoria di Amalek".</p> 
<p><A NAME="an_17:15">17:15</A>&nbsp;E Mos&#232; edific&#242; un altare, al quale pose nome: "L&#8217;Eterno &#232; la mia bandiera"; e disse:</p> 
<p><A NAME="an_17:16">17:16</A>&nbsp;"La mano &#232; stata alzata contro il trono dell&#8217;Eterno, e l&#8217;Eterno far&#224; guerra ad Amalek d&#8217;et&#224; in et&#224;".</p> 
<p><A NAME="an_18:1">18:1</A>&nbsp;Or Jethro, sacerdote di Madian, suocero di Mos&#232;, ud&#236; tutto quello che Dio avea fatto a favor di Mos&#232; e d&#8217;Israele suo popolo: come l&#8217;Eterno avea tratto Israele fuor dall&#8217;Egitto.</p> 
<p><A NAME="an_18:2">18:2</A>&nbsp;E Jethro, suocero di Mos&#232;, prese Sefora, moglie di Mos&#232;,</p> 
<p><A NAME="an_18:3">18:3</A>&nbsp;che questi avea rimandata, e i due figliuoli di lei che si chiamavano: l&#8217;uno, Ghershom, perch&#233; Mos&#232; avea detto: "Ho soggiornato in terra straniera";</p> 
<p><A NAME="an_18:4">18:4</A>&nbsp;e l&#8217;altro Eliezer, perch&#233; avea detto: "L&#8217;Iddio del padre mio &#232; stato il mio aiuto, e mi ha liberato dalla spada di Faraone".</p> 
<p><A NAME="an_18:5">18:5</A>&nbsp;Jethro dunque, suocero di Mos&#232;, venne a Mos&#232;, coi figliuoli e la moglie di lui, nel deserto dov&#8217;egli era accampato, al monte di Dio;</p> 
<p><A NAME="an_18:6">18:6</A>&nbsp;e mand&#242; a dire a Mos&#232;: "Io, Jethro, tuo suocero, vengo da te con la tua moglie e i due suoi figliuoli con lei".</p> 
<p><A NAME="an_18:7">18:7</A>&nbsp;E Mos&#232; usc&#236; a incontrare il suo suocero, gli s&#8217;inchin&#242;, e lo baci&#242;; s&#8217;informarono scambievolmente della loro salute, poi entrarono nella tenda.</p> 
<p><A NAME="an_18:8">18:8</A>&nbsp;Allora Mos&#232; raccont&#242; al suo suocero tutto quello che l&#8217;Eterno avea fatto a Faraone e agli Egiziani per amor d&#8217;Israele, tutte le sofferenze patite durante il viaggio, e come l&#8217;Eterno li avea liberati.</p> 
<p><A NAME="an_18:9">18:9</A>&nbsp;E Jethro si rallegr&#242; di tutto il bene che l&#8217;Eterno avea fatto a Israele, liberandolo dalla mano degli Egiziani.</p> 
<p><A NAME="an_18:10">18:10</A>&nbsp;E Jethro disse: "Benedetto sia l&#8217;Eterno, che vi ha liberati dalla mani degli Egiziani e dalla mano di Faraone, e ha liberato il popolo dal giogo degli Egiziani!</p> 
<p><A NAME="an_18:11">18:11</A>&nbsp;Ora riconosco che l&#8217;Eterno &#232; pi&#249; grande di tutti gli d&#232;i; tale s&#8217;&#232; mostrato, quando gli Egiziani hanno agito orgogliosamente contro Israele".</p> 
<p><A NAME="an_18:12">18:12</A>&nbsp;E Jethro, suocero di Mos&#232;, prese un olocausto e dei sacrifizi per offrirli a Dio; e Aaronne e tutti gli anziani d&#8217;Israele vennero a mangiare col suocero di Mos&#232; in presenza di Dio.</p> 
<p><A NAME="an_18:13">18:13</A>&nbsp;Il giorno seguente, Mos&#232; si assise per render ragione al popolo; e il popolo stette intorno a Mos&#232; dal mattino fino alla sera.</p> 
<p><A NAME="an_18:14">18:14</A>&nbsp;E quando il suocero di Mos&#232; vide tutto quello ch&#8217;egli faceva per il popolo, disse: "Che &#232; questo che tu fai col popolo? Perch&#233; siedi solo, e tutto il popolo ti sta attorno dal mattino fino alla sera?"</p> 
<p><A NAME="an_18:15">18:15</A>&nbsp;E Mos&#232; rispose al suo suocero: "Perch&#233; il popolo viene da me per consultare Dio.</p> 
<p><A NAME="an_18:16">18:16</A>&nbsp;Quand&#8217;essi hanno qualche affare, vengono da me, e io giudico fra l&#8217;uno e l&#8217;altro, e fo loro conoscere gli ordini di Dio e le sue leggi".</p> 
<p><A NAME="an_18:17">18:17</A>&nbsp;Ma il suocero di Mos&#232; gli disse: "Questo che tu fai non va bene.</p> 
<p><A NAME="an_18:18">18:18</A>&nbsp;Tu ti esaurirai certamente: tu e questo popolo ch&#8217;&#232; teco; poich&#233; quest&#8217;affare &#232; troppo grave per te; tu non puoi bastarvi da te solo.</p> 
<p><A NAME="an_18:19">18:19</A>&nbsp;Or ascolta la mia voce; io ti dar&#242; un consiglio, e Dio sia teco: Sii tu il rappresentante del popolo dinanzi a Dio, e porta a Dio le loro cause.</p> 
<p><A NAME="an_18:20">18:20</A>&nbsp;Insegna loro gli ordini e le leggi, e mostra loro la via per la quale han da camminare e quello che devon fare;</p> 
<p><A NAME="an_18:21">18:21</A>&nbsp;ma scegli fra tutto il popolo degli uomini capaci che temano Dio: degli uomini fidati, che detestino il lucro iniquo; e stabiliscili sul popolo come capi di migliaia, capi di centinaia, capi di cinquantine e capi di diecine;</p> 
<p><A NAME="an_18:22">18:22</A>&nbsp;e rendano essi ragione al popolo in ogni tempo; e riferiscano a te ogni affare di grande importanza, ma ogni piccolo affare lo decidano loro. Allevia cos&#236; il peso che grava su te, e lo portino essi teco.</p> 
<p><A NAME="an_18:23">18:23</A>&nbsp;Se tu fai questo, e se Dio te l&#8217;ordina, potrai durare; e anche tutto questo popolo arriver&#224; felicemente al luogo che gli &#232; destinato".</p> 
<p><A NAME="an_18:24">18:24</A>&nbsp;Mos&#232; acconsent&#236; al dire del suo suocero, e fece tutto quello ch&#8217;egli avea detto.</p> 
<p><A NAME="an_18:25">18:25</A>&nbsp;E Mos&#232; scelse fra tutto Israele degli uomini capaci, e li stabil&#236; capi del popolo: capi di migliaia, capi di centinaia, capi di cinquantine e capi di diecine.</p> 
<p><A NAME="an_18:26">18:26</A>&nbsp;E quelli rendevano ragione al popolo in ogni tempo; le cause difficili le portavano a Mos&#232;, ma ogni piccolo affare lo decidevano loro.</p> 
<p><A NAME="an_18:27">18:27</A>&nbsp;Poi Mos&#232; accomiat&#242; il suo suocero, il quale se ne torn&#242; al suo paese.</p> 
<p><A NAME="an_19:1">19:1</A>&nbsp;Nel primo giorno del terzo mese da che furono usciti dal paese d&#8217;Egitto, i figliuoli d&#8217;Israele giunsero al deserto di Sinai.</p> 
<p><A NAME="an_19:2">19:2</A>&nbsp;Essendo partiti da Refidim, giunsero al deserto di Sinai e si accamparono nel deserto; quivi si accamp&#242; Israele, dirimpetto al monte.</p> 
<p><A NAME="an_19:3">19:3</A>&nbsp;E Mos&#232; sal&#236; verso Dio; e l&#8217;Eterno lo chiam&#242; dal monte, dicendo: "Di&#8217; cos&#236; alla casa di Giacobbe, e annunzia questo ai figliuoli d&#8217;Israele:</p> 
<p><A NAME="an_19:4">19:4</A>&nbsp;Voi avete veduto quello che ho fatto agli Egiziani, e come io v&#8217;ho portato sopra ali d&#8217;aquila e v&#8217;ho menato a me.</p> 
<p><A NAME="an_19:5">19:5</A>&nbsp;Or dunque, se ubbidite davvero alla mia voce e osservate il mio patto, sarete fra tutti i popoli il mio tesoro particolare;</p> 
<p><A NAME="an_19:6">19:6</A>&nbsp;poich&#233; tutta la terra &#232; mia; e mi sarete un regno di sacerdoti e una nazione santa. Queste sono le parole che dirai ai figliuoli d&#8217;Israele".</p> 
<p><A NAME="an_19:7">19:7</A>&nbsp;E Mos&#232; venne, chiam&#242; gli anziani del popolo, ed espose loro tutte queste parole che l&#8217;Eterno gli aveva ordinato di dire.</p> 
<p><A NAME="an_19:8">19:8</A>&nbsp;E tutto il popolo rispose concordemente e disse: "Noi faremo tutto quello che l&#8217;Eterno ha detto". E Mos&#232; rifer&#236; all&#8217;Eterno le parole del popolo.</p> 
<p><A NAME="an_19:9">19:9</A>&nbsp;E l&#8217;Eterno disse a Mos&#232;: "Ecco, io verro a te in una folta nuvola, affinch&#233; il popolo oda quand&#8217;io parler&#242; con te, e ti presti fede per sempre". E Mos&#232; rifer&#236; all&#8217;Eterno le parole del popolo.</p> 
<p><A NAME="an_19:10">19:10</A>&nbsp;Allora l&#8217;Eterno disse a Mos&#232;: "Va&#8217; dal popolo, santificalo oggi e domani, e fa&#8217; che si lavi le vesti.</p> 
<p><A NAME="an_19:11">19:11</A>&nbsp;E siano pronti per il terzo giorno; perch&#233; il terzo giorno l&#8217;Eterno scender&#224; in presenza di tutto il popolo sul monte Sinai.</p> 
<p><A NAME="an_19:12">19:12</A>&nbsp;E tu fisserai attorno attorno de&#8217; limiti al popolo, e dirai: Guardatevi dal salire sul monte o dal toccarne il lembo. Chiunque toccher&#224; il monte sar&#224; messo a morte.</p> 
<p><A NAME="an_19:13">19:13</A>&nbsp;Nessuna mano tocchi quel tale; ma sia lapidato o trafitto di frecce; animale o uomo che sia, non sia lasciato vivere! Quando il corno soner&#224; a distesa, allora salgano pure sul monte".</p> 
<p><A NAME="an_19:14">19:14</A>&nbsp;E Mos&#232; scese dal monte verso il popolo; santific&#242; il popolo, e quelli si lavarono le vesti.</p> 
<p><A NAME="an_19:15">19:15</A>&nbsp;Ed egli disse al popolo: "Siate pronti fra tre giorni; non v&#8217;accostate a donna".</p> 
<p><A NAME="an_19:16">19:16</A>&nbsp;Il terzo giorno, come fu mattino, cominciaron de&#8217; tuoni, de&#8217; lampi, apparve una folta nuvola sul monte, e s&#8217;ud&#236; un fortissimo suon di tromba; e tutto il popolo ch&#8217;era nel campo, trem&#242;.</p> 
<p><A NAME="an_19:17">19:17</A>&nbsp;E Mos&#232; fece uscire il popolo dal campo per menarlo incontro a Dio; e si fermarono appi&#232; del monte.</p> 
<p><A NAME="an_19:18">19:18</A>&nbsp;Or il monte Sinai era tutto fumante, perch&#233; l&#8217;Eterno v&#8217;era disceso in mezzo al fuoco; e il fumo ne saliva come il fumo d&#8217;una fornace, e tutto il monte tremava forte.</p> 
<p><A NAME="an_19:19">19:19</A>&nbsp;Il suon della tromba s&#8217;andava facendo sempre pi&#249; forte; Mos&#232; parlava, e Dio gli rispondeva con una voce.</p> 
<p><A NAME="an_19:20">19:20</A>&nbsp;L&#8217;Eterno dunque scese sul monte Sinai, in vetta al monte; e l&#8217;Eterno chiam&#242; Mos&#232; in vetta al monte, e Mos&#232; vi sal&#236;.</p> 
<p><A NAME="an_19:21">19:21</A>&nbsp;E l&#8217;Eterno disse a Mos&#232;: "Scendi, avverti solennemente il popolo onde non faccia irruzione verso l&#8217;Eterno per guardare, e non n&#8217;abbiano a perire molti.</p> 
<p><A NAME="an_19:22">19:22</A>&nbsp;E anche i sacerdoti che si appressano all&#8217;Eterno, si santifichino, affinch&#233; l&#8217;Eterno non si avventi contro a loro".</p> 
<p><A NAME="an_19:23">19:23</A>&nbsp;Mos&#232; disse all&#8217;Eterno: "Il popolo non pu&#242; salire sul monte Sinai, poich&#233; tu ce l&#8217;hai divietato dicendo: Poni de&#8217; limiti attorno al monte, e santificalo".</p> 
<p><A NAME="an_19:24">19:24</A>&nbsp;Ma l&#8217;Eterno gli disse: "Va&#8217;, scendi abbasso; poi salirai tu, e Aaronne teco; ma i sacerdoti e il popolo non facciano irruzione per salire verso l&#8217;Eterno, onde non s&#8217;avventi contro a loro".</p> 
<p><A NAME="an_19:25">19:25</A>&nbsp;Mos&#232; discese al popolo e glielo disse.</p> 
<p><A NAME="an_20:1">20:1</A>&nbsp;Allora Iddio pronunzi&#242; tutte queste parole, dicendo:</p> 
<p><A NAME="an_20:2">20:2</A>&nbsp;"Io sono l&#8217;Eterno, l&#8217;Iddio tuo, che ti ho tratto dal paese d&#8217;Egitto, dalla casa di servit&#249;.</p> 
<p><A NAME="an_20:3">20:3</A>&nbsp;Non avere altri dii nel mio cospetto.</p> 
<p><A NAME="an_20:4">20:4</A>&nbsp;Non ti fare scultura alcuna n&#233; immagine alcuna delle cose che sono lass&#249; ne&#8217; cieli o quaggi&#249; sulla terra o nelle acque sotto la terra;</p> 
<p><A NAME="an_20:5">20:5</A>&nbsp;non ti prostrare dinanzi a tali cose e non servir loro, perch&#233; io, l&#8217;Eterno, l&#8217;Iddio tuo, sono un Dio geloso che punisco l&#8217;iniquit&#224; dei padri sui figliuoli fino alla terza e alla quarta generazione di quelli che mi odiano,</p> 
<p><A NAME="an_20:6">20:6</A>&nbsp;e uso benignit&#224;, fino alla millesima generazione, verso quelli che m&#8217;amano e osservano i miei comandamenti.</p> 
<p><A NAME="an_20:7">20:7</A>&nbsp;Non usare il nome dell&#8217;Eterno, ch&#8217;&#232; l&#8217;Iddio tuo, in vano; perch&#233; l&#8217;Eterno non terra per innocente chi avr&#224; usato il suo nome in vano.</p> 
<p><A NAME="an_20:8">20:8</A>&nbsp;Ricordati del giorno del riposo per santificarlo.</p> 
<p><A NAME="an_20:9">20:9</A>&nbsp;Lavora sei giorni e fa&#8217; in essi ogni opera tua;</p> 
<p><A NAME="an_20:10">20:10</A>&nbsp;ma il settimo &#232; giorno di riposo, sacro all&#8217;Eterno, ch&#8217;&#232; l&#8217;Iddio tuo; non fare in esso lavoro alcuno, n&#233; tu, n&#233; il tuo figliuolo, n&#233; la tua figliuola, n&#233; il tuo servo, n&#233; la tua serva, n&#233; il tuo bestiame, n&#233; il forestiero ch&#8217;&#232; dentro alle tue porte;</p> 
<p><A NAME="an_20:11">20:11</A>&nbsp;poich&#233; in sei giorni l&#8217;Eterno fece i cieli, la terra, il mare e tutto ci&#242; ch&#8217;&#232; in essi, e si ripos&#242; il settimo giorno; perci&#242; l&#8217;Eterno ha benedetto il giorno del riposo e l&#8217;ha santificato.</p> 
<p><A NAME="an_20:12">20:12</A>&nbsp;Onora tuo padre e tua madre, affinch&#233; i tuoi giorni siano prolungati sulla terra che l&#8217;Eterno, l&#8217;Iddio tuo, ti d&#224;.</p> 
<p><A NAME="an_20:13">20:13</A>&nbsp;Non uccidere.</p> 
<p><A NAME="an_20:14">20:14</A>&nbsp;Non commettere adulterio.</p> 
<p><A NAME="an_20:15">20:15</A>&nbsp;Non rubare.</p> 
<p><A NAME="an_20:16">20:16</A>&nbsp;Non attestare il falso contro il tuo prossimo.</p> 
<p><A NAME="an_20:17">20:17</A>&nbsp;Non concupire la casa del tuo prossimo; non concupire la moglie del tuo prossimo, n&#233; il suo servo, n&#233; la sua serva, n&#233; il suo bue, n&#233; il suo asino, n&#233; cosa alcuna che sia dei tuo prossimo".</p> 
<p><A NAME="an_20:18">20:18</A>&nbsp;Or tutto il popolo udiva i tuoni, il suon della tromba e vedeva i lampi e il monte fumante. A tal vista, tremava e se ne stava da lungi.</p> 
<p><A NAME="an_20:19">20:19</A>&nbsp;E disse a Mos&#232;: "Parla tu con noi, e noi t&#8217;ascolteremo; ma non ci parli Iddio, che non abbiamo a morire".</p> 
<p><A NAME="an_20:20">20:20</A>&nbsp;E Mos&#232; disse al popolo: "Non temete, poich&#233; Dio &#232; venuto per mettervi alla prova, e affinch&#233; il suo timore vi stia dinanzi, e cos&#236; non pecchiate".</p> 
<p><A NAME="an_20:21">20:21</A>&nbsp;Il popolo dunque se ne stava da lungi; ma Mos&#232; s&#8217;avvicin&#242; alla caligine dov&#8217;era Dio.</p> 
<p><A NAME="an_20:22">20:22</A>&nbsp;E l&#8217;Eterno disse a Mos&#232;: "Di&#8217; cos&#236; ai figliuoli d&#8217;Israele: Voi stessi avete visto ch&#8217;io v&#8217;ho parlato dai cieli.</p> 
<p><A NAME="an_20:23">20:23</A>&nbsp;Non fate altri dii accanto a me; non vi fate dii d&#8217;argento, n&#233; dii d&#8217;oro.</p> 
<p><A NAME="an_20:24">20:24</A>&nbsp;Fammi un altare di terra; e su questo offri i tuoi olocausti, i tuoi sacrifizi di azioni di grazie, le tue pecore e i tuoi buoi; in qualunque luogo dove far&#242; che il mio nome sia ricordato, io verr&#242; a te e ti benedir&#242;.</p> 
<p><A NAME="an_20:25">20:25</A>&nbsp;E se mi fai un altare di pietra, non lo costruire di pietre tagliate; perch&#233;, se tu alzassi su di esse lo scalpello, tu le contamineresti.</p> 
<p><A NAME="an_20:26">20:26</A>&nbsp;E non salire al mio altare per gradini, affinch&#233; la tua nudit&#224; non si scopra sovr&#8217;esso.</p> 
<p><A NAME="an_21:1">21:1</A>&nbsp;Or queste sono le leggi che tu porrai dinanzi a loro:</p> 
<p><A NAME="an_21:2">21:2</A>&nbsp;Se compri un servo ebreo, egli ti servir&#224; per sei anni; ma il settimo se ne andr&#224; libero, senza pagar nulla.</p> 
<p><A NAME="an_21:3">21:3</A>&nbsp;Se &#232; venuto solo, se ne andr&#224; solo; se aveva moglie, la moglie se ne andr&#224; con lui.</p> 
<p><A NAME="an_21:4">21:4</A>&nbsp;Se il suo padrone gli d&#224; moglie e questa gli partorisce figliuoli e figliuole, la moglie e i figliuoli di lei saranno del padrone, ed egli se ne andr&#224; solo.</p> 
<p><A NAME="an_21:5">21:5</A>&nbsp;Ma se il servo fa questa dichiarazione: "Io amo il mio padrone, mia moglie e i miei figliuoli; io non voglio andarmene libero"</p> 
<p><A NAME="an_21:6">21:6</A>&nbsp;allora il suo padrone lo far&#224; comparire davanti a Dio, e lo far&#224; accostare alla porta o allo stipite, e il suo padrone gli forer&#224; l&#8217;orecchio con una lesina; ed egli lo servir&#224; per sempre.</p> 
<p><A NAME="an_21:7">21:7</A>&nbsp;Se uno vende la propria figliuola per esser serva, ella non se ne andr&#224; come se ne vanno i servi.</p> 
<p><A NAME="an_21:8">21:8</A>&nbsp;S&#8217;ella dispiace al suo padrone, che se l&#8217;era presa per moglie, egli la far&#224; riscattare; ma non avr&#224; il diritto di venderla a gente straniera, dopo esserle stato infedele.</p> 
<p><A NAME="an_21:9">21:9</A>&nbsp;E se la d&#224; in isposa al suo figliuolo, la tratter&#224; secondo il diritto delle fanciulle.</p> 
<p><A NAME="an_21:10">21:10</A>&nbsp;Se prende un altra moglie, non toglier&#224; alla prima n&#233; il vitto, n&#233; il vestire, n&#233; la coabitazione.</p> 
<p><A NAME="an_21:11">21:11</A>&nbsp;Se non le fa queste tre cose, ella se ne andr&#224; senza pagamento di prezzo.</p> 
<p><A NAME="an_21:12">21:12</A>&nbsp;Chi percuote un uomo s&#236; ch&#8217;egli muoia, dev&#8217;esser messo a morte.</p> 
<p><A NAME="an_21:13">21:13</A>&nbsp;Se non gli ha teso agguato, ma Dio gliel&#8217;ha fatto cader sotto mano, io ti stabilir&#242; un luogo dov&#8217;ei si possa rifugiare.</p> 
<p><A NAME="an_21:14">21:14</A>&nbsp;Se alcuno con premeditazione uccide il suo prossimo mediante insidia, tu lo strapperai anche dal mio altare, per farlo morire.</p> 
<p><A NAME="an_21:15">21:15</A>&nbsp;Chi percuote suo padre o sua madre dev&#8217;esser messo a morte.</p> 
<p><A NAME="an_21:16">21:16</A>&nbsp;Chi ruba un uomo sia che l&#8217;abbia venduto o che gli sia trovato nelle mani dev&#8217;esser messo a morte.</p> 
<p><A NAME="an_21:17">21:17</A>&nbsp;Chi maledice suo padre o sua madre dev&#8217;esser messo a morte.</p> 
<p><A NAME="an_21:18">21:18</A>&nbsp;Se degli uomini vengono a rissa, e uno percuote l&#8217;altro con una pietra o col pugno, e quello non muoia, ma debba mettersi a letto,</p> 
<p><A NAME="an_21:19">21:19</A>&nbsp;se si rileva e pu&#242; camminar fuori appoggiato al suo bastone, colui che lo percosse sar&#224; assolto; soltanto, lo indennizzer&#224; del tempo che ha perduto e lo far&#224; curare fino a guarigione compiuta.</p> 
<p><A NAME="an_21:20">21:20</A>&nbsp;Se uno percuote il suo servo o la sua serva col bastone s&#236; che gli muoiano fra le mani, il padrone dev&#8217;esser punito;</p> 
<p><A NAME="an_21:21">21:21</A>&nbsp;ma se sopravvivono un giorno o due, non sar&#224; punito, perch&#233; son danaro suo.</p> 
<p><A NAME="an_21:22">21:22</A>&nbsp;Se alcuni vengono a rissa e percuotono una donna incinta s&#236; ch&#8217;ella si sgravi, ma senza che ne segua altro danno, il percotitore sar&#224; condannato all&#8217;ammenda che il marito della donna gl&#8217;imporr&#224;; e la pagher&#224; come determineranno i giudici;</p> 
<p><A NAME="an_21:23">21:23</A>&nbsp;ma se ne segue danno,</p> 
<p><A NAME="an_21:24">21:24</A>&nbsp;darai vita per vita, occhio per occhio, dente per dente, mano per mano,</p> 
<p><A NAME="an_21:25">21:25</A>&nbsp;piede per piede, scottatura per scottatura, ferita per ferita, contusione per contusione.</p> 
<p><A NAME="an_21:26">21:26</A>&nbsp;Se uno colpisce l&#8217;occhio del suo servo o l&#8217;occhio della sua serva e glielo fa perdere, li lascer&#224; andar liberi in compenso dell&#8217;occhio perduto.</p> 
<p><A NAME="an_21:27">21:27</A>&nbsp;E se fa cadere un dente al suo servo o un dente alla sua serva, li lascer&#224; andar liberi in compenso del dente perduto.</p> 
<p><A NAME="an_21:28">21:28</A>&nbsp;Se un bue cozza un uomo o una donna s&#236; che muoia, il bue dovr&#224; esser lapidato e non se ne manger&#224; la carne; ma il padrone del bue sar&#224; assolto.</p> 
<p><A NAME="an_21:29">21:29</A>&nbsp;Per&#242;, se il bue era gi&#224; da tempo uso cozzare, e il padrone n&#8217;&#232; stato avvertito, ma non l&#8217;ha tenuto rinchiuso, e il bue ha ucciso un uomo o una donna, il bue sar&#224; lapidato, e il suo padrone pure sar&#224; messo a morte.</p> 
<p><A NAME="an_21:30">21:30</A>&nbsp;Ove sia imposto al padrone un prezzo di riscatto, egli pagher&#224; per il riscatto della propria vita tutto quello che gli sar&#224; imposto.</p> 
<p><A NAME="an_21:31">21:31</A>&nbsp;Se il bue cozza un figliuolo o una figliuola, gli si applicher&#224; questa medesima legge.</p> 
<p><A NAME="an_21:32">21:32</A>&nbsp;Se il bue cozza un servo o una serva, il padrone del bue pagher&#224; al padrone del servo trenta sicli d&#8217;argento, e il bue sar&#224; lapidato.</p> 
<p><A NAME="an_21:33">21:33</A>&nbsp;Se uno apre una fossa, o se uno scava una fossa e non la copre, e un bue o un asino vi cade dentro,</p> 
<p><A NAME="an_21:34">21:34</A>&nbsp;il padron della fossa rifar&#224; il danno: pagher&#224; in danaro il valore della bestia al padrone, e la bestia morta sar&#224; sua.</p> 
<p><A NAME="an_21:35">21:35</A>&nbsp;Se il bue d&#8217;un uomo perisce il bue d&#8217;un altro s&#236; ch&#8217;esso muoia, si vender&#224; il bue vivo e se ne divider&#224; il prezzo; e anche il bue morto sar&#224; diviso fra loro.</p> 
<p><A NAME="an_21:36">21:36</A>&nbsp;Se poi &#232; noto che quel bue era gi&#224; da tempo uso cozzare, e il suo padrone non l&#8217;ha tenuto rinchiuso, questi dovr&#224; pagare bue per bue, e la bestia morta sar&#224; sua.</p> 
<p><A NAME="an_22:1">22:1</A>&nbsp;Se uno ruba un bue o una pecora e li ammazza o li vende, restituir&#224; cinque buoi per il bue e quattro pecore per la pecora.</p> 
<p><A NAME="an_22:2">22:2</A>&nbsp;Se il ladro, c&#242;lto nell&#8217;atto di fare uno scasso, &#232; percosso e muore, non v&#8217;&#232; delitto d&#8217;omicidio.</p> 
<p><A NAME="an_22:3">22:3</A>&nbsp;Se il sole era levato quand&#8217;avvenne il fatto, vi sar&#224; delitto d&#8217;omicidio. Il ladro dovr&#224; risarcire il danno; se non ha di che risarcirlo, sar&#224; venduto per ci&#242; che ha rubato.</p> 
<p><A NAME="an_22:4">22:4</A>&nbsp;Se il furto, bue o asino o pecora che sia gli &#232; trovato vivo nelle mani, restituir&#224; il doppio.</p> 
<p><A NAME="an_22:5">22:5</A>&nbsp;Se uno arrecher&#224; de&#8217; danni a un campo altrui o ad una vigna, lasciando andare le sue bestie a pascere nel campo altrui risarcir&#224; il danno col meglio del suo campo e col meglio della sua vigna.</p> 
<p><A NAME="an_22:6">22:6</A>&nbsp;Se divampa un fuoco e s&#8217;attacca alle spine s&#236; che ne sia distrutto il grano in covoni o il grano in piedi o il campo, chi avr&#224; acceso il fuoco dovr&#224; risarcire il danno.</p> 
<p><A NAME="an_22:7">22:7</A>&nbsp;Se uno affida al suo vicino del danaro o degli oggetti da custodire, e questi siano rubati dalla casa di quest&#8217;ultimo, se il ladro si trova, restituir&#224; il doppio.</p> 
<p><A NAME="an_22:8">22:8</A>&nbsp;Se il ladro non si trova, il padrone della casa comparir&#224; davanti a Dio per giurare che non ha messo la mano sulla roba del suo vicino.</p> 
<p><A NAME="an_22:9">22:9</A>&nbsp;In ogni caso di delitto, sia che si tratti d&#8217;un bue o d&#8217;un asino o d&#8217;una pecora o d&#8217;un vestito o di qualunque oggetto perduto del quale uno dica: "E&#8217; questo qui!" la causa d&#8217;ambedue le parti verr&#224; davanti a Dio; colui che Dio condanner&#224;, restituir&#224; il doppio al suo prossimo.</p> 
<p><A NAME="an_22:10">22:10</A>&nbsp;Se uno d&#224; in custodia al suo vicino un asino o un bue o una pecora o qualunque altra bestia, ed essa muore o resta stroppiata o &#232; portata via senza che ci sian testimoni,</p> 
<p><A NAME="an_22:11">22:11</A>&nbsp;interverr&#224; fra le due parti il giuramento dell&#8217;Eterno per sapere se colui che avea la bestia in custodia non ha messo la mano sulla roba del suo vicino. Il padrone della bestia si contenter&#224; del giuramento, e l&#8217;altro non sar&#224; tenuto a rifacimento di danni.</p> 
<p><A NAME="an_22:12">22:12</A>&nbsp;Ma se la bestia gli &#232; stata rubata, egli dovr&#224; risarcire del danno il padrone d&#8217;essa.</p> 
<p><A NAME="an_22:13">22:13</A>&nbsp;Se la bestia &#232; stata sbranata, la produrr&#224; come prova, e non sar&#224; tenuto a risarcimento per la bestia sbranata.</p> 
<p><A NAME="an_22:14">22:14</A>&nbsp;Se uno prende in prestito dal suo vicino una bestia, e questa resti stroppiata o muoia essendo assente il padrone d&#8217;essa, egli dovr&#224; rifare il danno.</p> 
<p><A NAME="an_22:15">22:15</A>&nbsp;Se il padrone &#232; presente, non v&#8217;&#232; luogo a rifacimento di danni; se la bestia &#232; stata presa a nolo, essa &#232; compresa nel prezzo del nolo.</p> 
<p><A NAME="an_22:16">22:16</A>&nbsp;Se uno seduce una fanciulla non ancora fidanzata e si giace con lei, dovr&#224; pagare la sua dote e prenderla per moglie.</p> 
<p><A NAME="an_22:17">22:17</A>&nbsp;Se il padre di lei rifiuta del tutto di dargliela, paghi la somma che si suol dare per le fanciulle.</p> 
<p><A NAME="an_22:18">22:18</A>&nbsp;Non lascerai vivere la strega.</p> 
<p><A NAME="an_22:19">22:19</A>&nbsp;Chi s&#8217;accoppia con una bestia dovr&#224; esser messo a morte.</p> 
<p><A NAME="an_22:20">22:20</A>&nbsp;Chi offre sacrifizi ad altri d&#232;i, fuori che all&#8217;Eterno solo, sar&#224; sterminato come anatema.</p> 
<p><A NAME="an_22:21">22:21</A>&nbsp;Non maltratterai lo straniero e non l&#8217;opprimerai; perch&#233; anche voi foste stranieri nel paese d&#8217;Egitto.</p> 
<p><A NAME="an_22:22">22:22</A>&nbsp;Non affliggerete alcuna vedova, ne alcun orfano.</p> 
<p><A NAME="an_22:23">22:23</A>&nbsp;Se in qualche modo li affliggi, ed essi gridano a me, io udr&#242; senza dubbio il loro grido;</p> 
<p><A NAME="an_22:24">22:24</A>&nbsp;la mia ira s&#8217;accender&#224;, e io vi uccider&#242; con la spada; e le vostre mogli saranno vedove, e i vostri figliuoli orfani.</p> 
<p><A NAME="an_22:25">22:25</A>&nbsp;Se tu presti del danaro a qualcuno del mio popolo, al povero ch&#8217;&#232; teco, non lo tratterai da usuraio; non gl&#8217;imporrai interesse.</p> 
<p><A NAME="an_22:26">22:26</A>&nbsp;Se prendi in pegno il vestito del tuo prossimo, glielo renderai prima che tramonti il sole;</p> 
<p><A NAME="an_22:27">22:27</A>&nbsp;perch&#233; esso &#232; l&#8217;unica sua coperta, &#232; la veste con cui si avvolge il corpo. Su che dormirebb&#8217;egli? E se avverr&#224; ch&#8217;egli gridi a me, io l&#8217;udr&#242;; perch&#233; sono misericordioso.</p> 
<p><A NAME="an_22:28">22:28</A>&nbsp;Non bestemmierai contro Dio, e non maledirai il principe del tuo popolo.</p> 
<p><A NAME="an_22:29">22:29</A>&nbsp;Non indugerai a offrirmi il tributo dell&#8217;abbondanza delle tue raccolte e di ci&#242; che cola dai tuoi strettoi. Mi darai il primogenito de&#8217; tuoi figliuoli.</p> 
<p><A NAME="an_22:30">22:30</A>&nbsp;Lo stesso farai del tuo grosso e del tuo minuto bestiame: il loro primo parto rimarr&#224; sette giorni presso la madre; l&#8217;ottavo giorno, me lo darai.</p> 
<p><A NAME="an_22:31">22:31</A>&nbsp;Voi mi sarete degli uomini santi; non mangerete carne di bestia trovata sbranata nei campi; gettatela ai cani.</p> 
<p><A NAME="an_23:1">23:1</A>&nbsp;Non spargere alcuna voce calunniosa e non tener di mano all&#8217;empio nell&#8217;attestare il falso.</p> 
<p><A NAME="an_23:2">23:2</A>&nbsp;Non andar dietro alla folla per fare il male; e non deporre in giudizio schierandoti dalla parte dei pi&#249; per pervertire la giustizia.</p> 
<p><A NAME="an_23:3">23:3</A>&nbsp;Parimente non favorire il povero nel suo processo.</p> 
<p><A NAME="an_23:4">23:4</A>&nbsp;Se incontri il bue del tuo nemico o il suo asino smarrito, non mancare di ricondurglielo.</p> 
<p><A NAME="an_23:5">23:5</A>&nbsp;Se vedi l&#8217;asino di colui che t&#8217;odia steso a terra sotto il carico, guardati bene dall&#8217;abbandonarlo, ma aiuta il suo padrone a scaricarlo.</p> 
<p><A NAME="an_23:6">23:6</A>&nbsp;Non violare il diritto del povero del tuo popolo nel suo processo.</p> 
<p><A NAME="an_23:7">23:7</A>&nbsp;Rifuggi da ogni parola bugiarda; e non far morire l&#8217;innocente e il giusto; perch&#233; io non assolver&#242; il malvagio</p> 
<p><A NAME="an_23:8">23:8</A>&nbsp;Non accettar presenti; perch&#233; il presente acceca quelli che ci veggon chiaro, e perverte le parole dei giusti.</p> 
<p><A NAME="an_23:9">23:9</A>&nbsp;Non opprimere lo straniero; voi lo conoscete l&#8217;animo dello straniero, giacch&#233; siete stati stranieri nel paese d&#8217;Egitto.</p> 
<p><A NAME="an_23:10">23:10</A>&nbsp;Per sei anni seminerai la tua terra e ne raccoglierai i frutti;</p> 
<p><A NAME="an_23:11">23:11</A>&nbsp;ma il settimo anno la lascerai riposare e rimanere incolta; i poveri del tuo popolo ne godranno, e le bestie della campagna mangeranno quel che rimarr&#224;. Lo stesso farai della tua vigna e de&#8217; tuoi ulivi.</p> 
<p><A NAME="an_23:12">23:12</A>&nbsp;Per sei giorni farai il tuo lavoro; ma il settimo giorno ti riposerai, affinch&#233; il tuo bue e il tuo asino possano riposarsi, e il figliuolo della tua serva e il forestiero possano riprender fiato.</p> 
<p><A NAME="an_23:13">23:13</A>&nbsp;Porrete ben mente a tutte le cose che io vi ho dette, e non pronunzierete il nome di d&#232;i stranieri: non lo si oda uscire dalla vostra bocca.</p> 
<p><A NAME="an_23:14">23:14</A>&nbsp;Tre volte all&#8217;anno mi celebrerai una festa.</p> 
<p><A NAME="an_23:15">23:15</A>&nbsp;Osserverai la festa degli azzimi. Per sette giorni mangerai pane senza lievito, come te l&#8217;ho ordinato, al tempo stabilito del mese di Abib, perch&#233; in quel mese tu uscisti dal paese d&#8217;Egitto; e nessuno comparir&#224; dinanzi a me a mani vuote.</p> 
<p><A NAME="an_23:16">23:16</A>&nbsp;Osserverai la festa della mietitura, delle primizie del tuo lavoro, di quello che avrai seminato nei campi; e la festa della raccolta, alla fine dell&#8217;anno, quando avrai raccolto dai campi i frutti del tuo lavoro.</p> 
<p><A NAME="an_23:17">23:17</A>&nbsp;Tre volte all&#8217;anno tutti i maschi compariranno davanti al Signore, l&#8217;Eterno.</p> 
<p><A NAME="an_23:18">23:18</A>&nbsp;Non offrirai il sangue della mia vittima insieme con pane lievitato; e il grasso dei sacrifizi della mia festa non sar&#224; serbato durante la notte fino al mattino.</p> 
<p><A NAME="an_23:19">23:19</A>&nbsp;Porterai alla casa dell&#8217;Eterno, ch&#8217;&#232; il tuo Dio, le primizie de&#8217; primi frutti della terra. Non farai cuocere il capretto nel latte di sua madre.</p> 
<p><A NAME="an_23:20">23:20</A>&nbsp;Ecco, io mando un angelo davanti a te per proteggerti per via, e per introdurti nel luogo che ho preparato.</p> 
<p><A NAME="an_23:21">23:21</A>&nbsp;Sii guardingo in sua presenza, e ubbidisci alla sua voce; non ti ribellare a lui, perch&#8217;egli non perdoner&#224; le vostre trasgressioni; poich&#233; il mio nome &#232; in lui.</p> 
<p><A NAME="an_23:22">23:22</A>&nbsp;Ma se ubbidisci fedelmente alla sua voce e fai tutto quello che ti dir&#242;, io sar&#242; il nemico de&#8217; tuoi nemici, l&#8217;avversario de&#8217; tuoi avversari;</p> 
<p><A NAME="an_23:23">23:23</A>&nbsp;poich&#233; il mio angelo andr&#224; innanzi a te e t&#8217;introdurr&#224; nel paese degli Amorei, degli Hittei, dei Ferezei, dei Cananei, degli Hivvei e dei Gebusei, e li sterminer&#242;.</p> 
<p><A NAME="an_23:24">23:24</A>&nbsp;Tu non ti prostrerai davanti ai loro d&#232;i, e non servirai loro. Non farai quello ch&#8217;essi fanno; ma distruggerai interamente quegli d&#232;i e spezzerai le loro colonne.</p> 
<p><A NAME="an_23:25">23:25</A>&nbsp;Servirete all&#8217;Eterno, ch&#8217;&#232; il vostro Dio, ed egli benedir&#224; il tuo pane e la tua acqua; ed io allontaner&#242; la malattia di mezzo a te.</p> 
<p><A NAME="an_23:26">23:26</A>&nbsp;Nel tuo paese non ci sar&#224; donna che abortisca, n&#233; donna sterile. Io far&#242; completo il numero de&#8217; tuoi giorni.</p> 
<p><A NAME="an_23:27">23:27</A>&nbsp;Io mander&#242; davanti a te il mio terrore, e metter&#242; in rotta ogni popolo presso il quale arriverai, e far&#242; voltar le spalle dinanzi a te a tutti i tuoi nemici.</p> 
<p><A NAME="an_23:28">23:28</A>&nbsp;E mander&#242; davanti a te i calabroni, che scacceranno gli Hivvei, i Cananei e gli Hittei dal tuo cospetto.</p> 
<p><A NAME="an_23:29">23:29</A>&nbsp;Non li scaccer&#242; dal tuo cospetto in un anno, affinch&#233; il paese non diventi un deserto, e le bestie de&#8217; campi non si moltiplichino contro di te.</p> 
<p><A NAME="an_23:30">23:30</A>&nbsp;Li scaccer&#242; dal tuo cospetto a poco a poco, finch&#233; tu cresca di numero e possa prender possesso del paese.</p> 
<p><A NAME="an_23:31">23:31</A>&nbsp;E fisser&#242; i tuoi confini dal mar Rosso al mar de&#8217; Filistei, e dal deserto sino al fiume; poich&#233; io vi dar&#242; nelle mani gli abitanti del paese; e tu li scaccerai d&#8217;innanzi a te.</p> 
<p><A NAME="an_23:32">23:32</A>&nbsp;Non farai alleanza di sorta con loro, n&#233; coi loro d&#232;i.</p> 
<p><A NAME="an_23:33">23:33</A>&nbsp;Non dovranno abitare nel tuo paese, perch&#233; non t&#8217;inducano a peccare contro di me: tu serviresti ai loro d&#232;i, e questo ti sarebbe un laccio.</p> 
<p><A NAME="an_24:1">24:1</A>&nbsp;Poi Dio disse a Mos&#232;: "Sali all&#8217;Eterno tu ed Aaronne, Nadab e Abihu e settanta degli anziani d&#8217;Israele, e adorate da lungi;</p> 
<p><A NAME="an_24:2">24:2</A>&nbsp;poi Mos&#232; solo s&#8217;accoster&#224; all&#8217;Eterno; ma gli altri non s&#8217;accosteranno, n&#233; salir&#224; il popolo con lui".</p> 
<p><A NAME="an_24:3">24:3</A>&nbsp;E Mos&#232; venne e rifer&#236; al popolo tutte le parole dell&#8217;Eterno e tutte le leggi. E tutto il popolo rispose ad una voce e disse: "Noi faremo tutte le cose che l&#8217;Eterno ha dette".</p> 
<p><A NAME="an_24:4">24:4</A>&nbsp;Poi Mos&#232; scrisse tutte le parole dell&#8217;Eterno; e, levatosi di buon&#8217;ora la mattina, eresse appi&#232; del monte un altare e dodici pietre per le dodici trib&#249; d&#8217;Israele.</p> 
<p><A NAME="an_24:5">24:5</A>&nbsp;E mand&#242; dei giovani tra i figliuoli d&#8217;Israele a offrire olocausti e a immolare giovenchi come sacrifizi di azioni di grazie all&#8217;Eterno.</p> 
<p><A NAME="an_24:6">24:6</A>&nbsp;E Mos&#232; prese la met&#224; del sangue e lo mise in bacini; e l&#8217;altra met&#224; la sparse sull&#8217;altare.</p> 
<p><A NAME="an_24:7">24:7</A>&nbsp;Poi prese il libro del patto e lo lesse in presenza del popolo, il quale disse: "Noi faremo tutto quello che l&#8217;Eterno ha detto, e ubbidiremo".</p> 
<p><A NAME="an_24:8">24:8</A>&nbsp;Allora Mos&#232; prese il sangue, ne asperse il popolo e disse: "Ecco il sangue del patto che l&#8217;Eterno ha fatto con voi sul fondamento di tutte queste parole".</p> 
<p><A NAME="an_24:9">24:9</A>&nbsp;Poi Mos&#232; ed Aaronne, Nadab e Abihu e settanta degli anziani d&#8217;Israele salirono,</p> 
<p><A NAME="an_24:10">24:10</A>&nbsp;e videro l&#8217;Iddio d&#8217;Israele. Sotto i suoi piedi c&#8217;era come un pavimento lavorato in trasparente zaffiro, e simile, per limpidezza, al cielo stesso.</p> 
<p><A NAME="an_24:11">24:11</A>&nbsp;Ed egli non mise la mano addosso a quegli eletti tra i figliuoli d&#8217;Israele; ma essi videro Iddio, e mangiarono e bevvero.</p> 
<p><A NAME="an_24:12">24:12</A>&nbsp;E l&#8217;Eterno disse a Mos&#232;: "Sali da me sul monte, e fermati quivi; e io ti dar&#242; delle tavole di pietra, la legge e i comandamenti che ho scritti, perch&#233; siano insegnati ai figliuoli d&#8217;Israele".</p> 
<p><A NAME="an_24:13">24:13</A>&nbsp;Mos&#232; dunque si lev&#242; con Giosu&#232; suo ministro; e Mos&#232; sal&#236; sul monte di Dio.</p> 
<p><A NAME="an_24:14">24:14</A>&nbsp;E disse agli anziani: "Aspettateci qui, finch&#233; torniamo a voi. Ecco, Aaronne e Hur sono con voi; chiunque abbia qualche affare si rivolga a loro".</p> 
<p><A NAME="an_24:15">24:15</A>&nbsp;Mos&#232; dunque sal&#236; sul monte, e la nuvola ricoperse il monte.</p> 
<p><A NAME="an_24:16">24:16</A>&nbsp;E la gloria dell&#8217;Eterno rimase sui monte Sinai e la nuvola lo coperse per sei giorni; e il settimo giorno l&#8217;Eterno chiam&#242; Mos&#232; di mezzo alla nuvola.</p> 
<p><A NAME="an_24:17">24:17</A>&nbsp;E l&#8217;aspetto della gloria dell&#8217;Eterno era agli occhi de&#8217; figliuoli d&#8217;Israele come un fuoco divorante sulla cima del monte.</p> 
<p><A NAME="an_24:18">24:18</A>&nbsp;E Mos&#232; entr&#242; in mezzo alla nuvola e sal&#236; sul monte; e Mos&#232; rimase sul monto quaranta giorni e quaranta notti.</p> 
<p><A NAME="an_25:1">25:1</A>&nbsp;L&#8217;Eterno parl&#242; a Mos&#232; dicendo: "Di&#8217; ai figliuoli d&#8217;Israele che mi facciano un&#8217;offerta;</p> 
<p><A NAME="an_25:2">25:2</A>&nbsp;accetterete l&#8217;offerta da ogni uomo che sar&#224; disposto a farmela di cuore.</p> 
<p><A NAME="an_25:3">25:3</A>&nbsp;E questa &#232; l&#8217;offerta che accetterete da loro: oro, argento e rame;</p> 
<p><A NAME="an_25:4">25:4</A>&nbsp;stoffe di color violaceo, porporino, scarlatto;</p> 
<p><A NAME="an_25:5">25:5</A>&nbsp;lino fino e pel di capra; pelli di montone tinte in rosso, pelli di delfino e legno d&#8217;acacia;</p> 
<p><A NAME="an_25:6">25:6</A>&nbsp;olio per il candelabro, aromi per l&#8217;olio della unzione e per il profumo odoroso;</p> 
<p><A NAME="an_25:7">25:7</A>&nbsp;pietre di onice e pietre da incastonare per l&#8217;efod e il pettorale.</p> 
<p><A NAME="an_25:8">25:8</A>&nbsp;E mi facciano un santuario perch&#8217;io abiti in mezzo a loro.</p> 
<p><A NAME="an_25:9">25:9</A>&nbsp;Me lo farete in tutto e per tutto secondo il modello del tabernacolo e secondo il modello di tutti i suoi arredi, che io sto per mostrarti.</p> 
<p><A NAME="an_25:10">25:10</A>&nbsp;Faranno dunque un&#8217;arca di legno d&#8217;acacia; la sua lunghezza sar&#224; di due cubiti e mezzo, la sua larghezza di un cubito e mezzo, e la sua altezza di un cubito e mezzo.</p> 
<p><A NAME="an_25:11">25:11</A>&nbsp;La rivestirai d&#8217;oro puro; la rivestirai cos&#236; di dentro e di fuori; e le farai al di sopra una ghirlanda d&#8217;oro, che giri intorno.</p> 
<p><A NAME="an_25:12">25:12</A>&nbsp;Fonderai per essa quattro anelli d&#8217;oro, che metterai ai suoi quattro piedi: due anelli da un lato e due anelli dall&#8217;altro lato,</p> 
<p><A NAME="an_25:13">25:13</A>&nbsp;Farai anche delle stanghe di legno d&#8217;acacia, e le rivestirai d&#8217;oro.</p> 
<p><A NAME="an_25:14">25:14</A>&nbsp;E farai passare le stanghe per gli anelli ai lati dell&#8217;arca, perch&#233; servano a portarla.</p> 
<p><A NAME="an_25:15">25:15</A>&nbsp;Le stanghe rimarranno negli anelli dell&#8217;arca; non ne saranno tratte fuori.</p> 
<p><A NAME="an_25:16">25:16</A>&nbsp;E metterai nell&#8217;arca la testimonianza che ti dar&#242;.</p> 
<p><A NAME="an_25:17">25:17</A>&nbsp;Farai anche un propiziatorio d&#8217;oro puro; la sua lunghezza sar&#224; di due cubiti e mezzo, e la sua larghezza di un cubito e mezzo.</p> 
<p><A NAME="an_25:18">25:18</A>&nbsp;E farai due cherubini d&#8217;oro; li farai lavorati al martello, alle due estremit&#224; del propiziatorio;</p> 
<p><A NAME="an_25:19">25:19</A>&nbsp;fa&#8217; un cherubino a una delle estremit&#224;, e un cherubino all&#8217;altra; farete che questi cherubini escano dal propiziatorio alle due estremit&#224;.</p> 
<p><A NAME="an_25:20">25:20</A>&nbsp;E i cherubini avranno le ali spiegate in alto, in modo da coprire il propiziatorio con le loro ali; avranno la faccia v&#242;lta l&#8217;uno verso l&#8217;altro; le facce dei cherubini saranno volte verso il propiziatorio.</p> 
<p><A NAME="an_25:21">25:21</A>&nbsp;E metterai il propiziatorio in alto, sopra l&#8217;arca; e nell&#8217;arca metterai la testimonianza che ti dar&#242;.</p> 
<p><A NAME="an_25:22">25:22</A>&nbsp;Quivi io m&#8217;incontrer&#242; teco; e di sul propiziatorio, di fra i due cherubini che sono sull&#8217;arca della testimonianza, ti comunicher&#242; tutti gli ordini che avr&#242; da darti per i figliuoli d&#8217;Israele.</p> 
<p><A NAME="an_25:23">25:23</A>&nbsp;Farai anche una tavola di legno d&#8217;acacia; la sua lunghezza sar&#224; di due cubiti; la sua larghezza di un cubito, e la sua altezza di un cubito e mezzo.</p> 
<p><A NAME="an_25:24">25:24</A>&nbsp;La rivestirai d&#8217;oro puro, e le farai una ghirlanda d&#8217;oro che le giri attorno.</p> 
<p><A NAME="an_25:25">25:25</A>&nbsp;Le farai all&#8217;intorno una cornice alta quattro dita; e a questa cornice farai tutt&#8217;intorno una ghirlanda d&#8217;oro.</p> 
<p><A NAME="an_25:26">25:26</A>&nbsp;Le farai pure quattro anelli d&#8217;oro, e metterai gli anelli ai quattro canti, ai quattro piedi della tavola.</p> 
<p><A NAME="an_25:27">25:27</A>&nbsp;Gli anelli saranno vicinissimi alla cornice per farvi passare le stanghe destinate a portar la tavola.</p> 
<p><A NAME="an_25:28">25:28</A>&nbsp;E le stanghe le farai di legno d&#8217;acacia, le rivestirai d&#8217;oro, e serviranno a portare la tavola.</p> 
<p><A NAME="an_25:29">25:29</A>&nbsp;Farai pure i suoi piatti, le sue coppe, i suoi calici e le sue tazze da servire per le libazioni; li farai d&#8217;oro puro.</p> 
<p><A NAME="an_25:30">25:30</A>&nbsp;E metterai sulla tavola il pane della presentazione, che star&#224; del continuo nel mio cospetto.</p> 
<p><A NAME="an_25:31">25:31</A>&nbsp;Farai anche un candelabro d&#8217;oro puro; il candelabro, il suo piede e il suo tronco saranno lavorati al martello; i suoi calici, i suoi pomi e i suoi fiori saranno tutti d&#8217;un pezzo col candelabro.</p> 
<p><A NAME="an_25:32">25:32</A>&nbsp;Gli usciranno sei bracci dai lati: tre bracci del candelabro da un lato e tre bracci del candelabro dall&#8217;altro;</p> 
<p><A NAME="an_25:33">25:33</A>&nbsp;su l&#8217;uno de&#8217; bracci saranno tre calici in forma di mandorla, con un pomo e un fiore; e sull&#8217;altro braccio, tre calici in forma di mandorla, con un pomo e un fiore. Lo stesso per i sei bracci uscenti dal candelabro.</p> 
<p><A NAME="an_25:34">25:34</A>&nbsp;Nel tronco del candelabro ci saranno poi quattro calici in forma di mandorla, coi loro pomi e i loro fiori.</p> 
<p><A NAME="an_25:35">25:35</A>&nbsp;Ci sar&#224; un pomo sotto i due primi bracci che partono dal candelabro; un pomo sotto i due seguenti bracci, e un pomo sotto i due ultimi bracci che partono dal candelabro: cos&#236; per i sei bracci uscenti dal candelabro.</p> 
<p><A NAME="an_25:36">25:36</A>&nbsp;Questi pomi e questi bracci saranno tutti d&#8217;un pezzo col candelabro; il tutto sar&#224; d&#8217;oro fino lavorato al martello.</p> 
<p><A NAME="an_25:37">25:37</A>&nbsp;Farai pure le sue lampade, in numero di sette; e le sue lampade si accenderanno in modo che la luce rischiari il davanti del candelabro.</p> 
<p><A NAME="an_25:38">25:38</A>&nbsp;E i suoi smoccolatoi e i suoi porta smoccolature saranno d&#8217;oro puro.</p> 
<p><A NAME="an_25:39">25:39</A>&nbsp;Per fare il candelabro con tutti questi suoi utensili s&#8217;impiegher&#224; un talento d&#8217;oro puro.</p> 
<p><A NAME="an_25:40">25:40</A>&nbsp;E vedi di fare ogni cosa secondo il modello che t&#8217;&#232; stato mostrato sul monte.</p> 
<p><A NAME="an_26:1">26:1</A>&nbsp;Farai poi il tabernacolo di dieci teli di lino fino ritorto, di filo color violaceo, porporino e scarlatto, con dei cherubini artisticamente lavorati.</p> 
<p><A NAME="an_26:2">26:2</A>&nbsp;La lunghezza d&#8217;ogni telo sar&#224; di ventotto cubiti, e la larghezza d&#8217;ogni telo di quattro cubiti; tutti i teli saranno d&#8217;una stessa misura.</p> 
<p><A NAME="an_26:3">26:3</A>&nbsp;Cinque teli saranno uniti assieme, e gli altri cinque teli saran pure uniti assieme.</p> 
<p><A NAME="an_26:4">26:4</A>&nbsp;Farai de&#8217; nastri di color violaceo all&#8217;orlo del telo ch&#8217;&#232; all&#8217;estremit&#224; della prima serie; e lo stesso farai all&#8217;orlo del telo ch&#8217;&#232; all&#8217;estremit&#224; della seconda serie.</p> 
<p><A NAME="an_26:5">26:5</A>&nbsp;Metterai cinquanta nastri al primo telo, e metterai cinquanta nastri all&#8217;orlo del telo ch&#8217;&#232; all&#8217;estremit&#224; della seconda serie di teli: i nastri si corrisponderanno l&#8217;uno all&#8217;altro.</p> 
<p><A NAME="an_26:6">26:6</A>&nbsp;E farai cinquanta fermagli d&#8217;oro, e unirai i teli l&#8217;uno all&#8217;altro mediante i fermagli, perch&#233; il tabernacolo formi un tutto.</p> 
<p><A NAME="an_26:7">26:7</A>&nbsp;Farai pure dei teli di pel di capra, per servir da tenda per coprire il tabernacolo: di questi teli ne farai undici.</p> 
<p><A NAME="an_26:8">26:8</A>&nbsp;La lunghezza d&#8217;ogni telo sar&#224; di trenta cubiti, e la larghezza d&#8217;ogni telo, di quattro cubiti; gli undici teli avranno la stessa misura.</p> 
<p><A NAME="an_26:9">26:9</A>&nbsp;Unirai assieme, da s&#233;, cinque di questi teli, e unirai da s&#233; gli altri sei, e addoppierai il sesto sulla parte anteriore della tenda.</p> 
<p><A NAME="an_26:10">26:10</A>&nbsp;E metterai cinquanta nastri all&#8217;orlo del telo ch&#8217;&#232; all&#8217;estremit&#224; della prima serie, e cinquanta nastri all&#8217;orlo del telo ch&#8217;&#232; all&#8217;estremit&#224; della seconda serie di teli.</p> 
<p><A NAME="an_26:11">26:11</A>&nbsp;E farai cinquanta fermagli di rame, e farai entrare i fermagli nei nastri e unirai cos&#236; la tenda, in modo che formi un tutto.</p> 
<p><A NAME="an_26:12">26:12</A>&nbsp;Quanto alla parte che rimane di soprappi&#249; dei teli della tenda, la met&#224; del telo di soprappi&#249; ricadr&#224; sulla parte posteriore del tabernacolo;</p> 
<p><A NAME="an_26:13">26:13</A>&nbsp;e il cubito da una parte e il cubito dall&#8217;altra parte che saranno di soprappi&#249; nella lunghezza dei teli della tenda, ricadranno sui due iati del tabernacolo, di qua e di l&#224;, per coprirlo.</p> 
<p><A NAME="an_26:14">26:14</A>&nbsp;Farai pure per la tenda una coperta di pelli di montone tinte di rosso, e sopra questa un&#8217;altra coperta di pelli di delfino.</p> 
<p><A NAME="an_26:15">26:15</A>&nbsp;Farai per il tabernacolo delle assi di legno d&#8217;acacia, messe per ritto.</p> 
<p><A NAME="an_26:16">26:16</A>&nbsp;La lunghezza d&#8217;un&#8217;asse sar&#224; di dieci cubiti, e la larghezza d&#8217;un&#8217;asse, di un cubito e mezzo.</p> 
<p><A NAME="an_26:17">26:17</A>&nbsp;Ogni asse avr&#224; due incastri paralleli; farai cos&#236; per tutte le assi del tabernacolo.</p> 
<p><A NAME="an_26:18">26:18</A>&nbsp;Farai dunque le assi per il tabernacolo: venti assi dal lato meridionale, verso il sud.</p> 
<p><A NAME="an_26:19">26:19</A>&nbsp;Metterai quaranta basi d&#8217;argento sotto le venti assi: due basi sotto ciascun&#8217;asse per i suoi due incastri.</p> 
<p><A NAME="an_26:20">26:20</A>&nbsp;E farai venti assi per il secondo lato dei tabernacolo, il lato di nord,</p> 
<p><A NAME="an_26:21">26:21</A>&nbsp;e le oro quaranta basi d&#8217;argento: due basi sotto ciascun&#8217;asse.</p> 
<p><A NAME="an_26:22">26:22</A>&nbsp;E per la parte posteriore del tabernacolo, verso occidente, farai sei assi.</p> 
<p><A NAME="an_26:23">26:23</A>&nbsp;Farai pure due assi per gli angoli del tabernacolo, dalla parte posteriore.</p> 
<p><A NAME="an_26:24">26:24</A>&nbsp;Queste saranno doppie dal basso in su, e al tempo stesso formeranno un tutto fino in cima, fino al primo anello. Cos&#236; sar&#224; per ambedue le assi, che saranno ai due angoli.</p> 
<p><A NAME="an_26:25">26:25</A>&nbsp;Vi saranno dunque otto assi, con le loro basi d&#8217;argento: sedici basi: due basi sotto ciascun&#8217;asse.</p> 
<p><A NAME="an_26:26">26:26</A>&nbsp;Farai anche delle traverse di legno d&#8217;acacia: cinque, per le assi di un lato del tabernacolo;</p> 
<p><A NAME="an_26:27">26:27</A>&nbsp;cinque traverse per le assi dell&#8217;altro lato del tabernacolo, e cinque traverse per le assi della parte posteriore del tabernacolo, a occidente.</p> 
<p><A NAME="an_26:28">26:28</A>&nbsp;La traversa di mezzo, in mezzo alle assi, passera da una parte all&#8217;altra.</p> 
<p><A NAME="an_26:29">26:29</A>&nbsp;E rivestirai d&#8217;oro le assi, e farai d&#8217;oro i loro anelli per i quali passeranno le traverse, e rivestirai d&#8217;oro le traverse.</p> 
<p><A NAME="an_26:30">26:30</A>&nbsp;Erigerai il tabernacolo secondo la forma esatta che te n&#8217;&#232; stata mostrata sul monte.</p> 
<p><A NAME="an_26:31">26:31</A>&nbsp;Farai un velo di filo violaceo, porporino, scarlatto, e di lino fino ritorto con de&#8217; cherubini artisticamente lavorati,</p> 
<p><A NAME="an_26:32">26:32</A>&nbsp;e lo sospenderai a quattro colonne di acacia, rivestite d&#8217;oro, che avranno i chiodi d&#8217;oro e poseranno su basi d&#8217;argento.</p> 
<p><A NAME="an_26:33">26:33</A>&nbsp;Metterai il velo sotto i fermagli; e quivi, al di l&#224; del velo, introdurrai l&#8217;arca della testimonianza; quel velo sar&#224; per voi la separazione del luogo santo dal santissimo.</p> 
<p><A NAME="an_26:34">26:34</A>&nbsp;E metterai il propiziatorio sull&#8217;arca della testimonianza nel luogo santissimo.</p> 
<p><A NAME="an_26:35">26:35</A>&nbsp;E metterai la tavola fuori del velo, e il candelabro dirimpetto alla tavola dal lato meridionale del tabernacolo; e metterai la tavola dal lato di settentrione.</p> 
<p><A NAME="an_26:36">26:36</A>&nbsp;Farai pure per l&#8217;ingresso della tenda una portiera di filo violaceo, porporino, scarlatto, e di lino fino ritorto, in lavoro di ricamo.</p> 
<p><A NAME="an_26:37">26:37</A>&nbsp;E farai cinque colonne di acacia per sospendervi la portiera; le rivestirai d&#8217;oro, e avranno i chiodi d&#8217;oro e tu fonderai per esse cinque basi di rame.</p> 
<p><A NAME="an_27:1">27:1</A>&nbsp;Farai anche un altare di legno d&#8217;acacia, lungo cinque cubiti e largo cinque cubiti; l&#8217;altare sar&#224; quadrato, e avr&#224; tre cubiti d&#8217;altezza.</p> 
<p><A NAME="an_27:2">27:2</A>&nbsp;Farai ai quattro angoli dei corni che spuntino dall&#8217;altare, il quale rivestirai di rame.</p> 
<p><A NAME="an_27:3">27:3</A>&nbsp;Farai pure i suoi vasi per raccoglier le ceneri, le sue palette, i suoi bacini, i suoi forchettoni e i suoi bracieri; tutti i suoi utensili li farai di rame.</p> 
<p><A NAME="an_27:4">27:4</A>&nbsp;E farai una gratella di rame in forma di rete; e sopra la rete, ai suoi quattro canti, farai quattro anelli di rame;</p> 
<p><A NAME="an_27:5">27:5</A>&nbsp;e la porrai sotto la cornice dell&#8217;altare, nella parte inferiore, in modo che la rete raggiunga la met&#224; dell&#8217;altezza dell&#8217;altare.</p> 
<p><A NAME="an_27:6">27:6</A>&nbsp;Farai anche delle stanghe per l&#8217;altare: delle stanghe di legno d&#8217;acacia, e le rivestirai di rame.</p> 
<p><A NAME="an_27:7">27:7</A>&nbsp;E si faran passare le stanghe per gli anelli; e le stanghe saranno ai due lati dell&#8217;altare, quando lo si dovr&#224; portare.</p> 
<p><A NAME="an_27:8">27:8</A>&nbsp;Lo farai di tavole, vuoto; dovr&#224; esser fatto, conforme ti &#232; stato mostrato sul monte.</p> 
<p><A NAME="an_27:9">27:9</A>&nbsp;Farai anche il cortile del tabernacolo; dal lato meridionale, ci saranno, per formare il cortile, delle cortine di lino fino ritorto, per una lunghezza di cento cubiti, per un lato.</p> 
<p><A NAME="an_27:10">27:10</A>&nbsp;Questo lato avr&#224; venti colonne con le loro venti basi di rame; i chiodi e le aste delle colonne saranno d&#8217;argento.</p> 
<p><A NAME="an_27:11">27:11</A>&nbsp;Cos&#236; pure per il lato di settentrione, per lungo, ci saranno delle cortine lunghe cento cubiti, con venti colonne e le loro venti basi di rame; i chiodi e le aste delle colonne saranno d&#8217;argento.</p> 
<p><A NAME="an_27:12">27:12</A>&nbsp;E per largo, dal lato d&#8217;occidente, il cortile avr&#224; cinquanta cubiti di cortine, con dieci colonne e le loro dieci basi.</p> 
<p><A NAME="an_27:13">27:13</A>&nbsp;E per largo, sul davanti, dal lato orientale il cortile avr&#224; cinquanta cubiti.</p> 
<p><A NAME="an_27:14">27:14</A>&nbsp;Da uno dei lati dell&#8217;ingresso ci saranno quindici cubiti di cortine, con tre colonne e le loro tre basi;</p> 
<p><A NAME="an_27:15">27:15</A>&nbsp;e dall&#8217;altro lato pure ci saranno quindici cubiti di cortine, con tre colonne e le loro tre basi.</p> 
<p><A NAME="an_27:16">27:16</A>&nbsp;Per l&#8217;ingresso del cortile ci sar&#224; una portiera di venti cubiti, di filo violaceo, porporino, scarlatto, e di lino fino ritorto, in lavoro di ricamo, con quattro colonne e le loro quattro basi.</p> 
<p><A NAME="an_27:17">27:17</A>&nbsp;Tutte le colonne attorno al cortile saran congiunte con delle aste d&#8217;argento; i loro chiodi saranno d&#8217;argento, e le loro basi di rame.</p> 
<p><A NAME="an_27:18">27:18</A>&nbsp;La lunghezza del cortile sar&#224; di cento cubiti; la larghezza, di cinquanta da ciascun lato; e l&#8217;altezza, di cinque cubiti; le cortine saranno di lino fino ritorto, e le basi delle colonne, di rame.</p> 
<p><A NAME="an_27:19">27:19</A>&nbsp;Tutti gli utensili destinati al servizio del tabernacolo, tutti i suoi piuoli e tutti i piuoli del cortile saranno di rame.</p> 
<p><A NAME="an_27:20">27:20</A>&nbsp;Ordinerai ai figliuoli d&#8217;Israele che ti portino dell&#8217;olio d&#8217;uliva puro, vergine, per il candelabro, per tener le lampade continuamente accese.</p> 
<p><A NAME="an_27:21">27:21</A>&nbsp;Nella tenda di convegno, fuori del velo che sta davanti alla testimonianza, Aaronne e i suoi figliuoli lo prepareranno perch&#233; le lampade ardano dalla sera al mattino davanti all&#8217;Eterno. Questa sar&#224; una regola perpetua per i loro discendenti, da essere osservata dai figliuoli d&#8217;Israele.</p> 
<p><A NAME="an_28:1">28:1</A>&nbsp;E tu fa&#8217; accostare a te, di tra i figliuoli d&#8217;Israele, Aaronne tuo fratello e i suoi figliuoli con lui perch&#233; mi esercitino l&#8217;ufficio di sacerdoti: Aaronne, Nadab, Abihu, Eleazar e Ithamar, figliuoli d&#8217;Aaronne.</p> 
<p><A NAME="an_28:2">28:2</A>&nbsp;E farai ad Aaronne, tuo fratello, dei paramenti sacri, come insegne della loro dignit&#224; e come ornamento.</p> 
<p><A NAME="an_28:3">28:3</A>&nbsp;Parlerai a tutti gli uomini intelligenti, i quali io ho ripieni di spirito di sapienza, ed essi faranno i paramenti d&#8217;Aaronne per consacrarlo, onde mi eserciti l&#8217;ufficio di sacerdote.</p> 
<p><A NAME="an_28:4">28:4</A>&nbsp;E questi sono i paramenti che faranno: un pettorale, un efod, un manto, una tunica lavorata a maglia, una mitra e una cintura. Faranno dunque de&#8217; paramenti sacri per Aaronne tuo fratello e per i suoi figliuoli, affinch&#233; mi esercitino l&#8217;ufficio di sacerdoti;</p> 
<p><A NAME="an_28:5">28:5</A>&nbsp;e si serviranno d&#8217;oro, di filo violaceo, porporino, scarlatto, e di lino fino.</p> 
<p><A NAME="an_28:6">28:6</A>&nbsp;Faranno l&#8217;efod d&#8217;oro, di filo violaceo, porporino, scarlatto, e di lino fino ritorto, lavorato artisticamente.</p> 
<p><A NAME="an_28:7">28:7</A>&nbsp;Esso avr&#224; alle due estremit&#224; due spallette, che si uniranno, in guisa ch&#8217;esso si terra bene insieme.</p> 
<p><A NAME="an_28:8">28:8</A>&nbsp;E la cintura artistica che &#232; sull&#8217;efod per fissarlo, sar&#224; del medesimo lavoro dell&#8217;efod, e tutto d&#8217;un pezzo con esso; sar&#224; d&#8217;oro, di filo color violaceo, porporino, scarlatto, e di lino fino ritorto.</p> 
<p><A NAME="an_28:9">28:9</A>&nbsp;E prenderai due pietre d&#8217;onice e v&#8217;inciderai su i nomi dei figliuoli d&#8217;Israele:</p> 
<p><A NAME="an_28:10">28:10</A>&nbsp;sei de&#8217; loro nomi sopra una pietra, e gli altri sei nomi sopra la seconda pietra, secondo il loro ordine di nascita.</p> 
<p><A NAME="an_28:11">28:11</A>&nbsp;Inciderai su queste due pietre i nomi de&#8217; figliuoli d&#8217;Israele come fa il lapidario, come s&#8217;incide un sigillo; le farai incastrare in castoni d&#8217;oro.</p> 
<p><A NAME="an_28:12">28:12</A>&nbsp;Metterai le due pietre sulle spallette dell&#8217;efod, come pietre di ricordanza per i figliuoli d&#8217;Israele; e Aaronne porter&#224; i loro nomi davanti all&#8217;Eterno sulle sue due spalle, per ricordanza.</p> 
<p><A NAME="an_28:13">28:13</A>&nbsp;E farai de&#8217; castoni d&#8217;oro,</p> 
<p><A NAME="an_28:14">28:14</A>&nbsp;e due catenelle d&#8217;oro puro che intreccerai a mo&#8217; di cordone, e metterai ne&#8217; castoni le catenelle cos&#236; intrecciate.</p> 
<p><A NAME="an_28:15">28:15</A>&nbsp;Farai pure il pettorale del giudizio, artisticamente lavorato; lo farai come il lavoro dell&#8217;efod: d&#8217;oro, di filo violaceo, porporino, scarlatto, e di lino fino ritorto.</p> 
<p><A NAME="an_28:16">28:16</A>&nbsp;Sar&#224; quadrato e doppio; avr&#224; la lunghezza d&#8217;una spanna, e una spanna di larghezza.</p> 
<p><A NAME="an_28:17">28:17</A>&nbsp;E v&#8217;incastonerai un fornimento di pietre: quattro ordini di pietre; nel primo ordine sar&#224; un sardonio, un topazio e uno smeraldo;</p> 
<p><A NAME="an_28:18">28:18</A>&nbsp;nel secondo ordine, un rubino, uno zaffiro, un calcedonio;</p> 
<p><A NAME="an_28:19">28:19</A>&nbsp;nel terzo ordine, un&#8217;opale, un&#8217;agata, un&#8217;ametista;</p> 
<p><A NAME="an_28:20">28:20</A>&nbsp;nel quarto ordine, un grisolito, un onice e un diaspro. Queste pietre saranno incastrate nei loro castoni d&#8217;oro.</p> 
<p><A NAME="an_28:21">28:21</A>&nbsp;E le pietre corrisponderanno ai nomi dei figliuoli d&#8217;Israele, e saranno dodici, secondo i loro nomi; saranno incise come de&#8217; sigilli, ciascuna col nome d&#8217;una delle trib&#249; d&#8217;Israele.</p> 
<p><A NAME="an_28:22">28:22</A>&nbsp;Farai pure sul pettorale delle catenelle d&#8217;oro puro, intrecciate a mo&#8217; di cordoni.</p> 
<p><A NAME="an_28:23">28:23</A>&nbsp;Poi farai sul pettorale due anelli d&#8217;oro, e metterai i due anelli alle due estremit&#224; del pettorale.</p> 
<p><A NAME="an_28:24">28:24</A>&nbsp;Fisserai i due cordoni d&#8217;oro ai due anelli alle estremit&#224; del pettorale;</p> 
<p><A NAME="an_28:25">28:25</A>&nbsp;e attaccherai gli altri due capi dei due cordoni ai due castoni, e li metterai sulle due spallette dell&#8217;efod, sul davanti.</p> 
<p><A NAME="an_28:26">28:26</A>&nbsp;E farai due anelli d&#8217;oro, e li metterai alle altre due estremit&#224; del pettorale, sull&#8217;orlo interiore v&#242;lto verso l&#8217;efod.</p> 
<p><A NAME="an_28:27">28:27</A>&nbsp;Farai due altri anelli d&#8217;oro, e li metterai alle due spallette dell&#8217;efod, in basso, sul davanti, vicino al punto dove avviene la giuntura, al disopra della cintura artistica dell&#8217;efod.</p> 
<p><A NAME="an_28:28">28:28</A>&nbsp;E si fisser&#224; il pettorale mediante i suoi anelli agli anelli dell&#8217;efod con un cordone violaceo, affinch&#233; il pettorale sia al di sopra della cintura artistica dell&#8217;efod, e non si possa staccare dall&#8217;efod.</p> 
<p><A NAME="an_28:29">28:29</A>&nbsp;Cos&#236; Aaronne porter&#224; i nomi de&#8217; figliuoli d&#8217;Israele incisi nel pettorale del giudizio, sul suo cuore, quando entrer&#224; nel santuario, per conservarne del continuo la ricordanza dinanzi all&#8217;Eterno.</p> 
<p><A NAME="an_28:30">28:30</A>&nbsp;Metterai sul pettorale del giudizio l&#8217;Urim e il Thummim; e staranno sul cuore d&#8217;Aaronne quand&#8217;egli si presenter&#224; davanti all&#8217;Eterno. Cos&#236; Aaronne porter&#224; il giudizio de&#8217; figliuoli d&#8217;Israele sul suo cuore, davanti all&#8217;Eterno, del continuo.</p> 
<p><A NAME="an_28:31">28:31</A>&nbsp;Farai anche il manto dell&#8217;efod, tutto di color violaceo.</p> 
<p><A NAME="an_28:32">28:32</A>&nbsp;Esso avr&#224;, in mezzo, un&#8217;apertura per passarvi il capo; e l&#8217;apertura avr&#224; all&#8217;intorno un&#8217;orlatura tessuta, come l&#8217;apertura d&#8217;una corazza, perch&#233; non si strappi.</p> 
<p><A NAME="an_28:33">28:33</A>&nbsp;All&#8217;orlo inferiore del manto, tutt&#8217;all&#8217;intorno, farai delle melagrane di color violaceo, porporino e scarlatto; e in mezzo ad esse, d&#8217;ogn&#8217;intorno, porrai de&#8217; sonagli d&#8217;oro:</p> 
<p><A NAME="an_28:34">28:34</A>&nbsp;un sonaglio d&#8217;oro e una melagrana, un sonaglio d&#8217;oro e una melagrana, sull&#8217;orlatura del manto, tutt&#8217;all&#8217;intorno.</p> 
<p><A NAME="an_28:35">28:35</A>&nbsp;Aaronne se lo metter&#224; per fare il servizio; quand&#8217;egli entrer&#224; nel luogo santo dinanzi all&#8217;Eterno e quando ne uscir&#224;, s&#8217;udr&#224; il suono, ed egli non morr&#224;.</p> 
<p><A NAME="an_28:36">28:36</A>&nbsp;Farai anche una lamina d&#8217;oro puro, e sovr&#8217;essa inciderai, come s&#8217;incide sopra un sigillo: SANTO ALL&#8217;ETERNO.</p> 
<p><A NAME="an_28:37">28:37</A>&nbsp;La fisserai ad un nastro violaceo sulla mitra, e star&#224; sul davanti della mitra.</p> 
<p><A NAME="an_28:38">28:38</A>&nbsp;Star&#224; sulla fronte d&#8217;Aaronne, e Aaronne porter&#224; le iniquit&#224; commesse dai figliuoli d&#8217;Israele nelle cose sante che consacreranno, in ogni genere di sante offerte; ed essa star&#224; continuamente sulla fronte di lui, per renderli graditi nel cospetto dell&#8217;Eterno.</p> 
<p><A NAME="an_28:39">28:39</A>&nbsp;Farai pure la tunica di lino fino, lavorata a maglia; farai una mitra di lino fino, e farai una cintura in lavoro di ricamo.</p> 
<p><A NAME="an_28:40">28:40</A>&nbsp;E per i figliuoli d&#8217;Aaronne farai delle tuniche, farai delle cinture, e farai delle tiare, come insegne della loro dignit&#224; e come ornamento.</p> 
<p><A NAME="an_28:41">28:41</A>&nbsp;E ne vestirai Aaronne, tuo fratello, e i suoi figliuoli con lui; e li ungerai, li consacrerai e li santificherai perch&#233; mi esercitino l&#8217;ufficio di sacerdoti.</p> 
<p><A NAME="an_28:42">28:42</A>&nbsp;Farai anche loro delle brache di lino per coprire la loro nudit&#224;; esse andranno dai fianchi fino alle cosce.</p> 
<p><A NAME="an_28:43">28:43</A>&nbsp;Aaronne e i suoi figliuoli le porteranno quando entreranno nella tenda di convegno, o quando s&#8217;accosteranno all&#8217;altare per fare il servizio nel luogo santo, affinch&#233; non si rendano colpevoli e non muoiano. Questa &#232; una regola perpetua per lui e per la sua progenie dopo di lui.</p> 
<p><A NAME="an_29:1">29:1</A>&nbsp;Questo &#232; quello che farai per consacrarli perch&#233; mi esercitino l&#8217;ufficio di sacerdoti.</p> 
<p><A NAME="an_29:2">29:2</A>&nbsp;Prendi un giovenco e due montoni senza difetto, de&#8217; pani senza lievito, delle focacce senza lievito impastate con olio, e delle gallette senza lievito unte d&#8217;olio; tutte queste cose farai di fior di farina di grano.</p> 
<p><A NAME="an_29:3">29:3</A>&nbsp;Le metterai in un paniere, e le offrirai nel paniere al tempo stesso del giovenco e de&#8217; due montoni.</p> 
<p><A NAME="an_29:4">29:4</A>&nbsp;Farai avvicinare Aaronne e i suoi figliuoli all&#8217;ingresso della tenda di convegno, e li laverai con acqua.</p> 
<p><A NAME="an_29:5">29:5</A>&nbsp;Poi prenderai i paramenti, e vestirai Aaronne della tunica, del manto dell&#8217;efod, dell&#8217;efod e del pettorale, e lo cingerai della cintura artistica dell&#8217;efod.</p> 
<p><A NAME="an_29:6">29:6</A>&nbsp;Gli porrai in capo la mitra, e metterai sulla mitra il santo diadema.</p> 
<p><A NAME="an_29:7">29:7</A>&nbsp;Poi prenderai l&#8217;olio dell&#8217;unzione, glielo spanderai sul capo, e l&#8217;ungerai.</p> 
<p><A NAME="an_29:8">29:8</A>&nbsp;Farai quindi accostare i suoi figliuoli, e li vestirai delle tuniche.</p> 
<p><A NAME="an_29:9">29:9</A>&nbsp;Cingerai Aaronne e i suoi figliuoli con delle cinture, e assicurerai sul loro capo delle tiare; e il sacerdozio apparterr&#224; loro per legge perpetua. Cos&#236; consacrerai Aaronne e i suoi figliuoli.</p> 
<p><A NAME="an_29:10">29:10</A>&nbsp;Poi farai accostare il giovenco davanti alla tenda di convegno; e Aaronne e i suoi figliuoli poseranno le mani sul capo del giovenco.</p> 
<p><A NAME="an_29:11">29:11</A>&nbsp;E scannerai il giovenco davanti all&#8217;Eterno, all&#8217;ingresso della tenda di convegno.</p> 
<p><A NAME="an_29:12">29:12</A>&nbsp;E prenderai del sangue del giovenco, e ne metterai col dito sui corni dell&#8217;altare, e spanderai tutto il sangue appi&#232; dell&#8217;altare.</p> 
<p><A NAME="an_29:13">29:13</A>&nbsp;Prenderai pure tutto il grasso che copre le interiora, la rete ch&#8217;&#232; sopra il fegato, i due arnioni e il grasso che v&#8217;&#232; sopra, e farai fumar tutto sull&#8217;altare.</p> 
<p><A NAME="an_29:14">29:14</A>&nbsp;Ma la carne del giovenco, la sua pelle e i suoi escrementi li brucerai col fuoco fuori del campo: &#232; un sacrifizio per il peccato.</p> 
<p><A NAME="an_29:15">29:15</A>&nbsp;Poi prenderai uno de&#8217; montoni; e Aaronne e i suoi figliuoli poseranno le loro mani sul capo del montone.</p> 
<p><A NAME="an_29:16">29:16</A>&nbsp;E scannerai il montone, ne prenderai il sangue, e lo spanderai sull&#8217;altare, tutto all&#8217;intorno.</p> 
<p><A NAME="an_29:17">29:17</A>&nbsp;Poi farai a pezzi il montone, laverai le sue interiora e le sue gambe, e le metterai sui pezzi e sulla sua testa.</p> 
<p><A NAME="an_29:18">29:18</A>&nbsp;E farai fumare tutto il montone sull&#8217;altare: &#232; un olocausto all&#8217;Eterno; &#232; un sacrifizio di soave odore fatto mediante il fuoco all&#8217;Eterno.</p> 
<p><A NAME="an_29:19">29:19</A>&nbsp;Poi prenderai l&#8217;altro montone, e Aaronne e i suoi figliuoli poseranno le loro mani sul capo dei montone.</p> 
<p><A NAME="an_29:20">29:20</A>&nbsp;Scannerai il montone, prenderai del suo sangue e lo metterai sull&#8217;estremit&#224; dell&#8217;orecchio destro d&#8217;Aaronne e sull&#8217;estremit&#224; dell&#8217;orecchio destro de&#8217; suoi figliuoli, e sul pollice della loro man destra e sul dito grosso del loro pi&#232; destro, e spanderai il sangue sull&#8217;altare, tutto all&#8217;intorno.</p> 
<p><A NAME="an_29:21">29:21</A>&nbsp;E prenderai del sangue che &#232; sull&#8217;altare, e dell&#8217;olio dell&#8217;unzione, e ne aspergerai Aaronne e i suoi paramenti, e i suoi figliuoli e i paramenti de&#8217; suoi figliuoli con lui. Cos&#236; saranno consacrati lui, i suoi paramenti, i suoi figliuoli e i loro paramenti con lui.</p> 
<p><A NAME="an_29:22">29:22</A>&nbsp;Prenderai pure il grasso dei montone, la coda, il grasso che copre le interiora, la rete del fegato, i due arnioni e il grasso che v&#8217;&#232; sopra e la coscia destra, perch&#233; &#232; un montone di consacrazione;</p> 
<p><A NAME="an_29:23">29:23</A>&nbsp;prenderai anche un pane, una focaccia oliata e una galletta dal paniere degli azzimi che &#232; davanti all&#8217;Eterno;</p> 
<p><A NAME="an_29:24">29:24</A>&nbsp;e porrai tutte queste cose sulle palme delle mani Aaronne e sulle palme delle mani de&#8217; suoi figliuoli, e le agiterai come offerta agitata davanti all&#8217;Eterno.</p> 
<p><A NAME="an_29:25">29:25</A>&nbsp;Poi le prenderai dalle loro mani e le farai fumare sull&#8217;altare sopra l&#8217;olocausto, come un profumo soave davanti all&#8217;Eterno; &#232; un sacrifizio fatto mediante il fuoco all&#8217;Eterno.</p> 
<p><A NAME="an_29:26">29:26</A>&nbsp;E prenderai il petto del montone che avr&#224; servito alla consacrazione d&#8217;Aaronne, e lo agiterai come offerta agitata davanti all&#8217;Eterno; e questa sar&#224; la tua parte.</p> 
<p><A NAME="an_29:27">29:27</A>&nbsp;E consacrerai, di ci&#242; che spetta ad Aaronne e ai suoi figliuoli, il petto dell&#8217;offerta agitata e la coscia dell&#8217;offerta elevata: vale a dire, ci&#242; che del montone della consacrazione sar&#224; stato agitato ed elevato;</p> 
<p><A NAME="an_29:28">29:28</A>&nbsp;esso apparterr&#224; ad Aaronne e ai suoi figliuoli, per legge perpetua da osservarsi dai figliuoli d&#8217;Israele; poich&#233; &#232; un&#8217;offerta fatta per elevazione. Sar&#224; un&#8217;offerta fatta per elevazione dai figliuoli d&#8217;Israele nei loro sacrifizi di azioni di grazie: la loro offerta per elevazione sar&#224; per l&#8217;Eterno.</p> 
<p><A NAME="an_29:29">29:29</A>&nbsp;E i paramenti sacri di Aaronne saranno, dopo di lui, per i suoi figliuoli, che se li metteranno all&#8217;atto della loro unzione e della loro consacrazione.</p> 
<p><A NAME="an_29:30">29:30</A>&nbsp;Quello de&#8217; suoi figliuoli che gli succeder&#224; nel sacerdozio, li indosser&#224; per sette giorni quando entrer&#224; nella tenda di convegno per fare il servizio nel luogo santo.</p> 
<p><A NAME="an_29:31">29:31</A>&nbsp;Poi prenderai il montone della consacrazione, e ne farai cuocere la carne in un luogo santo;</p> 
<p><A NAME="an_29:32">29:32</A>&nbsp;e Aaronne e i suoi figliuoli mangeranno, all&#8217;ingresso della tenda di convegno, la carne del montone e il pane che sar&#224; nel paniere.</p> 
<p><A NAME="an_29:33">29:33</A>&nbsp;Mangeranno le cose che avranno servito a fare l&#8217;espiazione per consacrarli e santificarli; ma nessun estraneo ne manger&#224;, perch&#233; son cose sante.</p> 
<p><A NAME="an_29:34">29:34</A>&nbsp;E se rimarr&#224; della carne della consacrazione o del pane fino alla mattina dopo, brucerai quel resto col fuoco; non lo si manger&#224;, perch&#233; &#232; cosa santa.</p> 
<p><A NAME="an_29:35">29:35</A>&nbsp;Eseguirai dunque, riguardo ad Aaronne e ai suoi figliuoli, tutto quello che ti ho ordinato: li consacrerai durante sette giorni.</p> 
<p><A NAME="an_29:36">29:36</A>&nbsp;E ogni giorno offrirai un giovenco, come sacrifizio per il peccato, per fare l&#8217;espiazione; purificherai l&#8217;altare mediante questa tua espiazione, e l&#8217;ungerai per consacrarlo.</p> 
<p><A NAME="an_29:37">29:37</A>&nbsp;Per sette giorni farai l&#8217;espiazione dell&#8217;altare, e lo santificherai; l&#8217;altare sar&#224; santissimo: tutto ci&#242; che toccher&#224; l&#8217;altare sar&#224; santo.</p> 
<p><A NAME="an_29:38">29:38</A>&nbsp;Or questo &#232; ci&#242; che offrirai sull&#8217;altare: due agnelli d&#8217;un anno, ogni giorno, del continuo.</p> 
<p><A NAME="an_29:39">29:39</A>&nbsp;Uno degli agnelli l&#8217;offrirai la mattina; e l&#8217;altro l&#8217;offrirai sull&#8217;imbrunire.</p> 
<p><A NAME="an_29:40">29:40</A>&nbsp;Col primo agnello offrirai la decima parte di un efa di fior di farina impastata con la quarta parte di un hin d&#8217;olio vergine, e una libazione di un quarto di hin di vino.</p> 
<p><A NAME="an_29:41">29:41</A>&nbsp;Il secondo agnello l&#8217;offrirai sull&#8217;imbrunire; l&#8217;accompagnerai con la stessa oblazione e con la stessa libazione della mattina; &#232; un sacrifizio di profumo soave offerto mediante il fuoco all&#8217;Eterno.</p> 
<p><A NAME="an_29:42">29:42</A>&nbsp;Sar&#224; un olocausto perpetuo offerto dai vostri discendenti, all&#8217;ingresso della tenda di convegno, davanti all&#8217;Eterno, dove io v&#8217;incontrer&#242; per parlar quivi con te.</p> 
<p><A NAME="an_29:43">29:43</A>&nbsp;E l&#224; io mi trover&#242; coi figliuoli d&#8217;Israele; e la tenda sar&#224; santificata dalla mia gloria.</p> 
<p><A NAME="an_29:44">29:44</A>&nbsp;E santificher&#242; la tenda di convegno e l&#8217;altare; anche Aaronne e i suoi figliuoli santificher&#242;, perch&#233; mi esercitino l&#8217;ufficio di sacerdoti.</p> 
<p><A NAME="an_29:45">29:45</A>&nbsp;E dimorer&#242; in mezzo ai figliuoli d&#8217;Israele e sar&#242; il loro Dio.</p> 
<p><A NAME="an_29:46">29:46</A>&nbsp;Ed essi conosceranno che io sono l&#8217;Eterno, l&#8217;Iddio loro, che li ho tratti dal paese d&#8217;Egitto per dimorare tra loro. Io sono l&#8217;Eterno, l&#8217;Iddio loro.</p> 
<p><A NAME="an_30:1">30:1</A>&nbsp;Farai pure un altare per bruciarvi su il profumo: lo farai di legno d&#8217;acacia.</p> 
<p><A NAME="an_30:2">30:2</A>&nbsp;La sua lunghezza sar&#224; di un cubito; e la sua larghezza, di un cubito; sar&#224; quadro, e avr&#224; un&#8217;altezza di due cubiti; i suoi corni saranno tutti d&#8217;un pezzo con esso.</p> 
<p><A NAME="an_30:3">30:3</A>&nbsp;Lo rivestirai d&#8217;oro puro: il disopra, i suoi lati tutt&#8217;intorno, i suoi corni; e gli farai una ghirlanda d&#8217;oro che gli giri attorno.</p> 
<p><A NAME="an_30:4">30:4</A>&nbsp;E gli farai due anelli d&#8217;oro, sotto la ghirlanda, ai suoi due lati; li metterai ai suoi due lati, per passarvi le stanghe che serviranno a portarlo.</p> 
<p><A NAME="an_30:5">30:5</A>&nbsp;Farai le stanghe di legno d&#8217;acacia, e le rivestirai d&#8217;oro.</p> 
<p><A NAME="an_30:6">30:6</A>&nbsp;E collocherai l&#8217;altare davanti al velo ch&#8217;&#232; dinanzi all&#8217;arca della testimonianza, di faccia al propiziatorio che sta sopra la testimonianza, dove io mi ritrover&#242; con te.</p> 
<p><A NAME="an_30:7">30:7</A>&nbsp;E Aaronne vi brucer&#224; su del profumo fragrante; lo brucer&#224; ogni mattina, quando acconcer&#224; le lampade;</p> 
<p><A NAME="an_30:8">30:8</A>&nbsp;e quando Aaronne accender&#224; le lampade sull&#8217;imbrunire, lo far&#224; bruciare come un profumo perpetuo davanti all&#8217;Eterno, di generazione in generazione.</p> 
<p><A NAME="an_30:9">30:9</A>&nbsp;Non offrirete sovr&#8217;esso n&#233; profumo straniero, n&#233; olocausto, n&#233; oblazione; e non vi farete libazioni.</p> 
<p><A NAME="an_30:10">30:10</A>&nbsp;E Aaronne far&#224; una volta all&#8217;anno l&#8217;espiazione sui corni d&#8217;esso; col sangue del sacrifizio d&#8217;espiazione per il peccato vi far&#224; l&#8217;espiazione una volta l&#8217;anno, di generazione in generazione. Sar&#224; cosa santissima, sacra all&#8217;Eterno.</p> 
<p><A NAME="an_30:11">30:11</A>&nbsp;L&#8217;Eterno parl&#242; ancora a Mos&#232;, dicendo:</p> 
<p><A NAME="an_30:12">30:12</A>&nbsp;"Quando farai il conto de&#8217; figliuoli d&#8217;Israele, facendo il censimento, ognun d&#8217;essi dar&#224; all&#8217;Eterno il riscatto della propria persona, quando saranno contati; onde non siano colpiti da qualche piaga, allorch&#233; farai il loro censimento.</p> 
<p><A NAME="an_30:13">30:13</A>&nbsp;Daranno questo: chiunque sar&#224; compreso nel censimento dar&#224; un mezzo siclo, secondo il siclo del santuario, che &#232; di venti ghere: un mezzo siclo sar&#224; l&#8217;offerta da fare all&#8217;Eterno.</p> 
<p><A NAME="an_30:14">30:14</A>&nbsp;Ognuno che sar&#224; compreso nel censimento, dai venti anni in su, dar&#224; quest&#8217;offerta all&#8217;Eterno.</p> 
<p><A NAME="an_30:15">30:15</A>&nbsp;Il ricco non dar&#224; di pi&#249;, n&#233; il povero dar&#224; meno del mezzo siclo, quando si far&#224; quest&#8217;offerta all&#8217;Eterno per il riscatto delle vostre persone.</p> 
<p><A NAME="an_30:16">30:16</A>&nbsp;Prenderai dunque dai figliuoli d&#8217;Israele questo danaro del riscatto e lo adoprerai per il servizio della tenda di convegno: sar&#224; per i figliuoli d&#8217;Israele una ricordanza dinanzi all&#8217;Eterno per fare il riscatto delle vostre persone".</p> 
<p><A NAME="an_30:17">30:17</A>&nbsp;L&#8217;Eterno parl&#242; ancora a Mos&#232;, dicendo:</p> 
<p><A NAME="an_30:18">30:18</A>&nbsp;"Farai pure una conca di rame, con la sua base di rame, per le abluzioni; la porrai fra la tenda di convegno e l&#8217;altare, e ci metterai dell&#8217;acqua.</p> 
<p><A NAME="an_30:19">30:19</A>&nbsp;E Aaronne e i suoi figliuoli vi si laveranno le mani e i piedi.</p> 
<p><A NAME="an_30:20">30:20</A>&nbsp;Quando entreranno nella tenda di convegno, si laveranno con acqua, onde non abbiano a morire; cos&#236; pure quando si accosteranno all&#8217;altare per fare il servizio, per far fumare un&#8217;offerta fatta all&#8217;Eterno mediante il fuoco.</p> 
<p><A NAME="an_30:21">30:21</A>&nbsp;Si laveranno le mani e i piedi, onde non abbiano a morire. Questa sar&#224; una norma perpetua per loro, per Aaronne e per la sua progenie, di generazione in generazione".</p> 
<p><A NAME="an_30:22">30:22</A>&nbsp;L&#8217;Eterno parl&#242; ancora a Mos&#232;, dicendo:</p> 
<p><A NAME="an_30:23">30:23</A>&nbsp;"Prenditi anche de&#8217; migliori aromi: di mirra vergine, cinquecento sicli; di cinnamomo aromatico, la met&#224;, cio&#232; duecentocinquanta; di canna aromatica, pure duecentocinquanta;</p> 
<p><A NAME="an_30:24">30:24</A>&nbsp;di cassia, cinquecento, secondo il siclo del santuario; e un hin d&#8217;olio d&#8217;oliva.</p> 
<p><A NAME="an_30:25">30:25</A>&nbsp;E ne farai un olio per l&#8217;unzione sacra, un profumo composto con arte di profumiere: sar&#224; l&#8217;olio per l&#8217;unzione sacra.</p> 
<p><A NAME="an_30:26">30:26</A>&nbsp;E con esso ungerai la tenda di convegno e l&#8217;arca della testimonianza,</p> 
<p><A NAME="an_30:27">30:27</A>&nbsp;la tavola e tutti i suoi utensili, il candelabro e i suoi utensili, l&#8217;altare dei profumi,</p> 
<p><A NAME="an_30:28">30:28</A>&nbsp;l&#8217;altare degli olocausti e tutti i suoi utensili, la conca e la sua base.</p> 
<p><A NAME="an_30:29">30:29</A>&nbsp;Consacrerai cos&#236; queste cose, e saranno santissime; tutto quello che le toccher&#224;, sar&#224; santo.</p> 
<p><A NAME="an_30:30">30:30</A>&nbsp;E ungerai Aaronne e i suoi figliuoli, e li consacrerai perch&#233; mi esercitino l&#8217;ufficio di sacerdoti.</p> 
<p><A NAME="an_30:31">30:31</A>&nbsp;E parlerai ai figliuoli d&#8217;Israele, dicendo: Quest&#8217;olio mi sar&#224; un olio di sacra unzione, di generazione in generazione.</p> 
<p><A NAME="an_30:32">30:32</A>&nbsp;Non lo si spander&#224; su carne d&#8217;uomo, e non ne farete altro di simile, della stessa composizione; esso &#232; cosa santa, e sar&#224; per voi cosa santa.</p> 
<p><A NAME="an_30:33">30:33</A>&nbsp;Chiunque ne comporr&#224; di simile, o chiunque ne metter&#224; sopra un estraneo, sar&#224; sterminato di fra il suo popolo".</p> 
<p><A NAME="an_30:34">30:34</A>&nbsp;L&#8217;Eterno disse ancora a Mos&#232;: "Prenditi degli aromi, della resina, della conchiglia odorosa, del galbano, degli aromi con incenso puro, in dosi uguali;</p> 
<p><A NAME="an_30:35">30:35</A>&nbsp;e ne farai un profumo composto secondo l&#8217;arte del profumiere, salato, puro, santo;</p> 
<p><A NAME="an_30:36">30:36</A>&nbsp;ne ridurrai una parte in minutissima polvere, e ne porrai davanti alla testimonianza nella tenda di convegno, dove io m&#8217;incontrer&#242; con te: esso vi sar&#224; cosa santissima.</p> 
<p><A NAME="an_30:37">30:37</A>&nbsp;E del profumo che farai, non ne farete della stessa composizione per uso vostro; ti sar&#224; cosa santa, consacrata all&#8217;Eterno.</p> 
<p><A NAME="an_30:38">30:38</A>&nbsp;Chiunque ne far&#224; di simile per odorarlo, sar&#224; sterminato di fra il suo popolo".</p> 
<p><A NAME="an_31:1">31:1</A>&nbsp;L&#8217;Eterno parl&#242; ancora a Mos&#232;, dicendo: "Vedi, io ho chiamato per nome Betsaleel,</p> 
<p><A NAME="an_31:2">31:2</A>&nbsp;figliuolo di Uri, figliuolo di Hur, della trib&#249; di Giuda;</p> 
<p><A NAME="an_31:3">31:3</A>&nbsp;e l&#8217;ho ripieno dello spirito di Dio, di abilit&#224;, d&#8217;intelligenza e di sapere per ogni sorta di lavori,</p> 
<p><A NAME="an_31:4">31:4</A>&nbsp;per concepire opere d&#8217;arte, per lavorar l&#8217;oro, l&#8217;argento e il rame,</p> 
<p><A NAME="an_31:5">31:5</A>&nbsp;per incidere pietre da incastonare, per scolpire il legno, per eseguire ogni sorta di lavori.</p> 
<p><A NAME="an_31:6">31:6</A>&nbsp;Ed ecco, gli ho dato per compagno Oholiab, figliuolo di Ahisamac, della trib&#249; di Dan; e ho messo sapienza nella mente di tutti gli uomini abili, perch&#233; possan fare tutto quello che t&#8217;ho ordinato:</p> 
<p><A NAME="an_31:7">31:7</A>&nbsp;la tenda di convegno, l&#8217;arca per la testimonianza, il propiziatorio che vi dovr&#224; esser sopra, e tutti gli arredi della tenda; la tavola e i suoi utensili,</p> 
<p><A NAME="an_31:8">31:8</A>&nbsp;il candelabro d&#8217;oro puro e tutti i suoi utensili,</p> 
<p><A NAME="an_31:9">31:9</A>&nbsp;l&#8217;altare dei profumi, l&#8217;altare degli olocausti e tutti i suoi utensili, la conca e la sua base,</p> 
<p><A NAME="an_31:10">31:10</A>&nbsp;i paramenti per le cerimonie, i paramenti sacri per il sacerdote Aaronne e i paramenti dei suoi figliuoli per esercitare il sacerdozio,</p> 
<p><A NAME="an_31:11">31:11</A>&nbsp;l&#8217;olio dell&#8217;unzione e il profumo fragrante per il luogo santo. Faranno tutto conformemente a quello che ho ordinato".</p> 
<p><A NAME="an_31:12">31:12</A>&nbsp;L&#8217;Eterno parl&#242; ancora a Mos&#232;, dicendo:</p> 
<p><A NAME="an_31:13">31:13</A>&nbsp;"Quanto a te, parla ai figliuoli d&#8217;Israele e di&#8217; loro: Badate bene d&#8217;osservare i miei sabati, perch&#233; il sabato &#232; un segno fra me e voi per tutte le vostre generazioni, affinch&#233; conosciate che io sono l&#8217;Eterno che vi santifica.</p> 
<p><A NAME="an_31:14">31:14</A>&nbsp;Osserverete dunque il sabato, perch&#233; &#232; per voi un giorno santo; chi lo profaner&#224; dovr&#224; esser messo a morte; chiunque far&#224; in esso qualche lavoro sar&#224; sterminato di fra il suo popolo.</p> 
<p><A NAME="an_31:15">31:15</A>&nbsp;Si lavorer&#224; sei giorni; ma il settimo giorno &#232; un sabato di solenne riposo, sacro all&#8217;Eterno; chiunque far&#224; qualche lavoro nel giorno del sabato dovr&#224; esser messo a morte.</p> 
<p><A NAME="an_31:16">31:16</A>&nbsp;I figliuoli d&#8217;Israele quindi osserveranno il sabato, celebrandolo di generazione in generazione come un patto perpetuo.</p> 
<p><A NAME="an_31:17">31:17</A>&nbsp;Esso &#232; un segno perpetuo fra me e i figliuoli d&#8217;Israele; poich&#233; in sei giorni l&#8217;Eterno fece i cieli e la terra, e il settimo giorno cess&#242; di lavorare, e si ripos&#242;".</p> 
<p><A NAME="an_31:18">31:18</A>&nbsp;Quando l&#8217;Eterno ebbe finito di parlare con Mos&#232; sul monte Sinai, gli dette le due tavole della testimonianza, tavole di pietra, scritte col dito di Dio.</p> 
<p><A NAME="an_32:1">32:1</A>&nbsp;Or il popolo, vedendo che Mos&#232; tardava a scender dal monte, si radun&#242; intorno ad Aaronne e gli disse: "Ors&#249;, facci un dio, che ci vada dinanzi; poich&#233;, quanto a Mos&#232;, a quest&#8217;uomo che ci ha tratto dal paese d&#8217;Egitto, non sappiamo che ne sia stato".</p> 
<p><A NAME="an_32:2">32:2</A>&nbsp;E Aaronne rispose loro: "Staccate gli anelli d&#8217;oro che sono agli orecchi delle vostre mogli, dei vostri figliuoli e delle vostre figliuole, e portatemeli".</p> 
<p><A NAME="an_32:3">32:3</A>&nbsp;E tutto il popolo si stacc&#242; dagli orecchi gli anelli d&#8217;oro e li port&#242; ad Aaronne,</p> 
<p><A NAME="an_32:4">32:4</A>&nbsp;il quale li prese dalle loro mani, e, dopo averne cesellato il modello, ne fece un vitello di getto. E quelli dissero: "O Israele, questo &#232; il tuo dio che ti ha tratto dal paese d&#8217;Egitto!"</p> 
<p><A NAME="an_32:5">32:5</A>&nbsp;Quando Aaronne vide questo, eresse un altare davanti ad esso, e fece un bando che diceva: "Domani sar&#224; festa in onore dell&#8217;Eterno!"</p> 
<p><A NAME="an_32:6">32:6</A>&nbsp;E l&#8217;indomani, quelli si levarono di buon&#8217;ora, offrirono olocausti e recarono de&#8217; sacrifizi di azioni di grazie; e il popolo si adagi&#242; per mangiare e bere, e poi si alz&#242; per divertirsi.</p> 
<p><A NAME="an_32:7">32:7</A>&nbsp;E l&#8217;Eterno disse a Mos&#232;: "Va&#8217;, scendi; perch&#233; il tuo popolo che hai tratto dal paese d&#8217;Egitto, s&#8217;&#232; corrotto;</p> 
<p><A NAME="an_32:8">32:8</A>&nbsp;si son presto sviati dalla strada ch&#8217;io avevo loro ordinato di seguire; si son fatti un vitello di getto, l&#8217;hanno adorato, gli hanno offerto sacrifizi, e hanno detto: O Israele, questo &#232; il tuo dio che ti ha tratto dal paese d&#8217;Egitto".</p> 
<p><A NAME="an_32:9">32:9</A>&nbsp;L&#8217;Eterno disse ancora a Mos&#232;: "Ho considerato bene questo popolo; ecco, &#232; un popolo di collo duro.</p> 
<p><A NAME="an_32:10">32:10</A>&nbsp;Or dunque, lascia che la mia ira s&#8217;infiammi contro a loro, e ch&#8217;io li consumi! ma di te io far&#242; una grande nazione".</p> 
<p><A NAME="an_32:11">32:11</A>&nbsp;Allora Mos&#232; supplic&#242; l&#8217;Eterno, il suo Dio, e disse: "Perch&#233;, o Eterno, l&#8217;ira tua s&#8217;infiammerebbe contro il tuo popolo che hai tratto dal paese d&#8217;Egitto con gran potenza e con mano forte?</p> 
<p><A NAME="an_32:12">32:12</A>&nbsp;Perch&#233; direbbero gli Egiziani: Egli li ha tratti fuori per far loro del male, per ucciderli su per le montagne e per sterminarli di sulla faccia della terra? Calma l&#8217;ardore della tua ira e p&#232;ntiti del male di cui minacci il tuo popolo.</p> 
<p><A NAME="an_32:13">32:13</A>&nbsp;Ricordati d&#8217;Abrahamo, d&#8217;Isacco e d&#8217;Israele, tuoi servi, ai quali giurasti per te stesso, dicendo loro: Io moltiplicher&#242; la vostra progenie come le stelle de&#8217; cieli; dar&#242; alla vostra progenie tutto questo paese di cui vi ho parlato, ed essa lo posseder&#224; in perpetuo".</p> 
<p><A NAME="an_32:14">32:14</A>&nbsp;E l&#8217;Eterno si pent&#236; del male che avea detto di fare al suo popolo.</p> 
<p><A NAME="an_32:15">32:15</A>&nbsp;Allora Mos&#232; si volt&#242; e scese dal monte con le due tavole della testimonianza nelle mani: tavole scritte d&#8217;ambo i lati, di qua e di l&#224;.</p> 
<p><A NAME="an_32:16">32:16</A>&nbsp;Le tavole erano opera di Dio, e la scrittura era scrittura di Dio, incisa sulle tavole.</p> 
<p><A NAME="an_32:17">32:17</A>&nbsp;Or Giosu&#232;, udendo il clamore del popolo che gridava, disse a Mos&#232;: "S&#8217;ode un fragore di battaglia nel campo".</p> 
<p><A NAME="an_32:18">32:18</A>&nbsp;E Mos&#232; rispose: "Questo non &#232; n&#233; grido di vittoria, n&#233; grido di vinti; il clamore ch&#8217;io odo e di gente che canta".</p> 
<p><A NAME="an_32:19">32:19</A>&nbsp;E come fu vicino al campo vide il vitello e le danze; e l&#8217;ira di Mos&#232; s&#8217;infiamm&#242;, ed egli gett&#242; dalle mani le tavole e le spezz&#242; appi&#232; del monte.</p> 
<p><A NAME="an_32:20">32:20</A>&nbsp;Poi prese il vitello che quelli avea fatto, lo bruci&#242; col fuoco, lo ridusse in polvere, sparse la polvere sull&#8217;acqua, la fece bere ai figliuoli d&#8217;Israele.</p> 
<p><A NAME="an_32:21">32:21</A>&nbsp;E Mos&#232; disse ad Aaronne: "Che t&#8217;ha fatto questo popolo, che gli hai tirato addosso un s&#236; gran peccato?"</p> 
<p><A NAME="an_32:22">32:22</A>&nbsp;Aaronne rispose: "L&#8217;ira del mio signore non s&#8217;infiammi; tu conosci questo popolo, e sai ch&#8217;&#232; inclinato al male.</p> 
<p><A NAME="an_32:23">32:23</A>&nbsp;Essi m&#8217;hanno detto: Facci un di che ci vada dinanzi; poich&#233;, quanto Mos&#232;, a quest&#8217;uomo che ci ha tratti dal paese d&#8217;Egitto, non sappiamo che ne sia stato.</p> 
<p><A NAME="an_32:24">32:24</A>&nbsp;E io ho detto loro: Chi ha dell&#8217;oro se lo levi di dosso! Essi me l&#8217;hanno dato; io l&#8217;ho buttato nel fuoco, e n&#8217;&#232; venuto fuori questo vitello".</p> 
<p><A NAME="an_32:25">32:25</A>&nbsp;Quando Mos&#232; vide che il popolo era senza freno e che Aaronne lo avea lasciato sfrenarsi esponendolo all&#8217;obbrobrio de&#8217; suoi nemici,</p> 
<p><A NAME="an_32:26">32:26</A>&nbsp;si ferm&#242; all&#8217;ingresso del campo, e disse: "Chiunque &#232; per l&#8217;Eterno, venga a me!" E tutti i figliuoli di Levi si radunarono presso a lui.</p> 
<p><A NAME="an_32:27">32:27</A>&nbsp;Ed egli disse loro: "Cos&#236; dice l&#8217;Eterno, l&#8217;Iddio d&#8217;Israele: Ognun di voi si metta la spada al fianco; passate e ripassate nel campo, da una porta all&#8217;altra d&#8217;esso, e ciascuno uccida il fratello, ciascuno l&#8217;amico, ciascuno il vicino!"</p> 
<p><A NAME="an_32:28">32:28</A>&nbsp;I figliuoli di Levi eseguirono l&#8217;ordine di Mos&#232; e in quel giorno caddero circa tremila uomini.</p> 
<p><A NAME="an_32:29">32:29</A>&nbsp;Or Mos&#232; avea detto: "Consacratevi oggi all&#8217;Eterno, anzi ciascuno si consacri a prezzo del proprio figliuolo e del proprio fratello, onde l&#8217;Eterno v&#8217;impartisca una benedizione".</p> 
<p><A NAME="an_32:30">32:30</A>&nbsp;L&#8217;indomani Mos&#232; disse al popolo: "Voi avete commesso un gran peccato; ma ora io salir&#242; all&#8217;Eterno; forse otterr&#242; che il vostro peccato vi sia perdonato".</p> 
<p><A NAME="an_32:31">32:31</A>&nbsp;Mos&#232; dunque torn&#242; all&#8217;Eterno e disse: "Ahim&#232;, questo popolo ha commesso un gran peccato, e s&#8217;&#232; fatto un dio d&#8217;oro;</p> 
<p><A NAME="an_32:32">32:32</A>&nbsp;nondimeno, perdona ora il loro peccato! Se no, deh, cancellami dal tuo libro che hai scritto!"</p> 
<p><A NAME="an_32:33">32:33</A>&nbsp;E l&#8217;Eterno rispose a Mos&#232;: "Colui che ha peccato contro di me, quello canceller&#242; dal mio libro!</p> 
<p><A NAME="an_32:34">32:34</A>&nbsp;Or va&#8217;, conduci il popolo dove t&#8217;ho detto. Ecco, il mio angelo andr&#224; dinanzi a te; ma nel giorno che verr&#242; a punire, io li punir&#242; del loro peccato".</p> 
<p><A NAME="an_32:35">32:35</A>&nbsp;E l&#8217;Eterno percosse il popolo, perch&#8217;esso era l&#8217;autore del vitello che Aaronne avea fatto.</p> 
<p><A NAME="an_33:1">33:1</A>&nbsp;L&#8217;Eterno disse a Mos&#232;: "Va&#8217; sali di qui, tu col popolo che hai tratto dal paese d&#8217;Egitto, verso il paese che promisi con giuramento ad Abrahamo ad Isacco e a Giacobbe, dicendo: Io lo dar&#242; alla tua progenie.</p> 
<p><A NAME="an_33:2">33:2</A>&nbsp;Io mander&#242; un angelo dinanzi a te, e caccer&#242; i Cananei, gli Amorei, gli Hittei, i Ferezei, gli Hivvei e i Gebusei.</p> 
<p><A NAME="an_33:3">33:3</A>&nbsp;Esso vi condurr&#224; in un paese ove scorre il latte e il miele; poich&#233; io non salir&#242; in mezzo a te, perch&#233; sei un popolo di collo duro, ond&#8217;io non abbia a sterminarti per via".</p> 
<p><A NAME="an_33:4">33:4</A>&nbsp;Quando il popolo ud&#236; queste sinistre parole, fece cordoglio, e nessuno si mise i propri ornamenti.</p> 
<p><A NAME="an_33:5">33:5</A>&nbsp;Infatti l&#8217;Eterno avea detto a Mos&#232;: "Di&#8217; ai figliuoli d&#8217;Israele: Voi siete un popolo di collo duro; s&#8217;io salissi per un momento solo in mezzo a te, ti consumerei! Or dunque, togliti i tuoi ornamenti, e vedr&#242; com&#8217;io ti debba trattare".</p> 
<p><A NAME="an_33:6">33:6</A>&nbsp;E i figliuoli d&#8217;Israele si spogliarono de&#8217; loro ornamenti, dalla partenza dal monte Horeb in poi.</p> 
<p><A NAME="an_33:7">33:7</A>&nbsp;E Mos&#232; prese la tenda, e la piant&#242; per s&#233; fuori del campo, a una certa distanza dal campo, e la chiam&#242; la tenda di convegno; e chiunque cercava l&#8217;Eterno, usciva verso la tenda di convegno, ch&#8217;era fuori del campo.</p> 
<p><A NAME="an_33:8">33:8</A>&nbsp;Quando Mos&#232; usciva per recarsi alla tenda, tutto il popolo si alzava, e ognuno se ne stava ritto all&#8217;ingresso della propria tenda, e seguiva con lo sguardo Mos&#232;, finch&#233; egli fosse entrato nella tenda.</p> 
<p><A NAME="an_33:9">33:9</A>&nbsp;E come Mos&#232; era entrato nella tenda, la colonna di nuvola scendeva, si fermava all&#8217;ingresso della tenda, e l&#8217;Eterno parlava con Mos&#232;.</p> 
<p><A NAME="an_33:10">33:10</A>&nbsp;Tutto il popolo vedeva la colonna di nuvola ferma all&#8217;ingresso della tenda; e tutto il popolo si alzava, e ciascuno si prostrava all&#8217;ingresso della propria tenda.</p> 
<p><A NAME="an_33:11">33:11</A>&nbsp;Or l&#8217;Eterno parlava con Mos&#232; faccia a faccia, come un uomo parla col proprio amico; poi Mos&#232; tornava al campo; ma Giosu&#232;, figliuolo di Nun, suo giovane ministro, non si dipartiva dalla tenda.</p> 
<p><A NAME="an_33:12">33:12</A>&nbsp;E Mos&#232; disse all&#8217;Eterno: "Vedi, tu mi dici: Fa&#8217; salire questo popolo! e non mi fai conoscere chi manderai meco. Eppure hai detto: Io ti conosco personalmente ed anche hai trovato grazia agli occhi miei.</p> 
<p><A NAME="an_33:13">33:13</A>&nbsp;Or dunque, se ho trovato grazia agli occhi tuoi, deh, fammi conoscere le tue vie, ond&#8217;io ti conosca e possa trovar grazia agli occhi tuoi. E considera che questa nazione &#232; popolo tuo".</p> 
<p><A NAME="an_33:14">33:14</A>&nbsp;E l&#8217;Eterno rispose: "La mia presenza andr&#224; teco, e io ti dar&#242; riposo".</p> 
<p><A NAME="an_33:15">33:15</A>&nbsp;E Mos&#232; gli disse: "Se la tua presenza non vien meco, non ci far partire di qui.</p> 
<p><A NAME="an_33:16">33:16</A>&nbsp;Poich&#233;, come si far&#224; ora a conoscere che io e il tuo popolo abbiam trovato grazia agli occhi tuoi? Non sar&#224; egli dal fatto che tu vieni con noi? Questo distinguer&#224; me e il tuo popolo da tutti i popoli che sono sulla faccia della terra".</p> 
<p><A NAME="an_33:17">33:17</A>&nbsp;E l&#8217;Eterno disse a Mos&#232;: "Far&#242; anche questo che tu chiedi, poich&#233; tu hai trovato grazia agli occhi miei, e ti conosco personalmente".</p> 
<p><A NAME="an_33:18">33:18</A>&nbsp;Mos&#232; disse: "Deh, fammi vedere la tua gloria!"</p> 
<p><A NAME="an_33:19">33:19</A>&nbsp;E l&#8217;Eterno gli rispose: "Io far&#242; passare davanti a te tutta la mia bont&#224;, e proclamer&#242; il nome dell&#8217;Eterno davanti a te; e far&#242; grazia a chi vorr&#242; far grazia, e avr&#242; piet&#224; di chi vorr&#242; aver piet&#224;".</p> 
<p><A NAME="an_33:20">33:20</A>&nbsp;Disse ancora: "Tu non puoi veder la mia faccia, perch&#233; l&#8217;uomo non mi pu&#242; vedere e vivere".</p> 
<p><A NAME="an_33:21">33:21</A>&nbsp;E l&#8217;Eterno disse: "Ecco qui un luogo presso a me; tu starai su quel masso;</p> 
<p><A NAME="an_33:22">33:22</A>&nbsp;e mentre passer&#224; la mia gloria, io ti metter&#242; in una buca del masso, e ti coprir&#242; con la mia mano, finch&#233; io sia passato;</p> 
<p><A NAME="an_33:23">33:23</A>&nbsp;poi ritirer&#242; la mano, e mi vedrai per di dietro; ma la mia faccia non si pu&#242; vedere".</p> 
<p><A NAME="an_34:1">34:1</A>&nbsp;L&#8217;Eterno disse a Mos&#232;: "Tagliati due tavole di pietra come le prime; e io scriver&#242; sulle tavole le parole che erano sulle prime che spezzasti.</p> 
<p><A NAME="an_34:2">34:2</A>&nbsp;E sii pronto domattina, e sali al mattino sul monte Sinai, e presentati quivi a me in vetta al monte.</p> 
<p><A NAME="an_34:3">34:3</A>&nbsp;Nessuno salga con te, e non si vegga alcuno per tutto il monte; e greggi ed armenti non pascolino nei pressi di questo monte".</p> 
<p><A NAME="an_34:4">34:4</A>&nbsp;Mos&#232; dunque tagli&#242; due tavole di pietra, come le prime; si alz&#242; la mattina di buon&#8217;ora, e sal&#236; sul monte Sinai come l&#8217;Eterno gli avea comandato, e prese in mano le due tavole di pietra.</p> 
<p><A NAME="an_34:5">34:5</A>&nbsp;E l&#8217;Eterno discese nella nuvola, si ferm&#242; quivi con lui e proclam&#242; il nome dell&#8217;Eterno.</p> 
<p><A NAME="an_34:6">34:6</A>&nbsp;E l&#8217;Eterno pass&#242; davanti a lui, e grid&#242;: "L&#8217;Eterno! l&#8217;Eterno! l&#8217;Iddio misericordioso e pietoso, lento all&#8217;ira, ricco in benignit&#224; e fedelt&#224;,</p> 
<p><A NAME="an_34:7">34:7</A>&nbsp;che conserva la sua benignit&#224; fino alla millesima generazione, che perdona l&#8217;iniquit&#224;, la trasgressione e il peccato ma non terr&#224; il colpevole per innocente, e che punisce l&#8217;iniquit&#224; dei padri sopra i figliuoli e sopra i figliuoli de&#8217; figliuoli, fino alla terza e alla quarta generazione!"</p> 
<p><A NAME="an_34:8">34:8</A>&nbsp;E Mos&#232; subito s&#8217;inchin&#242; fino a terra, e ador&#242;.</p> 
<p><A NAME="an_34:9">34:9</A>&nbsp;Poi disse: "Deh, Signore, se ho trovato grazia agli occhi tuoi, venga il Signore in mezzo a noi, perch&#233; questo &#232; un popolo di collo duro; perdona la nostra iniquit&#224; e il nostro peccato, e prendici come tuo possesso".</p> 
<p><A NAME="an_34:10">34:10</A>&nbsp;E l&#8217;Eterno risposo: "Ecco, io faccio un patto: far&#242; dinanzi a tutto il tuo popolo maraviglie, quali non si son mai fatte su tutta la terra n&#233; in alcuna nazione; e tutto il popolo in mezzo al quale ti trovi vedr&#224; l&#8217;opera dell&#8217;Eterno, perch&#233; tremendo &#232; quello ch&#8217;io sono per fare per mezzo di te.</p> 
<p><A NAME="an_34:11">34:11</A>&nbsp;Osserva quello che oggi ti comando: Ecco, io caccer&#242; dinanzi a te gli Amorei, i Cananei, gli Hittei, i Ferezei, gli Hivvei e i Gebusei.</p> 
<p><A NAME="an_34:12">34:12</A>&nbsp;Guardati dal far lega con gli abitanti del paese nel quale stai per andare, onde non abbiano a diventare, in mezzo a te, un laccio;</p> 
<p><A NAME="an_34:13">34:13</A>&nbsp;ma demolite i loro altari, frantumate le loro colonne, abbattete i loro idoli;</p> 
<p><A NAME="an_34:14">34:14</A>&nbsp;poich&#233; tu non adorerai altro dio, perch&#233; l&#8217;Eterno, che si chiama "il Geloso", &#232; un Dio geloso.</p> 
<p><A NAME="an_34:15">34:15</A>&nbsp;Guardati dal far lega con gli abitanti del paese, affinch&#233;, quando quelli si prostituiranno ai loro d&#232;i e offriranno sacrifizi ai loro d&#232;i, non avvenga ch&#8217;essi t&#8217;invitino, e tu mangi dei loro sacrifizi,</p> 
<p><A NAME="an_34:16">34:16</A>&nbsp;e prenda delle loro figliuole per i tuoi figliuoli, e le loro figliuole si prostituiscano ai loro d&#232;i, e inducano i tuoi figliuoli a prostituirsi ai loro d&#232;i.</p> 
<p><A NAME="an_34:17">34:17</A>&nbsp;Non ti farai d&#232;i di getto.</p> 
<p><A NAME="an_34:18">34:18</A>&nbsp;Osserverai la festa degli azzimi. Sette giorni, al tempo fissato del mese di Abib, mangerai pane senza lievito, come t&#8217;ho ordinato; poich&#233; nel mese di Abib tu sei uscito dall&#8217;Egitto.</p> 
<p><A NAME="an_34:19">34:19</A>&nbsp;Ogni primogenito &#232; mio; e mio &#232; ogni primo parto maschio di tutto il tuo bestiame: del bestiame grosso e minuto.</p> 
<p><A NAME="an_34:20">34:20</A>&nbsp;Ma riscatterai con un agnello il primo nato dell&#8217;asino; e, se non lo vorrai riscattare, gli fiaccherai il collo. Riscatterai ogni primogenito de&#8217; tuoi figliuoli. E nessuno comparir&#224; davanti a me a mani vuote.</p> 
<p><A NAME="an_34:21">34:21</A>&nbsp;Lavorerai sei giorni; ma il settimo giorno ti riposerai: ti riposerai anche al tempo dell&#8217;aratura e della mietitura.</p> 
<p><A NAME="an_34:22">34:22</A>&nbsp;Celebrerai la festa delle settimane: cio&#232; delle primizie della mietitura del frumento, e la festa della raccolta alla fine dell&#8217;anno.</p> 
<p><A NAME="an_34:23">34:23</A>&nbsp;Tre volte all&#8217;anno comparir&#224; ogni vostro maschio nel cospetto del Signore, dell&#8217;Eterno, ch&#8217;&#232; l&#8217;Iddio d&#8217;Israele.</p> 
<p><A NAME="an_34:24">34:24</A>&nbsp;Poich&#233; io caccer&#242; dinanzi a te delle nazioni, e allargher&#242; i tuoi confini; n&#233; alcuno agogner&#224; il tuo paese, quando salirai, tre volte all&#8217;anno, per comparire nel cospetto dell&#8217;Eterno, ch&#8217;&#232; l&#8217;Iddio tuo.</p> 
<p><A NAME="an_34:25">34:25</A>&nbsp;Non offrirai con pane lievitato il sangue della vittima immolata a me; e il sacrifizio della festa di Pasqua non sar&#224; serbato fino al mattino.</p> 
<p><A NAME="an_34:26">34:26</A>&nbsp;Porterai alla casa dell&#8217;Eterno Iddio tuo le primizie de&#8217; primi frutti della tua terra. Non cuocerai il capretto nel latte di sua madre".</p> 
<p><A NAME="an_34:27">34:27</A>&nbsp;Poi l&#8217;Eterno disse a Mos&#232;: "Scrivi queste parole; perch&#233; sul fondamento di queste parole io ho contratto alleanza con te e con Israele".</p> 
<p><A NAME="an_34:28">34:28</A>&nbsp;E Mos&#232; rimase quivi con l&#8217;Eterno quaranta giorni e quaranta notti; non mangi&#242; pane e non bevve acqua. E l&#8217;Eterno scrisse sulle tavole le parole del patto, le dieci parole.</p> 
<p><A NAME="an_34:29">34:29</A>&nbsp;Or Mos&#232;, quando scese dal monte Sinai scendendo dal monte Mos&#232; aveva in mano le due tavole della testimonianza non sapeva che la pelle del suo viso era diventata tutta raggiante mentr&#8217;egli parlava con l&#8217;Eterno;</p> 
<p><A NAME="an_34:30">34:30</A>&nbsp;e quando Aaronne e tutti i figliuoli d&#8217;Israele videro Mos&#232;, ecco che la pelle del suo viso era tutta raggiante, ed essi temettero d&#8217;accostarsi a lui.</p> 
<p><A NAME="an_34:31">34:31</A>&nbsp;Ma Mos&#232; li chiam&#242;, ed Aaronne e tutti i capi della raunanza tornarono a lui, e Mos&#232; parl&#242; loro.</p> 
<p><A NAME="an_34:32">34:32</A>&nbsp;Dopo questo, tutti i figliuoli d&#8217;Israele si accostarono, ed egli ordin&#242; loro tutto quello che l&#8217;Eterno gli avea detto sul monte Sinai.</p> 
<p><A NAME="an_34:33">34:33</A>&nbsp;E quando Mos&#232; ebbe finito di parlar con loro, si mise un velo sulla faccia.</p> 
<p><A NAME="an_34:34">34:34</A>&nbsp;Ma quando Mos&#232; entrava al cospetto dell&#8217;Eterno per parlare con lui, si toglieva il velo, finch&#233; non tornasse fuori; tornava fuori, e diceva ai figliuoli d&#8217;Israele quello che gli era stato comandato.</p> 
<p><A NAME="an_34:35">34:35</A>&nbsp;I figliuoli d&#8217;Israele, guardando la faccia di Mos&#232;, ne vedeano la pelle tutta raggiante; e Mos&#232; si rimetteva il velo sulla faccia, finch&#233; non entrasse a parlare con l&#8217;Eterno.</p> 
<p><A NAME="an_35:1">35:1</A>&nbsp;Mos&#232; convoc&#242; tutta la raunanza de&#8217; figliuoli d&#8217;Israele, e disse loro: "Queste son le cose che l&#8217;Eterno ha ordinato di fare.</p> 
<p><A NAME="an_35:2">35:2</A>&nbsp;Sei giorni si dovr&#224; lavorare, ma il settimo giorno sar&#224; per voi un giorno santo, un sabato di solenne riposo, consacrato all&#8217;Eterno. Chiunque far&#224; qualche lavoro in esso sar&#224; messo a morte.</p> 
<p><A NAME="an_35:3">35:3</A>&nbsp;Non accenderete fuoco in alcuna delle vostre abitazioni il giorno del sabato".</p> 
<p><A NAME="an_35:4">35:4</A>&nbsp;Poi Mos&#232; parl&#242; a tutta la raunanza de&#8217; figliuoli d&#8217;Israele, e disse: "Questo &#232; quello che l&#8217;Eterno ha ordinato:</p> 
<p><A NAME="an_35:5">35:5</A>&nbsp;Prelevate da quello che avete, un&#8217;offerta all&#8217;Eterno; chiunque &#232; di cuor volenteroso recher&#224; un&#8217;offerta all&#8217;Eterno: oro, argento, rame;</p> 
<p><A NAME="an_35:6">35:6</A>&nbsp;stoffe di color violaceo, porporino, scarlatto, lino fino, pel di capra,</p> 
<p><A NAME="an_35:7">35:7</A>&nbsp;pelli di montone tinte in rosso, pelli di delfino, legno d&#8217;acacia,</p> 
<p><A NAME="an_35:8">35:8</A>&nbsp;olio per il candelabro, aromi per l&#8217;olio dell&#8217;unzione e per il profumo fragrante,</p> 
<p><A NAME="an_35:9">35:9</A>&nbsp;pietre d&#8217;onice, pietre da incastonare per l&#8217;efod e per il pettorale.</p> 
<p><A NAME="an_35:10">35:10</A>&nbsp;Chiunque tra voi ha dell&#8217;abilit&#224; venga ed eseguisca tutto quello che l&#8217;Eterno ha ordinato:</p> 
<p><A NAME="an_35:11">35:11</A>&nbsp;il tabernacolo, la sua tenda e la sua coperta, i suoi fermagli, le sue assi, le sue traverse, le sue colonne e le sue basi,</p> 
<p><A NAME="an_35:12">35:12</A>&nbsp;l&#8217;arca, le sue stanghe, il propiziatorio e il velo da stender davanti all&#8217;arca, la tavola e le sue stanghe,</p> 
<p><A NAME="an_35:13">35:13</A>&nbsp;tutti i suoi utensili, e il pane della presentazione;</p> 
<p><A NAME="an_35:14">35:14</A>&nbsp;il candelabro per la luce e i suoi utensili, le sue lampade e l&#8217;olio per il candelabro;</p> 
<p><A NAME="an_35:15">35:15</A>&nbsp;l&#8217;altare dei profumi e le sue stanghe, l&#8217;olio dell&#8217;unzione e il profumo fragrante, la portiera dell&#8217;ingresso per l&#8217;entrata del tabernacolo,</p> 
<p><A NAME="an_35:16">35:16</A>&nbsp;l&#8217;altare degli olocausti con la sua gratella di rame, le sue stanghe e tutti i suoi utensili, la conca e la sua base,</p> 
<p><A NAME="an_35:17">35:17</A>&nbsp;le cortine del cortile, le sue colonne e le loro basi e la portiera all&#8217;ingresso del cortile;</p> 
<p><A NAME="an_35:18">35:18</A>&nbsp;i piuoli del tabernacolo e i piuoli del cortile e le loro funi;</p> 
<p><A NAME="an_35:19">35:19</A>&nbsp;i paramenti per le cerimonie per fare il servizio nel luogo santo, i paramenti sacri per il sacerdote Aaronne, e i paramenti de&#8217; suoi figliuoli per esercitare il sacerdozio".</p> 
<p><A NAME="an_35:20">35:20</A>&nbsp;Allora tutta la raunanza de&#8217; figliuoli d&#8217;Israele si part&#236; dalla presenza di Mos&#232;.</p> 
<p><A NAME="an_35:21">35:21</A>&nbsp;E tutti quelli che il loro cuore spingeva e tutti quelli che il loro spirito rendea volenterosi, vennero a portare l&#8217;offerta all&#8217;Eterno per l&#8217;opera della tenda di convegno, per tutto il suo servizio e per i paramenti sacri.</p> 
<p><A NAME="an_35:22">35:22</A>&nbsp;Vennero uomini e donne; quanti erano di cuor volenteroso portarono fermagli, orecchini, anelli da sigillare e braccialetti, ogni sorta di gioielli d&#8217;oro; ognuno port&#242; qualche offerta d&#8217;oro all&#8217;Eterno.</p> 
<p><A NAME="an_35:23">35:23</A>&nbsp;E chiunque aveva delle stoffe tinte in violaceo, porporino, scarlatto, o lino fino, o pel di capra, o pelli di montone tinte in rosso, o pelli di delfino, portava ogni cosa.</p> 
<p><A NAME="an_35:24">35:24</A>&nbsp;Chiunque prelev&#242; un&#8217;offerta d&#8217;argento e di rame, port&#242; l&#8217;offerta consacrata all&#8217;Eterno; e chiunque aveva del legno d&#8217;acacia per qualunque lavoro destinato al servizio, lo port&#242;.</p> 
<p><A NAME="an_35:25">35:25</A>&nbsp;E tutte le donne abili filarono con le proprie mani e portarono i loro filati in color violaceo, porporino, scarlatto, e del lino fino.</p> 
<p><A NAME="an_35:26">35:26</A>&nbsp;E tutte le donne che il cuore spinse ad usare la loro abilit&#224;, filarono del pel di capra.</p> 
<p><A NAME="an_35:27">35:27</A>&nbsp;E i capi dei popolo portarono pietre d&#8217;onice e pietre da incastonare per l&#8217;efod e per il pettorale,</p> 
<p><A NAME="an_35:28">35:28</A>&nbsp;aromi e olio per il candelabro, per l&#8217;olio dell&#8217;unzione e per il profumo fragrante.</p> 
<p><A NAME="an_35:29">35:29</A>&nbsp;Tutti i figliuoli d&#8217;Israele, uomini e donne, che il cuore mosse a portare volenterosamente il necessario per tutta l&#8217;opera che l&#8217;Eterno aveva ordinata per mezzo di Mos&#232;, recarono all&#8217;Eterno delle offerte volontarie.</p> 
<p><A NAME="an_35:30">35:30</A>&nbsp;Mos&#232; disse ai figliuoli d&#8217;Israele: "Vedete, l&#8217;Eterno ha chiamato per nome Betsaleel, figliuolo di Uri, figliuolo di Hur, della trib&#249; di Giuda;</p> 
<p><A NAME="an_35:31">35:31</A>&nbsp;e lo ha ripieno dello spirito di Dio, di abilit&#224;, d&#8217;intelligenza e di sapere per ogni sorta di lavori,</p> 
<p><A NAME="an_35:32">35:32</A>&nbsp;per concepire opere d&#8217;arte, per lavorar l&#8217;oro, l&#8217;argento e il rame,</p> 
<p><A NAME="an_35:33">35:33</A>&nbsp;per incidere pietre da incastonare, per scolpire il legno, per eseguire ogni sorta di lavori d&#8217;arte.</p> 
<p><A NAME="an_35:34">35:34</A>&nbsp;E gli ha comunicato il dono d&#8217;insegnare: a lui ed a Oholiab, figliuolo di Ahisamac, della trib&#249; di Dan.</p> 
<p><A NAME="an_35:35">35:35</A>&nbsp;Li ha ripieni d&#8217;intelligenza per eseguire ogni sorta di lavori d&#8217;artigiano e di disegnatore, di ricamatore e di tessitore in colori svariati: violaceo, porporino, scarlatto, e di lino fino, per eseguire qualunque lavoro e per concepire lavori d&#8217;arte.</p> 
<p><A NAME="an_36:1">36:1</A>&nbsp;E Betsaleel e Oholiab e tutti gli uomini abili, nei quali l&#8217;Eterno ha messo sapienza e intelligenza per saper eseguire tutti i lavori per il servizio del santuario, faranno ogni cosa secondo che l&#8217;Eterno ha ordinato".</p> 
<p><A NAME="an_36:2">36:2</A>&nbsp;Mos&#232; chiam&#242; dunque Betsaleel e Oholiab e tutti gli uomini abili ne&#8217; quali l&#8217;Eterno avea messo intelligenza, tutti quelli che il cuore moveva ad applicarsi al lavoro per eseguirlo;</p> 
<p><A NAME="an_36:3">36:3</A>&nbsp;ed essi presero in presenza di Mos&#232; tutte le offerte recate dai figliuoli d&#8217;Israele per i lavori destinati al servizio del santuario, affin di eseguirli. Ma ogni mattina i figliuoli d&#8217;Israele continuavano a portare a Mos&#232; delle offerte volontarie.</p> 
<p><A NAME="an_36:4">36:4</A>&nbsp;Allora tutti gli uomini abili ch&#8217;erano occupati a tutti i lavori del santuario, lasciato ognuno il lavoro che faceva, vennero a dire a Mos&#232;:</p> 
<p><A NAME="an_36:5">36:5</A>&nbsp;"Il popolo porta molto pi&#249; di quel che bisogna per eseguire i lavori che l&#8217;Eterno ha comandato di fare".</p> 
<p><A NAME="an_36:6">36:6</A>&nbsp;Allora Mos&#232; dette quest&#8217;ordine, che fu bandito per il campo: "N&#233; uomo n&#233; donna faccia pi&#249; alcun lavoro come offerta per il santuario". Cos&#236; s&#8217;imped&#236; che il popolo portasse altro.</p> 
<p><A NAME="an_36:7">36:7</A>&nbsp;Poich&#233; la roba gi&#224; pronta bastava a fare tutto il lavoro, e ve n&#8217;era d&#8217;avanzo.</p> 
<p><A NAME="an_36:8">36:8</A>&nbsp;Tutti gli uomini abili, fra quelli che eseguivano il lavoro, fecero dunque il tabernacolo di dieci teli, di lino fino ritorto, e di filo color violaceo, porporino e scarlatto, con dei cherubini artisticamente lavorati.</p> 
<p><A NAME="an_36:9">36:9</A>&nbsp;La lunghezza d&#8217;un telo era di ventotto cubiti; e la larghezza, di quattro cubiti; tutti i teli erano d&#8217;una stessa misura.</p> 
<p><A NAME="an_36:10">36:10</A>&nbsp;Cinque teli furono uniti assieme, e gli altri cinque furon pure uniti assieme.</p> 
<p><A NAME="an_36:11">36:11</A>&nbsp;Si fecero de&#8217; nastri di color violaceo all&#8217;orlo del telo ch&#8217;era all&#8217;estremit&#224; della prima serie di teli; e lo stesso si fece all&#8217;orlo del telo ch&#8217;era all&#8217;estremit&#224; della seconda serie.</p> 
<p><A NAME="an_36:12">36:12</A>&nbsp;Si misero cinquanta nastri al primo telo, e parimente cinquanta nastri all&#8217;orlo del telo ch&#8217;era all&#8217;estremit&#224; della seconda serie: i nastri si corrispondevano l&#8217;uno all&#8217;altro.</p> 
<p><A NAME="an_36:13">36:13</A>&nbsp;Si fecero pure cinquanta fermagli d&#8217;oro, e si unirono i teli l&#8217;uno all&#8217;altro mediante i fermagli; e cos&#236; il tabernacolo form&#242; un tutto.</p> 
<p><A NAME="an_36:14">36:14</A>&nbsp;Si fecero inoltre dei teli di pel di capra, per servir da tenda per coprire il tabernacolo: di questi teli se ne fecero undici.</p> 
<p><A NAME="an_36:15">36:15</A>&nbsp;La lunghezza d&#8217;ogni telo era di trenta cubiti; e la larghezza, di quattro cubiti; gli undici teli aveano la stessa misura.</p> 
<p><A NAME="an_36:16">36:16</A>&nbsp;E si unirono insieme, da una parte, cinque teli, e si uniron insieme, dall&#8217;altra parte, gli altri sei.</p> 
<p><A NAME="an_36:17">36:17</A>&nbsp;E si misero cinquanta nastri all&#8217;orlo del telo ch&#8217;era all&#8217;estremit&#224; della prima serie di teli, e cinquanta nastri all&#8217;orlo del telo ch&#8217;era all&#8217;estremit&#224; della seconda serie.</p> 
<p><A NAME="an_36:18">36:18</A>&nbsp;E si fecero cinquanta fermagli di rame per unire assieme la tenda, in modo che formasse un tutto.</p> 
<p><A NAME="an_36:19">36:19</A>&nbsp;Si fece pure per la tenda una coperta di pelli di montone tinte di rosso, e, sopra questa, un&#8217;altra di pelli di delfino.</p> 
<p><A NAME="an_36:20">36:20</A>&nbsp;Poi si fecero per il tabernacolo le assi di legno d&#8217;acacia, messe per ritto.</p> 
<p><A NAME="an_36:21">36:21</A>&nbsp;La lunghezza d&#8217;un&#8217;asse era di dieci cubiti, e la larghezza d&#8217;un&#8217;asse, di un cubito e mezzo.</p> 
<p><A NAME="an_36:22">36:22</A>&nbsp;Ogni asse aveva due incastri paralleli; cos&#236; fu fatto per tutte le assi del tabernacolo.</p> 
<p><A NAME="an_36:23">36:23</A>&nbsp;Si fecero dunque le assi per il tabernacolo: venti assi dal lato meridionale, verso il sud;</p> 
<p><A NAME="an_36:24">36:24</A>&nbsp;e si fecero quaranta basi d&#8217;argento sotto le venti assi: due basi sotto ciascun&#8217;asse per i suoi due incastri.</p> 
<p><A NAME="an_36:25">36:25</A>&nbsp;E per il secondo lato del tabernacolo, il lato di nord,</p> 
<p><A NAME="an_36:26">36:26</A>&nbsp;si fecero venti assi, con le loro quaranta basi d&#8217;argento: due basi sotto ciascun&#8217;asse.</p> 
<p><A NAME="an_36:27">36:27</A>&nbsp;E per la parte posteriore del tabernacolo, verso occidente, si fecero sei assi.</p> 
<p><A NAME="an_36:28">36:28</A>&nbsp;Si fecero pure due assi per gli angoli del tabernacolo, dalla parte posteriore.</p> 
<p><A NAME="an_36:29">36:29</A>&nbsp;E queste erano doppie dal basso in su, e al tempo stesso formavano un tutto fino in cima, fino al primo anello. Cos&#236; fu fatto per ambe due le assi, ch&#8217;erano ai due angoli.</p> 
<p><A NAME="an_36:30">36:30</A>&nbsp;V&#8217;erano dunque otto assi, con le loro basi d&#8217;argento: sedici basi: due basi sotto ciascun&#8217;asse.</p> 
<p><A NAME="an_36:31">36:31</A>&nbsp;E si fecero delle traverse di legno d&#8217;acacia: cinque, per le assi di un lato del tabernacolo;</p> 
<p><A NAME="an_36:32">36:32</A>&nbsp;cinque traverse per le assi dell&#8217;altro lato del tabernacolo, e cinque traverse per le assi della parte posteriore del tabernacolo, a occidente.</p> 
<p><A NAME="an_36:33">36:33</A>&nbsp;E si fece la traversa di mezzo, in mezzo alle assi, per farla passare da una parte all&#8217;altra.</p> 
<p><A NAME="an_36:34">36:34</A>&nbsp;E le assi furon rivestite d&#8217;oro, e furon fatti d&#8217;oro i loro anelli per i quali dovean passare le traverse, e le traverse furon rivestite d&#8217;oro.</p> 
<p><A NAME="an_36:35">36:35</A>&nbsp;Fu fatto pure il velo, di filo violaceo, porporino, scarlatto, e di lino fino ritorto con de&#8217; cherubini artisticamente lavorati;</p> 
<p><A NAME="an_36:36">36:36</A>&nbsp;e si fecero per esso quattro colonne di acacia e si rivestirono d&#8217;oro; i loro chiodi erano d&#8217;oro; e per le colonne, si fusero quattro basi d&#8217;argento.</p> 
<p><A NAME="an_36:37">36:37</A>&nbsp;Si fece anche per l&#8217;ingresso della tenda una portiera, di filo violaceo porporino, scarlatto, e di lino fino ritorto, in lavoro di ricamo.</p> 
<p><A NAME="an_36:38">36:38</A>&nbsp;E si fecero le sue cinque colonne coi loro chiodi; si rivestiron d&#8217;oro i loro capitelli e le loro aste; e le loro cinque basi eran di rame.</p> 
<p><A NAME="an_37:1">37:1</A>&nbsp;Poi Betsaleel fece l&#8217;arca di legno d&#8217;acacia; la sua lunghezza era di due cubiti e mezzo, la sua larghezza di un cubito e mezzo, e la sua altezza di un cubito e mezzo.</p> 
<p><A NAME="an_37:2">37:2</A>&nbsp;E la rivest&#236; d&#8217;oro puro di dentro e di fuori, e le fece una ghirlanda d&#8217;oro che le girava attorno.</p> 
<p><A NAME="an_37:3">37:3</A>&nbsp;E fuse per essa quattro anelli d&#8217;oro, che mise ai suoi quattro piedi: due anelli da un lato e due anelli dall&#8217;altro lato.</p> 
<p><A NAME="an_37:4">37:4</A>&nbsp;Fece anche delle stanghe di legno d&#8217;acacia, e le rivesti d&#8217;oro.</p> 
<p><A NAME="an_37:5">37:5</A>&nbsp;E fece passare le stanghe per gli anelli ai lati dell&#8217;arca per portar l&#8217;arca.</p> 
<p><A NAME="an_37:6">37:6</A>&nbsp;Fece anche un propiziatorio d&#8217;oro puro; la sua lunghezza era di due cubiti e mezzo, e la sua larghezza di un cubito e mezzo.</p> 
<p><A NAME="an_37:7">37:7</A>&nbsp;E fece due cherubini d&#8217;oro; li fece lavorati al martello, alle due estremit&#224; del propiziatorio:</p> 
<p><A NAME="an_37:8">37:8</A>&nbsp;un cherubino a una delle estremit&#224;, e un cherubino all&#8217;altra; fece che questi cherubini uscissero dal propiziatorio alle due estremit&#224;.</p> 
<p><A NAME="an_37:9">37:9</A>&nbsp;E i cherubini aveano le ali spiegate in alto, in modo da coprire il propiziatorio con le ali; aveano la faccia v&#242;lta l&#8217;uno verso l&#8217;altro; le facce dei cherubini erano volte verso il propiziatorio.</p> 
<p><A NAME="an_37:10">37:10</A>&nbsp;Fece anche la tavola di legno d&#8217;acacia; la sua lunghezza era di due cubiti, la sua larghezza di un cubito, e la sua altezza di un cubito e mezzo.</p> 
<p><A NAME="an_37:11">37:11</A>&nbsp;La rivest&#236; d&#8217;oro puro e le fece una ghirlanda d&#8217;oro che le girava attorno.</p> 
<p><A NAME="an_37:12">37:12</A>&nbsp;E le fece attorno una cornice alta quattro dita; e a questa cornice fece tutt&#8217;intorno una ghirlanda d&#8217;oro.</p> 
<p><A NAME="an_37:13">37:13</A>&nbsp;E fuse per essa quattro anelli d&#8217;oro; e mise gli anelli ai quattro canti, ai quattro piedi della tavola.</p> 
<p><A NAME="an_37:14">37:14</A>&nbsp;Gli anelli erano vicinissimi alla cornice per farvi passare le stanghe destinate a portar la tavola.</p> 
<p><A NAME="an_37:15">37:15</A>&nbsp;E fece le stanghe di legno d&#8217;acacia, e le rivesti d&#8217;oro; esse dovean servire a portar la tavola.</p> 
<p><A NAME="an_37:16">37:16</A>&nbsp;Fece anche, d&#8217;oro puro, gli utensili da mettere sulla tavola: i suoi piatti, le sue coppe, le sue tazze e i suoi calici da servire per le libazioni.</p> 
<p><A NAME="an_37:17">37:17</A>&nbsp;Fece anche il candelabro d&#8217;oro puro; fece il candelabro lavorato al martello, col suo piede e il suo tronco; i suoi calici, i suoi pomi e i suoi fiori erano tutti d&#8217;un pezzo col candelabro.</p> 
<p><A NAME="an_37:18">37:18</A>&nbsp;Gli uscivano sei bracci dai lati: tre bracci del candelabro da un lato e tre bracci del candelabro dall&#8217;altro;</p> 
<p><A NAME="an_37:19">37:19</A>&nbsp;su l&#8217;uno de&#8217; bracci erano tre calici in forma di mandorla, con un pomo e un fiore; e sull&#8217;altro braccio, tre calici in forma di mandorla, con un pomo e un fiore. Lo stesso per i sei bracci uscenti dal candelabro.</p> 
<p><A NAME="an_37:20">37:20</A>&nbsp;E nel tronco del candelabro v&#8217;erano quattro calici in forma di mandorla, coi loro pomi e i loro fiori.</p> 
<p><A NAME="an_37:21">37:21</A>&nbsp;E c&#8217;era un pomo sotto i due primi bracci che partivano dal candelabro; un pomo sotto i due seguenti bracci che partivano dal candelabro, e un pomo sotto i due ultimi bracci che partivano dal candelabro; cos&#236; per i sei rami uscenti dal candelabro.</p> 
<p><A NAME="an_37:22">37:22</A>&nbsp;Questi pomi e questi bracci erano tutti d&#8217;un pezzo col candelabro; il tutto era d&#8217;oro puro lavorato al martello.</p> 
<p><A NAME="an_37:23">37:23</A>&nbsp;Fece pure le sue lampade, in numero di sette, i suoi smoccolatoi e i suoi porta smoccolature, d&#8217;oro puro.</p> 
<p><A NAME="an_37:24">37:24</A>&nbsp;Per fare il candelabro con tutti i suoi utensili impiego un talento d&#8217;oro puro.</p> 
<p><A NAME="an_37:25">37:25</A>&nbsp;Poi fece l&#8217;altare dei profumi, di legno d&#8217;acacia; la sua lunghezza era di un cubito; e la sua larghezza di un cubito; era quadro, e aveva un&#8217;altezza di due cubiti; i suoi corni erano tutti d&#8217;un pezzo con esso.</p> 
<p><A NAME="an_37:26">37:26</A>&nbsp;E lo rivest&#236; d&#8217;oro puro: il disopra, i suoi lati tutt&#8217;intorno, i suoi corni; e gli fece una ghirlanda d&#8217;oro che gli girava attorno.</p> 
<p><A NAME="an_37:27">37:27</A>&nbsp;Gli fece pure due anelli d&#8217;oro, sotto la ghirlanda, ai suoi due lati; li mise ai suoi due lati per passarvi le stanghe che servivano a portarlo.</p> 
<p><A NAME="an_37:28">37:28</A>&nbsp;E fece le stanghe di legno d&#8217;acacia, e le rivest&#236; d&#8217;oro.</p> 
<p><A NAME="an_37:29">37:29</A>&nbsp;Poi fece l&#8217;olio santo per l&#8217;unzione e il profumo fragrante, puro, secondo l&#8217;arte del profumiere.</p> 
<p><A NAME="an_38:1">38:1</A>&nbsp;Poi fece l&#8217;altare degli olocausti, di legno d&#8217;acacia; la sua lunghezza era di cinque cubiti; e la sua larghezza di cinque cubiti; era quadro, e avea un&#8217;altezza di tre cubiti.</p> 
<p><A NAME="an_38:2">38:2</A>&nbsp;E ai quattro angoli gli fece dei corni, che spuntavano da esso, e lo rivesti di rame.</p> 
<p><A NAME="an_38:3">38:3</A>&nbsp;Fece pure tutti gli utensili dell&#8217;altare: i vasi per le ceneri, le palette, i bacini, i forchettoni, i bracieri; tutti i suoi utensili fece di rame.</p> 
<p><A NAME="an_38:4">38:4</A>&nbsp;E fece per l&#8217;altare una gratella di rame in forma di rete, sotto la cornice, nella parte inferiore; in modo che la rete raggiungeva la met&#224; dell&#8217;altezza dell&#8217;altare.</p> 
<p><A NAME="an_38:5">38:5</A>&nbsp;E fuse quattro anelli per i quattro angoli della gratella di rame, per farvi passare le stanghe.</p> 
<p><A NAME="an_38:6">38:6</A>&nbsp;Poi fece le stanghe di legno d&#8217;acacia, e le rivest&#236; di rame.</p> 
<p><A NAME="an_38:7">38:7</A>&nbsp;E fece passare le stanghe per gli anelli, ai lati dell&#8217;altare le quali dovean servire a portarlo; e lo fece di tavole, vuoto.</p> 
<p><A NAME="an_38:8">38:8</A>&nbsp;Poi fece la conca di rame e la sua base di rame, servendosi degli specchi delle donne che venivano a gruppi a fare il servizio all&#8217;ingresso della tenda di convegno.</p> 
<p><A NAME="an_38:9">38:9</A>&nbsp;Poi fece il cortile; dal lato meridionale, c&#8217;erano, per formare il cortile, cento cubiti di cortine di lino fino ritorto,</p> 
<p><A NAME="an_38:10">38:10</A>&nbsp;con le loro venti colonne e le loro venti basi di rame; i chiodi e le aste delle colonne erano d&#8217;argento.</p> 
<p><A NAME="an_38:11">38:11</A>&nbsp;Dal lato di settentrione, c&#8217;erano cento cubiti di cortine con le loro venti colonne e le loro venti basi di rame; i chiodi e le aste delle colonne erano d&#8217;argento.</p> 
<p><A NAME="an_38:12">38:12</A>&nbsp;Dal lato d&#8217;occidente, c&#8217;erano cinquanta cubiti di cortine con le loro dieci colonne e le loro dieci basi; i chiodi e le aste delle colonne erano d&#8217;argento.</p> 
<p><A NAME="an_38:13">38:13</A>&nbsp;E sul davanti, dal lato orientale, c&#8217;erano cinquanta cubiti:</p> 
<p><A NAME="an_38:14">38:14</A>&nbsp;da uno dei lati dell&#8217;ingresso c&#8217;erano quindici cubiti di cortine, con tre colonne e le loro tre basi;</p> 
<p><A NAME="an_38:15">38:15</A>&nbsp;e dall&#8217;altro lato (tanto di qua quanto di l&#224; dall&#8217;ingresso del cortile) c&#8217;erano quindici cubiti di cortine, con le loro tre colonne e le loro tre basi.</p> 
<p><A NAME="an_38:16">38:16</A>&nbsp;Tutte le cortine formanti il recinto del cortile erano di lino fino ritorto;</p> 
<p><A NAME="an_38:17">38:17</A>&nbsp;e le basi per le colonne eran di rame; i chiodi e le aste delle colonne erano d&#8217;argento, e i capitelli delle colonne eran rivestiti d&#8217;argento, e tutte le colonne del cortile eran congiunte con delle aste d&#8217;argento.</p> 
<p><A NAME="an_38:18">38:18</A>&nbsp;La portiera per l&#8217;ingresso del cortile era in lavoro di ricamo, di filo violaceo, porporino, scarlatto, e di lino fino ritorto; aveva una lunghezza di venti cubiti, un&#8217;altezza di cinque cubiti, corrispondente alla larghezza delle cortine del cortile.</p> 
<p><A NAME="an_38:19">38:19</A>&nbsp;Le colonne erano quattro, e quattro le loro basi, di rame; i loro chiodi eran d&#8217;argento, e i loro capitelli e le loro aste eran rivestiti d&#8217;argento.</p> 
<p><A NAME="an_38:20">38:20</A>&nbsp;Tutti i piuoli del tabernacolo e dei recinto del cortile erano di rame.</p> 
<p><A NAME="an_38:21">38:21</A>&nbsp;Questi sono i conti del tabernacolo, del tabernacolo della testimonianza, che furon fatti per ordine di Mos&#232;, per cura dei Leviti, sotto la direzione d&#8217;Ithamar, figliuolo del sacerdote Aaronne.</p> 
<p><A NAME="an_38:22">38:22</A>&nbsp;Betsaleel, figliuolo d&#8217;Uri, figliuolo di Hur, della trib&#249; di Giuda, fece tutto quello che l&#8217;Eterno aveva ordinato a Mos&#232;,</p> 
<p><A NAME="an_38:23">38:23</A>&nbsp;avendo con s&#233; Oholiab, figliuolo di Ahisamac, della trib&#249; di Dan, scultore, disegnatore, e ricamatore di stoffe violacee, porporine, scarlatte e di lino fino.</p> 
<p><A NAME="an_38:24">38:24</A>&nbsp;Tutto l&#8217;oro che fu impiegato nell&#8217;opera per tutti i lavori del santuario, oro delle offerte, fu ventinove talenti e settecentotrenta sicli, secondo il siclo del santuario.</p> 
<p><A NAME="an_38:25">38:25</A>&nbsp;E l&#8217;argento di quelli della raunanza de&#8217; quali si fece il censimento, fu cento talenti e mille settecento settantacinque sicli, secondo il siclo del santuario:</p> 
<p><A NAME="an_38:26">38:26</A>&nbsp;un beka a testa, vale a dire un mezzo siclo, secondo il siclo del santuario, per ogni uomo compreso nel censimento, dall&#8217;et&#224; di venti anni in su: cio&#232;, per seicento tremila cinquecento cinquanta uomini.</p> 
<p><A NAME="an_38:27">38:27</A>&nbsp;I cento talenti d&#8217;argento servirono a fondere le basi del santuario e le basi del velo: cento basi per i cento talenti, un talento per base.</p> 
<p><A NAME="an_38:28">38:28</A>&nbsp;E coi mille settecento settantacinque sicli si fecero dei chiodi per le colonne, si rivestirono i capitelli, e si fecero le aste delle colonne.</p> 
<p><A NAME="an_38:29">38:29</A>&nbsp;Il rame delle offerte ammontava a settanta talenti e a duemila quattrocento sicli.</p> 
<p><A NAME="an_38:30">38:30</A>&nbsp;E con questi si fecero le basi dell&#8217;ingresso della tenda di convegno, l&#8217;altare di rame con la sua gratella di rame, e tutti gli utensili dell&#8217;altare,</p> 
<p><A NAME="an_38:31">38:31</A>&nbsp;le basi del cortile tutt&#8217;all&#8217;intorno, le basi dell&#8217;ingresso del cortile, tutti i piuoli del tabernacolo e tutti i piuoli del recinto del cortile.</p> 
<p><A NAME="an_39:1">39:1</A>&nbsp;Poi, con le stoffe tinte in violaceo, porporino e scarlatto, fecero de&#8217; paramenti cerimoniali ben lavorati per le funzioni nel santuario, e fecero i paramenti sacri per Aaronne, come l&#8217;Eterno aveva ordinato a Mos&#232;.</p> 
<p><A NAME="an_39:2">39:2</A>&nbsp;Si fece l&#8217;efod, d&#8217;oro, di filo violaceo, porporino, scarlatto, e di lino fino ritorto.</p> 
<p><A NAME="an_39:3">39:3</A>&nbsp;E batteron l&#8217;oro in lamine e lo tagliarono in fili, per intesserlo nella stoffa violacea, porporina, scarlatta, e nel lino fino, e farne un lavoro artistico.</p> 
<p><A NAME="an_39:4">39:4</A>&nbsp;Gli fecero delle spallette, unite assieme; in guisa che l&#8217;efod era tenuto assieme mediante le sue due estremit&#224;.</p> 
<p><A NAME="an_39:5">39:5</A>&nbsp;E la cintura artistica che era sull&#8217;efod per fissarlo, era tutta d&#8217;un pezzo con l&#8217;efod, e del medesimo lavoro d&#8217;esso: cio&#232;, d&#8217;oro, di filo violaceo, porporino, scarlatto, e di lino fino ritorto, come l&#8217;Eterno aveva ordinato a Mos&#232;.</p> 
<p><A NAME="an_39:6">39:6</A>&nbsp;Poi lavorarono le pietre d&#8217;onice, incastrate in castoni d&#8217;oro, sulle quali incisero i nomi de&#8217; figliuoli d&#8217;Israele, come s&#8217;incidono i sigilli.</p> 
<p><A NAME="an_39:7">39:7</A>&nbsp;E le misero sulle spallette dell&#8217;efod, come pietre di ricordanza per i figliuoli d&#8217;Israele, nel modo che l&#8217;Eterno aveva ordinato a Mos&#232;.</p> 
<p><A NAME="an_39:8">39:8</A>&nbsp;Poi si fece il pettorale, artisticamente lavorato, come il lavoro dell&#8217;efod: d&#8217;oro, di filo violaceo, porporino, scarlatto, e di lino fino ritorto.</p> 
<p><A NAME="an_39:9">39:9</A>&nbsp;Il pettorale era quadrato; e lo fecero doppio; avea la lunghezza d&#8217;una spanna e una spanna di larghezza; era doppio.</p> 
<p><A NAME="an_39:10">39:10</A>&nbsp;E v&#8217;incastonarono quattro ordini di pietre; nel primo ordine v&#8217;era un sardonio, un topazio e uno smeraldo;</p> 
<p><A NAME="an_39:11">39:11</A>&nbsp;nel secondo ordine, un rubino, uno zaffiro, un calcedonio;</p> 
<p><A NAME="an_39:12">39:12</A>&nbsp;nel terzo ordine, un&#8217;opale, un&#8217;agata, un&#8217;ametista;</p> 
<p><A NAME="an_39:13">39:13</A>&nbsp;nel quarto ordine, un grisolito, un onice e un diaspro. Queste pietre erano incastrate nei loro castoni d&#8217;oro.</p> 
<p><A NAME="an_39:14">39:14</A>&nbsp;E le pietre corrispondevano ai nomi dei figliuoli d&#8217;Israele, ed erano dodici, secondo i loro nomi; erano incise come de&#8217; sigilli, ciascuna col nome d&#8217;una delle dodici trib&#249;.</p> 
<p><A NAME="an_39:15">39:15</A>&nbsp;Fecero pure sul pettorale delle catenelle d&#8217;oro puro, intrecciate a mo&#8217; di cordoni.</p> 
<p><A NAME="an_39:16">39:16</A>&nbsp;E fecero due castoni d&#8217;oro e due anelli d&#8217;oro, e misero i due anelli alle due estremit&#224; del pettorale.</p> 
<p><A NAME="an_39:17">39:17</A>&nbsp;E fissarono i due cordoni d&#8217;oro ai due anelli alle estremit&#224; del pettorale;</p> 
<p><A NAME="an_39:18">39:18</A>&nbsp;e attaccarono gli altri due capi dei due cordoni d&#8217;oro ai due castoni, e li misero sulle due spallette dell&#8217;efod, sul davanti.</p> 
<p><A NAME="an_39:19">39:19</A>&nbsp;Fecero anche due anelli d&#8217;oro e li misero alle altre due estremit&#224; del pettorale, sull&#8217;orlo interiore v&#242;lto verso l&#8217;efod.</p> 
<p><A NAME="an_39:20">39:20</A>&nbsp;E fecero due altri anelli d&#8217;oro, e li misero alle due spallette dell&#8217;efod, in basso, sul davanti, vicino al punto dove avveniva la giuntura, al disopra della cintura artistica dell&#8217;efod.</p> 
<p><A NAME="an_39:21">39:21</A>&nbsp;E attaccarono il pettorale mediante i suoi anelli agli anelli dell&#8217;efod con un cordone violaceo, affinch&#233; il pettorale fosse al disopra della banda artisticamente lavorata dell&#8217;efod, e non si potesse staccare dall&#8217;efod; come l&#8217;Eterno aveva ordinato a Mos&#232;.</p> 
<p><A NAME="an_39:22">39:22</A>&nbsp;Si fece pure il manto dell&#8217;efod, di lavoro tessuto tutto di color violaceo,</p> 
<p><A NAME="an_39:23">39:23</A>&nbsp;e l&#8217;apertura, in mezzo al manto, per passarvi il capo: apertura, come quella d&#8217;una corazza, con all&#8217;intorno un&#8217;orlatura tessuta, perch&#233; non si strappasse.</p> 
<p><A NAME="an_39:24">39:24</A>&nbsp;E all&#8217;orlo inferiore del manto fecero delle melagrane di color violaceo, porporino e scarlatto, di filo ritorto.</p> 
<p><A NAME="an_39:25">39:25</A>&nbsp;E fecero de&#8217; sonagli d&#8217;oro puro; e posero i sonagli in mezzo alle melagrane all&#8217;orlo inferiore del manto, tutt&#8217;all&#8217;intorno, fra le melagrane:</p> 
<p><A NAME="an_39:26">39:26</A>&nbsp;un sonaglio e una melagrana, un sonaglio e una melagrana, sull&#8217;orlatura del manto, tutt&#8217;all&#8217;intorno, per fare il servizio, come l&#8217;Eterno aveva ordinato a Mos&#232;.</p> 
<p><A NAME="an_39:27">39:27</A>&nbsp;Si fecero pure le tuniche di lino fino, di lavoro tessuto, per Aaronne e per i suoi figliuoli,</p> 
<p><A NAME="an_39:28">39:28</A>&nbsp;e la mitra di lino fino e le tiare di lino fino da servir come ornamento e le brache di lino fino ritorto,</p> 
<p><A NAME="an_39:29">39:29</A>&nbsp;e la cintura di lino fino ritorto, di color violaceo, porporino, scarlatto, in lavoro di ricamo, come l&#8217;Eterno aveva ordinato a Mos&#232;.</p> 
<p><A NAME="an_39:30">39:30</A>&nbsp;E fecero d&#8217;oro puro la lamina del sacro diadema, e v&#8217;incisero, come s&#8217;incide sopra un sigillo: SANTO ALL&#8217;ETERNO.</p> 
<p><A NAME="an_39:31">39:31</A>&nbsp;E v&#8217;attaccarono un nastro violaceo per fermarla sulla mitra, in alto, come l&#8217;Eterno aveva ordinato a Mos&#232;.</p> 
<p><A NAME="an_39:32">39:32</A>&nbsp;Cos&#236; fu finito tutto il lavoro del tabernacolo e della tenda di convegno. I Figliuoli d&#8217;Israele fecero interamente come l&#8217;Eterno aveva ordinato a Mos&#232;; fecero a quel modo.</p> 
<p><A NAME="an_39:33">39:33</A>&nbsp;Poi portarono a Mos&#232; il tabernacolo, la tenda e tutti i suoi utensili, i suoi fermagli, le sue tavole le sue traverse, le sue colonne, le sue basi;</p> 
<p><A NAME="an_39:34">39:34</A>&nbsp;la coperta di pelli di montone tinte in rosso, la coperta di pelli di delfino e il velo di separazione;</p> 
<p><A NAME="an_39:35">39:35</A>&nbsp;l&#8217;arca della testimonianza con le sue stanghe, e il propiziatorio;</p> 
<p><A NAME="an_39:36">39:36</A>&nbsp;la tavola con tutti i suoi utensili e il pane della presentazione;</p> 
<p><A NAME="an_39:37">39:37</A>&nbsp;il candelabro d&#8217;oro puro con le sue lampade, le lampade disposte in ordine, tutti i suoi utensili, e l&#8217;olio per il candelabro;</p> 
<p><A NAME="an_39:38">39:38</A>&nbsp;l&#8217;altare d&#8217;oro, l&#8217;olio dell&#8217;unzione, il profumo fragrante, e la portiera per l&#8217;ingresso della tenda;</p> 
<p><A NAME="an_39:39">39:39</A>&nbsp;l&#8217;altare di rame, la sua gratella di rame, le sue stanghe e tutti i suoi utensili, la conca con la sua base;</p> 
<p><A NAME="an_39:40">39:40</A>&nbsp;le cortine del cortile, le sue colonne con le sue basi, la portiera per l&#8217;ingresso del cortile, i cordami del cortile, i suoi piuoli e tutti gli utensili per il servizio del tabernacolo, per la tenda di convegno;</p> 
<p><A NAME="an_39:41">39:41</A>&nbsp;i paramenti cerimoniali per le funzioni nel santuario, i paramenti sacri per il sacerdote Aaronne e i paramenti de&#8217; suoi figliuoli per esercitare il sacerdozio.</p> 
<p><A NAME="an_39:42">39:42</A>&nbsp;I figliuoli d&#8217;Israele eseguirono tutto il lavoro, secondo che l&#8217;Eterno aveva ordinato a Mos&#232;.</p> 
<p><A NAME="an_39:43">39:43</A>&nbsp;E Mos&#232; vide tutto il lavoro; ed ecco, essi l&#8217;aveano eseguito come l&#8217;Eterno aveva ordinato; l&#8217;aveano eseguito a quel modo. E Mos&#232; li benedisse.</p> 
<p><A NAME="an_40:1">40:1</A>&nbsp;L&#8217;Eterno parl&#242; a Mos&#232;, dicendo:</p> 
<p><A NAME="an_40:2">40:2</A>&nbsp;"Il primo giorno del primo mese erigerai il tabernacolo, la tenda di convegno.</p> 
<p><A NAME="an_40:3">40:3</A>&nbsp;Vi porrai l&#8217;arca della testimonianza, e stenderai il velo dinanzi all&#8217;arca.</p> 
<p><A NAME="an_40:4">40:4</A>&nbsp;Vi porterai dentro la tavola, e disporrai in ordine le cose che vi son sopra; vi porterai pure il candelabro e accenderai le sue lampade.</p> 
<p><A NAME="an_40:5">40:5</A>&nbsp;Porrai l&#8217;altare d&#8217;oro per i profumi davanti all&#8217;arca della testimonianza e metterai la portiera all&#8217;ingresso del tabernacolo.</p> 
<p><A NAME="an_40:6">40:6</A>&nbsp;Porrai l&#8217;altare degli olocausti davanti all&#8217;ingresso del tabernacolo, della tenda di convegno.</p> 
<p><A NAME="an_40:7">40:7</A>&nbsp;Metterai la conca fra la tenda di convegno e l&#8217;altare, e vi metterai dentro dell&#8217;acqua.</p> 
<p><A NAME="an_40:8">40:8</A>&nbsp;Stabilirai il cortile tutt&#8217;intorno, e attaccherai la portiera all&#8217;ingresso del cortile.</p> 
<p><A NAME="an_40:9">40:9</A>&nbsp;Poi prenderai l&#8217;olio dell&#8217;unzione e ungerai il tabernacolo e tutto ci&#242; che v&#8217;&#232; dentro, lo consacrerai con tutti i suoi utensili, e sar&#224; santo.</p> 
<p><A NAME="an_40:10">40:10</A>&nbsp;Ungerai pure l&#8217;altare degli olocausti e tutti i suoi utensili, consacrerai l&#8217;altare, e l&#8217;altare sar&#224; santissimo.</p> 
<p><A NAME="an_40:11">40:11</A>&nbsp;Ungerai anche la conca con la sua base, e la consacrerai.</p> 
<p><A NAME="an_40:12">40:12</A>&nbsp;Poi farai accostare Aaronne e i suoi figliuoli all&#8217;ingresso della tenda di convegno, e li laverai con acqua.</p> 
<p><A NAME="an_40:13">40:13</A>&nbsp;Rivestirai Aaronne de&#8217; paramenti sacri, e lo ungerai e lo consacrerai, perch&#233; mi eserciti l&#8217;ufficio di sacerdote.</p> 
<p><A NAME="an_40:14">40:14</A>&nbsp;Farai pure accostare i suoi figliuoli, li rivestirai di tuniche,</p> 
<p><A NAME="an_40:15">40:15</A>&nbsp;e li ungerai come avrai unto il loro padre, perch&#233; mi esercitino l&#8217;ufficio di sacerdoti; e la loro unzione conferir&#224; loro un sacerdozio perpetuo, di generazione in generazione".</p> 
<p><A NAME="an_40:16">40:16</A>&nbsp;E Mos&#232; fece cos&#236;; fece interamente come l&#8217;Eterno gli aveva ordinato.</p> 
<p><A NAME="an_40:17">40:17</A>&nbsp;E il primo giorno del primo mese del secondo anno, il tabernacolo fu eretto.</p> 
<p><A NAME="an_40:18">40:18</A>&nbsp;Mos&#232; eresse il tabernacolo, ne pose le basi, ne colloc&#242; le assi, ne mise le traverse e ne rizz&#242; le colonne.</p> 
<p><A NAME="an_40:19">40:19</A>&nbsp;Stese la tenda sul tabernacolo, e sopra la tenda pose la coperta d&#8217;essa, come l&#8217;Eterno aveva ordinato a Mos&#232;.</p> 
<p><A NAME="an_40:20">40:20</A>&nbsp;Poi prese la testimonianza e la pose dentro l&#8217;arca, mise le stanghe all&#8217;arca, e colloc&#242; il propiziatorio sull&#8217;arca;</p> 
<p><A NAME="an_40:21">40:21</A>&nbsp;port&#242; l&#8217;arca nel tabernacolo, sospese il velo di separazione e copr&#236; con esso l&#8217;arca della testimonianza, come l&#8217;Eterno aveva ordinato a Mos&#232;.</p> 
<p><A NAME="an_40:22">40:22</A>&nbsp;Pose pure la tavola nella tenda di convegno, dal lato settentrionale del tabernacolo, fuori del velo.</p> 
<p><A NAME="an_40:23">40:23</A>&nbsp;Vi dispose sopra in ordine il pane, davanti all&#8217;Eterno, come l&#8217;Eterno aveva ordinato a Mos&#232;.</p> 
<p><A NAME="an_40:24">40:24</A>&nbsp;Poi mise il candelabro nella tenda di convegno, dirimpetto alla tavola, dal lato meridionale del tabernacolo;</p> 
<p><A NAME="an_40:25">40:25</A>&nbsp;e accese le lampade davanti all&#8217;Eterno, come l&#8217;Eterno aveva ordinato a Mos&#232;.</p> 
<p><A NAME="an_40:26">40:26</A>&nbsp;Poi mise l&#8217;altare d&#8217;oro nella tenda di convegno, davanti al velo,</p> 
<p><A NAME="an_40:27">40:27</A>&nbsp;e vi bruci&#242; su il profumo fragrante, come l&#8217;Eterno aveva ordinato a Mos&#232;.</p> 
<p><A NAME="an_40:28">40:28</A>&nbsp;Mise pure la portiera all&#8217;ingresso del tabernacolo.</p> 
<p><A NAME="an_40:29">40:29</A>&nbsp;Poi colloc&#242; l&#8217;altare degli olocausti all&#8217;ingresso del tabernacolo della tenda di convegno, e v&#8217;offr&#236; sopra l&#8217;olocausto e l&#8217;oblazione, come l&#8217;Eterno aveva ordinato a Mos&#232;.</p> 
<p><A NAME="an_40:30">40:30</A>&nbsp;E pose la conca fra la tenda di convegno e l&#8217;altare, e vi pose dentro dell&#8217;acqua per le abluzioni.</p> 
<p><A NAME="an_40:31">40:31</A>&nbsp;E Mos&#232; ed Aaronne e i suoi figliuoli vi si lavarono le mani e i piedi;</p> 
<p><A NAME="an_40:32">40:32</A>&nbsp;quando entravano nella tenda di convegno e quando s&#8217;accostavano all&#8217;altare, si lavavano, come l&#8217;Eterno aveva ordinato a Mos&#232;.</p> 
<p><A NAME="an_40:33">40:33</A>&nbsp;Eresse pure il cortile attorno al tabernacolo e all&#8217;altare, e sospese la portiera all&#8217;ingresso dei cortile. Cos&#236; Mos&#232; compi&#233; l&#8217;opera.</p> 
<p><A NAME="an_40:34">40:34</A>&nbsp;Allora la nuvola copr&#236; la tenda di convegno, e la gloria dell&#8217;Eterno riemp&#236; il tabernacolo.</p> 
<p><A NAME="an_40:35">40:35</A>&nbsp;E Mos&#232; non pot&#233; entrare nella tenda di convegno perch&#233; la nuvola vi s&#8217;era posata sopra, e la gloria dell&#8217;Eterno riempiva il tabernacolo.</p> 
<p><A NAME="an_40:36">40:36</A>&nbsp;Or durante tutti i loro viaggi quando la nuvola s&#8217;alzava di sul tabernacolo, i figliuoli d&#8217;Israele partivano;</p> 
<p><A NAME="an_40:37">40:37</A>&nbsp;ma se la nuvola non s&#8217;alzava, non partivano fino al giorno che s&#8217;alzasse.</p> 
<p><A NAME="an_40:38">40:38</A>&nbsp;Poich&#233; la nuvola dell&#8217;Eterno stava sul tabernacolo durante il giorno; e di notte vi stava un fuoco, a vista di tutta la casa d&#8217;Israele durante tutti i loro viaggi.</p> 
<p><HR>
<CENTER>
<A HREF="lev.htm">Next: Leviticus</A></CENTER>
</BODY>
</HTML>
