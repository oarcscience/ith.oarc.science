<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Italian Bible, full text etext at Intangible Textual Heritage">
<TITLE>Italian Bible: 2 Kings</TITLE>
</HEAD>
<BODY>
<CENTER>
<A HREF="../../../index"><IMG SRC="../../../cdshop/ithlogo.png" BORDER="0"></A><BR>
<A HREF="../../../index">Intangible Textual Heritage</A>&nbsp;
<A HREF="../../index">Bible</A>&nbsp;
<A HREF="../index">World Bible</A>&nbsp;
<A HREF="index">Index</A>&nbsp;
<A HREF="kg1">Previous</A>&nbsp;
<A HREF="ch1">Next</A>&nbsp;
</CENTER>
<HR>
</p> <h3 align="center" align="center">Italian Bible: 2 Kings</h3> 
<p><A NAME="an_1:1">1:1</A>&nbsp;Or dopo la morte di Achab, Moab si ribell&#242; contro Israele.</p> 
<p><A NAME="an_1:2">1:2</A>&nbsp;Achazia cadde dalla cancellata della sala superiore di un suo appartamento a Samaria, e ne rest&#242; ammalato; e sped&#236; dei messi, dicendo loro: "Andate a consultare Baal-Zebub, dio di Ekron, per sapere se mi riavr&#242; di questa malattia".</p> 
<p><A NAME="an_1:3">1:3</A>&nbsp;Ma un angelo dell&#8217;Eterno disse ad Elia il Tishbita: "L&#232;vati, sali incontro ai messi del re di Samaria, e di&#8217; loro: E&#8217; forse perch&#233; non v&#8217;&#232; Dio in Israele che voi andate a consultare Baal-Zebub, dio di Ekron?</p> 
<p><A NAME="an_1:4">1:4</A>&nbsp;Perci&#242;, cos&#236; dice l&#8217;Eterno: Tu non scenderai dal letto sul quale sei salito, ma per certo morrai". Ed Elia se ne and&#242;.</p> 
<p><A NAME="an_1:5">1:5</A>&nbsp;I messi tornarono ad Achazia, il quale disse loro: "Perch&#233; siete tornati?"</p> 
<p><A NAME="an_1:6">1:6</A>&nbsp;E quelli risposero: "Un uomo ci &#232; venuto incontro, e ci ha detto: Andate, tornate dal re che vi ha mandati, e ditegli: Cos&#236; dice l&#8217;Eterno: E&#8217; forse perch&#233; non v&#8217;&#232; alcun Dio in Israele che tu mandi a consultare Baal-Zebub, dio di Ekron? Perci&#242;, non scenderai dal letto sul quale sei salito, ma per certo morrai".</p> 
<p><A NAME="an_1:7">1:7</A>&nbsp;Ed Achazia chiese loro: "Com&#8217;era l&#8217;uomo che vi &#232; venuto incontro e vi ha detto coteste parole?"</p> 
<p><A NAME="an_1:8">1:8</A>&nbsp;Quelli gli risposero: "Era un uomo vestito di pelo, con una cintola di cuoio intorno ai fianchi". E Achazia disse: "E&#8217; Elia il Tishbita!"</p> 
<p><A NAME="an_1:9">1:9</A>&nbsp;Allora mand&#242; un capitano di cinquanta uomini con la sua compagnia ad Elia; quegli sal&#236; e trov&#242; Elia che stava seduto in cima al monte. Il capitano gli disse: "O uomo di Dio, il re dice: Scendi!"</p> 
<p><A NAME="an_1:10">1:10</A>&nbsp;Elia rispose e disse al capitano dei cinquanta: "Se io sono un uomo di Dio, scenda del fuoco dal cielo, e consumi te e i tuoi cinquanta uomini!" E dal cielo scese del fuoco che consum&#242; lui e i suoi cinquanta uomini.</p> 
<p><A NAME="an_1:11">1:11</A>&nbsp;Achazia mand&#242; di nuovo un altro capitano di cinquanta uomini con la sua compagnia, il quale si rivolse ad Elia e gli disse: "O uomo di Dio, il re dice cos&#236;: Fa&#8217; presto, scendi!;</p> 
<p><A NAME="an_1:12">1:12</A>&nbsp;Elia rispose e disse loro: "Se io sono un uomo di Dio, scenda del fuoco dal cielo, e consumi te e i tuoi cinquanta uomini". E dal cielo scese il fuoco di Dio che consum&#242; lui e i suoi cinquanta.</p> 
<p><A NAME="an_1:13">1:13</A>&nbsp;Achazia mand&#242; di nuovo un terzo capitano di cinquanta uomini con la sua compagnia. Questo terzo capitano di cinquanta uomini sal&#236; da Elia; e, giunto presso a lui, gli si gitt&#242; davanti in ginocchio, e lo supplic&#242;, dicendo: "O uomo di Dio, ti prego, la mia vita e la vita di questi cinquanta tuoi servi sia preziosa agli occhi tuoi!</p> 
<p><A NAME="an_1:14">1:14</A>&nbsp;Ecco che del fuoco &#232; sceso dal cielo, e ha consumato i due primi capitani di cinquanta uomini con le loro compagnie; ma ora sia la vita mia preziosa agli occhi tuoi".</p> 
<p><A NAME="an_1:15">1:15</A>&nbsp;E l&#8217;angelo dell&#8217;Eterno disse ad Elia: "Scendi con lui; non aver timore di lui". Elia dunque si lev&#242;, scese col capitano, and&#242; dal re, e gli disse:</p> 
<p><A NAME="an_1:16">1:16</A>&nbsp;"Cos&#236; dice l&#8217;Eterno: Poich&#233; tu hai spediti de&#8217; messi a consultar Baal-Zebub, dio d&#8217;Ekron, quasi che non ci fosse in Israele alcun Dio da poter consultare, perci&#242; tu non scenderai dal letto sul quale sei salito, ma per certo morrai".</p> 
<p><A NAME="an_1:17">1:17</A>&nbsp;E Achazia mor&#236;, secondo la parola dell&#8217;Eterno pronunziata da Elia; e Jehoram cominci&#242; a regnare invece di lui l&#8217;anno secondo di Jehoram, figliuolo di Giosafat re di Giuda, perch&#233; Achazia non aveva figliuoli.</p> 
<p><A NAME="an_1:18">1:18</A>&nbsp;Or il resto delle azioni compiute da Achazia sta scritto nel libro delle Cronache dei re d&#8217;Israele.</p> 
<p><A NAME="an_2:1">2:1</A>&nbsp;Or quando l&#8217;Eterno volle rapire in cielo Elia in un turbine, Elia si part&#236; da Ghilgal con Eliseo.</p> 
<p><A NAME="an_2:2">2:2</A>&nbsp;Ed Elia disse ad Eliseo: "Fermati qui, ti prego, poich&#233; l&#8217;Eterno mi manda fino a Bethel". Ma Eliseo rispose: "Com&#8217;&#232; vero che l&#8217;Eterno vive, e che vive l&#8217;anima tua, io non ti lascer&#242;". Cos&#236; discesero a Bethel.</p> 
<p><A NAME="an_2:3">2:3</A>&nbsp;I discepoli dei profeti ch&#8217;erano a Bethel andarono a trovare Eliseo, e gli dissero: "Sai tu che l&#8217;Eterno quest&#8217;oggi rapir&#224; in alto il tuo signore?" Quegli rispose: "S&#236;, lo so; tacete!"</p> 
<p><A NAME="an_2:4">2:4</A>&nbsp;Ed Elia gli disse: "Eliseo, fermati qui, ti prego, poich&#233; l&#8217;Eterno mi manda a Gerico". Quegli rispose: "Com&#8217;&#232; vero che l&#8217;Eterno vive, e che vive l&#8217;anima tua, io non ti lascer&#242;". Cos&#236; se ne vennero a Gerico.</p> 
<p><A NAME="an_2:5">2:5</A>&nbsp;I discepoli dei profeti ch&#8217;erano a Gerico s&#8217;accostarono ad Eliseo, e gli dissero: "Sai tu che l&#8217;Eterno quest&#8217;oggi rapir&#224; in alto il tuo signore?" Quegli rispose: "S&#236;, lo so; tacete!"</p> 
<p><A NAME="an_2:6">2:6</A>&nbsp;Ed Elia gli disse: "Fermati qui, ti prego, poich&#233; l&#8217;Eterno mi manda al Giordano". Quegli rispose: "Com&#8217;&#232; vero che l&#8217;Eterno vive, e che vive l&#8217;anima, tua io non ti lascer&#242;". E proseguirono il cammino assieme.</p> 
<p><A NAME="an_2:7">2:7</A>&nbsp;E cinquanta uomini di tra i discepoli dei profeti andarono dietro a loro e si fermarono dirimpetto al Giordano, da lungi, mentre Elia ed Eliseo si fermarono sulla riva del Giordano.</p> 
<p><A NAME="an_2:8">2:8</A>&nbsp;Allora Elia prese il suo mantello, lo rotol&#242;, e percosse le acque, le quali si divisero di qua e di l&#224;, in guisa che passarono ambedue a piedi asciutti.</p> 
<p><A NAME="an_2:9">2:9</A>&nbsp;E, passati che furono, Elia disse ad Eliseo: "Chiedi quello che vuoi ch&#8217;io faccia per te, prima ch&#8217;io ti sia tolto". Eliseo rispose: "Ti prego, siami data una parte doppia del tuo spirito!"</p> 
<p><A NAME="an_2:10">2:10</A>&nbsp;Elia disse: "Tu domandi una cosa difficile; nondimeno, se tu mi vedi quando io ti sar&#242; rapito, ti sar&#224; dato quello che chiedi; ma se non mi vedi, non ti sar&#224; dato".</p> 
<p><A NAME="an_2:11">2:11</A>&nbsp;E com&#8217;essi continuavano a camminare discorrendo assieme, ecco un carro di fuoco e de&#8217; cavalli di fuoco che li separarono l&#8217;uno dall&#8217;altro, ed Elia sal&#236; al cielo in un turbine.</p> 
<p><A NAME="an_2:12">2:12</A>&nbsp;E Eliseo lo vide e si mise a gridare: "Padre mio, padre mio! Carro d&#8217;Israele e sua cavalleria!" Poi non lo vide pi&#249;. E, afferrate le proprie vesti, le strapp&#242; in due pezzi;</p> 
<p><A NAME="an_2:13">2:13</A>&nbsp;e raccolse il mantello ch&#8217;era caduto di dosso ad Elia, torn&#242; indietro, e si ferm&#242; sulla riva del Giordano.</p> 
<p><A NAME="an_2:14">2:14</A>&nbsp;E, preso il mantello ch&#8217;era caduto di dosso ad Elia, percosse le acque, e disse: "Dov&#8217;&#232; l&#8217;Eterno, l&#8217;Iddio d&#8217;Elia?" E quando anch&#8217;egli ebbe percosse le acque, queste si divisero di qua e di l&#224;, ed Eliseo pass&#242;.</p> 
<p><A NAME="an_2:15">2:15</A>&nbsp;Quando i discepoli dei profeti che stavano a Gerico di faccia al Giordano ebbero visto Eliseo, dissero: "Lo spirito d&#8217;Elia s&#8217;&#232; posato sopra Eliseo". E gli si fecero incontro, s&#8217;inchinarono fino a terra davanti a lui,</p> 
<p><A NAME="an_2:16">2:16</A>&nbsp;e gli dissero: "Ecco qui tra i tuoi servi cinquanta uomini robusti: lascia che vadano in cerca del tuo signore, se mai lo spirito dell&#8217;Eterno l&#8217;avesse preso e gettato su qualche monte o in qualche valle". Eliseo rispose: "Non li mandate".</p> 
<p><A NAME="an_2:17">2:17</A>&nbsp;Ma insistettero tanto, presso di lui, ch&#8217;ei ne fu confuso, e disse: "Mandateli". Allora quelli mandarono cinquanta uomini, i quali cercarono Elia per tre giorni, e non lo trovarono.</p> 
<p><A NAME="an_2:18">2:18</A>&nbsp;E quando furono tornati a lui, che s&#8217;era fermato a Gerico, egli disse loro: "Non vi avevo io detto di non andare?"</p> 
<p><A NAME="an_2:19">2:19</A>&nbsp;Or gli abitanti della citt&#224; dissero ad Eliseo: "Ecco, il soggiorno di questa citt&#224; &#232; gradevole, come vede il mio signore; ma le acque son cattive, e il paese &#232; sterile".</p> 
<p><A NAME="an_2:20">2:20</A>&nbsp;Ed egli disse: "Portatemi una scodella nuova, e mettetevi del sale". Quelli gliela portarono.</p> 
<p><A NAME="an_2:21">2:21</A>&nbsp;Ed egli si rec&#242; alla sorgente delle acque, vi gett&#242; il sale, e disse: "Cos&#236; dice l&#8217;Eterno: Io rendo sane queste acque, ed esse non saran pi&#249; causa di morte n&#233; di sterilit&#224;".</p> 
<p><A NAME="an_2:22">2:22</A>&nbsp;Cos&#236; le acque furon rese sane e tali son rimaste fino al d&#236; d&#8217;oggi, secondo la parola che Eliseo aveva pronunziata.</p> 
<p><A NAME="an_2:23">2:23</A>&nbsp;Poi di l&#224; Eliseo sal&#236; a Bethel; e, come saliva per la via, usciron dalla citt&#224; dei piccoli ragazzi, i quali lo beffeggiavano, dicendo: "Sali calvo! Sali calvo!"</p> 
<p><A NAME="an_2:24">2:24</A>&nbsp;Egli si volt&#242;, li vide, e li maledisse nel nome dell&#8217;Eterno; e due orse uscirono dal bosco, che sbranarono quarantadue di quei ragazzi.</p> 
<p><A NAME="an_2:25">2:25</A>&nbsp;Di l&#224; Eliseo si rec&#242; sul monte Carmel, donde poi torn&#242; a Samaria.</p> 
<p><A NAME="an_3:1">3:1</A>&nbsp;Or Jehoram, figliuolo di Achab, cominci&#242; a regnare sopra Israele a Samaria l&#8217;anno decimottavo di Giosafat, re di Giuda, e regn&#242; dodici anni.</p> 
<p><A NAME="an_3:2">3:2</A>&nbsp;Egli fece ci&#242; ch&#8217;&#232; male agli occhi dell&#8217;Eterno; ma non quanto suo padre e sua madre, perch&#233; tolse via la statua di Baal, che suo padre avea fatta.</p> 
<p><A NAME="an_3:3">3:3</A>&nbsp;Nondimeno egli rimase attaccato ai peccati coi quali Geroboamo figliuolo di Nebat, aveva fatto peccare Israele; e non se ne distolse.</p> 
<p><A NAME="an_3:4">3:4</A>&nbsp;Or Mesha, re di Moab, allevava molto bestiame e pagava al re d&#8217;Israele un tributo di centomila agnelli e centomila montoni con le loro lane.</p> 
<p><A NAME="an_3:5">3:5</A>&nbsp;Ma, morto che fu Achab, il re di Moab si ribell&#242; al re d&#8217;Israele.</p> 
<p><A NAME="an_3:6">3:6</A>&nbsp;Allora il re Jehoram usc&#236; di Samaria e pass&#242; in rassegna tutto Israele;</p> 
<p><A NAME="an_3:7">3:7</A>&nbsp;poi si mise in via, e mand&#242; a dire a Giosafat, re di Giuda: "Il re di Moab mi si &#232; ribellato; vuoi tu venire con me alla guerra contro Moab?" Quegli rispose: "Verr&#242;; fa&#8217; conto di me come di te stesso, del mio popolo come del tuo, de&#8217; miei cavalli come dei tuoi.</p> 
<p><A NAME="an_3:8">3:8</A>&nbsp;E soggiunse: "Per che via saliremo?" Jehoram rispose: "Per la via del deserto di Edom".</p> 
<p><A NAME="an_3:9">3:9</A>&nbsp;Cos&#236; il re d&#8217;Israele, il re di Giuda e il re di Edom si mossero; e dopo aver girato a mezzod&#236; con una marcia di sette giorni, manc&#242; l&#8217;acqua all&#8217;esercito e alle bestie che gli andavan dietro.</p> 
<p><A NAME="an_3:10">3:10</A>&nbsp;Allora il re d&#8217;Israele disse: "Ahim&#232;, l&#8217;Eterno ha chiamati assieme questi tre re, per darli nelle mani di Moab!"</p> 
<p><A NAME="an_3:11">3:11</A>&nbsp;Ma Giosafat chiese: "Non v&#8217;ha egli qui alcun profeta dell&#8217;Eterno mediante il quale possiam consultare l&#8217;Eterno?" Uno dei servi del re d&#8217;Israele rispose: "V&#8217;&#232; qui Eliseo, figliuolo di Shafat, il quale versava l&#8217;acqua sulle mani d&#8217;Elia". E Giosafat disse:</p> 
<p><A NAME="an_3:12">3:12</A>&nbsp;"La parola dell&#8217;Eterno &#232; con lui". Cos&#236; il re d&#8217;Israele, Giosafat e il re di Edom andarono a trovarlo.</p> 
<p><A NAME="an_3:13">3:13</A>&nbsp;Eliseo disse al re d&#8217;Israele: "Che ho io da far con te? Vattene ai profeti di tuo padre ed ai profeti di tua madre!" Il re d&#8217;Israele gli rispose: "No, perch&#233; l&#8217;Eterno ha chiamati insieme questi tre re per darli nelle mani di Moab".</p> 
<p><A NAME="an_3:14">3:14</A>&nbsp;Allora Eliseo disse: "Com&#8217;&#232; vero che vive l&#8217;Eterno degli eserciti al quale io servo, se non avessi rispetto a Giosafat, re di Giuda, io non avrei badato a te n&#233; t&#8217;avrei degnato d&#8217;uno sguardo.</p> 
<p><A NAME="an_3:15">3:15</A>&nbsp;Ma ora conducetemi qua un sonatore d&#8217;arpa". E, mentre il sonatore arpeggiava, la mano dell&#8217;Eterno fu sopra Eliseo,</p> 
<p><A NAME="an_3:16">3:16</A>&nbsp;che disse: "Cos&#236; parla l&#8217;Eterno: Fate in questa valle delle fosse, delle fosse.</p> 
<p><A NAME="an_3:17">3:17</A>&nbsp;Poich&#233; cos&#236; dice l&#8217;Eterno: Voi non vedrete vento, non vedrete pioggia, e nondimeno questa valle si riempir&#224; d&#8217;acqua; e berrete voi, il vostro bestiame e le vostre bestie da tiro.</p> 
<p><A NAME="an_3:18">3:18</A>&nbsp;E questo &#232; ancora poca cosa agli occhi dell&#8217;Eterno; perch&#233; egli dar&#224; anche Moab nelle vostre mani.</p> 
<p><A NAME="an_3:19">3:19</A>&nbsp;E voi distruggerete tutte le citt&#224; fortificate e tutte le citt&#224; ragguardevoli, abbatterete tutti i buoni alberi, turerete tutte le sorgenti d&#8217;acqua, e guasterete con delle pietre ogni buon pezzo di terra".</p> 
<p><A NAME="an_3:20">3:20</A>&nbsp;La mattina dopo, nell&#8217;ora in cui s&#8217;offre l&#8217;oblazione, ecco che l&#8217;acqua arriv&#242; dal lato di Edom e il paese ne fu ripieno.</p> 
<p><A NAME="an_3:21">3:21</A>&nbsp;Ora tutti i Moabiti, avendo udito che quei re eran saliti per muover loro guerra, avevan radunato tutti quelli ch&#8217;erano in et&#224; di portare le armi, e occupavano la frontiera.</p> 
<p><A NAME="an_3:22">3:22</A>&nbsp;La mattina, come furono alzati, il sole splendeva sulle acque, e i Moabiti videro, l&#224; dirimpetto a loro, le acque rosse come sangue;</p> 
<p><A NAME="an_3:23">3:23</A>&nbsp;e dissero: "Quello &#232; sangue! Quei re son di certo venuti alle mani fra loro e si son distrutti fra loro; or dunque, Moab, alla preda!"</p> 
<p><A NAME="an_3:24">3:24</A>&nbsp;E si avanzarono verso il campo d&#8217;Israele; ma sorsero gl&#8217;Israeliti e sbaragliarono i Moabiti, che fuggirono d&#8217;innanzi a loro. Poi penetrarono nel paese, e continuarono a battere Moab.</p> 
<p><A NAME="an_3:25">3:25</A>&nbsp;Distrussero le citt&#224;; ogni buon pezzo di terra lo riempirono di pietre, ciascuno gettandovi la sua; turarono tutte le sorgenti d&#8217;acque e abbatterono tutti i buoni alberi. Non rimasero che le mura di Kir-Hareseth, e i frombolieri la circondarono e l&#8217;attaccarono.</p> 
<p><A NAME="an_3:26">3:26</A>&nbsp;Il re di Moab, vedendo che l&#8217;attacco era troppo forte per lui, prese seco settecento uomini, per aprirsi, a spada tratta, un varco, fino al re di Edom; ma non poterono.</p> 
<p><A NAME="an_3:27">3:27</A>&nbsp;Allora prese il suo figliuolo primogenito, che dovea succedergli nel regno, e l&#8217;offerse in olocausto sopra le mura. A questa vista, un profondo orrore s&#8217;impadron&#236; degli Israeliti, che s&#8217;allontanarono dal re di Moab e se ne tornarono al loro paese.</p> 
<p><A NAME="an_4:1">4:1</A>&nbsp;Or una donna di tra le mogli de&#8217; discepoli de&#8217; profeti esclam&#242; e disse ad Eliseo: "Il mio marito, tuo servo, &#232; morto; e tu sai che il tuo servo temeva l&#8217;Eterno; e il suo creditore &#232; venuto per prendersi i miei due figliuoli e farsene degli schiavi".</p> 
<p><A NAME="an_4:2">4:2</A>&nbsp;Eliseo le disse: "Che debbo io fare per te? Dimmi; che hai tu in casa?" Ella rispose: "La tua serva non ha nulla in casa, tranne un vasetto d&#8217;olio".</p> 
<p><A NAME="an_4:3">4:3</A>&nbsp;Allora egli disse: "Va&#8217; fuori, chiedi in prestito da tutti i tuoi vicini de&#8217; vasi vuoti; e non ne chieder pochi.</p> 
<p><A NAME="an_4:4">4:4</A>&nbsp;Poi torna, serra l&#8217;uscio dietro a te ed ai tuoi figliuoli, e versa dell&#8217;olio in tutti que&#8217; vasi; e, man mano che saran pieni, falli mettere da parte".</p> 
<p><A NAME="an_4:5">4:5</A>&nbsp;Ella dunque si part&#236; da lui, e si chiuse in casa coi suoi figliuoli; questi le portavano i vasi, ed ella vi versava l&#8217;olio.</p> 
<p><A NAME="an_4:6">4:6</A>&nbsp;E quando i vasi furono pieni, ella disse al suo figliuolo: "Portami ancora un vaso". Quegli le rispose: "Non ce n&#8217;&#232; pi&#249; dei vasi". E l&#8217;olio si ferm&#242;.</p> 
<p><A NAME="an_4:7">4:7</A>&nbsp;Allora ella and&#242; e rifer&#236; tutto all&#8217;uomo di Dio, che le disse: "Va&#8217; a vender l&#8217;olio, e paga il tuo debito; e di quel che resta sostentati tu ed i tuoi figliuoli".</p> 
<p><A NAME="an_4:8">4:8</A>&nbsp;Or avvenne che un giorno Eliseo passava per Shunem, e c&#8217;era quivi una donna ricca che lo trattenne con premura perch&#233; prendesse cibo da lei; e tutte le volte che passava di l&#224;, si recava da lei a mangiare.</p> 
<p><A NAME="an_4:9">4:9</A>&nbsp;Ed ella disse a suo marito: "Ecco, io son convinta che quest&#8217;uomo che passa sempre da noi, e un santo uomo di Dio.</p> 
<p><A NAME="an_4:10">4:10</A>&nbsp;Ti prego, facciamogli costruire, di sopra, una piccola camera in muratura, e mettiamoci per lui un letto, un tavolino, una sedia e un candeliere, affinch&#233;, quando verr&#224; da noi, egli possa ritirarvisi".</p> 
<p><A NAME="an_4:11">4:11</A>&nbsp;Cos&#236;, un giorno ch&#8217;egli giunse a Shunem, si ritir&#242; su in quella camera, e vi dorm&#236;.</p> 
<p><A NAME="an_4:12">4:12</A>&nbsp;E disse a Ghehazi, suo servo: "Chiama questa Shunamita". Quegli la chiam&#242;, ed ella si present&#242; davanti a lui.</p> 
<p><A NAME="an_4:13">4:13</A>&nbsp;Ed Eliseo disse a Ghehazi: "Or dille cos&#236;: Ecco, tu hai avuto per noi tutta questa premura; che si pu&#242; fare per te? Hai bisogno che si parli per te al re o al capo dell&#8217;esercito?" Ella rispose:</p> 
<p><A NAME="an_4:14">4:14</A>&nbsp;"Io vivo in mezzo al mio popolo". Ed Eliseo disse: "Che si potrebbe fare per lei?" Ghehazi rispose: "Ma! ella non ha figliuoli, e il suo marito &#232; vecchio".</p> 
<p><A NAME="an_4:15">4:15</A>&nbsp;Eliseo gli disse: "Chiamala!" Ghehazi la chiam&#242;, ed ella si present&#242; alla porta.</p> 
<p><A NAME="an_4:16">4:16</A>&nbsp;Ed Eliseo le disse: "L&#8217;anno prossimo, in questo stesso tempo, tu abbraccerai un figliuolo". Ella rispose: "No, signor mio, tu che sei un uomo di Dio, non ingannare la tua serva!"</p> 
<p><A NAME="an_4:17">4:17</A>&nbsp;E questa donna concep&#236; e partor&#236; un figliuolo, in quel medesimo tempo, l&#8217;anno dopo, come Eliseo le aveva detto.</p> 
<p><A NAME="an_4:18">4:18</A>&nbsp;Il bambino si fe&#8217; grande; e, un giorno ch&#8217;era uscito per andare da suo padre presso i mietitori,</p> 
<p><A NAME="an_4:19">4:19</A>&nbsp;disse a suo padre: "Oh! la mia testa! la mia testa!" Il padre disse al suo servo: "Portalo a sua madre!"</p> 
<p><A NAME="an_4:20">4:20</A>&nbsp;Il servo lo port&#242; via e lo rec&#242; a sua madre. Il fanciullo rimase sulle ginocchia di lei fino a mezzogiorno, poi si mor&#236;.</p> 
<p><A NAME="an_4:21">4:21</A>&nbsp;Allora ella sal&#236;, lo adagi&#242; sul letto dell&#8217;uomo di Dio, chiuse la porta, ed usc&#236;.</p> 
<p><A NAME="an_4:22">4:22</A>&nbsp;E, chiamato il suo marito, disse: "Ti prego, mandami uno de&#8217; servi e un&#8217;asina, perch&#233; voglio correre dall&#8217;uomo di Dio, e tornare".</p> 
<p><A NAME="an_4:23">4:23</A>&nbsp;Il marito le chiese: "Perch&#233; vuoi andar da lui quest&#8217;oggi? Non &#232; il novilunio, e non &#232; sabato". Ella rispose: "Lascia fare!"</p> 
<p><A NAME="an_4:24">4:24</A>&nbsp;Poi fece sellar l&#8217;asina, e disse al suo servo: "Guidala, e tira via; non mi fermare per istrada, a meno ch&#8217;io tel dica".</p> 
<p><A NAME="an_4:25">4:25</A>&nbsp;Ella dunque part&#236;, e giunse dall&#8217;uomo di Dio, sul monte Carmel. E come l&#8217;uomo di Dio l&#8217;ebbe scorta di lontano, disse a Ghehazi, suo servo: "Ecco la Shunamita che viene!</p> 
<p><A NAME="an_4:26">4:26</A>&nbsp;Ti prego, corri ad incontrarla, e dille: Stai bene? Sta bene tuo marito? E il bimbo sta bene?" Ella rispose: "Stanno bene".</p> 
<p><A NAME="an_4:27">4:27</A>&nbsp;E come fu giunta dall&#8217;uomo di Dio, sul monte, gli abbracci&#242; i piedi. Ghehazi si appress&#242; per respingerla; ma l&#8217;uomo di Dio disse: "Lasciala stare, poich&#233; l&#8217;anima sua e in amarezza, e l&#8217;Eterno me l&#8217;ha nascosto, e non me l&#8217;ha rivelato".</p> 
<p><A NAME="an_4:28">4:28</A>&nbsp;La donna disse: "Avevo io forse domandato al mio signore un figliuolo? Non ti diss&#8217;io: Non m&#8217;ingannare?"</p> 
<p><A NAME="an_4:29">4:29</A>&nbsp;Allora Eliseo disse a Ghehazi: "Cingiti i fianchi, prendi in mano il mio bastone e parti. Se t&#8217;imbatti in qualcuno, non lo salutare; e se alcuno ti saluta, non gli rispondere; e poserai il mio bastone sulla faccia del fanciullo".</p> 
<p><A NAME="an_4:30">4:30</A>&nbsp;La madre del fanciullo disse ad Eliseo: "Com&#8217;&#232; vero che l&#8217;Eterno vive, e che vive l&#8217;anima tua, io non ti lascer&#242;". Ed Eliseo si lev&#242; e le and&#242; appresso.</p> 
<p><A NAME="an_4:31">4:31</A>&nbsp;Or Ghehazi, che li avea preceduti, pose il bastone sulla faccia del fanciullo, ma non ci fu n&#233; voce n&#233; segno alcuno di vita. Torn&#242; quindi incontro ad Eliseo, e gli rifer&#236; la cosa, dicendo: "Il fanciullo non s&#8217;&#232; svegliato".</p> 
<p><A NAME="an_4:32">4:32</A>&nbsp;E quando Eliseo arriv&#242; in casa, ecco che il fanciullo era morto e adagiato sul letto di lui.</p> 
<p><A NAME="an_4:33">4:33</A>&nbsp;Egli entr&#242;, si chiuse dentro col fanciullo, e preg&#242; l&#8217;Eterno.</p> 
<p><A NAME="an_4:34">4:34</A>&nbsp;Poi sal&#236; sul letto e si coric&#242; sul fanciullo; pose la sua bocca sulla bocca di lui, i suoi occhi sugli occhi di lui, le sue mani sulle mani di lui; si distese sopra di lui, e le carni del fanciullo si riscaldarono.</p> 
<p><A NAME="an_4:35">4:35</A>&nbsp;Poi Eliseo s&#8217;allontan&#242;, and&#242; qua e l&#224; per la casa; poi risal&#236;, e si ridistese sopra il fanciullo; e il fanciullo starnut&#236; sette volte, ed aperse gli occhi.</p> 
<p><A NAME="an_4:36">4:36</A>&nbsp;Allora Eliseo chiam&#242; Ghehazi, e gli disse: "Chiama questa Shunamita". Egli la chiam&#242;; e com&#8217;ella fu giunta da Eliseo, questi le disse: "Prendi il tuo figliuolo".</p> 
<p><A NAME="an_4:37">4:37</A>&nbsp;Ed ella entr&#242;, gli si gett&#242; ai piedi, e si prostr&#242; in terra; poi prese il suo figliuolo, ed usc&#236;.</p> 
<p><A NAME="an_4:38">4:38</A>&nbsp;Eliseo se ne torn&#242; a Ghilgal, e v&#8217;era carestia nel paese. Or mentre i discepoli de&#8217; profeti stavan seduti davanti a lui, egli disse al suo servo: "Metti il marmittone al fuoco, e cuoci una minestra per i discepoli dei profeti".</p> 
<p><A NAME="an_4:39">4:39</A>&nbsp;E uno di questi usc&#236; fuori nei campi per coglier delle erbe; trov&#242; una specie di vite salvatica, ne colse delle colloquintide, e se n&#8217;emp&#236; la veste; e, tornato che fu, le tagli&#242; a pezzi nella marmitta dov&#8217;era la minestra; perch&#233; non si sapeva che cosa fossero.</p> 
<p><A NAME="an_4:40">4:40</A>&nbsp;Poi versarono della minestra a quegli uomini perch&#233; mangiassero; ma com&#8217;essi l&#8217;ebbero gustata, esclamarono: "C&#8217;&#232; la morte, nella marmitta, o uomo di Dio!" E non ne poteron mangiare.</p> 
<p><A NAME="an_4:41">4:41</A>&nbsp;Eliseo disse: "Ebbene, portatemi della farina!" La gett&#242; nella marmitta, e disse: "Versatene a questa gente che mangi". E non c&#8217;era pi&#249; nulla di cattivo nella marmitta.</p> 
<p><A NAME="an_4:42">4:42</A>&nbsp;Giunse poi un uomo da Baal-Shalisha, che port&#242; all&#8217;uomo di Dio del pane delle primizie: venti pani d&#8217;orzo, e del grano nuovo nella sua bisaccia. Eliseo disse al suo servo: "Danne alla gente che mangi".</p> 
<p><A NAME="an_4:43">4:43</A>&nbsp;Quegli rispose: "Come fare a por questo davanti a cento persone?" Ma Eliseo disse: "Danne alla gente che mangi; perch&#233; cos&#236; dice l&#8217;Eterno: Mangeranno, e ne avanzer&#224;".</p> 
<p><A NAME="an_4:44">4:44</A>&nbsp;Cos&#236; egli pose quelle provviste davanti alla gente, che mangi&#242; e ne lasci&#242; d&#8217;avanzo, secondo la parola dell&#8217;Eterno.</p> 
<p><A NAME="an_5:1">5:1</A>&nbsp;Or Naaman, capo dell&#8217;esercito del re di Siria, era un uomo in grande stima ed onore presso il suo signore, perch&#233; per mezzo di lui l&#8217;Eterno avea reso vittoriosa la Siria; ma quest&#8217;uomo forte e prode era lebbroso.</p> 
<p><A NAME="an_5:2">5:2</A>&nbsp;Or alcune bande di Siri, in una delle loro incursioni, avean condotta prigioniera dal paese d&#8217;Israele una piccola fanciulla, ch&#8217;era passata al servizio della moglie di Naaman.</p> 
<p><A NAME="an_5:3">5:3</A>&nbsp;Ed ella disse alla sua padrona: "Oh se il mio signore potesse presentarsi al profeta ch&#8217;&#232; a Samaria! Questi lo libererebbe dalla sua lebbra!"</p> 
<p><A NAME="an_5:4">5:4</A>&nbsp;Naaman and&#242; dal suo signore, e gli rifer&#236; la cosa, dicendo: "Quella fanciulla del paese d&#8217;Israele ha detto cos&#236; e cos&#236;".</p> 
<p><A NAME="an_5:5">5:5</A>&nbsp;Il re di Siria gli disse: "Ebbene, va&#8217;; io mander&#242; una lettera al re d&#8217;Israele". Quegli dunque part&#236;, prese seco dieci talenti d&#8217;argento, seimila sicli d&#8217;oro, e dieci mute di vestiti.</p> 
<p><A NAME="an_5:6">5:6</A>&nbsp;E port&#242; al re d&#8217;Israele la lettera, che diceva: "Or quando questa lettera ti sar&#224; giunta, saprai che ti mando Naaman, mio servo, perch&#233; tu lo guarisca dalla sua lebbra".</p> 
<p><A NAME="an_5:7">5:7</A>&nbsp;Quando il re d&#8217;Israele ebbe letta la lettera, si stracci&#242; le vesti, e disse: "Son io forse Dio, col potere di far morire e vivere, che colui manda da me perch&#8217;io guarisca un uomo dalla sua lebbra? Tenete per cosa certa ed evidente ch&#8217;ei cerca pretesti contro di me".</p> 
<p><A NAME="an_5:8">5:8</A>&nbsp;Quando Eliseo, l&#8217;uomo di Dio, ebbe udito che il re s&#8217;era stracciato le vesti, gli mand&#242; a dire: "Perch&#233; ti sei stracciato le vesti? Venga pure colui da me, e vedr&#224; che v&#8217;&#232; un profeta in Israele".</p> 
<p><A NAME="an_5:9">5:9</A>&nbsp;Naaman dunque venne coi suoi cavalli ed i suoi carri e si ferm&#242; alla porta della casa di Eliseo.</p> 
<p><A NAME="an_5:10">5:10</A>&nbsp;Ed Eliseo gl&#8217;invi&#242; un messo a dirgli: "Va&#8217;, l&#224;vati sette volte nel Giordano; la tua carne torner&#224; sana, e tu sarai puro".</p> 
<p><A NAME="an_5:11">5:11</A>&nbsp;Ma Naaman si adir&#242; e se ne and&#242;, dicendo: "Ecco, io pensavo: Egli uscir&#224; senza dubbio incontro a me, si fermer&#224; l&#224;, invocher&#224; il nome dell&#8217;Eterno, del suo Dio, agiter&#224; la mano sulla parte malata, e guarir&#224; il lebbroso.</p> 
<p><A NAME="an_5:12">5:12</A>&nbsp;I fiumi di Damasco, l&#8217;Abanah e il Farpar, non son essi migliori di tutte le acque d&#8217;Israele? Non posso io lavarmi in quelli ed esser mondato?" E, voltatosi, se n&#8217;andava infuriato.</p> 
<p><A NAME="an_5:13">5:13</A>&nbsp;Ma i suoi servi gli si accostarono per parlargli, e gli dissero: "Padre mio, se il profeta t&#8217;avesse ordinato una qualche cosa difficile, non l&#8217;avresti tu fatta? Quanto pi&#249; ora ch&#8217;egli t&#8217;ha detto: L&#224;vati, e sarai mondato?"</p> 
<p><A NAME="an_5:14">5:14</A>&nbsp;Allora egli scese e si tuff&#242; sette volte nel Giordano, secondo la parola dell&#8217;uomo di Dio; e la sua carne torn&#242; come la carne d&#8217;un piccolo fanciullo, e rimase puro.</p> 
<p><A NAME="an_5:15">5:15</A>&nbsp;Poi torn&#242; con tutto il suo s&#233;guito all&#8217;uomo di Dio, and&#242; a presentarsi davanti a lui, e disse: "Ecco, io riconosco adesso che non v&#8217;&#232; alcun Dio in tutta la terra, fuorch&#233; in Israele. Ed ora, ti prego, accetta un regalo dal tuo servo".</p> 
<p><A NAME="an_5:16">5:16</A>&nbsp;Ma Eliseo rispose: "Com&#8217;&#232; vero che vive l&#8217;Eterno di cui sono servo, io non accetter&#242; nulla". Naaman lo pressava ad accettare, ma egli rifiut&#242;.</p> 
<p><A NAME="an_5:17">5:17</A>&nbsp;Allora Naaman disse: "Poich&#233; non vuoi, permetti almeno che sia data al tuo servo tanta terra quanta ne portano due muli; giacch&#233; il tuo servo non offrir&#224; pi&#249; olocausti e sacrifizi ad altri d&#232;i, ma solo all&#8217;Eterno.</p> 
<p><A NAME="an_5:18">5:18</A>&nbsp;Nondimeno, questa cosa voglia l&#8217;Eterno perdonare al tuo servo: quando il mio signore entra nella casa di Rimmon per quivi adorare, e s&#8217;appoggia al mio braccio, ed anch&#8217;io mi prostro nel tempio di Rimmon, voglia l&#8217;Eterno perdonare a me, tuo servo, quand&#8217;io mi prostrer&#242; cos&#236; nel tempio di Rimmon!".</p> 
<p><A NAME="an_5:19">5:19</A>&nbsp;Eliseo gli disse: "Va&#8217; in pace!" Ed egli si part&#236; da lui e fece un buon tratto di strada.</p> 
<p><A NAME="an_5:20">5:20</A>&nbsp;Ma Ghehazi, servo d&#8217;Eliseo, uomo di Dio, disse fra s&#233;: "Ecco, il mio signore &#232; stato troppo generoso con Naaman, con questo Siro, non accettando dalla sua mano quel ch&#8217;egli avea portato; com&#8217;&#232; vero che l&#8217;Eterno vive, io gli voglio correr dietro, e voglio aver da lui qualcosa".</p> 
<p><A NAME="an_5:21">5:21</A>&nbsp;Cos&#236; Ghehazi corse dietro a Naaman; e quando Naaman vide che gli correva dietro, salt&#242; gi&#249; dal carro per andargli incontro, e gli disse: "Va egli tutto bene?"</p> 
<p><A NAME="an_5:22">5:22</A>&nbsp;Quegli rispose: "Tutto bene. Il mio signore mi manda a dirti: Ecco, proprio ora mi sono arrivati dalla contrada montuosa d&#8217;Efraim due giovani de&#8217; discepoli dei profeti; ti prego, da&#8217; loro un talento d&#8217;argento e due mute di vestiti".</p> 
<p><A NAME="an_5:23">5:23</A>&nbsp;Naaman disse: "Piacciati accettare due talenti!" E gli fece premura; chiuse due talenti d&#8217;argento in due sacchi con due mute di vesti, e li caric&#242; addosso a due de&#8217; suoi servi, che li portarono davanti a Ghehazi.</p> 
<p><A NAME="an_5:24">5:24</A>&nbsp;E, giunto che fu alla collina, prese i sacchi dalle loro mani li ripose nella casa, e licenzi&#242; quegli uomini, che se ne andarono.</p> 
<p><A NAME="an_5:25">5:25</A>&nbsp;Poi and&#242; a presentarsi davanti al suo signore. Eliseo gli disse: "Donde vieni, Ghehazi?" Questi rispose: "Il tuo servo non &#232; andato in verun luogo".</p> 
<p><A NAME="an_5:26">5:26</A>&nbsp;Ma Eliseo gli disse: "Il mio spirito non era egli l&#224; presente, quando quell&#8217;uomo si volt&#242; e scese dal suo carro per venirti incontro? E&#8217; forse questo il momento di prender danaro, di prender vesti, e uliveti e vigne, pecore e buoi, servi e serve?</p> 
<p><A NAME="an_5:27">5:27</A>&nbsp;La lebbra di Naaman s&#8217;attaccher&#224; perci&#242; a te ed alla tua progenie in perpetuo". E Ghehazi usc&#236; dalla presenza di Eliseo, tutto lebbroso, bianco come la neve.</p> 
<p><A NAME="an_6:1">6:1</A>&nbsp;I discepoli dei profeti dissero ad Eliseo: "Ecco, il luogo dove noi ci raduniamo in tua presenza &#232; troppo angusto per noi.</p> 
<p><A NAME="an_6:2">6:2</A>&nbsp;Lasciaci andare fino al Giordano; ciascun di noi prender&#224; l&#224; una trave, e ci farem quivi un luogo dove ci possiam radunare". Eliseo rispose: "Andate".</p> 
<p><A NAME="an_6:3">6:3</A>&nbsp;E un di loro disse: "Abbi, ti prego, la compiacenza di venire anche tu coi tuoi servi". Egli rispose: "Verr&#242;".</p> 
<p><A NAME="an_6:4">6:4</A>&nbsp;E cos&#236; and&#242; con loro. Giunti che furono al Giordano, si misero a tagliar legna.</p> 
<p><A NAME="an_6:5">6:5</A>&nbsp;E come l&#8217;un d&#8217;essi abbatteva una trave, il ferro della scure gli cadde nell&#8217;acqua; ond&#8217;egli cominci&#242; a gridare: "Ah, signor mio! e l&#8217;avevo presa ad imprestito!"</p> 
<p><A NAME="an_6:6">6:6</A>&nbsp;L&#8217;uomo di Dio disse: "Dov&#8217;&#232; caduta?" E colui gli addit&#242; il luogo. Allora Eliseo tagli&#242; un pezzo di legno, lo gett&#242; in quel medesimo luogo, fece venire a galla il ferro, e disse: "Prendilo".</p> 
<p><A NAME="an_6:7">6:7</A>&nbsp;E quegli stese la mano e lo prese.</p> 
<p><A NAME="an_6:8">6:8</A>&nbsp;Ora il re di Siria faceva guerra contro Israele; e in un consiglio che tenne coi suoi servi, disse: "Io porr&#242; il mio campo nel tale e tal luogo".</p> 
<p><A NAME="an_6:9">6:9</A>&nbsp;E l&#8217;uomo di Dio mand&#242; a dire al re d&#8217;Israele: "Guardati dal trascurare quel tal luogo, perch&#233; vi stan calando i Siri".</p> 
<p><A NAME="an_6:10">6:10</A>&nbsp;E il re d&#8217;Israele mand&#242; gente verso il luogo che l&#8217;uomo di Dio gli aveva detto, e circa il quale l&#8217;avea premunito; e quivi si mise in guardia. Il fatto avvenne non una n&#233; due ma pi&#249; volte.</p> 
<p><A NAME="an_6:11">6:11</A>&nbsp;Questa cosa turb&#242; molto il cuore del re di Siria, che chiam&#242; i suoi servi, e disse loro: "Non mi farete dunque sapere chi dei nostri e per il re d&#8217;Israele?"</p> 
<p><A NAME="an_6:12">6:12</A>&nbsp;Uno de&#8217; suoi servi rispose: "Nessuno, o re, mio signore! ma Eliseo, il profeta ch&#8217;&#232; in Israele, fa sapere al re d&#8217;Israele perfino le parole che tu dici nella camera ove dormi".</p> 
<p><A NAME="an_6:13">6:13</A>&nbsp;E il re disse: "Andate, vedete dov&#8217;&#232;, ed io, lo mander&#242; a pigliare". Gli fu riferito ch&#8217;era a Dothan.</p> 
<p><A NAME="an_6:14">6:14</A>&nbsp;Ed il re vi mand&#242; cavalli, carri e gran numero di soldati, i quali giunsero di nottetempo, e circondarono la citt&#224;.</p> 
<p><A NAME="an_6:15">6:15</A>&nbsp;Il servitore dell&#8217;uomo di Dio, alzatosi di buon mattino, usc&#236; fuori, ed ecco che un gran numero di soldati con cavalli e carri accerchiava la citt&#224;. E il servo disse all&#8217;uomo di Dio: "Ah, signor mio, come faremo?"</p> 
<p><A NAME="an_6:16">6:16</A>&nbsp;Quegli rispose: "Non temere, perch&#233; quelli che son con noi son pi&#249; numerosi di quelli che son con loro".</p> 
<p><A NAME="an_6:17">6:17</A>&nbsp;Ed Eliseo preg&#242; e disse: "O Eterno, ti prego, aprigli gli occhi, affinch&#233; vegga!" E l&#8217;Eterno aperse gli occhi del servo, che vide a un tratto il monte pieno di cavalli e di carri di fuoco intorno ad Eliseo.</p> 
<p><A NAME="an_6:18">6:18</A>&nbsp;E come i Siri scendevano verso Eliseo, questi preg&#242; l&#8217;Eterno e disse: "Ti prego, accieca cotesta gente!" E l&#8217;Eterno l&#8217;accec&#242;, secondo la parola d&#8217;Eliseo.</p> 
<p><A NAME="an_6:19">6:19</A>&nbsp;Allora Eliseo disse loro: "Non &#232; questa la strada, e non &#232; questa la citt&#224;; venitemi appresso ed io vi condurr&#242; all&#8217;uomo che voi cercate". E li men&#242; a Samaria.</p> 
<p><A NAME="an_6:20">6:20</A>&nbsp;Quando furono entrati in Samaria, Eliseo disse: "O Eterno, apri loro gli occhi, affinch&#233; veggano". L&#8217;Eterno aperse loro gli occhi, e a un tratto videro che si trovavano nel mezzo di Samaria.</p> 
<p><A NAME="an_6:21">6:21</A>&nbsp;E il re d&#8217;Israele, come li ebbe veduti, disse ad Eliseo: "Padre mio, li debbo colpire? li debbo colpire?"</p> 
<p><A NAME="an_6:22">6:22</A>&nbsp;Eliseo rispose: "Non li colpire! Colpisci tu forse quelli che fai prigionieri con la tua spada e col tuo arco? Metti loro davanti del pane e dell&#8217;acqua, affinch&#233; mangino e bevano, e se ne tornino al loro signore".</p> 
<p><A NAME="an_6:23">6:23</A>&nbsp;Il re d&#8217;Israele prepar&#242; loro gran copia di cibi; e quand&#8217;ebbero mangiato e bevuto, li licenzi&#242;, e quelli tornarono al loro signore; e le bande dei Siri non vennero pi&#249; a fare incursioni sul territorio di Israele.</p> 
<p><A NAME="an_6:24">6:24</A>&nbsp;Or dopo queste cose avvenne che Ben-Hadad, re di Siria, radunato tutto il suo esercito, sal&#236; contro Samaria, e la cinse d&#8217;assedio.</p> 
<p><A NAME="an_6:25">6:25</A>&nbsp;E vi fu una gran carestia in Samaria; e i Siri la strinsero tanto dappresso che una tesa d&#8217;asino vi si vendeva ottanta sicli d&#8217;argento, e il quarto d&#8217;un kab di sterco di colombi, cinque sicli d&#8217;argento.</p> 
<p><A NAME="an_6:26">6:26</A>&nbsp;Or come il re d&#8217;Israele passava sulle mura, una donna gli grid&#242;: "Aiutami, o re, mio signore!"</p> 
<p><A NAME="an_6:27">6:27</A>&nbsp;Il re le disse: "Se non t&#8217;aiuta l&#8217;Eterno, come posso aiutarti io? Con quel che d&#224; l&#8217;aia o con quel che d&#224; lo strettoio?"</p> 
<p><A NAME="an_6:28">6:28</A>&nbsp;Poi il re aggiunse: "Che hai?" Ella rispose: "Questa donna mi disse: Da&#8217; qua il tuo figliuolo, che lo mangiamo oggi; domani mangeremo il mio.</p> 
<p><A NAME="an_6:29">6:29</A>&nbsp;Cos&#236; cocemmo il mio figliuolo, e lo mangiammo. Il giorno seguente io le dissi: Da&#8217; qua il tuo figliuolo, che lo mangiamo. Ma essa ha nascosto il suo figliuolo".</p> 
<p><A NAME="an_6:30">6:30</A>&nbsp;Quando il re ebbe udite le parole della donna, si stracci&#242; le vesti; e come passava sulle mura, il popolo vide ch&#8217;egli portava, sotto, un cilicio sulla carne.</p> 
<p><A NAME="an_6:31">6:31</A>&nbsp;E il re disse: "Mi tratti Iddio con tutto il suo rigore, se oggi la testa di Eliseo, figliuolo di Shafat, rimane ancora sulle sue spalle!"</p> 
<p><A NAME="an_6:32">6:32</A>&nbsp;Or Eliseo se ne stava sedendo in casa sua, e con lui stavano a sedere gli anziani. Il re mand&#242; innanzi un uomo; ma prima che questo messo giungesse, Eliseo disse agli anziani: "Lo vedete voi che questo figliuol d&#8217;un assassino manda qualcuno a tagliarmi la testa? Badate bene; quand&#8217;arriva il messo, chiudete la porta, e tenetegliela ben chiusa in faccia. Non si sente gi&#224; dietro a lui il rumore de&#8217; passi del suo signore?"</p> 
<p><A NAME="an_6:33">6:33</A>&nbsp;Egli parlava ancora con essi, quand&#8217;ecco scendere verso di lui il messo. E il re disse: "Ecco, questo male vien dall&#8217;Eterno; che ho io pi&#249; da sperar dall&#8217;Eterno?"</p> 
<p><A NAME="an_7:1">7:1</A>&nbsp;Allora Eliseo disse: "Ascoltate la parola dell&#8217;Eterno! Cos&#236; dice l&#8217;Eterno: Domani, a quest&#8217;ora, alla porta di Samaria, la misura di fior di farina si avr&#224; per un siclo, e le due misure d&#8217;orzo si avranno per un siclo".</p> 
<p><A NAME="an_7:2">7:2</A>&nbsp;Ma il capitano sul cui braccio il re s&#8217;appoggiava, rispose all&#8217;uomo di Dio: "Ecco, anche se l&#8217;Eterno facesse delle finestre in cielo, potrebbe mai avvenire una cosa siffatta?" Eliseo rispose: "Ebbene, lo vedrai con gli occhi tuoi, ma non ne mangerai".</p> 
<p><A NAME="an_7:3">7:3</A>&nbsp;Or v&#8217;erano quattro lebbrosi presso all&#8217;entrata della porta, i quali dissero tra di loro: "Perch&#233; vogliam noi restar qui finch&#233; moriamo?</p> 
<p><A NAME="an_7:4">7:4</A>&nbsp;Se diciamo: Entriamo in citt&#224; in citt&#224; c&#8217;&#232; la fame, e noi vi morremo; se restiamo qui, morremo lo stesso. Or dunque venite, andiamoci a buttare nel campo dei Siri; se ci lascian vivere, vivremo; se ci d&#224;nno la morte, morremo".</p> 
<p><A NAME="an_7:5">7:5</A>&nbsp;E, sull&#8217;imbrunire, si mossero per andare al campo dei Siri; e come furon giunti all&#8217;estremit&#224; del campo dei Siri, ecco che non v&#8217;era alcuno.</p> 
<p><A NAME="an_7:6">7:6</A>&nbsp;Il Signore avea fatto udire nel campo dei Siri un rumor di carri, un rumor di cavalli, un rumor di grande esercito, s&#236; che i Siri avean detto fra di loro: "Ecco, il re d&#8217;Israele ha assoldato contro di noi i re degli Hittei e i re degli Egiziani, perch&#233; vengano ad assalirci".</p> 
<p><A NAME="an_7:7">7:7</A>&nbsp;E s&#8217;eran levati, ed eran fuggiti sull&#8217;imbrunire, abbandonando le loro tende, i loro cavalli, i loro asini, e il campo cos&#236; com&#8217;era; eran fuggiti per salvarsi la vita.</p> 
<p><A NAME="an_7:8">7:8</A>&nbsp;Que&#8217; lebbrosi, giunti che furono all&#8217;estremit&#224; del campo, entrarono in una tenda, mangiarono, bevvero, e portaron via argento, oro, vesti, e andarono a nascondere ogni cosa. Poi tornarono, entrarono in un&#8217;altra tenda, e anche di l&#224; portaron via roba, che andarono a nascondere.</p> 
<p><A NAME="an_7:9">7:9</A>&nbsp;Ma poi dissero fra di loro: "Noi non facciamo bene; questo &#232; giorno di buone novelle, e noi ci tacciamo! Se aspettiamo finch&#233; si faccia giorno, sarem tenuti per colpevoli. Or dunque venite, andiamo ad informare la casa del re".</p> 
<p><A NAME="an_7:10">7:10</A>&nbsp;Cos&#236; partirono, chiamarono i guardiani della porta di citt&#224;, e li informarono della cosa, dicendo: "Siamo andati al campo dei Siri, ed ecco che non v&#8217;&#232; alcuno, n&#233; vi s&#8217;ode voce d&#8217;uomo; non vi son che i cavalli attaccati, gli asini attaccati, e le tende intatte".</p> 
<p><A NAME="an_7:11">7:11</A>&nbsp;Allora i guardiani chiamarono, e fecero saper la cosa alla gente del re dentro il palazzo.</p> 
<p><A NAME="an_7:12">7:12</A>&nbsp;E il re si lev&#242; nella notte, e disse ai suoi servi: "Vi voglio dire io quel che ci hanno fatto i Siri. Sanno che patiamo la fame; sono quindi usciti dal campo a nascondersi per la campagna, dicendo: Come usciranno dalla citt&#224;, li prenderemo vivi, ed entreremo nella citt&#224;".</p> 
<p><A NAME="an_7:13">7:13</A>&nbsp;Uno de&#8217; suoi servi gli rispose: "Ti prego, si prendan cinque de&#8217; cavalli che rimangono ancora nella citt&#224; guardate! son come tutta la moltitudine d&#8217;Israele che v&#8217;&#232; rimasta; son come tutta la moltitudine d&#8217;Israele che va in consunzione! e mandiamo a vedere di che si tratta".</p> 
<p><A NAME="an_7:14">7:14</A>&nbsp;Presero dunque due carri coi loro cavalli, e il re mand&#242; degli uomini in traccia dell&#8217;esercito dei Siri, dicendo: "Andate e vedete".</p> 
<p><A NAME="an_7:15">7:15</A>&nbsp;E quelli andarono in traccia de&#8217; Siri, fino al Giordano; ed ecco, tutta la strada era piena di vesti e gli oggetti, che i Siri avean gettati via nella loro fuga precipitosa. E i messi tornarono e riferiron tutto al re.</p> 
<p><A NAME="an_7:16">7:16</A>&nbsp;Allora il popolo usc&#236; fuori, e saccheggi&#242; il campo dei Siri; e una misura di fior di farina si ebbe per un siclo e due misure d&#8217;orzo per un siclo, secondo la parola dell&#8217;Eterno.</p> 
<p><A NAME="an_7:17">7:17</A>&nbsp;Il re aveva affidato la guardia della porta al capitano sul cui braccio s&#8217;appoggiava; ma questo capitano fu calpestato dalla folla presso la porta e mor&#236;, come avea detto l&#8217;uomo di Dio, quando avea parlato al re ch&#8217;era sceso a trovarlo.</p> 
<p><A NAME="an_7:18">7:18</A>&nbsp;Difatti, quando l&#8217;uomo di Dio avea parlato al re dicendo: "Domani, a quest&#8217;ora, alla porta di Samaria, due misure d&#8217;orzo s&#8217;avranno per un siclo e una misura di fior di farina per un siclo",</p> 
<p><A NAME="an_7:19">7:19</A>&nbsp;quel capitano avea risposto all&#8217;uomo di Dio e gli avea detto: "Ecco, anche se l&#8217;Eterno facesse delle finestre in cielo, potrebbe mai avvenire una cosa siffatta?" Ed Eliseo gli avea detto: "Ebbene, lo vedrai con gli occhi tuoi, ma non ne mangerai".</p> 
<p><A NAME="an_7:20">7:20</A>&nbsp;E cos&#236; gli avvenne: fu calpestato dalla folla presso la porta, e mor&#236;.</p> 
<p><A NAME="an_8:1">8:1</A>&nbsp;Or Eliseo avea detto alla donna di cui avea risuscitato il figliuolo: "L&#232;vati, vattene, tu con la tua famiglia, a soggiornare all&#8217;estero, dove potrai; perch&#233; l&#8217;Eterno ha chiamata la carestia, e difatti essa verr&#224; nel paese per sette anni".</p> 
<p><A NAME="an_8:2">8:2</A>&nbsp;E la donna si lev&#242;, e fece come le avea detto l&#8217;uomo di Dio; se ne and&#242; con la sua famiglia, e soggiorn&#242; per sette anni nel paese de&#8217; Filistei.</p> 
<p><A NAME="an_8:3">8:3</A>&nbsp;Finiti i sette anni, quella donna torn&#242; dal paese de&#8217; Filistei, e and&#242; a ricorrere al re per riavere la sua casa e le sue terre.</p> 
<p><A NAME="an_8:4">8:4</A>&nbsp;Or il re discorreva con Ghehazi, servo dell&#8217;uomo di Dio, e gli diceva: "Ti prego raccontami tutte le cose grandi che ha fatte Eliseo".</p> 
<p><A NAME="an_8:5">8:5</A>&nbsp;E mentre appunto Ghehazi raccontava al re come Eliseo avea risuscitato il morto, ecco che la donna, di cui era stato risuscitato il figliuolo, venne a ricorrere al re per riavere la sua casa e le sue terre. E Ghehazi disse: "O re, mio signore, questa &#232; quella donna, e questo &#232; il suo figliuolo, che Eliseo ha risuscitato".</p> 
<p><A NAME="an_8:6">8:6</A>&nbsp;Il re interrog&#242; la donna, che gli raccont&#242; tutto; e il re le dette un eunuco, al quale disse: "Falle restituire tutto quello ch&#8217;&#232; suo, e tutte le rendite delle terre, dal giorno in cui ella lasci&#242; il paese, fino ad ora".</p> 
<p><A NAME="an_8:7">8:7</A>&nbsp;Or Eliseo si rec&#242; a Damasco; Ben-Hadad, re di Siria, era ammalato, e gli fu riferito che l&#8217;uomo di Dio era giunto col&#224;.</p> 
<p><A NAME="an_8:8">8:8</A>&nbsp;Allora il re disse ad Hazael: "Prendi teco un regalo, va&#8217; incontro all&#8217;uomo di Dio, e consulta per mezzo di lui l&#8217;Eterno, per sapere se io guarir&#242; da questa malattia".</p> 
<p><A NAME="an_8:9">8:9</A>&nbsp;Hazael dunque and&#242; incontro ad Eliseo, portando seco in regalo tutto quello che v&#8217;era di meglio in Damasco: un carico di quaranta cammelli. Come fu giunto, si present&#242; ad Eliseo, e gli disse: "Il tuo figliuolo Ben-Hadad, re di Siria, mi ha mandato a te per dirti: "Guarir&#242; io da questa malattia?"</p> 
<p><A NAME="an_8:10">8:10</A>&nbsp;Eliseo gli rispose: "Vagli a dire: Guarirai di certo. Ma l&#8217;Eterno m&#8217;ha fatto vedere che di sicuro morr&#224;".</p> 
<p><A NAME="an_8:11">8:11</A>&nbsp;E l&#8217;uomo di Dio pos&#242; lo sguardo sopra Hazael, e lo fiss&#242; cos&#236; a lungo, da farlo arrossire, poi si mise a piangere.</p> 
<p><A NAME="an_8:12">8:12</A>&nbsp;Hazael disse: "Perch&#233; piange il mio signore?" Eliseo rispose: "Perch&#233; so il male che tu farai ai figliuoli d&#8217;Israele; tu darai alle fiamme le loro fortezze, ucciderai la loro giovent&#249; con la spada, schiaccerai i loro bambini, e sventrerai le loro donne incinte".</p> 
<p><A NAME="an_8:13">8:13</A>&nbsp;Hazael disse: "Ma che cos&#8217;&#232; mai il tuo servo, questo cane, per fare delle cose s&#236; grandi?" Eliseo rispose: "L&#8217;Eterno m&#8217;ha fatto vedere che tu sarai re di Siria".</p> 
<p><A NAME="an_8:14">8:14</A>&nbsp;Hazael si part&#236; da Eliseo e torn&#242; dal suo signore, che gli chiese: "Che t&#8217;ha detto Eliseo?" Quegli rispose: "Mi ha detto che guarirai di certo".</p> 
<p><A NAME="an_8:15">8:15</A>&nbsp;Il giorno dopo, Hazael prese una coperta, la tuff&#242; nell&#8217;acqua, e la distese sulla faccia di Ben-Hadad, che mor&#236;. E Hazael regn&#242; in luogo suo.</p> 
<p><A NAME="an_8:16">8:16</A>&nbsp;Or l&#8217;anno quinto di Joram, figliuolo di Achab, re d&#8217;Israele, Jehoram, figliuolo di Giosafat re di Giuda, cominci&#242; a regnare su Giuda.</p> 
<p><A NAME="an_8:17">8:17</A>&nbsp;Avea trentadue anni quando cominci&#242; a regnare, e regn&#242; otto anni in Gerusalemme.</p> 
<p><A NAME="an_8:18">8:18</A>&nbsp;E cammin&#242; per la via dei re d&#8217;Israele, come avea fatto la casa di Achab; poich&#233; avea per moglie una figliuola di Achab; e fece ci&#242; ch&#8217;&#232; male agli occhi dell&#8217;Eterno.</p> 
<p><A NAME="an_8:19">8:19</A>&nbsp;Nondimeno l&#8217;Eterno non volle distrugger Giuda, per amor di Davide suo servo, conformemente alla promessa fattagli di lasciar sempre una lampada a lui ed ai suoi figliuoli.</p> 
<p><A NAME="an_8:20">8:20</A>&nbsp;Ai tempi suoi, Edom si ribell&#242;, sottraendosi al giogo di Giuda e si dette un re.</p> 
<p><A NAME="an_8:21">8:21</A>&nbsp;Allora Joram pass&#242; a Tsair con tutti i suoi carri; e una notte si lev&#242;, e sconfisse gli Edomiti che lo aveano accerchiato e i capitani dei carri; e la gente di Joram pot&#233; fuggire alle proprie case.</p> 
<p><A NAME="an_8:22">8:22</A>&nbsp;Cos&#236; Edom si &#232; ribellato e si &#232; sottratto al giogo di Giuda fino al d&#236; d&#8217;oggi. In quel medesimo tempo, anche Libna si ribell&#242;.</p> 
<p><A NAME="an_8:23">8:23</A>&nbsp;Il rimanente delle azioni di Joram e tutto quello che fece, si trova scritto nel libro delle Cronache dei re di Giuda.</p> 
<p><A NAME="an_8:24">8:24</A>&nbsp;E Joram si addorment&#242; coi suoi padri, e coi suoi padri fu sepolto nella citt&#224; di Davide. E Achazia, suo figliuolo, regn&#242; in luogo suo.</p> 
<p><A NAME="an_8:25">8:25</A>&nbsp;L&#8217;anno dodicesimo di Joram, figliuolo di Achab, re d&#8217;Israele, Achazia, figliuolo di Jehoram re di Giuda, cominci&#242; a regnare.</p> 
<p><A NAME="an_8:26">8:26</A>&nbsp;Aveva ventidue anni quando cominci&#242; a regnare, e regn&#242; un anno in Gerusalemme. Sua madre si chiamava Athalia, nipote di Omri, re d&#8217;Israele.</p> 
<p><A NAME="an_8:27">8:27</A>&nbsp;Egli cammin&#242; per la via della casa di Achab, e fece ci&#242; ch&#8217;&#232; male agli occhi dell&#8217;Eterno, come la casa di Achab, perch&#233; era imparentato con la casa di Achab.</p> 
<p><A NAME="an_8:28">8:28</A>&nbsp;E and&#242; con Joram, figliuolo di Achab, a combattere contro Hazael, re di Siria, a Ramoth di Galaad; e i Siri ferirono Joram;</p> 
<p><A NAME="an_8:29">8:29</A>&nbsp;e il re Joram torn&#242; a Izreel per farsi curare delle ferite che avea ricevute dai Siri a Ramah, quando combatteva contro Hazael, re di Siria. Ed Achazia, figliuolo di Jehoram re di Giuda, scese ad Izreel a vedere Joram, figliuolo di Achab, perch&#233; questi era ammalato.</p> 
<p><A NAME="an_9:1">9:1</A>&nbsp;Allora il profeta Eliseo chiam&#242; uno de&#8217; discepoli dei profeti, e gli disse: "Cingiti i fianchi, prendi teco quest&#8217;ampolla d&#8217;olio, e va&#8217; a Ramoth di Galaad.</p> 
<p><A NAME="an_9:2">9:2</A>&nbsp;Quando vi sarai arrivato, cerca di vedere Jehu, figliuolo di Jehoshafat, figliuolo di Nimsci; entra, fallo alzare di mezzo ai suoi fratelli, e menalo in una camera appartata.</p> 
<p><A NAME="an_9:3">9:3</A>&nbsp;Poi prendi l&#8217;ampolla d&#8217;olio, versagliela sul capo, e digli: Cos&#236; dice l&#8217;Eterno: Io ti ungo re d&#8217;Israele. Poi apri la porta, e fuggi senza indugiare".</p> 
<p><A NAME="an_9:4">9:4</A>&nbsp;Cos&#236; quel giovine, il servo del profeta, part&#236; per Ramoth di Galaad.</p> 
<p><A NAME="an_9:5">9:5</A>&nbsp;E, come vi fu giunto, ecco che i capitani dell&#8217;esercito stavan seduti assieme; e disse: "Capitano, ho da dirti una parola". Jehu chiese: "A chi di tutti noi?" Quegli rispose: "A te, capitano".</p> 
<p><A NAME="an_9:6">9:6</A>&nbsp;Jehu si alz&#242;, ed entr&#242; in casa; e il giovane gli vers&#242; l&#8217;olio sul capo, dicendogli: "Cos&#236; dice l&#8217;Eterno, l&#8217;Iddio d&#8217;Israele: Io ti ungo re del popolo dell&#8217;Eterno, re d&#8217;Israele.</p> 
<p><A NAME="an_9:7">9:7</A>&nbsp;E tu colpirai la casa di Achab, tuo signore, ed io far&#242; vendetta del sangue de&#8217; profeti miei servi, e del sangue di tutti i servi dell&#8217;Eterno, sopra Izebel;</p> 
<p><A NAME="an_9:8">9:8</A>&nbsp;e tutta la casa di Achab perir&#224;, e io sterminer&#242; dalla casa di Achab fino all&#8217;ultimo uomo, tanto chi &#232; schiavo quanto chi &#232; libero in Israele.</p> 
<p><A NAME="an_9:9">9:9</A>&nbsp;E ridurr&#242; la casa di Achab come la casa di Geroboamo, figliuolo di Nebat, e come la casa di Baasa, figliuolo di Ahija.</p> 
<p><A NAME="an_9:10">9:10</A>&nbsp;E i cani divoreranno Izebel nel campo d&#8217;Izreel, e non vi sar&#224; chi le dia sepoltura". Poi il giovine apr&#236; la porta, e fugg&#236;.</p> 
<p><A NAME="an_9:11">9:11</A>&nbsp;Quando Jehu usc&#236; per raggiungere i servi del suo signore, gli dissero: "Va tutto bene? Perch&#233; quel pazzo &#232; egli venuto da te?" Egli rispose loro: "Voi conoscete l&#8217;uomo e i suoi discorsi!"</p> 
<p><A NAME="an_9:12">9:12</A>&nbsp;Ma quelli dissero: "Non e vero! Ors&#249;, diccelo!" Jehu rispose: "Ei m&#8217;ha parlato cos&#236; e cos&#236;, e m&#8217;ha detto: Cos&#236; dice l&#8217;Eterno: Io t&#8217;ungo re d&#8217;Israele".</p> 
<p><A NAME="an_9:13">9:13</A>&nbsp;Allora ognun d&#8217;essi s&#8217;affrett&#242; a togliersi il proprio mantello, e a stenderlo sotto Jehu su per i nudi gradini; poi suonarono la tromba, e dissero: "Jehu &#232; re!"</p> 
<p><A NAME="an_9:14">9:14</A>&nbsp;E Jehu, figliuolo di Jehoshafat, figliuolo di Nimsci, fece una congiura contro Joram. Or Joram, con tutto Israele, stava difendendo Ramoth di Galaad contro Hazael, re di Siria;</p> 
<p><A NAME="an_9:15">9:15</A>&nbsp;ma il re Joram era tornato a Izreel per farsi curare delle ferite che avea ricevuto dai Siri, combattendo contro Hazael, re di Siria. E Jehu disse: "Se cos&#236; vi piace, nessuno esca e fugga dalla citt&#224; per andare a portar la nuova a Izreel".</p> 
<p><A NAME="an_9:16">9:16</A>&nbsp;Poi Jehu mont&#242; sopra un carro e part&#236; per Izreel, perch&#233; quivi si trovava Joram allettato; e Achazia, re di Giuda, v&#8217;era sceso per visitare Joram.</p> 
<p><A NAME="an_9:17">9:17</A>&nbsp;Or la sentinella che stava sulla torre di Izreel, sc&#242;rse la schiera numerosa di Jehu che veniva, e disse: "Vedo una schiera numerosa!" Joram disse: "Prendi un cavaliere, e mandalo incontro a coloro a dire: "Recate pace?"</p> 
<p><A NAME="an_9:18">9:18</A>&nbsp;Un uomo a cavallo and&#242; dunque incontro a Jehu, e gli disse: "Cos&#236; dice il re: Recate pace?" Jehu rispose: "Che importa a te della pace? Passa dietro a me". E la sentinella fece il suo rapporto, dicendo: "Il messo &#232; giunto fino a loro, ma non torna indietro".</p> 
<p><A NAME="an_9:19">9:19</A>&nbsp;Allora Joram mand&#242; un secondo cavaliere che, giunto da coloro, disse: "Cos&#236; dice il re: Recate pace?" Jehu rispose: "Che importa a te della pace? Passa dietro a me".</p> 
<p><A NAME="an_9:20">9:20</A>&nbsp;E la sentinella fece il suo rapporto, dicendo: "Il messo &#232; giunto fino a loro, e non torna indietro. A vederlo guidare, si direbbe che &#232; Jehu, figliuolo di Nimsci; perch&#233; va a precipizio".</p> 
<p><A NAME="an_9:21">9:21</A>&nbsp;Allora Joram disse: "Allestite il carro!" E gli allestirono il carro. E Joram, re d&#8217;Israele, e Achazia, re di Giuda, uscirono ciascuno sul suo carro per andare incontro a Jehu, e lo trovarono nel campo di Naboth d&#8217;Izreel.</p> 
<p><A NAME="an_9:22">9:22</A>&nbsp;E come Joram ebbe veduto Jehu, gli disse: "Jehu rechi tu pace?" Jehu rispose: "Che pace vi pu&#242; egli essere finch&#233; duran le fornicazioni di Izebel, tua madre, e le tante sue stregonerie?"</p> 
<p><A NAME="an_9:23">9:23</A>&nbsp;Allora Joram volt&#242; indietro, e si die&#8217; alla fuga, dicendo ad Achazia: "Siam traditi, Achazia!"</p> 
<p><A NAME="an_9:24">9:24</A>&nbsp;Ma Jehu impugn&#242; l&#8217;arco e colp&#236; Joram fra le spalle, s&#236; che la freccia gli usc&#236; pel cuore, ed egli stramazz&#242; nel suo carro.</p> 
<p><A NAME="an_9:25">9:25</A>&nbsp;Poi Jehu disse a Bidkar, suo aiutante: "Piglialo, e buttalo nel campo di Naboth d&#8217;Izreel; poich&#233;, ricordalo, quando io e tu cavalcavamo assieme al s&#233;guito di Achab, suo padre, l&#8217;Eterno pronunci&#242; contro di lui questa sentenza:</p> 
<p><A NAME="an_9:26">9:26</A>&nbsp;Com&#8217;&#232; vero che ieri vidi il sangue di Naboth e il sangue dei suoi figliuoli, dice l&#8217;Eterno, io ti render&#242; il contraccambio qui in questo campo, dice l&#8217;Eterno! Piglialo dunque e buttalo in cotesto campo, secondo la parola dell&#8217;Eterno".</p> 
<p><A NAME="an_9:27">9:27</A>&nbsp;Achazia, re di Giuda, veduto questo prese la fuga per la strada della casa del giardino; ma Jehu gli tenne dietro, e disse: "Tirate anche a lui sul carro!" E gli tirarono alla salita di Gur, ch&#8217;&#232; vicino a Ibleam. E Achazia fugg&#236; a Meghiddo, e quivi mor&#236;.</p> 
<p><A NAME="an_9:28">9:28</A>&nbsp;I suoi servi lo trasportarono sopra un carro a Gerusalemme, e lo seppellirono nel suo sepolcro, coi suoi padri, nella citt&#224; di Davide.</p> 
<p><A NAME="an_9:29">9:29</A>&nbsp;Achazia avea cominciato a regnare sopra Giuda l&#8217;undecimo anno di Joram, figliuolo di Achab.</p> 
<p><A NAME="an_9:30">9:30</A>&nbsp;Poi Jehu giunse ad Izreel. Izebel, che lo seppe, si diede il belletto agli occhi, si acconci&#242; il capo, e si mise alla finestra a guardare.</p> 
<p><A NAME="an_9:31">9:31</A>&nbsp;E come Jehu entrava per la porta di citt&#224;, ella gli disse: "Rechi pace, novello Zimri, uccisore del tuo signore?"</p> 
<p><A NAME="an_9:32">9:32</A>&nbsp;Jehu alz&#242; gli occhi verso la finestra, e disse: "Chi &#232; per me? chi?" E due o tre eunuchi, affacciatisi, volsero lo sguardo verso di lui.</p> 
<p><A NAME="an_9:33">9:33</A>&nbsp;Egli disse: "Buttatela gi&#249;!" Quelli la buttarono; e il suo sangue schizz&#242; contro il muro e contro i cavalli. Jehu le pass&#242; sopra, calpestandola;</p> 
<p><A NAME="an_9:34">9:34</A>&nbsp;poi entr&#242;, mangi&#242; e bevve, quindi disse: "Andate a vedere di quella maledetta donna e sotterratela, giacch&#233; &#232; figliuola di re".</p> 
<p><A NAME="an_9:35">9:35</A>&nbsp;Andaron dunque per sotterrarla, ma non trovarono di lei altro che il cranio, i piedi e le palme delle mani.</p> 
<p><A NAME="an_9:36">9:36</A>&nbsp;E tornarono a riferir la cosa a Jehu, il quale disse: "Questa &#232; la parola dell&#8217;Eterno pronunziata per mezzo del suo servo Elia il Tishbita, quando disse: "I cani divoreranno la carne di Izebel nel campo d&#8217;Izreel;</p> 
<p><A NAME="an_9:37">9:37</A>&nbsp;e il cadavere di Izebel sar&#224;, nel campo d&#8217;Izreel, come letame sulla superficie del suolo, in guisa che non si potr&#224; dire: Questa &#232; Izebel".</p> 
<p><A NAME="an_10:1">10:1</A>&nbsp;Or v&#8217;erano a Samaria settanta figliuoli d&#8217;Achab. Jehu scrisse delle lettere, e le mand&#242; a Samaria ai capi della citt&#224;, agli anziani, e agli educatori dei figliuoli d&#8217;Achab; in esse diceva:</p> 
<p><A NAME="an_10:2">10:2</A>&nbsp;"Subito che avrete ricevuto questa lettera, giacch&#233; avete con voi i figliuoli del vostro signore e avete a vostra disposizione carri e cavalli, nonch&#233; una citt&#224; fortificata e delle armi,</p> 
<p><A NAME="an_10:3">10:3</A>&nbsp;scegliete il migliore e il pi&#249; adatto tra i figliuoli del vostro signore, mettetelo sul trono di suo padre, e combattete per la casa del vostro signore".</p> 
<p><A NAME="an_10:4">10:4</A>&nbsp;Ma quelli ebbero gran paura, e dissero: "Ecco, due re non gli han potuto resistere; come potremo resistergli noi?"</p> 
<p><A NAME="an_10:5">10:5</A>&nbsp;E il prefetto del palazzo, il governatore della citt&#224;, gli anziani e gli educatori dei figliuoli di Achab mandarono a dire a Jehu: "Noi siamo tuoi servi, e faremo tutto quello che ci ordinerai; non eleggeremo alcuno come re; fa&#8217; tu quel che ti piace".</p> 
<p><A NAME="an_10:6">10:6</A>&nbsp;Allora Jehu scrisse loro una seconda lettera, nella quale diceva: "Se voi siete per me e volete ubbidire alla mia voce, prendete le teste di quegli uomini, de&#8217; figliuoli del vostro signore, e venite da me, domani a quest&#8217;ora, a Izreel". Or i figliuoli del re, in numero di settanta, stavano dai magnati della citt&#224;, che li educavano.</p> 
<p><A NAME="an_10:7">10:7</A>&nbsp;E come questi ebbero ricevuta la lettera, presero i figliuoli del re, li scannarono tutti e settanta; poi misero le loro teste in ceste, e le mandarono a Jehu a Izreel.</p> 
<p><A NAME="an_10:8">10:8</A>&nbsp;E un messo venne a Jehu a recargli la notizia, dicendo: "Hanno portato le teste dei figliuoli del re". Jehu rispose: "Mettetele in due mucchi all&#8217;entrata della porta, fino a domattina".</p> 
<p><A NAME="an_10:9">10:9</A>&nbsp;La mattina dopo, egli usc&#236; fuori; e fermatosi, disse a tutto il popolo: "Voi siete giusti; ecco, io congiurai contro il mio signore, e l&#8217;uccisi; ma chi ha uccisi tutti questi?</p> 
<p><A NAME="an_10:10">10:10</A>&nbsp;Riconoscete dunque che non cade a terra una parola di quelle che l&#8217;Eterno pronunzi&#242; contro la casa di Achab; l&#8217;Eterno ha fatto quello che predisse per mezzo del suo servo Elia".</p> 
<p><A NAME="an_10:11">10:11</A>&nbsp;E Jehu fece morire tutti quelli ch&#8217;erano rimasti della casa di Achab a Izreel, tutti i suoi grandi, i suoi amici e i suoi consiglieri, senza che ne scampasse uno.</p> 
<p><A NAME="an_10:12">10:12</A>&nbsp;Poi si lev&#242;, e part&#236; per andare a Samaria. Cammin facendo, giunto che fu alla casa di ritrovo dei pastori,</p> 
<p><A NAME="an_10:13">10:13</A>&nbsp;Jehu s&#8217;imbatt&#233; nei fratelli di Achazia, re di Giuda, e disse: "Chi siete voi?" Quelli risposero: "Siamo i fratelli di Achazia, e scendiamo a salutare i figliuoli del re e i figliuoli della regina".</p> 
<p><A NAME="an_10:14">10:14</A>&nbsp;Jehu disse ai suoi: "Pigliateli vivi!" E quelli li presero vivi e li scannarono presso la cisterna della casa di ritrovo. Erano quarantadue, e non ne scamp&#242; uno.</p> 
<p><A NAME="an_10:15">10:15</A>&nbsp;Partitosi di l&#224;, trov&#242; Jehonadab, figliuolo di Recab, che gli veniva incontro; lo salut&#242;, e gli disse: "Il tuo cuore &#232; egli retto verso il mio, come il mio verso il tuo?" Jehonadab rispose: "Lo &#232;". "Se &#232; cos&#236;", disse Jehu, "dammi la mano". Jehonadab gli dette la mano; Jehu se lo fe&#8217; salire vicino sul carro, e gli disse:</p> 
<p><A NAME="an_10:16">10:16</A>&nbsp;"Vieni meco, e vedrai il mio zelo per l&#8217;Eterno!" e lo men&#242; via nel suo carro.</p> 
<p><A NAME="an_10:17">10:17</A>&nbsp;E, giunto che fu a Samaria, Jehu colp&#236; tutti quelli che rimanevano della casa di Achab a Samaria, finch&#233; l&#8217;ebbe distrutta, secondo la parola che l&#8217;Eterno avea pronunziata per mezzo di Elia.</p> 
<p><A NAME="an_10:18">10:18</A>&nbsp;Poi Jehu radun&#242; tutto il popolo, e gli parl&#242; cos&#236;: "Achab ha servito un poco Baal; Jehu lo servir&#224; di molto.</p> 
<p><A NAME="an_10:19">10:19</A>&nbsp;Or convocate presso di me tutti i profeti di Baal, tutti i suoi servi, tutti i suoi sacerdoti; che non ne manchi uno! poich&#233; voglio fare un gran sacrifizio a Baal; chi mancher&#224; non vivr&#224;". Ma Jehu faceva questo con astuzia, per distruggere gli adoratori di Baal.</p> 
<p><A NAME="an_10:20">10:20</A>&nbsp;E disse: "Bandite una festa solenne in onore di Baal!" E la festa fu bandita.</p> 
<p><A NAME="an_10:21">10:21</A>&nbsp;Jehu invi&#242; dei messi per tutto Israele; e tutti gli adoratori di Baal vennero, e neppur uno vi fu che mancasse di venire; entrarono nel tempio di Baal, e il tempio di Baal fu ripieno da un capo all&#8217;altro.</p> 
<p><A NAME="an_10:22">10:22</A>&nbsp;E Jehu disse a colui che avea in custodia le vestimenta: "Metti fuori le vesti per tutti gli adoratori di Baal". E quegli mise loro fuori le vesti.</p> 
<p><A NAME="an_10:23">10:23</A>&nbsp;Allora Jehu, con Jehonadab, figliuolo di Recab, entr&#242; nel tempio di Baal, e disse agli adoratori di Baal: "Cercate bene, e guardate che non ci sia qui con voi alcun servo dell&#8217;Eterno, ma ci sian soltanto degli adoratori di Baal".</p> 
<p><A NAME="an_10:24">10:24</A>&nbsp;E quelli entrarono per offrir dei sacrifizi e degli olocausti. Or Jehu aveva appostati fuori del tempio ottanta uomini, ai quali avea detto: "Colui che lascer&#224; fuggire qualcuno degli uomini ch&#8217;io metto in poter vostro, pagher&#224; con la sua vita la vita di quello".</p> 
<p><A NAME="an_10:25">10:25</A>&nbsp;E, come fu finita l&#8217;offerta dell&#8217;olocausto, Jehu disse ai soldati e ai capitani: "Entrate, uccideteli, e che non ne esca uno!" Ed essi li passarono a fil di spada; poi, soldati e capitani ne buttaron l&#224; i cadaveri, e penetrarono nell&#8217;edifizio del tempio di Baal;</p> 
<p><A NAME="an_10:26">10:26</A>&nbsp;portaron fuori le statue del tempio di Baal, e le bruciarono;</p> 
<p><A NAME="an_10:27">10:27</A>&nbsp;mandarono in frantumi la statua di Baal; e demolirono il tempio di Baal, e lo ridussero in un mondezzaio che sussiste anche oggid&#236;.</p> 
<p><A NAME="an_10:28">10:28</A>&nbsp;Cos&#236; Jehu estirp&#242; Baal da Israele;</p> 
<p><A NAME="an_10:29">10:29</A>&nbsp;nondimeno egli non si ritrasse dai peccati coi quali Geroboamo, figliuolo di Nebat, aveva fatto peccare Israele; non abbandon&#242; cio&#232; i vitelli d&#8217;oro ch&#8217;erano a Bethel e a Dan.</p> 
<p><A NAME="an_10:30">10:30</A>&nbsp;E l&#8217;Eterno disse a Jehu: "Perch&#233; tu hai eseguito puntualmente ci&#242; ch&#8217;&#232; giusto agli occhi miei, e hai fatto alla casa di Achab tutto quello che mi stava nel cuore, i tuoi figliuoli sederanno sul trono d&#8217;Israele fino alla quarta generazione".</p> 
<p><A NAME="an_10:31">10:31</A>&nbsp;Ma Jehu non si fe&#8217; premura di seguir con tutto il cuore la legge dell&#8217;Eterno, dell&#8217;Iddio d&#8217;Israele; non si dipart&#236; dai peccati coi quali Geroboamo avea fatto peccare Israele.</p> 
<p><A NAME="an_10:32">10:32</A>&nbsp;In quel tempo, l&#8217;Eterno cominci&#242; a diminuire il territorio d&#8217;Israele; Hazael difatti sconfisse gl&#8217;Israeliti su tutta la loro frontiera:</p> 
<p><A NAME="an_10:33">10:33</A>&nbsp;dal Giordano, verso oriente, soggiog&#242; tutto il paese di Galaad, i Gaditi, i Rubeniti e i Manassiti, fino ad Aroer ch&#8217;&#232; presso la valle dell&#8217;Arnon, vale a dire tutto il paese di Galaad e di Bashan.</p> 
<p><A NAME="an_10:34">10:34</A>&nbsp;Il rimanente delle azioni di Jehu, tutto quello che fece e tutte le sue prodezze, si trova scritto nel libro delle Cronache dei re d&#8217;Israele.</p> 
<p><A NAME="an_10:35">10:35</A>&nbsp;E Jehu s&#8217;addorment&#242; coi suoi padri, e lo seppellirono a Samaria. E Jehoachaz, suo figliuolo, regn&#242; in luogo suo.</p> 
<p><A NAME="an_10:36">10:36</A>&nbsp;E il tempo che Jehu regn&#242; sopra Israele a Samaria fu di ventott&#8217;anni.</p> 
<p><A NAME="an_11:1">11:1</A>&nbsp;Or quando Athalia, madre di Achazia, vide che il suo figliuolo era morto, si lev&#242; e distrusse tutta la stirpe reale.</p> 
<p><A NAME="an_11:2">11:2</A>&nbsp;Ma Jehosceba, figliuola del re Joram, sorella di Achazia, prese Joas, figliuolo di Achazia, lo trafug&#242; di mezzo ai figliuoli del re ch&#8217;eran messi a morte, e lo pose con la sua balia nella camera dei letti; cos&#236; fu nascosto alle ricerche d&#8217;Athalia, e non fu messo a morte.</p> 
<p><A NAME="an_11:3">11:3</A>&nbsp;E rimase nascosto con Jehosceba per sei anni nella casa dell&#8217;Eterno; intanto Athalia regnava sul paese.</p> 
<p><A NAME="an_11:4">11:4</A>&nbsp;Il settimo anno, Jehoiada mand&#242; a chiamare i capi-centurie delle guardie del corpo e dei soldati, e li fece venire a s&#233; nella casa dell&#8217;Eterno; ferm&#242; un patto con essi, fece loro prestar giuramento nella casa dell&#8217;Eterno, e mostr&#242; loro il figliuolo del re.</p> 
<p><A NAME="an_11:5">11:5</A>&nbsp;Poi diede loro i suoi ordini, dicendo: "Ecco quello che voi farete: un terzo di quelli tra voi che entrano in servizio il giorno del sabato, star&#224; di guardia alla casa del re;</p> 
<p><A NAME="an_11:6">11:6</A>&nbsp;un altro terzo star&#224; alla porta di Sur, e un altro terzo star&#224; alla porta ch&#8217;&#232; dietro alla caserma dei soldati. E farete la guardia alla casa, impedendo a tutti l&#8217;ingresso.</p> 
<p><A NAME="an_11:7">11:7</A>&nbsp;E le altre due parti di voi, tutti quelli cio&#232; che escon di servizio il giorno del sabato, staranno di guardia alla casa dell&#8217;Eterno, intorno al re.</p> 
<p><A NAME="an_11:8">11:8</A>&nbsp;E circonderete bene il re, ognuno con le armi alla mano; e chiunque cercher&#224; di penetrare nelle vostre file, sia messo a morte; e voi starete col re, quando uscir&#224; e quando entrer&#224;".</p> 
<p><A NAME="an_11:9">11:9</A>&nbsp;I capi-centurie eseguirono tutti gli ordini dati dal sacerdote Jehoiada; ognun d&#8217;essi prese i suoi uomini: quelli che entravano in servizio il giorno del sabato, e quelli che uscivan di servizio il giorno del sabato; e si recarono dal sacerdote Jehoiada.</p> 
<p><A NAME="an_11:10">11:10</A>&nbsp;E il sacerdote diede ai capi-centurie le lance e gli scudi che avevano appartenuto al re Davide, e che erano nella casa dell&#8217;Eterno.</p> 
<p><A NAME="an_11:11">11:11</A>&nbsp;I soldati, con le armi alla mano, presero posto dall&#8217;angolo meridionale della casa, fino all&#8217;angolo settentrionale della casa, fra l&#8217;altare e l&#8217;edifizio, in modo da proteggere il re da tutte le parti.</p> 
<p><A NAME="an_11:12">11:12</A>&nbsp;Allora il sacerdote men&#242; fuori il figliuolo del re, e gli pose in testa il diadema, e gli consegn&#242; la legge. E lo proclamarono re, lo unsero, e, battendo le mani, esclamarono: "Viva il re!"</p> 
<p><A NAME="an_11:13">11:13</A>&nbsp;Or Athalia ud&#236; il rumore dei soldati e del popolo, e and&#242; verso il popolo nella casa dell&#8217;Eterno.</p> 
<p><A NAME="an_11:14">11:14</A>&nbsp;Guard&#242; ed ecco che il re stava in piedi sul palco, secondo l&#8217;uso; i capitani e i trombettieri erano accanto al re; tutto il popolo del paese era in festa, e dava nelle trombe. Allora Athalia si stracci&#242; le vesti, e grid&#242;: "Congiura! Congiura!"</p> 
<p><A NAME="an_11:15">11:15</A>&nbsp;Ma il sacerdote Jehoiada diede i suoi ordini ai capi-centurie che comandavano l&#8217;esercito, e disse loro: "Fatela uscire di tra le file; e chiunque la seguir&#224; sia ucciso di spada!" Poich&#233; il sacerdote avea detto: "Non sia messa a morte nella casa dell&#8217;Eterno".</p> 
<p><A NAME="an_11:16">11:16</A>&nbsp;Cos&#236; quelli le fecero largo, ed ella giunse alla casa del re per la strada della porta dei cavalli; e quivi fu uccisa.</p> 
<p><A NAME="an_11:17">11:17</A>&nbsp;E Jehoiada ferm&#242; tra l&#8217;Eterno, il re ed il popolo il patto, per il quale Israele doveva essere il popolo dell&#8217;Eterno; e ferm&#242; pure il patto fra il re ed il popolo.</p> 
<p><A NAME="an_11:18">11:18</A>&nbsp;E tutto il popolo del paese entr&#242; nel tempio di Baal, e lo demol&#236;; fece interamente in pezzi i suoi altari e le sue immagini, e uccise dinanzi agli altari Mattan, sacerdote di Baal. Poi, il sacerdote Jehoiada pose delle guardie alla casa dell&#8217;Eterno.</p> 
<p><A NAME="an_11:19">11:19</A>&nbsp;E prese i capi-centurie, le guardie del corpo, i soldati e tutto il popolo del paese; e fecero scendere il re dalla casa dell&#8217;Eterno, e giunsero alla casa del re per la strada della porta dei soldati. E Joas si assise sul trono dei re.</p> 
<p><A NAME="an_11:20">11:20</A>&nbsp;E tutto il popolo del paese fu in festa, e la citt&#224; rimase tranquilla, quando Athalia fu uccisa di spada, nella casa del re.</p> 
<p><A NAME="an_11:21">11:21</A>&nbsp;Joas avea sette anni quando cominci&#242; a regnare.</p> 
<p><A NAME="an_12:1">12:1</A>&nbsp;L&#8217;anno settimo di Jehu, Joas cominci&#242; a regnare, e regn&#242; quarant&#8217;anni a Gerusalemme. Sua madre si chiamava Tsibia di Beer-Sceba.</p> 
<p><A NAME="an_12:2">12:2</A>&nbsp;Joas fece ci&#242; ch&#8217;&#232; giusto agli occhi dell&#8217;Eterno per tutto il tempo in cui fu diretto dal sacerdote Jehoiada.</p> 
<p><A NAME="an_12:3">12:3</A>&nbsp;Nondimeno, gli alti luoghi non scomparvero; il popolo continuava ad offrir sacrifizi e profumi sugli alti luoghi.</p> 
<p><A NAME="an_12:4">12:4</A>&nbsp;Joas disse ai sacerdoti: "Tutto il danaro consacrato che sar&#224; recato alla casa dell&#8217;Eterno, vale a dire il danaro versato da ogni Israelita cens&#236;to, il danaro che paga per il suo riscatto personale secondo la stima fatta dal sacerdote, tutto il danaro che a qualunque persona venga in cuore di portare alla casa dell&#8217;Eterno,</p> 
<p><A NAME="an_12:5">12:5</A>&nbsp;i sacerdoti lo ricevano, ognuno dalle mani dei suoi conoscenti, e se ne servano per fare i restauri alla casa, dovunque si trover&#224; qualcosa da restaurare".</p> 
<p><A NAME="an_12:6">12:6</A>&nbsp;Ma fino al ventesimoterzo anno del re Joas i sacerdoti non aveano ancora eseguito i restauri alla casa.</p> 
<p><A NAME="an_12:7">12:7</A>&nbsp;Allora il re Joas chiam&#242; il sacerdote Jehoiada e gli altri sacerdoti, e disse loro: "Perch&#233; non restaurate quel che c&#8217;&#232; da restaurare nella casa? Da ora innanzi dunque non ricevete pi&#249; danaro dalle mani dei vostri conoscenti, ma lasciatelo per i restauri della casa".</p> 
<p><A NAME="an_12:8">12:8</A>&nbsp;I sacerdoti acconsentirono a non ricever pi&#249; danaro dalle mani del popolo, e a non aver pi&#249; l&#8217;incarico dei restauri della casa.</p> 
<p><A NAME="an_12:9">12:9</A>&nbsp;E il sacerdote Jehoiada prese una cassa, le fece un buco nel coperchio, e la colloc&#242; presso all&#8217;altare, a destra, entrando nella casa dell&#8217;Eterno; e i sacerdoti che custodivan la soglia vi mettevan tutto il danaro ch&#8217;era portato alla casa dell&#8217;Eterno.</p> 
<p><A NAME="an_12:10">12:10</A>&nbsp;E quando vedevano che v&#8217;era molto danaro nella cassa, il segretario del re e il sommo sacerdote salivano a serrare in borse e contare il danaro che si trovava nella casa dell&#8217;Eterno.</p> 
<p><A NAME="an_12:11">12:11</A>&nbsp;Poi rimettevano il danaro cos&#236; pesato nelle mani dei direttori preposti ai lavori della casa dell&#8217;Eterno, i quali ne pagavano i legnaiuoli e i costruttori che lavoravano alla casa dell&#8217;Eterno,</p> 
<p><A NAME="an_12:12">12:12</A>&nbsp;i muratori e gli scalpellini, compravano i legnami e le pietre da tagliare occorrenti per restaurare la casa dell&#8217;Eterno, e provvedevano a tutte le spese relative ai restauri della casa.</p> 
<p><A NAME="an_12:13">12:13</A>&nbsp;Ma col danaro ch&#8217;era portato alla casa dell&#8217;Eterno non si fecero, per la casa dell&#8217;Eterno, n&#233; coppe d&#8217;argento, n&#233; smoccolatoi, n&#233; bacini, n&#233; trombe, n&#233; alcun altro utensile d&#8217;oro o d&#8217;argento;</p> 
<p><A NAME="an_12:14">12:14</A>&nbsp;il danaro si dava a quelli che facevano l&#8217;opera, ed essi lo impiegavano a restaurare la casa dell&#8217;Eterno.</p> 
<p><A NAME="an_12:15">12:15</A>&nbsp;E non si faceva render conto a quelli nelle cui mani si rimetteva il danaro per pagare chi eseguiva il lavoro; perch&#233; agivano con fedelt&#224;.</p> 
<p><A NAME="an_12:16">12:16</A>&nbsp;Il danaro dei sacrifizi di riparazione e quello dei sacrifizi per il peccato non si portava nella casa dell&#8217;Eterno; era per i sacerdoti.</p> 
<p><A NAME="an_12:17">12:17</A>&nbsp;In quel tempo Hazael, re di Siria, sal&#236; a combattere contro Gath, e la prese; poi si dispose a salire contro Gerusalemme.</p> 
<p><A NAME="an_12:18">12:18</A>&nbsp;Allora Joas, re di Giuda, prese tutte le cose sacre che i suoi padri Giosafat, Jehoram e Achazia, re di Giuda, aveano consacrato, quelle che avea consacrate egli stesso, e tutto l&#8217;oro che si trovava nei tesori della casa dell&#8217;Eterno e della casa del re, e mand&#242; ogni cosa ad Hazael, re di Siria, il quale si ritir&#242; da Gerusalemme.</p> 
<p><A NAME="an_12:19">12:19</A>&nbsp;Il rimanente delle azioni di Joas e tutto quello che fece, si trova scritto nel libro delle Cronache dei re di Giuda.</p> 
<p><A NAME="an_12:20">12:20</A>&nbsp;I servi di Joas si sollevarono, fecero una congiura, e lo colpirono nella casa di Millo, sulla discesa di Silla.</p> 
<p><A NAME="an_12:21">12:21</A>&nbsp;Jozacar, figliuolo di Scimeath, e Jehozabad, figliuolo di Shomer, suoi servi, lo colpirono, ed egli mor&#236; e fu sepolto coi suoi padri nella citt&#224; di Davide; e Amatsia, suo figliuolo, regn&#242; in luogo suo.</p> 
<p><A NAME="an_13:1">13:1</A>&nbsp;L&#8217;anno ventesimoterzo di Joas, figliuolo di Achazia, re di Giuda, Joachaz, figliuolo di Jehu, cominci&#242; a regnare sopra Israele a Samaria; e regn&#242; diciassette anni.</p> 
<p><A NAME="an_13:2">13:2</A>&nbsp;Egli fece ci&#242; ch&#8217;&#232; male agli occhi dell&#8217;Eterno, imit&#242; i peccati coi quali Geroboamo, figliuolo di Nebat, aveva fatto peccare Israele, e non se ne ritrasse.</p> 
<p><A NAME="an_13:3">13:3</A>&nbsp;E l&#8217;ira dell&#8217;Eterno si accese contro gl&#8217;Israeliti, ed ei li diede nelle mani di Hazael, re di Siria, e nelle mani di Ben-Hadad, figliuolo di Hazael, per tutto quel tempo.</p> 
<p><A NAME="an_13:4">13:4</A>&nbsp;Ma Joachaz implor&#242; l&#8217;Eterno, e l&#8217;Eterno lo esaud&#236;, perch&#233; vide l&#8217;oppressione sotto la quale il re di Siria teneva Israele.</p> 
<p><A NAME="an_13:5">13:5</A>&nbsp;E l&#8217;Eterno diede un liberatore agl&#8217;Israeliti, i quali riuscirono a sottrarsi al potere dei Siri, in guisa che i figliuoli d&#8217;Israele poteron dimorare nelle loro tende, come per l&#8217;addietro.</p> 
<p><A NAME="an_13:6">13:6</A>&nbsp;Ma non si ritrassero dai peccati coi quali la casa di Geroboamo aveva fatto peccare Israele; e continuarono a camminare per quella via; perfino l&#8217;idolo di Astarte rimase in pi&#232; a Samaria.</p> 
<p><A NAME="an_13:7">13:7</A>&nbsp;Di tutta la sua gente, a Joachaz, l&#8217;Eterno non avea lasciato che cinquanta cavalieri, dieci carri, e diecimila fanti; perch&#233; il re di Siria li avea distrutti, e li avea ridotti come la polvere che si calpesta.</p> 
<p><A NAME="an_13:8">13:8</A>&nbsp;Il rimanente delle azioni di Joachaz, e tutto quello che fece, e tutte le sue prodezze, sono cose scritte nel libro delle Cronache dei re d&#8217;Israele.</p> 
<p><A NAME="an_13:9">13:9</A>&nbsp;Joachaz si addorment&#242; coi suoi padri, e fu sepolto a Samaria; e Joas, suo figliuolo, regn&#242; in luogo suo.</p> 
<p><A NAME="an_13:10">13:10</A>&nbsp;L&#8217;anno trentasettesimo di Joas re di Giuda, Joas, figliuolo di Joachaz, cominci&#242; a regnare sopra Israele a Samaria, e regn&#242; sedici anni.</p> 
<p><A NAME="an_13:11">13:11</A>&nbsp;Egli fece ci&#242; ch&#8217;&#232; male agli occhi dell&#8217;Eterno, e non si ritrasse da alcuno de&#8217; peccati coi quali Geroboamo, figliuolo di Nebat, avea fatto peccare Israele, ma batt&#233; anch&#8217;egli la stessa strada.</p> 
<p><A NAME="an_13:12">13:12</A>&nbsp;Il rimanente delle azioni di Joas, e tutto quello che fece, e il valore coi quale combatt&#233; contro Amatsia re di Giuda, sono cose scritte nel libro delle Cronache dei re d&#8217;Israele.</p> 
<p><A NAME="an_13:13">13:13</A>&nbsp;Joas si addorment&#242; coi suoi padri, e Geroboamo sal&#236; sul trono di lui. E Joas fu sepolto a Samaria coi re d&#8217;Israele.</p> 
<p><A NAME="an_13:14">13:14</A>&nbsp;Or Eliseo cadde malato di quella malattia che lo dovea condurre alla morte; e Joas, re d&#8217;Israele, scese a trovarlo, pianse su lui, e disse: "Padre mio, padre mio! Carro d&#8217;Israele e sua cavalleria!".</p> 
<p><A NAME="an_13:15">13:15</A>&nbsp;Ed Eliseo gli disse: "Prendi un arco e delle frecce"; e Joas prese un arco e delle frecce.</p> 
<p><A NAME="an_13:16">13:16</A>&nbsp;Eliseo disse al re d&#8217;Israele: "Impugna l&#8217;arco"; e quegli impugn&#242; l&#8217;arco; ed Eliseo pos&#242; le sue mani sulle mani del re,</p> 
<p><A NAME="an_13:17">13:17</A>&nbsp;poi gli disse: "Apri la finestra a levante!" E Joas l&#8217;apr&#236;. Allora Eliseo disse: "Tira!" E quegli tir&#242;. Ed Eliseo disse: "Questa &#232; una freccia di vittoria da parte dell&#8217;Eterno: la freccia della vittoria contro la Siria. Tu sconfiggerai i Siri in Afek fino a sterminarli".</p> 
<p><A NAME="an_13:18">13:18</A>&nbsp;Poi disse: "Prendi le frecce!" Joas le prese, ed Eliseo disse al re d&#8217;Israele: "Percuoti il suolo"; ed egli lo percosse tre volte, indi si ferm&#242;.</p> 
<p><A NAME="an_13:19">13:19</A>&nbsp;L&#8217;uomo di Dio si adir&#242; contro di lui, e disse: "Avresti dovuto percuoterlo cinque o sei volte; allora tu avresti sconfitto i Siri fino a sterminarli; mentre adesso non li sconfiggerai che tre volte". Eliseo mor&#236;, e fu sepolto.</p> 
<p><A NAME="an_13:20">13:20</A>&nbsp;L&#8217;anno seguente delle bande di Moabiti fecero una scorreria nel paese;</p> 
<p><A NAME="an_13:21">13:21</A>&nbsp;e avvenne, mentre certuni stavano seppellendo un morto, che scorsero una di quelle bande, e gettarono il morto nel sepolcro di Eliseo. Il morto, non appena ebbe toccate le ossa di Eliseo, risuscit&#242;, e si lev&#242; in piedi.</p> 
<p><A NAME="an_13:22">13:22</A>&nbsp;Or Hazael, re di Siria, aveva oppresso gl&#8217;Israeliti durante tutta la vita di Joachaz;</p> 
<p><A NAME="an_13:23">13:23</A>&nbsp;ma l&#8217;Eterno fece loro grazia, ne ebbe compassione e fu loro favorevole per amor del suo patto con Abrahamo, con Isacco e con Giacobbe; e non li volle distruggere; e, fino ad ora, non li ha rigettati dalla sua presenza.</p> 
<p><A NAME="an_13:24">13:24</A>&nbsp;Hazael, re di Siria, mor&#236; e Ben-Hadad, suo figliuolo, regn&#242; in luogo suo.</p> 
<p><A NAME="an_13:25">13:25</A>&nbsp;E Joas, figliuolo di Joachaz, ritolse di mano a Ben-Hadad, figliuolo di Hazael, le citt&#224; che Hazael avea prese in guerra a Joachaz suo padre. Tre volte Joas lo sconfisse, e ricuper&#242; cos&#236; le citt&#224; d&#8217;Israele.</p> 
<p><A NAME="an_14:1">14:1</A>&nbsp;L&#8217;anno secondo di Joas, figliuolo di Joachaz, re d&#8217;Israele, cominci&#242; a regnare Amatsia, figliuolo di Joas, re di Giuda.</p> 
<p><A NAME="an_14:2">14:2</A>&nbsp;Avea venticinque anni quando cominci&#242; a regnare, e regn&#242; ventinove anni a Gerusalemme. Sua madre si chiamava Jehoaddan, ed era di Gerusalemme.</p> 
<p><A NAME="an_14:3">14:3</A>&nbsp;Egli fece ci&#242; ch&#8217;&#232; giusto agli occhi dell&#8217;Eterno; non per&#242; come Davide suo padre; fece interamente come avea fatto Joas suo padre.</p> 
<p><A NAME="an_14:4">14:4</A>&nbsp;Nondimeno gli alti luoghi non furon soppressi; il popolo continuava ad offrir sacrifizi e profumi sugli alti luoghi.</p> 
<p><A NAME="an_14:5">14:5</A>&nbsp;E, non appena il potere reale fu assicurato nelle sue mani, egli fece morire quei servi suoi che avean ucciso il re suo padre;</p> 
<p><A NAME="an_14:6">14:6</A>&nbsp;ma non fece morire i figliuoli degli uccisori, secondo ch&#8217;&#232; scritto nel libro della legge di Mos&#232;, dove l&#8217;Eterno ha dato questo comandamento: "I padri non saranno messi a morte a cagione dei figliuoli, n&#233; i figliuoli saranno messi a morte a cagione dei padri; ma ciascuno sar&#224; messo a morte a cagione del proprio peccato".</p> 
<p><A NAME="an_14:7">14:7</A>&nbsp;Egli uccise diecimila Idumei nella valle del Sale; e in questa guerra prese Sela e le dette il nome di Joktheel, che ha conservato fino al d&#236; d&#8217;oggi.</p> 
<p><A NAME="an_14:8">14:8</A>&nbsp;Allora Amatsia invi&#242; dei messi a Joas, figliuolo di Joachaz, figliuolo di Jehu, re d&#8217;Israele, per dirgli: "Vieni, mettiamoci a faccia a faccia!"</p> 
<p><A NAME="an_14:9">14:9</A>&nbsp;E Joas, re d&#8217;Israele, fece dire ad Amatsia, re di Giuda: "Lo spino del Libano mand&#242; a dire al cedro del Libano: Da&#8217; la tua figliuola per moglie al mio figliuolo. E le bestie selvagge del Libano passarono, e calpestarono lo spino.</p> 
<p><A NAME="an_14:10">14:10</A>&nbsp;Tu hai messo in rotta gl&#8217;Idumei, e il tuo cuore t&#8217;ha reso orgoglioso. Godi della tua gloria, e stattene a casa tua. Perch&#233; impegnarti in una disgraziata impresa che menerebbe alla ruina te e Giuda con te?"</p> 
<p><A NAME="an_14:11">14:11</A>&nbsp;Ma Amatsia non gli volle dar retta. Cos&#236; Joas, re d&#8217;Israele, sal&#236; contro Amatsia; ed egli ed Amatsia, re di Giuda, si trovarono a faccia a faccia a Beth-Scemesh, che apparteneva a Giuda.</p> 
<p><A NAME="an_14:12">14:12</A>&nbsp;Giuda rimase sconfitto da Israele; e que&#8217; di Giuda fuggirono ognuno alla sua tenda.</p> 
<p><A NAME="an_14:13">14:13</A>&nbsp;E Joas, re d&#8217;Israele, fece prigioniero a Beth-Scemesh Amatsia, re di Giuda, figliuolo di Joas, figliuolo di Achazia. Poi venne a Gerusalemme, e fece una breccia di quattrocento cubiti nelle mura di Gerusalemme, dalla porta di Efraim alla porta dell&#8217;angolo.</p> 
<p><A NAME="an_14:14">14:14</A>&nbsp;E prese tutto l&#8217;oro e l&#8217;argento e tutti i vasi che si trovavano nella casa dell&#8217;Eterno e nei tesori della casa del re; prese anche degli ostaggi, e se ne torn&#242; a Samaria.</p> 
<p><A NAME="an_14:15">14:15</A>&nbsp;Il rimanente delle azioni compiute da Joas, e il suo valore, e come combatt&#233; contro Amatsia re di Giuda, sono cose scritte nel libro delle Cronache dei re d&#8217;Israele.</p> 
<p><A NAME="an_14:16">14:16</A>&nbsp;Joas si addorment&#242; coi suoi padri e fu sepolto a Samaria coi re d&#8217;Israele; e Geroboamo, suo figliuolo, regn&#242; in luogo suo.</p> 
<p><A NAME="an_14:17">14:17</A>&nbsp;Amatsia, figliuolo di Joas, re di Giuda, visse ancora quindici anni dopo la morte di Joas, figliuolo di Joachaz, re d&#8217;Israele.</p> 
<p><A NAME="an_14:18">14:18</A>&nbsp;Il rimanente delle azioni di Amatsia si trova scritto nel libro delle Cronache dei re di Giuda.</p> 
<p><A NAME="an_14:19">14:19</A>&nbsp;Fu ordita contro di lui una congiura a Gerusalemme; ed egli fugg&#236; a Lakis; ma lo fecero inseguire fino a Lakis, e quivi fu messo a morte.</p> 
<p><A NAME="an_14:20">14:20</A>&nbsp;Di l&#224; fu trasportato sopra cavalli, e quindi sepolto a Gerusalemme coi suoi padri nella citt&#224; di Davide.</p> 
<p><A NAME="an_14:21">14:21</A>&nbsp;E tutto il popolo di Giuda prese Azaria, che aveva allora sedici anni, e lo fece re in luogo di Amatsia suo padre.</p> 
<p><A NAME="an_14:22">14:22</A>&nbsp;Egli riedific&#242; Elath, e la riconquist&#242; a Giuda, dopo che il re si fu addormentato coi suoi padri.</p> 
<p><A NAME="an_14:23">14:23</A>&nbsp;L&#8217;anno quindicesimo di Amatsia, figliuolo di Joas, re di Giuda, cominci&#242; a regnare a Samaria Geroboamo, figliuolo di Joas, re d&#8217;Israele; e regn&#242; quarantun anni.</p> 
<p><A NAME="an_14:24">14:24</A>&nbsp;Egli fece quello ch&#8217;&#232; male agli occhi dell&#8217;Eterno; non si ritrasse da alcuno dei peccati coi quali Geroboamo, figliuolo di Nebat, avea fatto peccare Israele.</p> 
<p><A NAME="an_14:25">14:25</A>&nbsp;Egli ristabil&#236; i confini d&#8217;Israele dall&#8217;ingresso di Hamath al mare della pianura, secondo la parola che l&#8217;Eterno, l&#8217;Iddio d&#8217;Israele, avea pronunziata per mezzo del suo servitore il profeta Giona, figliuolo di Amittai, che era di Gath-Hefer.</p> 
<p><A NAME="an_14:26">14:26</A>&nbsp;Poich&#233; l&#8217;Eterno vide che l&#8217;afflizione d&#8217;Israele era amarissima, che schiavi e liberi eran ridotti all&#8217;estremo, e che non c&#8217;era pi&#249; alcuno che soccorresse Israele.</p> 
<p><A NAME="an_14:27">14:27</A>&nbsp;L&#8217;Eterno non avea parlato ancora di cancellare il nome d&#8217;Israele di disotto al cielo; quindi li salv&#242;, per mano di Geroboamo, figliuolo di Joas.</p> 
<p><A NAME="an_14:28">14:28</A>&nbsp;Il rimanente delle azioni di Geroboamo, e tutto quello che fece, e il suo valore in guerra, e come riconquist&#242; a Israele Damasco e Hamath che aveano appartenuto a Giuda, si trova scritto nel libro delle Cronache dei re d&#8217;Israele.</p> 
<p><A NAME="an_14:29">14:29</A>&nbsp;Geroboamo si addorment&#242; coi suoi padri, i re d&#8217;Israele; e Zaccaria, suo figliuolo, regn&#242; in luogo suo.</p> 
<p><A NAME="an_15:1">15:1</A>&nbsp;L&#8217;anno ventisettesimo di Geroboamo, re d&#8217;Israele, cominci&#242; a regnare Azaria, figliuolo di Amatsia, re di Giuda.</p> 
<p><A NAME="an_15:2">15:2</A>&nbsp;Avea sedici anni quando cominci&#242; a regnare, e regn&#242; cinquantadue anni a Gerusalemme. Sua madre si chiamava Jecolia, ed era di Gerusalemme.</p> 
<p><A NAME="an_15:3">15:3</A>&nbsp;Egli fece ci&#242; ch&#8217;&#232; giusto agli occhi dell&#8217;Eterno, interamente come avea fatto Amatsia suo padre.</p> 
<p><A NAME="an_15:4">15:4</A>&nbsp;Nondimeno, gli alti luoghi non furon soppressi; il popolo continuava ad offrire sacrifizi e profumi sugli alti luoghi.</p> 
<p><A NAME="an_15:5">15:5</A>&nbsp;E l&#8217;Eterno colp&#236; il re, che fu lebbroso fino al giorno della sua morte e visse nell&#8217;infermeria; e Jotham, figliuolo del re, era a capo della casa reale e rendea giustizia al popolo del paese.</p> 
<p><A NAME="an_15:6">15:6</A>&nbsp;Il rimanente delle azioni di Azaria, e tutto quello che fece, trovasi scritto nel libro delle Cronache dei re di Giuda.</p> 
<p><A NAME="an_15:7">15:7</A>&nbsp;Azaria si addorment&#242; coi suoi padri, e coi suoi padri lo seppellirono nella citt&#224; di Davide; e Jotham, suo figliuolo, regn&#242; in luogo suo.</p> 
<p><A NAME="an_15:8">15:8</A>&nbsp;Il trentottesimo anno di Azaria, re di Giuda, Zaccaria, figliuolo di Geroboamo, cominci&#242; a regnare sopra Israele a Samaria; e regn&#242; sei mesi.</p> 
<p><A NAME="an_15:9">15:9</A>&nbsp;Egli fece ci&#242; ch&#8217;&#232; male agli occhi dell&#8217;Eterno, come avean fatto i suoi padri; non si ritrasse dai peccati coi quali Geroboamo, figliuolo di Nebat, avea fatto peccare Israele.</p> 
<p><A NAME="an_15:10">15:10</A>&nbsp;E Shallum, figliuolo di Jabesh, congiur&#242; contro di lui; lo colp&#236; in presenza del popolo, l&#8217;uccise, e regn&#242; in sua vece.</p> 
<p><A NAME="an_15:11">15:11</A>&nbsp;Il rimanente delle azioni di Zaccaria trovasi scritto nel libro delle Cronache dei re d&#8217;Israele.</p> 
<p><A NAME="an_15:12">15:12</A>&nbsp;Cos&#236; si avver&#242; la parola che l&#8217;Eterno avea detta a Jehu: "I tuoi figliuoli sederanno sul trono d&#8217;Israele fino alla quarta generazione". E cos&#236; avvenne.</p> 
<p><A NAME="an_15:13">15:13</A>&nbsp;Shallum, figliuolo di Jabesh, cominci&#242; a regnare l&#8217;anno trentanovesimo di Uzzia re di Giuda, e regn&#242; un mese a Samaria.</p> 
<p><A NAME="an_15:14">15:14</A>&nbsp;E Menahem, figliuolo di Gadi, sal&#236; da Tirtsa e venne a Samaria; colp&#236; in Samaria Shallum, figliuolo di Jabesh, l&#8217;uccise, e regn&#242; in luogo suo.</p> 
<p><A NAME="an_15:15">15:15</A>&nbsp;Il rimanente delle azioni di Shallum, e la congiura ch&#8217;egli ord&#236;, sono cose scritte nel libro delle Cronache dei re d&#8217;Israele.</p> 
<p><A NAME="an_15:16">15:16</A>&nbsp;Allora Menahem, partito da Tirtsa, colp&#236; Tifsah, tutto quello che ci si trovava, e il suo territorio; la colp&#236;, perch&#8217;essa non gli aveva aperte le sue porte; e tutte le donne che ci si trovavano incinte, le fece sventrare.</p> 
<p><A NAME="an_15:17">15:17</A>&nbsp;L&#8217;anno trentanovesimo del regno di Azaria, re di Giuda, Menahem, figliuolo di Gadi, cominci&#242; a regnare sopra Israele; e regn&#242; dieci anni a Samaria.</p> 
<p><A NAME="an_15:18">15:18</A>&nbsp;Egli fece ci&#242; ch&#8217;&#232; male agli occhi dell&#8217;Eterno; non si ritrasse dai peccati coi quali Geroboamo, figliuolo di Nebat, aveva fatto peccare Israele.</p> 
<p><A NAME="an_15:19">15:19</A>&nbsp;Ai suoi tempi Pul, re d&#8217;Assiria, fece invasione nel paese; e Menahem diede a Pul mille talenti d&#8217;argento affinch&#233; gli desse man forte per assicurare nelle sue mani il potere reale.</p> 
<p><A NAME="an_15:20">15:20</A>&nbsp;E Menahem fece pagare quel danaro ad Israele, a tutti quelli ch&#8217;erano molto ricchi, per darlo al re d&#8217;Assiria; li tass&#242; a ragione di cinquanta sicli d&#8217;argento a testa. Cos&#236; il re d&#8217;Assiria se ne torn&#242; via, e non si ferm&#242; nel paese.</p> 
<p><A NAME="an_15:21">15:21</A>&nbsp;Il rimanente delle azioni di Menahem, e tutto quello che fece, si trova scritto nel libro delle Cronache dei re d&#8217;Israele.</p> 
<p><A NAME="an_15:22">15:22</A>&nbsp;Menahem s&#8217;addorment&#242; coi suoi padri, e Pekachia, suo figliuolo, regn&#242; in luogo suo.</p> 
<p><A NAME="an_15:23">15:23</A>&nbsp;Il cinquantesimo anno di Azaria, re di Giuda, Pekachia, figliuolo di Menahem, cominci&#242; a regnare sopra Israele a Samaria, e regn&#242; due anni.</p> 
<p><A NAME="an_15:24">15:24</A>&nbsp;Egli fece ci&#242; ch&#8217;&#232; male agli occhi dell&#8217;Eterno; non si ritrasse dai peccati coi quali Geroboamo, figliuolo di Nebat, avea fatto peccare Israele.</p> 
<p><A NAME="an_15:25">15:25</A>&nbsp;E Pekah, figliuolo di Remalia, suo capitano, congiur&#242; contro di lui, e lo colp&#236; a Samaria, e con lui Argob e Arech, nella torre del palazzo reale. Avea seco cinquanta uomini di Galaad; uccise Pekachia, e regn&#242; in luogo suo.</p> 
<p><A NAME="an_15:26">15:26</A>&nbsp;Il rimanente delle azioni di Pekachia, tutto quello che fece, si trova scritto nel libro delle Cronache dei re d&#8217;Israele.</p> 
<p><A NAME="an_15:27">15:27</A>&nbsp;L&#8217;anno cinquantesimosecondo di Azaria, re di Giuda, Pekah, figliuolo di Remalia, cominci&#242; a regnare sopra Israele a Samaria, e regn&#242; venti anni.</p> 
<p><A NAME="an_15:28">15:28</A>&nbsp;Egli fece ci&#242; ch&#8217;&#232; male agli occhi dell&#8217;Eterno; non si ritrasse dai peccati coi quali Geroboamo, figliuolo di Nebat, avea fatto peccare Israele.</p> 
<p><A NAME="an_15:29">15:29</A>&nbsp;Al tempo di Pekah, re d&#8217;Israele, venne Tiglath-Pileser, re di Assiria, e prese Ijon, Abel-Beth-Maaca, Janoah, Kedesh, Hatsor, Galaad, la Galilea, tutto il paese di Neftali, e ne men&#242; gli abitanti in cattivit&#224; in Assiria.</p> 
<p><A NAME="an_15:30">15:30</A>&nbsp;Hosea, figliuolo di Ela, ord&#236; una congiura contro Pekah, figliuolo di Remalia; lo colp&#236;, l&#8217;uccise, e regn&#242; in luogo suo, l&#8217;anno ventesimo del regno di Jotham, figliuolo di Uzzia.</p> 
<p><A NAME="an_15:31">15:31</A>&nbsp;Il rimanente delle azioni di Pekah, tutto quello che fece, si trova scritto nel libro delle Cronache dei re d&#8217;Israele.</p> 
<p><A NAME="an_15:32">15:32</A>&nbsp;L&#8217;anno secondo del regno di Pekah, figliuolo di Remalia, re d&#8217;Israele, cominci&#242; a regnare Jotham, figliuolo di Uzzia, re di Giuda.</p> 
<p><A NAME="an_15:33">15:33</A>&nbsp;Aveva venticinque anni quando cominci&#242; a regnare, e regn&#242; sedici anni a Gerusalemme. Sua madre si chiamava Jerusha, figliuola di Tsadok.</p> 
<p><A NAME="an_15:34">15:34</A>&nbsp;Egli fece ci&#242; ch&#8217;&#232; giusto agli occhi dell&#8217;Eterno, interamente come avea fatto Uzzia suo padre.</p> 
<p><A NAME="an_15:35">15:35</A>&nbsp;Nondimeno, gli alti luoghi non furono soppressi; il popolo continuava ad offrir sacrifizi e profumi sugli alti luoghi. Jotham costru&#236; la porta superiore della casa dell&#8217;Eterno.</p> 
<p><A NAME="an_15:36">15:36</A>&nbsp;Il rimanente delle azioni di Jotham, tutto quello che fece, si trova scritto nel libro delle Cronache dei re di Giuda.</p> 
<p><A NAME="an_15:37">15:37</A>&nbsp;In quel tempo l&#8217;Eterno cominci&#242; a mandare contro Giuda Retsin, re di Siria, e Pekah, figliuolo di Remalia.</p> 
<p><A NAME="an_15:38">15:38</A>&nbsp;Jotham s&#8217;addorment&#242; coi suoi padri, e coi suoi padri fu sepolto nella citt&#224; di Davide, suo padre. Ed Achaz, suo figliuolo, regn&#242; in luogo suo.</p> 
<p><A NAME="an_16:1">16:1</A>&nbsp;L&#8217;anno diciassettesimo di Pekah, figliuolo di Remalia, cominci&#242; a regnare Achaz, figliuolo di Jotham, re di Giuda.</p> 
<p><A NAME="an_16:2">16:2</A>&nbsp;Achaz avea venti anni quando cominci&#242; a regnare, e regn&#242; sedici anni a Gerusalemme. Egli non fece ci&#242; ch&#8217;&#232; giusto agli occhi dell&#8217;Eterno, il suo Dio, come avea fatto Davide suo padre;</p> 
<p><A NAME="an_16:3">16:3</A>&nbsp;ma segu&#236; la via dei re d&#8217;Israele, e fece perfino passare il suo figliuolo per il fuoco, seguendo le abominazioni delle genti che l&#8217;Eterno avea cacciate d&#8217;innanzi ai figliuoli d&#8217;Israele;</p> 
<p><A NAME="an_16:4">16:4</A>&nbsp;e offriva sacrifizi e profumi sugli alti luoghi, sulle colline, e sotto ogni albero verdeggiante.</p> 
<p><A NAME="an_16:5">16:5</A>&nbsp;Allora Retsin, re di Siria, e Pekah, figliuolo di Remalia, re d&#8217;Israele, salirono contro Gerusalemme per assalirla; e vi assediarono Achaz, ma non riuscirono a vincerlo.</p> 
<p><A NAME="an_16:6">16:6</A>&nbsp;In quel tempo, Retsin, re di Siria, riconquist&#242; Elath alla Siria, e cacci&#242; i Giudei da Elath, e i Siri entrarono in Elath, dove sono rimasti fino al d&#236; d&#8217;oggi.</p> 
<p><A NAME="an_16:7">16:7</A>&nbsp;Achaz invi&#242; dei messi a Tiglath-Pileser, re degli Assiri, per dirgli: "Io son tuo servo e tuo figliuolo; sali qua e liberami dalle mani del re di Siria e dalle mani del re d&#8217;Israele, che sono sorti contro di me".</p> 
<p><A NAME="an_16:8">16:8</A>&nbsp;E Achaz prese l&#8217;argento e l&#8217;oro che si pot&#233; trovare nella casa dell&#8217;Eterno e nei tesori della casa reale, e li mand&#242; in dono al re degli Assiri.</p> 
<p><A NAME="an_16:9">16:9</A>&nbsp;Il re d&#8217;Assiria gli di&#232; ascolto; sal&#236; contro Damasco, la prese, ne men&#242; gli abitanti in cattivit&#224; a Kir, e fece morire Retsin.</p> 
<p><A NAME="an_16:10">16:10</A>&nbsp;E il re Achaz and&#242; a Damasco, incontro a Tiglath-Pileser, re d&#8217;Assiria; e avendo veduto l&#8217;altare ch&#8217;era a Damasco, il re Achaz mand&#242; al sacerdote Uria il disegno e il modello di quell&#8217;altare, in tutti i suoi particolari.</p> 
<p><A NAME="an_16:11">16:11</A>&nbsp;E il sacerdote Uria costru&#236; un altare, esattamente secondo il modello che il re Achaz gli avea mandato da Damasco; e il sacerdote Uria lo costru&#236; prima del ritorno del re Achaz da Damasco.</p> 
<p><A NAME="an_16:12">16:12</A>&nbsp;Al suo ritorno da Damasco, il re vide l&#8217;altare, vi s&#8217;accost&#242;, vi sal&#236;,</p> 
<p><A NAME="an_16:13">16:13</A>&nbsp;vi fece arder sopra il suo olocausto e la sua offerta, vi vers&#242; la sua libazione, e vi sparse il sangue dei suoi sacrifizi di azioni di grazie.</p> 
<p><A NAME="an_16:14">16:14</A>&nbsp;L&#8217;altare di rame, ch&#8217;era dinanzi all&#8217;Eterno, perch&#233; non fosse fra il nuovo altare e la casa dell&#8217;Eterno, lo pose allato al nuovo altare, verso settentrione.</p> 
<p><A NAME="an_16:15">16:15</A>&nbsp;E il re Achaz diede quest&#8217;ordine al sacerdote Uria: "Fa&#8217; fumare sull&#8217;altar grande l&#8217;olocausto del mattino e l&#8217;oblazione della sera, l&#8217;olocausto del re e la sua oblazione, gli olocausti di tutto il popolo del paese e le sue oblazioni; versavi le loro libazioni, e spandivi tutto il sangue degli olocausti e tutto il sangue dei sacrifizi; quanto all&#8217;altare di rame toccher&#224; a me a pensarvi".</p> 
<p><A NAME="an_16:16">16:16</A>&nbsp;E il sacerdote Uria fece tutto quello che il re Achaz gli avea comandato.</p> 
<p><A NAME="an_16:17">16:17</A>&nbsp;Il re Achaz spezz&#242; anche i riquadri delle basi, e ne tolse le conche che v&#8217;eran sopra; trasse gi&#249; il mare di su i buoi di rame che lo reggevano, e lo pos&#242; sopra un pavimento di pietra.</p> 
<p><A NAME="an_16:18">16:18</A>&nbsp;Mut&#242; pure, nella casa dell&#8217;Eterno, a motivo del re d&#8217;Assiria, il portico del sabato ch&#8217;era stato edificato nella casa, e l&#8217;ingresso esterno riserbato al re.</p> 
<p><A NAME="an_16:19">16:19</A>&nbsp;Il rimanente delle azioni compiute da Achaz si trova scritto nel libro delle Cronache dei re di Giuda.</p> 
<p><A NAME="an_16:20">16:20</A>&nbsp;Achaz si addorment&#242; coi suoi padri, e coi suoi padri fu sepolto nella citt&#224; di Davide. Ed Ezechia, suo figliuolo, regn&#242; in luogo suo.</p> 
<p><A NAME="an_17:1">17:1</A>&nbsp;L&#8217;anno dodicesimo di Achaz, re di Giuda, Hosea, figliuolo di Elah, cominci&#242; a regnare sopra Israele a Samaria, e regn&#242; nove anni.</p> 
<p><A NAME="an_17:2">17:2</A>&nbsp;Egli fece ci&#242; ch&#8217;&#232; male agli occhi dell&#8217;Eterno; non per&#242; come gli altri re d&#8217;Israele che l&#8217;aveano preceduto.</p> 
<p><A NAME="an_17:3">17:3</A>&nbsp;Shalmaneser, re d&#8217;Assiria sal&#236; contro di lui; ed Hosea gli fu assoggettato e gli pag&#242; tributo.</p> 
<p><A NAME="an_17:4">17:4</A>&nbsp;Ma il re d&#8217;Assiria scopr&#236; una congiura ordita da Hosea, il quale aveva inviato de&#8217; messi a So, re d&#8217;Egitto, e non pagava pi&#249; il consueto annuo tributo ai re d&#8217;Assiria; perci&#242; il re d&#8217;Assiria lo fece imprigionare e mettere in catene.</p> 
<p><A NAME="an_17:5">17:5</A>&nbsp;Poi il re d&#8217;Assiria invase tutto il paese, sal&#236; contro Samaria, e l&#8217;assedi&#242; per tre anni.</p> 
<p><A NAME="an_17:6">17:6</A>&nbsp;L&#8217;anno nono di Hosea, il re d&#8217;Assiria prese Samaria, e trasport&#242; gl&#8217;Israeliti in Assiria e li colloc&#242; in Halah, e sullo Habor, fiume di Gozan, e nelle citt&#224; dei Medi.</p> 
<p><A NAME="an_17:7">17:7</A>&nbsp;Questo avvenne perch&#233; i figliuoli d&#8217;Israele avean peccato contro l&#8217;Eterno, il loro Dio, che li avea tratti dal paese d&#8217;Egitto, di sotto al potere di Faraone re d&#8217;Egitto; ed aveano riveriti altri d&#232;i;</p> 
<p><A NAME="an_17:8">17:8</A>&nbsp;essi aveano imitati i costumi delle nazioni che l&#8217;Eterno avea cacciate d&#8217;innanzi a loro, e quelli che i re d&#8217;Israele aveano introdotti.</p> 
<p><A NAME="an_17:9">17:9</A>&nbsp;I figliuoli d&#8217;Israele aveano fatto, in segreto, contro l&#8217;Eterno, il loro Dio, delle cose non rette; s&#8217;erano costruiti degli alti luoghi in tutte le loro citt&#224;, dalle torri de&#8217; guardiani alle citt&#224; fortificate;</p> 
<p><A NAME="an_17:10">17:10</A>&nbsp;aveano eretto colonne ed idoli sopra ogni colle elevato e sotto ogni albero verdeggiante;</p> 
<p><A NAME="an_17:11">17:11</A>&nbsp;e quivi, su tutti gli alti luoghi, aveano offerto profumi, come le nazioni che l&#8217;Eterno avea cacciate d&#8217;innanzi a loro; aveano commesso azioni malvage, provocando ad ira l&#8217;Eterno;</p> 
<p><A NAME="an_17:12">17:12</A>&nbsp;e avean servito gl&#8217;idoli, mentre l&#8217;Eterno avea lor detto: "Non fate una tal cosa!"</p> 
<p><A NAME="an_17:13">17:13</A>&nbsp;Eppure l&#8217;Eterno aveva avvertito Israele e Giuda per mezzo di tutti i profeti e di tutti i veggenti, dicendo: "Convertitevi dalle vostre vie malvage, e osservate i miei comandamenti e i miei precetti, seguendo in tutto la legge che io prescrissi ai vostri padri, e che ho mandata a voi per mezzo dei miei servi, i profeti";</p> 
<p><A NAME="an_17:14">17:14</A>&nbsp;ma essi non vollero dargli ascolto, e indurarono la loro cervice, come aveano fatto i loro padri, i quali non ebbero fede nell&#8217;Eterno, nel loro Dio;</p> 
<p><A NAME="an_17:15">17:15</A>&nbsp;e rigettarono le sue leggi e il patto ch&#8217;egli avea fermato coi loro padri, e gli avvertimenti ch&#8217;egli avea loro dato; andaron dietro a cose vacue, diventando vacui essi stessi; e andaron dietro alle nazioni circonvicine, che l&#8217;Eterno avea loro proibito d&#8217;imitare;</p> 
<p><A NAME="an_17:16">17:16</A>&nbsp;e abbandonarono tutti i comandamenti dell&#8217;Eterno, del loro Dio; si fecero due vitelli di getto, si fabbricarono degl&#8217;idoli d&#8217;Astarte, adorarono tutto l&#8217;esercito del cielo, servirono Baal;</p> 
<p><A NAME="an_17:17">17:17</A>&nbsp;fecero passare per il fuoco i loro figliuoli e le loro figliuole, si applicarono alla divinazione e agli incantesimi, e si dettero a fare ci&#242; ch&#8217;&#232; male agli occhi dell&#8217;Eterno, provocandolo ad ira.</p> 
<p><A NAME="an_17:18">17:18</A>&nbsp;Perci&#242; l&#8217;Eterno si adir&#242; fortemente contro Israele, e lo allontan&#242; dalla sua presenza; non rimase altro che la sola trib&#249; di Giuda.</p> 
<p><A NAME="an_17:19">17:19</A>&nbsp;E neppur Giuda osserv&#242; i comandamenti dell&#8217;Eterno, del suo Dio, ma segu&#236; i costumi stabiliti da Israele.</p> 
<p><A NAME="an_17:20">17:20</A>&nbsp;E l&#8217;Eterno rigett&#242; tutta la stirpe d&#8217;Israele, la umili&#242;, e l&#8217;abbandon&#242; in bal&#236;a di predoni, finch&#233; la cacci&#242; dalla sua presenza.</p> 
<p><A NAME="an_17:21">17:21</A>&nbsp;Poich&#233;, quand&#8217;egli ebbe strappato Israele dalla casa di Davide e quelli ebbero proclamato re Geroboamo, figliuolo di Nebat, Geroboamo distolse Israele dal seguire l&#8217;Eterno, e gli fece commettere un gran peccato.</p> 
<p><A NAME="an_17:22">17:22</A>&nbsp;E i figliuoli d&#8217;Israele s&#8217;abbandonarono a tutti i peccati che Geroboamo avea commessi, e non se ne ritrassero,</p> 
<p><A NAME="an_17:23">17:23</A>&nbsp;fino a tanto che l&#8217;Eterno mand&#242; via Israele dalla sua presenza, come l&#8217;avea predetto per bocca di tutti i profeti suoi servi; e Israele fu trasportato dal suo paese in Assiria, dov&#8217;&#232; rimasto fino al d&#236; d&#8217;oggi.</p> 
<p><A NAME="an_17:24">17:24</A>&nbsp;E il re d&#8217;Assiria fece venir genti da Babilonia, da Cutha, da Avva, da Hamath e da Sefarvaim, e le stabil&#236; nelle citt&#224; della Samaria in luogo dei figliuoli d&#8217;Israele; e quelle presero possesso della Samaria, e dimorarono nelle sue citt&#224;.</p> 
<p><A NAME="an_17:25">17:25</A>&nbsp;E quando cominciarono a dimorarvi, non temevano l&#8217;Eterno; e l&#8217;Eterno mand&#242; contro di loro dei leoni, che faceano strage fra loro.</p> 
<p><A NAME="an_17:26">17:26</A>&nbsp;Fu quindi detto al re d&#8217;Assiria: "Le genti che tu hai trasportate e stabilite nelle citt&#224; della Samaria non conoscono il modo di servire l&#8217;iddio del paese; perci&#242; questi ha mandato contro di loro de&#8217; leoni, che ne fanno strage, perch&#8217;esse non conoscono il modo di servire l&#8217;iddio del paese".</p> 
<p><A NAME="an_17:27">17:27</A>&nbsp;Allora il re d&#8217;Assiria dette quest&#8217;ordine: "Fate tornare col&#224; uno dei sacerdoti che avete di l&#224; trasportati; ch&#8217;egli vada a stabilirsi quivi, e insegni loro il modo di servire l&#8217;iddio del paese".</p> 
<p><A NAME="an_17:28">17:28</A>&nbsp;Cos&#236; uno dei sacerdoti ch&#8217;erano stati trasportati dalla Samaria venne a stabilirsi a Bethel, e insegn&#242; loro come doveano temere l&#8217;Eterno.</p> 
<p><A NAME="an_17:29">17:29</A>&nbsp;Nondimeno, ognuna di quelle genti si fece i propri d&#232;i nelle citt&#224; dove dimorava, e li mise nelle case degli alti luoghi che i Samaritani aveano costruito.</p> 
<p><A NAME="an_17:30">17:30</A>&nbsp;Quei di Babilonia fecero Succoth-Benoth; quelli di Cuth fecero Nergal; quelli di Hamath fecero Ascima;</p> 
<p><A NAME="an_17:31">17:31</A>&nbsp;quelli di Avva fecero Nibhaz e Tartak; e quelli di Sefarvaim bruciavano i loro figliuoli in onore di Adrammelec e di Anammelec, d&#232;i di Sefarvaim.</p> 
<p><A NAME="an_17:32">17:32</A>&nbsp;E temevano anche l&#8217;Eterno; e si fecero de&#8217; sacerdoti degli alti luoghi ch&#8217;essi prendevano di fra loro, e che offrivano per essi de&#8217; sacrifizi nelle case degli alti luoghi.</p> 
<p><A NAME="an_17:33">17:33</A>&nbsp;Cos&#236; temevano l&#8217;Eterno, e servivano al tempo stesso i loro d&#232;i, secondo il costume delle genti di fra le quali erano stati trasportati in Samaria.</p> 
<p><A NAME="an_17:34">17:34</A>&nbsp;Anche oggi continuano nell&#8217;antico costume: non temono l&#8217;Eterno, e non si conformano n&#233; alle loro leggi e ai loro precetti, n&#233; alla legge e ai comandamenti che l&#8217;Eterno prescrisse ai figliuoli di Giacobbe, da lui chiamato Israele,</p> 
<p><A NAME="an_17:35">17:35</A>&nbsp;coi quali l&#8217;Eterno avea fermato un patto, dando loro quest&#8217;ordine: "Non temete altri d&#232;i, non vi prostrate dinanzi a loro, non li servite, n&#233; offrite loro sacrifizi;</p> 
<p><A NAME="an_17:36">17:36</A>&nbsp;ma temete l&#8217;Eterno, che vi fe&#8217; salire dal paese d&#8217;Egitto per la sua gran potenza e col suo braccio disteso; dinanzi a lui prostratevi, a lui offrite sacrifizi;</p> 
<p><A NAME="an_17:37">17:37</A>&nbsp;e abbiate cura di metter sempre in pratica i precetti, le regole, la legge e i comandamenti ch&#8217;egli scrisse per voi; e non temete altri d&#232;i.</p> 
<p><A NAME="an_17:38">17:38</A>&nbsp;Non dimenticate il patto ch&#8217;io fermai con voi, e non temete altri d&#232;i;</p> 
<p><A NAME="an_17:39">17:39</A>&nbsp;ma temete l&#8217;Eterno, il vostro Dio, ed egli vi liberer&#224; dalle mani di tutti i vostri nemici".</p> 
<p><A NAME="an_17:40">17:40</A>&nbsp;Ma quelli non ubbidirono, e continuarono invece a seguire l&#8217;antico loro costume.</p> 
<p><A NAME="an_17:41">17:41</A>&nbsp;Cos&#236; quelle genti temevano l&#8217;Eterno, e al tempo stesso servivano i loro idoli; e i loro figliuoli e i figliuoli dei loro figliuoli hanno continuato fino al d&#236; d&#8217;oggi a fare quello che avean fatto i loro padri.</p> 
<p><A NAME="an_18:1">18:1</A>&nbsp;Or l&#8217;anno terzo di Hosea, figliuolo d&#8217;Ela, re d&#8217;Israele, cominci&#242; a regnare Ezechia, figliuolo di Achaz, re di Giuda.</p> 
<p><A NAME="an_18:2">18:2</A>&nbsp;Avea venticinque anni quando cominci&#242; a regnare, e regn&#242; ventinove anni a Gerusalemme. Sua madre si chiamava Abi, figliuola di Zaccaria.</p> 
<p><A NAME="an_18:3">18:3</A>&nbsp;Egli fece ci&#242; ch&#8217;&#232; giusto agli occhi dell&#8217;Eterno, interamente come avea fatto Davide suo padre.</p> 
<p><A NAME="an_18:4">18:4</A>&nbsp;Soppresse gli alti luoghi, frantum&#242; le statue, abbatt&#233; l&#8217;idolo d&#8217;Astarte, e fece a pezzi il serpente di rame che Mos&#232; avea fatto; perch&#233; i figliuoli d&#8217;Israele gli aveano fino a quel tempo offerto profumi; ei lo chiam&#242; Nehushtan.</p> 
<p><A NAME="an_18:5">18:5</A>&nbsp;Egli ripose la sua fiducia nell&#8217;Eterno, nell&#8217;Iddio d&#8217;Israele; e fra tutti i re di Giuda che vennero dopo di lui o che lo precedettero non ve ne fu alcuno simile a lui.</p> 
<p><A NAME="an_18:6">18:6</A>&nbsp;Si tenne unito all&#8217;Eterno, non cess&#242; di seguirlo, e osserv&#242; i comandamenti che l&#8217;Eterno avea dati Mos&#232;.</p> 
<p><A NAME="an_18:7">18:7</A>&nbsp;E l&#8217;Eterno fu con Ezechia, che riusciva in tutte le sue imprese. Si ribell&#242; al re d&#8217;Assiria, e non gli fu pi&#249; soggetto;</p> 
<p><A NAME="an_18:8">18:8</A>&nbsp;sconfisse i Filistei fino a Gaza, e ne devast&#242; il territorio, dalle torri dei guardiani alle citt&#224; fortificate.</p> 
<p><A NAME="an_18:9">18:9</A>&nbsp;Il quarto anno del re Ezechia, ch&#8217;era il settimo anno di Hosea, figliuolo d&#8217;Ela re d&#8217;Israele, Shalmaneser, re d&#8217;Assiria, sal&#236; contro Samaria e l&#8217;assedi&#242;.</p> 
<p><A NAME="an_18:10">18:10</A>&nbsp;In capo a tre anni, la prese; il sesto anno di Ezechia, ch&#8217;era il nono anno di Hosea, re d&#8217;Israele, Samaria fu presa.</p> 
<p><A NAME="an_18:11">18:11</A>&nbsp;E il re d&#8217;Assiria trasport&#242; gl&#8217;Israeliti in Assiria, e li colloc&#242; in Halah, e sullo Habor, fiume di Gozan, e nelle citt&#224; dei Medi,</p> 
<p><A NAME="an_18:12">18:12</A>&nbsp;perch&#233; non aveano ubbidito alla voce dell&#8217;Eterno, dell&#8217;Iddio loro, ed aveano trasgredito il suo patto, cio&#232; tutto quello che Mos&#232;, servo dell&#8217;Eterno, avea comandato; essi non l&#8217;aveano n&#233; ascoltato, n&#233; messo in pratica.</p> 
<p><A NAME="an_18:13">18:13</A>&nbsp;Or il quattordicesimo anno del re Ezechia, Sennacherib, re d&#8217;Assiria, sal&#236; contro tutte le citt&#224; fortificate di Giuda, e le prese.</p> 
<p><A NAME="an_18:14">18:14</A>&nbsp;Ed Ezechia, re di Giuda, mand&#242; a dire al re d&#8217;Assiria a Lakis: "Ho mancato; ritirati da me, ed io mi sottometter&#242; a tutto quello che m&#8217;imporrai". E il re d&#8217;Assiria impose ad Ezechia, re di Giuda, trecento talenti d&#8217;argento e trenta talenti d&#8217;oro.</p> 
<p><A NAME="an_18:15">18:15</A>&nbsp;Ezechia diede tutto l&#8217;argento che si trovava nella casa dell&#8217;Eterno, e nei tesori della casa del re.</p> 
<p><A NAME="an_18:16">18:16</A>&nbsp;E fu allora che Ezechia, re di Giuda, stacc&#242; dalle porte del tempio dell&#8217;Eterno e dagli stipiti le lame d&#8217;oro di cui egli stesso li avea ricoperti, e le diede al re d&#8217;Assiria.</p> 
<p><A NAME="an_18:17">18:17</A>&nbsp;E il re d&#8217;Assiria mand&#242; ad Ezechia da Lakis a Gerusalemme, Tartan, Rabsaris e Rabshak&#233; con un grande esercito. Essi salirono e giunsero a Gerusalemme. E, come furon giunti, vennero a fermarsi presso l&#8217;acquedotto dello stagno superiore, che &#232; sulla strada del campo del lavator di panni.</p> 
<p><A NAME="an_18:18">18:18</A>&nbsp;Chiamarono il re; ed Eliakim, figliuolo di Hilkia, prefetto del palazzo, si rec&#242; da loro con Scebna, il segretario e Joah figliuolo di Asaf, l&#8217;archivista.</p> 
<p><A NAME="an_18:19">18:19</A>&nbsp;E Rabshak&#233; disse loro: "Andate a dire ad Ezechia: Cos&#236; parla il gran re, il re d&#8217;Assiria: Che fiducia &#232; cotesta che tu hai?</p> 
<p><A NAME="an_18:20">18:20</A>&nbsp;Tu dici che consiglio e forza per far la guerra non son che parole vane; ma in chi metti la tua fiducia per ardire di ribellarti a me?</p> 
<p><A NAME="an_18:21">18:21</A>&nbsp;Ecco, tu t&#8217;appoggi sull&#8217;Egitto, su questo sostegno di canna rotta, che penetra nella mano di chi vi s&#8217;appoggia e gliela fora; tal &#232; Faraone, re d&#8217;Egitto, per tutti quelli che confidano in lui.</p> 
<p><A NAME="an_18:22">18:22</A>&nbsp;Forse mi direte: Noi confidiamo nell&#8217;Eterno, nel nostro Dio. Ma non &#232; egli quello stesso di cui Ezechia ha soppresso gli alti luoghi e gli altari, dicendo a Giuda e a Gerusalemme: Voi adorerete soltanto dinanzi a questo altare a Gerusalemme?</p> 
<p><A NAME="an_18:23">18:23</A>&nbsp;Or dunque fa&#8217; una scommessa col mio signore; il re d&#8217;Assiria! Io ti dar&#242; duemila cavalli, se tu puoi fornire altrettanti cavalieri da montarli.</p> 
<p><A NAME="an_18:24">18:24</A>&nbsp;E come potresti tu far voltar le spalle a un solo capitano tra gl&#8217;infimi servi del mio signore? E confidi nell&#8217;Egitto, a motivo de&#8217; suoi carri e de&#8217; suoi cavalieri!</p> 
<p><A NAME="an_18:25">18:25</A>&nbsp;E adesso sono io forse salito senza il volere dell&#8217;Eterno contro questo luogo per distruggerlo? L&#8217;Eterno m&#8217;ha detto: Sali contro questo paese e distruggilo".</p> 
<p><A NAME="an_18:26">18:26</A>&nbsp;Allora Eliakim, figliuolo di Hilkia, Scebna e Joah dissero a Rabshak&#233;: "Ti prego, parla ai tuoi servi in aramaico, perch&#233; noi lo intendiamo; e non ci parlare in lingua giudaica, in guisa che la gente che sta sulle mura oda".</p> 
<p><A NAME="an_18:27">18:27</A>&nbsp;Ma Rabshak&#233; rispose loro: "Forse che il mio signore m&#8217;ha mandato a dir queste cose al tuo signore e a te? Non m&#8217;ha egli mandato a dirle a quegli uomini che stan seduti sulle mura e saran quanto prima ridotti a mangiare il loro sterco e a bere la loro orina con voi?"</p> 
<p><A NAME="an_18:28">18:28</A>&nbsp;Allora Rabshak&#233;, stando in pi&#232;, grid&#242; al alta voce, e disse in lingua giudaica: "Udite la parola del gran re, del re d&#8217;Assiria!</p> 
<p><A NAME="an_18:29">18:29</A>&nbsp;Cos&#236; parla il re: Non v&#8217;inganni Ezechia; poich&#8217;egli non potr&#224; liberarvi dalle mie mani;</p> 
<p><A NAME="an_18:30">18:30</A>&nbsp;n&#233; v&#8217;induca Ezechia a confidarvi nell&#8217;Eterno, dicendo: L&#8217;Eterno ci liberer&#224; certamente, e questa citt&#224; non sar&#224; data nelle mani del re d&#8217;Assiria.</p> 
<p><A NAME="an_18:31">18:31</A>&nbsp;Non date ascolto ad Ezechia, perch&#233; cos&#236; dice il re d&#8217;Assiria: Fate pace con me e arrendetevi a me, e ognuno di voi manger&#224; del frutto della sua vigna e del suo fico, e berr&#224; dell&#8217;acqua della sua cisterna,</p> 
<p><A NAME="an_18:32">18:32</A>&nbsp;finch&#8217;io venga e vi meni in un paese simile al vostro: paese di grano e di vino, paese di pane e di vigne, paese d&#8217;ulivi da olio e di miele; e voi vivrete, e non morrete. Non date dunque ascolto ad Ezechia, quando cerca d&#8217;ingannarvi dicendo: L&#8217;Eterno ci liberer&#224;.</p> 
<p><A NAME="an_18:33">18:33</A>&nbsp;Ha qualcuno degli d&#232;i delle genti liberato il proprio paese dalle mani del re d&#8217;Assiria?</p> 
<p><A NAME="an_18:34">18:34</A>&nbsp;Dove sono gli d&#232;i di Hamath e d&#8217;Arpad? Dove sono gli d&#232;i di Sefarvaim, di Hena e d&#8217;Ivva? Hanno essi liberata Samaria dalla mia mano?</p> 
<p><A NAME="an_18:35">18:35</A>&nbsp;Quali sono, tra tutti gli d&#232;i di quei paesi, quelli che abbiano liberato il paese loro dalla mia mano? L&#8217;Eterno avrebb&#8217;egli a liberar dalla mia mano Gerusalemme?"</p> 
<p><A NAME="an_18:36">18:36</A>&nbsp;E il popolo si tacque, e non gli rispose nulla; poich&#233; il re avea dato quest&#8217;ordine: "Non gli rispondete!"</p> 
<p><A NAME="an_18:37">18:37</A>&nbsp;Allora Eliakim, figliuolo di Hilkia, prefetto del palazzo, Scebna il segretario, e Joab figliuolo d&#8217;Asaf, l&#8217;archivista, vennero da Ezechia con le vesti stracciate, e gli riferirono le parole di Rabshak&#233;.</p> 
<p><A NAME="an_19:1">19:1</A>&nbsp;Quando il re Ezechia ebbe udite queste cose, si stracci&#242; le vesti, si copr&#236; d&#8217;un sacco, ed entr&#242; nella casa dell&#8217;Eterno.</p> 
<p><A NAME="an_19:2">19:2</A>&nbsp;E mand&#242; Eliakim, prefetto del palazzo, Scebna il segretario, e i pi&#249; vecchi tra i sacerdoti, coperti di sacchi, dal profeta Isaia, figliuolo di Amots.</p> 
<p><A NAME="an_19:3">19:3</A>&nbsp;Essi gli dissero: "Cos&#236; parla Ezechia: Questo &#232; giorno d&#8217;angoscia, di castigo, d&#8217;obbrobrio; poich&#233; i figliuoli stan per uscire dal seno materno, ma la forza manca per partorirli.</p> 
<p><A NAME="an_19:4">19:4</A>&nbsp;Forse l&#8217;Eterno, il tuo Dio, ha udite tutte le parole di Rabshak&#233;, che il re d&#8217;Assiria, suo signore, ha mandato ad oltraggiare l&#8217;Iddio vivente; e, forse, l&#8217;Eterno, il tuo Dio, punir&#224; le parole che ha udite. Rivolgigli dunque una preghiera a pro del resto del popolo che sussiste ancora!"</p> 
<p><A NAME="an_19:5">19:5</A>&nbsp;I servi del re Ezechia si recaron dunque da Isaia.</p> 
<p><A NAME="an_19:6">19:6</A>&nbsp;Ed Isaia disse loro: "Ecco quel che direte al vostro signore: Cos&#236; dice l&#8217;Eterno: Non ti spaventare per le parole che hai udite, con le quali i servi del re d&#8217;Assiria m&#8217;hanno oltraggiato.</p> 
<p><A NAME="an_19:7">19:7</A>&nbsp;Ecco, io metter&#242; in lui uno spirito tale che, all&#8217;udire una certa notizia, egli torner&#224; al suo paese; ed io lo far&#242; cadere di spada nel suo paese".</p> 
<p><A NAME="an_19:8">19:8</A>&nbsp;Rabshak&#233; torn&#242; al re d&#8217;Assiria, e lo trov&#242; che assediava Libna; poich&#233; egli avea saputo che il suo signore era partito da Lakis.</p> 
<p><A NAME="an_19:9">19:9</A>&nbsp;Or Sennacherib ricevette notizie di Tirhaka, re d&#8217;Etiopia, che dicevano: "Ecco, egli s&#8217;&#232; mosso per darti battaglia"; perci&#242; invi&#242; di nuovo dei messi ad Ezechia, dicendo loro:</p> 
<p><A NAME="an_19:10">19:10</A>&nbsp;"Direte cos&#236; ad Ezechia, re di Giuda: Il tuo Dio, nel quale confidi, non t&#8217;inganni dicendo: Gerusalemme non sar&#224; data nelle mani del re d&#8217;Assiria.</p> 
<p><A NAME="an_19:11">19:11</A>&nbsp;Ecco, tu hai udito quello che i re d&#8217;Assiria hanno fatto a tutti i paesi, e come li hanno distrutti; e tu scamperesti?</p> 
<p><A NAME="an_19:12">19:12</A>&nbsp;Gli d&#232;i delle nazioni che i miei padri distrussero, gli d&#232;i di Gozan, di Haran, di Retsef, dei figliuoli di Eden ch&#8217;erano a Telassar, valsero eglino a liberarle?</p> 
<p><A NAME="an_19:13">19:13</A>&nbsp;Dov&#8217;&#232; il re di Hamath, il re d&#8217;Arpad, e il re della citt&#224; di Sefarvaim, di Hena e d&#8217;Ivva?"</p> 
<p><A NAME="an_19:14">19:14</A>&nbsp;Ezechia, ricevuta la lettera per le mani dei messi, la lesse; poi sal&#236; alla casa dell&#8217;Eterno, e la spieg&#242; davanti all&#8217;Eterno;</p> 
<p><A NAME="an_19:15">19:15</A>&nbsp;e davanti all&#8217;Eterno preg&#242; in questo modo: "O Eterno, Dio d&#8217;Israele, che siedi sopra i cherubini, tu, tu solo sei l&#8217;Iddio di tutti i regni della terra; tu hai fatti i cieli e la terra.</p> 
<p><A NAME="an_19:16">19:16</A>&nbsp;O Eterno, porgi l&#8217;orecchio tuo, e ascolta! o Eterno, apri gli occhi tuoi, e guarda! Ascolta le parole di Sennacherib, che ha mandato quest&#8217;uomo per insultare l&#8217;Iddio vivente!</p> 
<p><A NAME="an_19:17">19:17</A>&nbsp;E&#8217; vero, o Eterno: i re d&#8217;Assiria hanno desolato le nazioni e i loro paesi,</p> 
<p><A NAME="an_19:18">19:18</A>&nbsp;e han gettati nel fuoco i loro d&#232;i; perch&#233; quelli non erano d&#232;i; erano opera delle mani degli uomini; eran legno e pietra; ed essi li hanno distrutti.</p> 
<p><A NAME="an_19:19">19:19</A>&nbsp;Ma ora, o Eterno, o Dio nostro, salvaci, te ne supplico, dalle mani di costui, affinch&#233; tutti i regni della terra conoscano che tu solo, o Eterno, sei Dio!"</p> 
<p><A NAME="an_19:20">19:20</A>&nbsp;Allora Isaia, figliuolo di Amots, mand&#242; a dire ad Ezechia: "Cos&#236; parla l&#8217;Eterno, l&#8217;Iddio d&#8217;Israele: Ho udito la preghiera che mi hai rivolta riguardo a Sennacherib, re d&#8217;Assiria.</p> 
<p><A NAME="an_19:21">19:21</A>&nbsp;Questa &#232; la parola che l&#8217;Eterno ha pronunziata contro di lui: "La vergine figliuola di Sion ti sprezza, si fa beffe di te; la figliuola di Gerusalemme scrolla il capo dietro a te.</p> 
<p><A NAME="an_19:22">19:22</A>&nbsp;Chi hai tu insultato ed oltraggiato? Contro chi hai tu alzata la voce e levati in alto gli occhi tuoi? Contro il Santo d&#8217;Israele!</p> 
<p><A NAME="an_19:23">19:23</A>&nbsp;Per bocca de&#8217; tuoi messi tu hai insultato il Signore, e hai detto: Con la moltitudine de&#8217; miei carri io son salito in vetta alle montagne, son penetrato nei recessi del Libano; io abbatter&#242; i suoi cedri pi&#249; alti, i suoi cipressi pi&#249; belli, e arriver&#242; al suo pi&#249; remoto ricovero, alla sua pi&#249; magnifica foresta.</p> 
<p><A NAME="an_19:24">19:24</A>&nbsp;Io ho scavato e ho bevuto delle acque straniere; con la pianta de&#8217; miei piedi prosciugher&#242; tutti i fiumi d&#8217;Egitto.</p> 
<p><A NAME="an_19:25">19:25</A>&nbsp;Non hai udito? Da lungo tempo ho preparato questo: dai tempi antichi ne ho formato il disegno; ed ora ho fatto s&#236; che si compia: che tu riduca citt&#224; forti in monti di ruine.</p> 
<p><A NAME="an_19:26">19:26</A>&nbsp;I loro abitanti, privi di forza, sono spaventati e confusi; son come l&#8217;erba de&#8217; campi, come il verde tenero de&#8217; prati, come l&#8217;erbetta che nasce sui tetti, come grano riarso prima che formi la spiga.</p> 
<p><A NAME="an_19:27">19:27</A>&nbsp;Ma io so quando ti siedi, quand&#8217;esci, quand&#8217;entri, e quando t&#8217;infurii contro di me.</p> 
<p><A NAME="an_19:28">19:28</A>&nbsp;E per codesto tuo infuriare contro di me e perch&#233; la tua arroganza &#232; giunta alle mie orecchie, io ti metter&#242; il mio anello nelle narici, il mio morso in bocca, e ti rimener&#242; indietro per la via che hai fatta, venendo".</p> 
<p><A NAME="an_19:29">19:29</A>&nbsp;E questo, o Ezechia, ti servir&#224; di segno: Quest&#8217;anno si manger&#224; il frutto del grano caduto; il secondo anno, quello che crescer&#224; da s&#233;; ma il terzo anno, seminerete e mieterete; pianterete vigne, e ne mangerete il frutto.</p> 
<p><A NAME="an_19:30">19:30</A>&nbsp;E ci&#242; che rester&#224; della casa di Giuda e scamper&#224;, continuer&#224; a mettere radici all&#8217;ingi&#249; e a portar frutto in alto;</p> 
<p><A NAME="an_19:31">19:31</A>&nbsp;poich&#233; da Gerusalemme uscir&#224; un residuo, e dal monte Sion uscir&#224; quel che sar&#224; scampato. Questo far&#224; lo zelo ardente dell&#8217;Eterno degli eserciti!</p> 
<p><A NAME="an_19:32">19:32</A>&nbsp;Perci&#242; cos&#236; parla l&#8217;Eterno riguardo al re d&#8217;Assiria: Egli non entrer&#224; in questa citt&#224;, e non vi lancer&#224; freccia; non le si far&#224; innanzi con scudi, e non elever&#224; trincee contro ad essa.</p> 
<p><A NAME="an_19:33">19:33</A>&nbsp;Ei se ne torner&#224; per la via ond&#8217;&#232; venuto, e non entrer&#224; in questa citt&#224;, dice l&#8217;Eterno.</p> 
<p><A NAME="an_19:34">19:34</A>&nbsp;Io protegger&#242; questa citt&#224; affin di salvarla, per amor di me stesso e per amor di Davide, mio servo".</p> 
<p><A NAME="an_19:35">19:35</A>&nbsp;E quella stessa notte avvenne che l&#8217;angelo dell&#8217;Eterno usc&#236; e colp&#236; nel campo degli Assiri cent&#8217;ottantacinquemila uomini; e quando la gente si lev&#242; la mattina, ecco, eran tutti cadaveri.</p> 
<p><A NAME="an_19:36">19:36</A>&nbsp;Allora Sennacherib re d&#8217;Assiria lev&#242; il campo, part&#236; e se ne torn&#242; a Ninive, dove rimase.</p> 
<p><A NAME="an_19:37">19:37</A>&nbsp;E avvenne che, mentr&#8217;egli stava adorando nella casa del suo dio Nisroc, i suoi figliuoli Adrammelec e Saretser lo uccisero a colpi di spada, e si rifugiarono nel paese di Ararat. Esarhaddon, suo figliuolo, regn&#242; in luogo suo.</p> 
<p><A NAME="an_20:1">20:1</A>&nbsp;In quel tempo, Ezechia fu malato a morte. Il profeta Isaia, figliuolo di Amots, si rec&#242; da lui, e gli disse: "Cos&#236; parla l&#8217;Eterno: Metti ordine alle cose della tua casa; perch&#233; tu sei un uomo morto; non vivrai".</p> 
<p><A NAME="an_20:2">20:2</A>&nbsp;Allora Ezechia volse la faccia verso il muro, e fece una preghiera all&#8217;Eterno, dicendo:</p> 
<p><A NAME="an_20:3">20:3</A>&nbsp;"O Eterno, te ne supplico, ricordati come io ho camminato nel tuo cospetto con fedelt&#224; e con integrit&#224; di cuore, e come ho fatto ci&#242; ch&#8217;&#232; bene agli occhi tuoi". Ed Ezechia dette in un gran pianto.</p> 
<p><A NAME="an_20:4">20:4</A>&nbsp;Isaia non era ancora giunto nel centro della citt&#224;, quando la parola dell&#8217;Eterno gli fu rivolta in questi termini:</p> 
<p><A NAME="an_20:5">20:5</A>&nbsp;"Torna indietro, e di&#8217; ad Ezechia, principe del mio popolo: Cos&#236; parla l&#8217;Eterno, l&#8217;Iddio di Davide tuo padre: Ho udita la tua preghiera, ho vedute le tue lacrime; ecco, io ti guarisco; fra tre giorni salirai alla casa dell&#8217;Eterno.</p> 
<p><A NAME="an_20:6">20:6</A>&nbsp;Aggiunger&#242; alla tua vita quindici anni, liberer&#242; te e questa citt&#224; dalle mani del re d&#8217;Assiria, e protegger&#242; questa citt&#224; per amor di me stesso, e per amor di Davide mio servo".</p> 
<p><A NAME="an_20:7">20:7</A>&nbsp;Ed Isaia disse: "Prendete un impiastro di fichi secchi!" Lo presero, e lo misero sull&#8217;ulcera, e il re guar&#236;.</p> 
<p><A NAME="an_20:8">20:8</A>&nbsp;Or Ezechia avea detto ad Isaia: "A che segno riconoscer&#242; io che l&#8217;Eterno mi guarir&#224; e che fra tre giorni salir&#242; alla casa dell&#8217;Eterno?"</p> 
<p><A NAME="an_20:9">20:9</A>&nbsp;E Isaia gli avea risposto: "Eccoti da parte dell&#8217;Eterno il segno, dal quale riconoscerai che l&#8217;Eterno adempir&#224; la parola che ha pronunziata: Vuoi tu che l&#8217;ombra s&#8217;allunghi per dieci gradini ovvero retroceda di dieci gradini?"</p> 
<p><A NAME="an_20:10">20:10</A>&nbsp;Ezechia rispose: "E&#8217; cosa facile che l&#8217;ombra s&#8217;allunghi per dieci gradini; no; l&#8217;ombra retroceda piuttosto di dieci gradini".</p> 
<p><A NAME="an_20:11">20:11</A>&nbsp;E il profeta Isaia invoc&#242; l&#8217;Eterno, il quale fece retrocedere l&#8217;ombra di dieci gradini sui gradini d&#8217;Achaz, sui quali era discesa.</p> 
<p><A NAME="an_20:12">20:12</A>&nbsp;In quel tempo, Berodac-Baladan, figliuolo di Baladan, re di Babilonia, mand&#242; una lettera e un dono ad Ezechia, giacch&#233; avea sentito che Ezechia era stato infermo.</p> 
<p><A NAME="an_20:13">20:13</A>&nbsp;Ezechia dette udienza agli ambasciatori, e mostr&#242; loro la casa dov&#8217;erano tutte le sue cose preziose, l&#8217;argento, l&#8217;oro, gli aromi, gli oli finissimi, il suo arsenale, e tutto quello che si trovava nei suoi tesori. Non vi fu cosa nella sua casa e in tutti i suoi domini, che Ezechia non mostrasse loro.</p> 
<p><A NAME="an_20:14">20:14</A>&nbsp;Allora il profeta Isaia si rec&#242; dal re Ezechia, e gli disse: "Che hanno detto quegli uomini? e donde son venuti a te?" Ezechia rispose: "Son venuti da un paese lontano: da Babilonia".</p> 
<p><A NAME="an_20:15">20:15</A>&nbsp;Isaia disse: "Che hanno veduto in casa tua?" Ezechia rispose: "Hanno veduto tutto quello ch&#8217;&#232; in casa mia; non v&#8217;&#232; cosa nei miei tesori, ch&#8217;io non abbia mostrata loro".</p> 
<p><A NAME="an_20:16">20:16</A>&nbsp;Allora Isaia disse ad Ezechia: "Ascolta la parola dell&#8217;Eterno:</p> 
<p><A NAME="an_20:17">20:17</A>&nbsp;Ecco, i giorni stanno per venire, quando tutto quello ch&#8217;&#232; in casa tua e tutto quello che i tuoi padri hanno accumulato fin al d&#236; d&#8217;oggi, sar&#224; trasportato a Babilonia; e nulla ne rimarr&#224;, dice l&#8217;Eterno.</p> 
<p><A NAME="an_20:18">20:18</A>&nbsp;E de&#8217; tuoi figliuoli che saranno usciti da te, che tu avrai generati, ne saranno presi per farne degli eunuchi nel palazzo del re di Babilonia".</p> 
<p><A NAME="an_20:19">20:19</A>&nbsp;Ed Ezechia rispose ad Isaia: "La parola dell&#8217;Eterno che tu hai pronunziata, &#232; buona". E aggiunse: "S&#236;, se almeno vi sar&#224; pace e sicurt&#224; durante i giorni miei".</p> 
<p><A NAME="an_20:20">20:20</A>&nbsp;Il rimanente delle azioni di Ezechia, e tutte le sue prodezze, e com&#8217;egli fece il serbatoio e l&#8217;acquedotto e condusse le acque nella citt&#224;, sono cose scritte nel libro delle Cronache dei re di Giuda.</p> 
<p><A NAME="an_20:21">20:21</A>&nbsp;Ezechia s&#8217;addorment&#242; coi suoi padri, e Manasse, suo figliuolo, regn&#242; in luogo suo.</p> 
<p><A NAME="an_21:1">21:1</A>&nbsp;Manasse avea dodici anni quando cominci&#242; a regnare, e regn&#242; cinquantacinque anni a Gerusalemme. Sua madre si chiamava Heftsiba.</p> 
<p><A NAME="an_21:2">21:2</A>&nbsp;Egli fece ci&#242; ch&#8217;&#232; male agli occhi dell&#8217;Eterno, seguendo le abominazioni delle nazioni che l&#8217;Eterno avea cacciate d&#8217;innanzi ai figliuoli d&#8217;Israele.</p> 
<p><A NAME="an_21:3">21:3</A>&nbsp;Egli riedific&#242; gli alti luoghi che Ezechia suo padre avea distrutti, eresse altari a Baal, fece un idolo d&#8217;Astarte, come avea fatto Achab re d&#8217;Israele, e ador&#242; tutto l&#8217;esercito del cielo e lo serv&#236;.</p> 
<p><A NAME="an_21:4">21:4</A>&nbsp;Eresse pure degli altari ad altri d&#232;i nella casa dell&#8217;Eterno, riguardo alla quale l&#8217;Eterno avea detto: "In Gerusalemme io porr&#242; il mio nome".</p> 
<p><A NAME="an_21:5">21:5</A>&nbsp;Eresse altari a tutto l&#8217;esercito del cielo nei due cortili della casa dell&#8217;Eterno.</p> 
<p><A NAME="an_21:6">21:6</A>&nbsp;Fece passare pel fuoco il suo figliuolo, si dette alla magia e agl&#8217;incantesimi, e istitu&#236; di quelli che evocavano gli spiriti e predicevan l&#8217;avvenire; s&#8217;abbandon&#242; interamente a fare ci&#242; ch&#8217;&#232; male agli occhi dell&#8217;Eterno, provocandolo ad ira.</p> 
<p><A NAME="an_21:7">21:7</A>&nbsp;Mise l&#8217;idolo d&#8217;Astarte che avea fatto, nella casa riguardo alla quale l&#8217;Eterno avea detto a Davide e a Salomone suo figliuolo: "In questa casa, e a Gerusalemme, che io ho scelta fra tutte le trib&#249; d&#8217;Israele, porr&#242; il mio nome in perpetuo;</p> 
<p><A NAME="an_21:8">21:8</A>&nbsp;e non permetter&#242; pi&#249; che il pi&#232; d&#8217;Israele vada errando fuori del paese ch&#8217;io detti ai suoi padri, purch&#233; essi abbian cura di mettere in pratica tutto quello che ho loro comandato, e tutta la legge che il mio servo Mos&#232; ha loro prescritta".</p> 
<p><A NAME="an_21:9">21:9</A>&nbsp;Ma essi non obbedirono, e Manasse li indusse a far peggio delle nazioni che l&#8217;Eterno avea distrutte dinanzi ai figliuoli d&#8217;Israele.</p> 
<p><A NAME="an_21:10">21:10</A>&nbsp;E l&#8217;Eterno parl&#242; per mezzo de&#8217; suoi servi, i profeti, in questi termini:</p> 
<p><A NAME="an_21:11">21:11</A>&nbsp;"Giacch&#233; Manasse, re di Giuda, ha commesso queste abominazioni e ha fatto peggio di quanto fecer mai gli Amorei, prima di lui, e mediante i suoi idoli ha fatto peccare anche Giuda,</p> 
<p><A NAME="an_21:12">21:12</A>&nbsp;cos&#236; dice l&#8217;Eterno, l&#8217;Iddio d&#8217;Israele: Ecco, io faccio venire su Gerusalemme e su Giuda tali sciagure, che chiunque ne udr&#224; parlare n&#8217;avr&#224; intronate le orecchie.</p> 
<p><A NAME="an_21:13">21:13</A>&nbsp;E stender&#242; su Gerusalemme la cordella di Samaria e il livello della casa di Achab; e ripulir&#242; Gerusalemme come si ripulisce un piatto, che, dopo ripulito, si v&#242;lta sottosopra.</p> 
<p><A NAME="an_21:14">21:14</A>&nbsp;E abbandoner&#242; quel che resta della mia eredit&#224;; li dar&#242; nelle mani dei loro nemici, e diverranno preda e bottino di tutti i loro nemici,</p> 
<p><A NAME="an_21:15">21:15</A>&nbsp;perch&#233; hanno fatto ci&#242; ch&#8217;&#232; male agli occhi miei, e m&#8217;hanno provocato ad ira dal giorno che i loro padri uscirono dall&#8217;Egitto, fino al d&#236; d&#8217;oggi".</p> 
<p><A NAME="an_21:16">21:16</A>&nbsp;Manasse sparse inoltre moltissimo sangue innocente: tanto, da empirne Gerusalemme da un capo all&#8217;altro; senza contare i peccati che fece commettere a Giuda, facendo ci&#242; ch&#8217;&#232; male agli occhi dell&#8217;Eterno.</p> 
<p><A NAME="an_21:17">21:17</A>&nbsp;Il rimanente delle azioni di Manasse, e tutto quello che fece, e i peccati che commise, si trova scritto nel libro delle Cronache dei re di Giuda.</p> 
<p><A NAME="an_21:18">21:18</A>&nbsp;Manasse s&#8217;addorment&#242; coi suoi padri, e fu sepolto nel giardino della sua casa, nel giardino di Uzza; e Amon, suo figliuolo, regn&#242; in luogo suo.</p> 
<p><A NAME="an_21:19">21:19</A>&nbsp;Amon avea ventidue anni quando cominci&#242; a regnare, e regn&#242; due anni a Gerusalemme. Sua madre si chiamava Meshullemeth, figliuola di Haruts di Jotba.</p> 
<p><A NAME="an_21:20">21:20</A>&nbsp;Egli fece ci&#242; ch&#8217;&#232; male agli occhi dell&#8217;Eterno, come avea fatto Manasse suo padre;</p> 
<p><A NAME="an_21:21">21:21</A>&nbsp;segu&#236; in tutto la via battuta dal padre suo, serv&#236; agl&#8217;idoli ai quali avea servito suo padre, e li ador&#242;;</p> 
<p><A NAME="an_21:22">21:22</A>&nbsp;abbandon&#242; l&#8217;Eterno, l&#8217;Iddio dei suoi padri, e non cammin&#242; per la via dell&#8217;Eterno.</p> 
<p><A NAME="an_21:23">21:23</A>&nbsp;Or i servi di Amon ordirono una congiura contro di lui, e uccisero il re in casa sua.</p> 
<p><A NAME="an_21:24">21:24</A>&nbsp;Ma il popolo del paese mise a morte tutti quelli che avean congiurato contro il re Amon, e fece re, in sua vece, Giosia suo figliuolo.</p> 
<p><A NAME="an_21:25">21:25</A>&nbsp;Il rimanente delle azioni compiute da Amon, si trova scritto nel libro delle Cronache dei re di Giuda.</p> 
<p><A NAME="an_21:26">21:26</A>&nbsp;(H21-25) Egli fu sepolto nel suo sepolcro, nel giardino di Uzza; e Giosia, suo figliuolo, regn&#242; in luogo suo.</p> 
<p><A NAME="an_22:1">22:1</A>&nbsp;Giosia avea otto anni quando incominci&#242; a regnare, e regn&#242; trentun anni a Gerusalemme. Sua madre si chiamava Jedida, figliuola d&#8217;Adaia, da Botskath.</p> 
<p><A NAME="an_22:2">22:2</A>&nbsp;Egli fece ci&#242; ch&#8217;&#232; giusto agli occhi dell&#8217;Eterno, e cammin&#242; in tutto e per tutto per la via di Davide suo padre, senza scostarsene n&#233; a destra n&#233; a sinistra.</p> 
<p><A NAME="an_22:3">22:3</A>&nbsp;Or l&#8217;anno diciottesimo del re Giosia, il re mand&#242; nella casa dell&#8217;Eterno Shafan, il segretario, figliuolo di Atsalia, figliuolo di Meshullam, e gli disse:</p> 
<p><A NAME="an_22:4">22:4</A>&nbsp;"Sali da Hilkia, il sommo sacerdote, e digli che metta assieme il danaro ch&#8217;&#232; stato portato nella casa dell&#8217;Eterno, e che i custodi della soglia hanno raccolto dalle mani del popolo;</p> 
<p><A NAME="an_22:5">22:5</A>&nbsp;che lo si consegni ai direttori preposti ai lavori della casa dell&#8217;Eterno; e che questi lo diano agli operai addetti alle riparazioni della casa dell&#8217;Eterno:</p> 
<p><A NAME="an_22:6">22:6</A>&nbsp;ai legnaiuoli, ai costruttori ed ai muratori, e se ne servano per comprare del legname e delle pietre da tagliare, per le riparazioni della casa.</p> 
<p><A NAME="an_22:7">22:7</A>&nbsp;Ma non si far&#224; render conto a quelli in mano ai quali sar&#224; rimesso il danaro, perch&#233; agiscono con fedelt&#224;".</p> 
<p><A NAME="an_22:8">22:8</A>&nbsp;Allora il sommo sacerdote Hilkia disse a Shafan, il segretario: "Ho trovato nella casa dell&#8217;Eterno il libro della legge". E Hilkia diede il libro a Shafan, che lo lesse.</p> 
<p><A NAME="an_22:9">22:9</A>&nbsp;E Shafan, il segretario, and&#242; a riferir la cosa al re, e gli disse: "I tuoi servi hanno versato il danaro che s&#8217;&#232; trovato nella casa, e l&#8217;hanno consegnato a quelli che son preposti ai lavori della casa dell&#8217;Eterno".</p> 
<p><A NAME="an_22:10">22:10</A>&nbsp;E Shafan, il segretario, disse ancora al re: "Il sacerdote Hilkia mi ha dato un libro". E Shafan lo lesse alla presenza del re.</p> 
<p><A NAME="an_22:11">22:11</A>&nbsp;Quando il re ebbe udite le parole del libro della legge, si stracci&#242; le vesti.</p> 
<p><A NAME="an_22:12">22:12</A>&nbsp;Poi diede quest&#8217;ordine al sacerdote Hilkia, ad Ahikam, figliuolo di Shafan, ad Acbor, figliuolo di Micaia, a Shafan, il segretario, e ad Asaia, servo del re:</p> 
<p><A NAME="an_22:13">22:13</A>&nbsp;"Andate a consultare l&#8217;Eterno per me, per il popolo e per tutto Giuda, riguardo alle parole di questo libro che s&#8217;&#232; trovato; giacch&#233; grande &#232; l&#8217;ira dell&#8217;Eterno che s&#8217;&#232; accesa contro di noi, perch&#233; i nostri padri non hanno ubbidito alle parole di questo libro, e non hanno messo in pratica tutto quello che in esso ci &#232; prescritto".</p> 
<p><A NAME="an_22:14">22:14</A>&nbsp;Il sacerdote Hilkia, Ahikam, Acbor, Shafan ed Asaia andarono dalla profetessa Hulda, moglie di Shallum, guardaroba, figliuolo di Tikva, figliuolo di Harhas. Essa dimorava a Gerusalemme, nel secondo quartiere; e quando ebbero parlato con lei, ella disse loro:</p> 
<p><A NAME="an_22:15">22:15</A>&nbsp;"Cos&#236; dice l&#8217;Eterno, l&#8217;Iddio d&#8217;Israele: Dite all&#8217;uomo che vi ha mandati da me:</p> 
<p><A NAME="an_22:16">22:16</A>&nbsp;Cos&#236; dice l&#8217;Eterno: Ecco, io far&#242; venire delle sciagure su questo luogo e sopra i suoi abitanti, conformemente a tutte le parole del libro che il re di Giuda ha letto.</p> 
<p><A NAME="an_22:17">22:17</A>&nbsp;Essi m&#8217;hanno abbandonato ed hanno offerto profumi ad altri d&#232;i per provocarmi ad ira con tutte le opere delle loro mani; perci&#242; la mia ira s&#8217;&#232; accesa contro questo luogo, e non si estinguer&#224;.</p> 
<p><A NAME="an_22:18">22:18</A>&nbsp;Quanto al re di Giuda che v&#8217;ha mandati a consultare l&#8217;Eterno, gli direte questo: Cos&#236; dice l&#8217;Eterno, l&#8217;Iddio d&#8217;Israele, riguardo alle parole che tu hai udite:</p> 
<p><A NAME="an_22:19">22:19</A>&nbsp;Giacch&#233; il tuo cuore &#232; stato toccato, giacch&#233; ti sei umiliato dinanzi all&#8217;Eterno, udendo ci&#242; che io ho detto contro questo luogo e contro i suoi abitanti, che saranno cio&#232; abbandonati alla desolazione ed alla maledizione; giacch&#233; ti sei stracciate le vesti e hai pianto dinanzi a me, anch&#8217;io t&#8217;ho ascoltato, dice l&#8217;Eterno.</p> 
<p><A NAME="an_22:20">22:20</A>&nbsp;Perci&#242;, ecco, io ti riunir&#242; coi tuoi padri, e te n&#8217;andrai in pace nel tuo sepolcro; e gli occhi tuoi non vedranno tutte le sciagure ch&#8217;io far&#242; piombare su questo luogo". E quelli riferirono al re la risposta.</p> 
<p><A NAME="an_23:1">23:1</A>&nbsp;Allora il re mand&#242; a far raunare presso di s&#233; tutti gli anziani di Giuda e di Gerusalemme.</p> 
<p><A NAME="an_23:2">23:2</A>&nbsp;E il re sal&#236; alla casa dell&#8217;Eterno, con tutti gli uomini di Giuda, tutti gli abitanti di Gerusalemme, i sacerdoti, i profeti e tutto il popolo, piccoli e grandi, e lesse in loro presenza tutte le parole del libro del patto, ch&#8217;era stato trovato nella casa dell&#8217;Eterno.</p> 
<p><A NAME="an_23:3">23:3</A>&nbsp;Il re, stando in piedi sul palco, stabil&#236; un patto dinanzi all&#8217;Eterno, impegnandosi di seguire l&#8217;Eterno, d&#8217;osservare i suoi comandamenti, i suoi precetti e le sue leggi con tutto il cuore e con tutta l&#8217;anima, per mettere in pratica le parole di questo patto, scritte in quel libro. E tutto il popolo acconsent&#236; al patto.</p> 
<p><A NAME="an_23:4">23:4</A>&nbsp;E il re ordin&#242; al sommo sacerdote Hilkia, ai sacerdoti del secondo ordine e ai custodi della soglia di trar fuori del tempio dell&#8217;Eterno tutti gli arredi che erano stati fatti per Baal, per Astarte e per tutto l&#8217;esercito celeste, e li arse fuori di Gerusalemme nei campi del Kidron, e ne port&#242; le ceneri a Bethel.</p> 
<p><A NAME="an_23:5">23:5</A>&nbsp;E destitu&#236; i sacerdoti idolatri che i re di Giuda aveano istituito per offrir profumi negli alti luoghi nelle citt&#224; di Giuda e nei dintorni di Gerusalemme, e quelli pure che offrivan profumi a Baal, al sole, alla luna, ai segni dello zodiaco, e a tutto l&#8217;esercito del cielo.</p> 
<p><A NAME="an_23:6">23:6</A>&nbsp;Trasse fuori dalla casa dell&#8217;Eterno l&#8217;idolo d&#8217;Astarte, che trasport&#242; fuori di Gerusalemme verso il torrente Kidron; l&#8217;arse presso il torrente Kidron, lo ridusse in cenere, e ne gett&#242; la cenere sui sepolcri della gente del popolo.</p> 
<p><A NAME="an_23:7">23:7</A>&nbsp;Demol&#236; le case di quelli che si prostituivano, le quali si trovavano nella casa dell&#8217;Eterno, e dove le donne tessevano delle tende per Astarte.</p> 
<p><A NAME="an_23:8">23:8</A>&nbsp;Fece venire tutti i sacerdoti dalle citt&#224; di Giuda, contamin&#242; gli alti luoghi dove i sacerdoti aveano offerto profumi, da Gheba a Beer-Sceba, e abbatt&#233; gli alti luoghi delle porte: quello ch&#8217;era all&#8217;ingresso della porta di Giosu&#232;, governatore della citt&#224;, e quello ch&#8217;era a sinistra della porta della citt&#224;.</p> 
<p><A NAME="an_23:9">23:9</A>&nbsp;Or que&#8217; sacerdoti degli alti luoghi non salivano a sacrificare sull&#8217;altare dell&#8217;Eterno a Gerusalemme; mangiavan per&#242; pane azzimo in mezzo ai loro fratelli.</p> 
<p><A NAME="an_23:10">23:10</A>&nbsp;Contamin&#242; Tofeth, nella valle dei figliuoli di Hinnom, affinch&#233; nessuno facesse pi&#249; passare per il fuoco il suo figliuolo o la sua figliuola in onore di Molec.</p> 
<p><A NAME="an_23:11">23:11</A>&nbsp;Non permise pi&#249; che i cavalli consacrati al sole dai re di Giuda entrassero nella casa dell&#8217;Eterno, nell&#8217;abitazione dell&#8217;eunuco Nethan-Melec, ch&#8217;era nel recinto del tempio; e diede alle fiamme i carri del sole.</p> 
<p><A NAME="an_23:12">23:12</A>&nbsp;Il re demol&#236; gli altari ch&#8217;erano sulla terrazza della camera superiore di Achaz, e che i re di Giuda aveano fatti, e gli altari che avea fatti Manasse nei due cortili della casa dell&#8217;Eterno; e, dopo averli fatti a pezzi e tolti di l&#224;, ne gett&#242; la polvere nel torrente Kidron.</p> 
<p><A NAME="an_23:13">23:13</A>&nbsp;E il re contamin&#242; gli alti luoghi ch&#8217;erano dirimpetto a Gerusalemme, a destra del monte della perdizione, e che Salomone re d&#8217;Israele aveva eretti in onore di Astarte, l&#8217;abominazione dei Sidoni, di Kemosh, l&#8217;abominazione di Moab, e di Milcom, l&#8217;abominazione dei figliuoli d&#8217;Ammon.</p> 
<p><A NAME="an_23:14">23:14</A>&nbsp;E spezz&#242; le statue, abbatt&#233; gl&#8217;idoli d&#8217;Astarte, e riemp&#236; que&#8217; luoghi d&#8217;ossa umane.</p> 
<p><A NAME="an_23:15">23:15</A>&nbsp;Abbatt&#233; pure l&#8217;altare che era a Bethel, e l&#8217;alto luogo, fatto da Geroboamo, figliuolo di Nebat, il quale avea fatto peccare Israele: arse l&#8217;alto luogo e lo ridusse in polvere, ed arse l&#8217;idolo d&#8217;Astarte.</p> 
<p><A NAME="an_23:16">23:16</A>&nbsp;Or Giosia, voltatosi, sc&#242;rse i sepolcri ch&#8217;eran quivi sul monte, e mand&#242; a trarre le ossa fuori da quei sepolcri, e le arse sull&#8217;altare, contaminandolo, secondo la parola dell&#8217;Eterno pronunziata dall&#8217;uomo di Dio, che aveva annunziate queste cose.</p> 
<p><A NAME="an_23:17">23:17</A>&nbsp;Poi disse: "Che monumento &#232; quello ch&#8217;io vedo l&#224;?" La gente della citt&#224; gli rispose: "E&#8217; il sepolcro dell&#8217;uomo di Dio che venne da Giuda, e che proclam&#242; contro l&#8217;altare di Bethel queste cose che tu hai fatte".</p> 
<p><A NAME="an_23:18">23:18</A>&nbsp;Egli disse: "Lasciatelo stare; nessuno muova le sue ossa!" Cos&#236; le sue ossa furon conservate con le ossa del profeta ch&#8217;era venuto da Samaria.</p> 
<p><A NAME="an_23:19">23:19</A>&nbsp;Giosia fece anche sparire tutte le case degli alti luoghi che erano nella citt&#224; di Samaria e che i re d&#8217;Israele aveano fatte per provocare ad ira l&#8217;Eterno, e fece di essi esattamente quel che avea fatto di quei di Bethel.</p> 
<p><A NAME="an_23:20">23:20</A>&nbsp;Immol&#242; sugli altari tutti i sacerdoti degli alti luoghi che eran col&#224;, e su quegli altari bruci&#242; ossa umane. Poi torn&#242; a Gerusalemme.</p> 
<p><A NAME="an_23:21">23:21</A>&nbsp;Il re diede a tutto il popolo quest&#8217;ordine: "Fate la Pasqua in onore dell&#8217;Eterno, del vostro Dio, secondo che sta scritto in questo libro del patto".</p> 
<p><A NAME="an_23:22">23:22</A>&nbsp;Poich&#233; Pasqua simile non era stata fatta dal tempo de&#8217; giudici che avean governato Israele, e per tutto il tempo dei re d&#8217;Israele e dei re di Giuda;</p> 
<p><A NAME="an_23:23">23:23</A>&nbsp;ma nel diciottesimo anno del re Giosia cotesta Pasqua fu fatta, in onor dell&#8217;Eterno, a Gerusalemme.</p> 
<p><A NAME="an_23:24">23:24</A>&nbsp;Giosia fe&#8217; pure sparire quelli che evocavano gli spiriti e quelli che predicevano l&#8217;avvenire, le divinit&#224; familiari, gl&#8217;idoli e tutte le abominazioni che si vedevano nel paese di Giuda e a Gerusalemme, affin di mettere in pratica le parole della legge, scritte nel libro che il sacerdote Hilkia avea trovato nella casa dell&#8217;Eterno.</p> 
<p><A NAME="an_23:25">23:25</A>&nbsp;E prima di Giosia non c&#8217;&#232; stato re che come lui si sia convertito all&#8217;Eterno con tutto il suo cuore, con tutta l&#8217;anima sua e con tutta la sua forza, seguendo in tutto la legge di Mos&#232;; e, dopo di lui, non n&#8217;&#232; sorto alcuno di simile.</p> 
<p><A NAME="an_23:26">23:26</A>&nbsp;Tuttavia l&#8217;Eterno non desistette dall&#8217;ardore della grand&#8217;ira ond&#8217;era infiammato contro Giuda, a motivo di tutti gli oltraggi coi quali Manasse lo avea provocato ad ira.</p> 
<p><A NAME="an_23:27">23:27</A>&nbsp;E l&#8217;Eterno disse: "Anche Giuda io torr&#242; d&#8217;innanzi al mio cospetto come n&#8217;ho tolto Israele; e rigetter&#242; Gerusalemme, la citt&#224; ch&#8217;io m&#8217;ero scelta, e la casa della quale avevo detto: L&#224; sar&#224; il mio nome".</p> 
<p><A NAME="an_23:28">23:28</A>&nbsp;Il rimanente delle azioni di Giosia, tutto quello che fece, si trova scritto nel libro delle Cronache dei re di Giuda.</p> 
<p><A NAME="an_23:29">23:29</A>&nbsp;A tempo suo, Faraone Neco, re d&#8217;Egitto, sal&#236; contro il re d&#8217;Assiria, verso il fiume Eufrate. Il re Giosia gli marci&#242; contro, e Faraone, al primo incontro, l&#8217;uccise a Meghiddo.</p> 
<p><A NAME="an_23:30">23:30</A>&nbsp;I suoi servi lo menaron via morto sopra un carro, e lo trasportarono da Meghiddo a Gerusalemme, dove lo seppellirono nel suo sepolcro. E il popolo del paese prese Joachaz, figliuolo di Giosia, lo unse, e lo fece re in luogo di suo padre.</p> 
<p><A NAME="an_23:31">23:31</A>&nbsp;Joachaz avea ventitre anni quando cominci&#242; a regnare, e regn&#242; tre mesi a Gerusalemme. Il nome di sua madre era Hamutal, figliuola di Geremia da Libna.</p> 
<p><A NAME="an_23:32">23:32</A>&nbsp;Egli fece ci&#242; ch&#8217;&#232; male agli occhi del l&#8217;Eterno, in tutto e per tutto come avean fatto i suoi padri.</p> 
<p><A NAME="an_23:33">23:33</A>&nbsp;Faraone Neco lo mise in catene a Ribla, nel paese di Hamath, perch&#233; non regnasse pi&#249; a Gerusalemme; e impose al paese un&#8217;indennit&#224; di cento talenti d&#8217;argento e di un talento d&#8217;oro.</p> 
<p><A NAME="an_23:34">23:34</A>&nbsp;E Faraone Neco fece re Eliakim, figliuolo di Giosia, in luogo di Giosia suo padre, e gli mut&#242; il nome in quello di Joiakim; e, preso Joachaz, lo men&#242; in Egitto, dove mor&#236;.</p> 
<p><A NAME="an_23:35">23:35</A>&nbsp;Joiakim diede a Faraone l&#8217;argento e l&#8217;oro; ma, per pagare quel danaro secondo l&#8217;ordine di Faraone, tass&#242; il paese; e, imponendo a ciascuno una certa tassa, cav&#242; dal popolo del paese l&#8217;argento e l&#8217;oro da dare a Faraone Neco.</p> 
<p><A NAME="an_23:36">23:36</A>&nbsp;Joiakim avea venticinque anni quando cominci&#242; a regnare, e regn&#242; undici anni a Gerusalemme. Il nome di sua madre era Zebudda, figliuola di Pedaia da Ruma.</p> 
<p><A NAME="an_23:37">23:37</A>&nbsp;Egli fece ci&#242; ch&#8217;&#232; male agli occhi dell&#8217;Eterno, in tutto e per tutto come aveano fatto i suoi padri.</p> 
<p><A NAME="an_24:1">24:1</A>&nbsp;Al suo tempo, venne Nebucadnetsar re di Babilonia, e Joiakim gli fu assoggettato per tre anni; poi torn&#242; a ribellarsi.</p> 
<p><A NAME="an_24:2">24:2</A>&nbsp;E l&#8217;Eterno mand&#242; contro Joiakim schiere di Caldei, di Siri, schiere di Moabiti, schiere di Ammoniti, le mand&#242; contro Giuda per distruggerlo, secondo la parola che l&#8217;Eterno avea pronunziata per mezzo dei profeti, suoi servi.</p> 
<p><A NAME="an_24:3">24:3</A>&nbsp;Questo avvenne solo per ordine dell&#8217;Eterno, il quale voleva allontanare Giuda dalla sua presenza, a motivo di tutti i peccati che Manasse avea commessi,</p> 
<p><A NAME="an_24:4">24:4</A>&nbsp;e a motivo pure del sangue innocente ch&#8217;egli avea sparso, e di cui avea riempito Gerusalemme. Per questo l&#8217;Eterno non volle perdonare.</p> 
<p><A NAME="an_24:5">24:5</A>&nbsp;Il rimanente delle azioni di Joiakim, tutto quello che fece, si trova scritto nel libro delle Cronache dei re di Giuda.</p> 
<p><A NAME="an_24:6">24:6</A>&nbsp;Joiakim s&#8217;addorment&#242; coi suoi padri, e Joiakin, suo figliuolo, regn&#242; in luogo suo.</p> 
<p><A NAME="an_24:7">24:7</A>&nbsp;Or il re d&#8217;Egitto, non usc&#236; pi&#249; dal suo paese, perch&#233; il re di Babilonia avea preso tutto quello che era stato del re d&#8217;Egitto, dal torrente d&#8217;Egitto al fiume Eufrate.</p> 
<p><A NAME="an_24:8">24:8</A>&nbsp;Joiakin avea diciotto anni quando cominci&#242; a regnare, e regn&#242; a Gerusalemme tre mesi. Sua madre si chiamava Nehushta, figliuola di Elnathan da Gerusalemme.</p> 
<p><A NAME="an_24:9">24:9</A>&nbsp;Egli fece ci&#242; ch&#8217;&#232; male agli occhi dell&#8217;Eterno, in tutto e per tutto come avea fatto suo padre.</p> 
<p><A NAME="an_24:10">24:10</A>&nbsp;In quel tempo, i servi di Nebucadnetsar, re di Babilonia, salirono contro Gerusalemme, e la citt&#224; fu cinta d&#8217;assedio.</p> 
<p><A NAME="an_24:11">24:11</A>&nbsp;E Nebucadnetsar, re di Babilonia, giunse davanti alla citt&#224; mentre la sua gente la stava assediando.</p> 
<p><A NAME="an_24:12">24:12</A>&nbsp;Allora Joiakin, re di Giuda, si rec&#242; dal re di Babilonia, con sua madre, i suoi servi, i suoi capi ed i suoi eunuchi. E il re di Babilonia lo fece prigioniero, l&#8217;ottavo anno del suo regno.</p> 
<p><A NAME="an_24:13">24:13</A>&nbsp;E, come l&#8217;Eterno avea predetto, port&#242; via di l&#224; tutti i tesori della casa dell&#8217;Eterno e i tesori della casa del re, e spezz&#242; tutti gli utensili d&#8217;oro che Salomone, re d&#8217;Israele, avea fatti per il tempio dell&#8217;Eterno.</p> 
<p><A NAME="an_24:14">24:14</A>&nbsp;E men&#242; in cattivit&#224; tutta Gerusalemme, tutti i capi, tutti gli uomini valorosi, in numero di diecimila prigioni, e tutti i legnaiuoli e i fabbri; non vi rimase che la parte pi&#249; povera della popolazione del paese.</p> 
<p><A NAME="an_24:15">24:15</A>&nbsp;E deport&#242; Joiakin a Babilonia; e men&#242; in cattivit&#224; da Gerusalemme a Babilonia la madre del re, le mogli del re, gli eunuchi di lui,</p> 
<p><A NAME="an_24:16">24:16</A>&nbsp;i magnati del paese, tutti i guerrieri, in numero di settemila, i legnaiuoli e i fabbri, in numero di mille, tutta gente valorosa e atta alla guerra. Il re di Babilonia li men&#242; in cattivit&#224; a Babilonia.</p> 
<p><A NAME="an_24:17">24:17</A>&nbsp;E il re di Babilonia fece re, in luogo di Joiakin, Mattania, zio di lui, al quale mut&#242; il nome in quello di Sedekia.</p> 
<p><A NAME="an_24:18">24:18</A>&nbsp;Sedekia avea ventun anni quando cominci&#242; a regnare, e regn&#242; a Gerusalemme undici anni. Sua madre si chiamava Hamutal, figliuola di Geremia da Libna.</p> 
<p><A NAME="an_24:19">24:19</A>&nbsp;Egli fece ci&#242; ch&#8217;&#232; male agli occhi dell&#8217;Eterno, in tutto e per tutto come avea fatto Joiakim.</p> 
<p><A NAME="an_24:20">24:20</A>&nbsp;E a causa dell&#8217;ira dell&#8217;Eterno contro Gerusalemme e Giuda, le cose arrivarono al punto che l&#8217;Eterno li cacci&#242; via dalla sua presenza.</p> 
<p><A NAME="an_25:1">25:1</A>&nbsp;E Sedekia si ribell&#242; al re di Babilonia. L&#8217;anno nono del regno di Sedekia, il decimo giorno del decimo mese, Nebucadnetsar, re di Babilonia, venne con tutto il suo esercito contro Gerusalemme; s&#8217;accamp&#242; contro di lei, e le costru&#236; attorno delle trincee.</p> 
<p><A NAME="an_25:2">25:2</A>&nbsp;E la citt&#224; fu assediata fino all&#8217;undecimo anno del re Sedekia.</p> 
<p><A NAME="an_25:3">25:3</A>&nbsp;Il nono giorno del quarto mese, la carestia era grave nella citt&#224;; e non c&#8217;era pi&#249; pane per il popolo del paese.</p> 
<p><A NAME="an_25:4">25:4</A>&nbsp;Allora fu fatta una breccia alla citt&#224;, e tutta la gente di guerra fugg&#236;, di notte, per la via della porta fra le due mura, in prossimit&#224; del giardino del re, mentre i Caldei stringevano la citt&#224; da ogni parte. E il re prese la via della pianura;</p> 
<p><A NAME="an_25:5">25:5</A>&nbsp;ma l&#8217;esercito dei Caldei lo insegu&#236;, lo raggiunse nelle pianure di Gerico, e tutto l&#8217;esercito di lui si disperse e l&#8217;abbandon&#242;.</p> 
<p><A NAME="an_25:6">25:6</A>&nbsp;Allora i Caldei presero il re, e lo condussero al re di Babilonia a Ribla, dove fu pronunziata sentenza contro di lui.</p> 
<p><A NAME="an_25:7">25:7</A>&nbsp;I figliuoli di Sedekia furono scannati in sua presenza; poi cavaron gli occhi a Sedekia; lo incatenarono con una doppia catena di rame, e lo menarono a Babilonia.</p> 
<p><A NAME="an_25:8">25:8</A>&nbsp;Or il settimo giorno del quinto mese era il diciannovesimo anno di Nebucadnetsar, re di Babilonia Nebuzaradan, capitano della guardia del corpo, servo del re di Babilonia, giunse a Gerusalemme,</p> 
<p><A NAME="an_25:9">25:9</A>&nbsp;ed arse la casa dell&#8217;Eterno e la casa del re, e diede alle fiamme tutte le case di Gerusalemme, tutte le case della gente ragguardevole.</p> 
<p><A NAME="an_25:10">25:10</A>&nbsp;E tutto l&#8217;esercito dei Caldei ch&#8217;era col capitano della guardia atterr&#242; da tutte le parti le mura di Gerusalemme.</p> 
<p><A NAME="an_25:11">25:11</A>&nbsp;Nebuzaradan, capitano della guardia, men&#242; in cattivit&#224; i superstiti ch&#8217;erano rimasti nella citt&#224;, i fuggiaschi che s&#8217;erano arresi al re di Babilonia, e il resto della popolazione.</p> 
<p><A NAME="an_25:12">25:12</A>&nbsp;Il capitano della guardia non lasci&#242; che alcuni dei pi&#249; poveri del paese a coltivar le vigne ed i campi.</p> 
<p><A NAME="an_25:13">25:13</A>&nbsp;I Caldei spezzarono le colonne di rame ch&#8217;erano nella casa dell&#8217;Eterno, le basi, il mar di rame ch&#8217;era nella casa dell&#8217;Eterno, e ne portaron via il rame a Babilonia.</p> 
<p><A NAME="an_25:14">25:14</A>&nbsp;Presero le pignatte, le palette, i coltelli, le coppe e tutti gli utensili di rame coi quali si faceva il servizio.</p> 
<p><A NAME="an_25:15">25:15</A>&nbsp;Il capitano della guardia prese pure i bracieri, i bacini: l&#8217;oro di ci&#242; ch&#8217;era d&#8217;oro, l&#8217;argento di ci&#242; ch&#8217;era d&#8217;argento.</p> 
<p><A NAME="an_25:16">25:16</A>&nbsp;Quanto alle due colonne, al mare e alle basi che Salomone avea fatti per la casa dell&#8217;Eterno, il rame di tutti questi oggetti aveva un peso incalcolabile.</p> 
<p><A NAME="an_25:17">25:17</A>&nbsp;L&#8217;altezza di una di queste colonne era di diciotto cubiti, e v&#8217;era su un capitello di rame alto tre cubiti; e attorno al capitello v&#8217;erano un reticolato e delle melagrane, ogni cosa di rame; lo stesso era della seconda colonna, munita pure di reticolato.</p> 
<p><A NAME="an_25:18">25:18</A>&nbsp;Il capitano della guardia prese Seraia, il sommo sacerdote, Sofonia, il secondo sacerdote,</p> 
<p><A NAME="an_25:19">25:19</A>&nbsp;e i tre custodi della soglia, e prese nella citt&#224; un eunuco che comandava la gente di guerra, cinque uomini di fra i consiglieri intimi del re che furon trovati nella citt&#224;, il segretario del capo dell&#8217;esercito che arrolava il popolo del paese, e sessanta privati che furono anch&#8217;essi trovati nella citt&#224;.</p> 
<p><A NAME="an_25:20">25:20</A>&nbsp;Nebuzaradan, capitano della guardia, li prese e li condusse al re di Babilonia a Ribla;</p> 
<p><A NAME="an_25:21">25:21</A>&nbsp;e il re di Babilonia li fece colpire a morte a Ribla, nel paese di Hamath. Cos&#236; Giuda fu menato in cattivit&#224; lungi dal suo paese.</p> 
<p><A NAME="an_25:22">25:22</A>&nbsp;Quanto al popolo che rimase nel paese di Giuda, lasciatovi da Nebucadnetsar, re di Babilonia, il re pose a governarli Ghedalia, figliuolo di Ahikam, figliuolo di Shafan.</p> 
<p><A NAME="an_25:23">25:23</A>&nbsp;Quando tutti i capitani della gente di guerra e i loro uomini ebbero udito che il re di Babilonia avea fatto Ghedalia governatore, si recarono da Ghedalia a Mitspa: erano Ismael figliuolo di Nethania, Johanan figliuolo di Kareah, Seraia figliuolo di Tanhumet da Netofah, Jaazania figliuolo d&#8217;uno di Maacah, con la loro gente.</p> 
<p><A NAME="an_25:24">25:24</A>&nbsp;Ghedalia fece ad essi e alla loro gente, un giuramento, dicendo: "Non v&#8217;incutano timore i servi dei Caldei: restate nel paese, servite al re di Babilonia, e ve ne troverete bene".</p> 
<p><A NAME="an_25:25">25:25</A>&nbsp;Ma il settimo mese, Ismael, figliuolo di Nethania, figliuolo di Elishama, di stirpe reale, venne accompagnato da dieci uomini e colpirono a morte Ghedalia insieme coi Giudei e coi Caldei ch&#8217;eran con lui a Mitspa.</p> 
<p><A NAME="an_25:26">25:26</A>&nbsp;E tutto il popolo, piccoli e grandi, e i capitani della gente di guerra si levarono e se ne andarono in Egitto, perch&#233; avean paura dei Caldei.</p> 
<p><A NAME="an_25:27">25:27</A>&nbsp;Il trentasettesimo anno della cattivit&#224; di Joiakin, re di Giuda, il ventisettesimo giorno del dodicesimo mese, Evilmerodac, re di Babilonia, l&#8217;anno stesso che cominci&#242; a regnare, fece grazia a Joiakin, re di Giuda, e lo trasse di prigione;</p> 
<p><A NAME="an_25:28">25:28</A>&nbsp;gli parl&#242; benignamente, e mise il trono d&#8217;esso pi&#249; in alto di quello degli altri re ch&#8217;eran con lui a Babilonia.</p> 
<p><A NAME="an_25:29">25:29</A>&nbsp;Gli fece mutare le vesti di prigione; e Joiakin mangi&#242; sempre a tavola con lui per tutto il tempo ch&#8217;ei visse:</p> 
<p><A NAME="an_25:30">25:30</A>&nbsp;il re provvide continuamente al suo mantenimento quotidiano, fintanto che visse.</p> 
<p><HR>
<CENTER>
<A HREF="ch1">Next: 1 Chronicles</A></CENTER>
</BODY>
</HTML>
