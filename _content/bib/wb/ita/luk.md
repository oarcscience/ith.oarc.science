[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](mar)  [Next](joh) 

------------------------------------------------------------------------

### Italian Bible: Luke

<span id="an_1:1">1:1</span> Poiché molti hanno intrapreso ad ordinare
una narrazione de’ fatti che si son compiuti tra noi,

<span id="an_1:2">1:2</span> secondo che ce li hanno tramandati quelli
che da principio ne furono testimoni oculari e che divennero ministri
della Parola,

<span id="an_1:3">1:3</span> è parso bene anche, a me dopo essermi
accuratamente informato d’ogni cosa dall’origine, di scrivertene per
ordine, o eccellentissimo Teofilo,

<span id="an_1:4">1:4</span> affinché tu riconosca la certezza delle
cose che ti sono state insegnate.

<span id="an_1:5">1:5</span> Ai dì d’Erode, re della Giudea, v’era un
certo sacerdote di nome Zaccaria, della muta di Abia; e sua moglie era
delle figliuole d’Aronne e si chiamava Elisabetta.

<span id="an_1:6">1:6</span> Or erano ambedue giusti nel cospetto di
Dio, camminando irreprensibili in tutti i comandamenti e precetti del
Signore.

<span id="an_1:7">1:7</span> E non aveano figliuoli, perché Elisabetta
era sterile, ed erano ambedue avanzati in età.

<span id="an_1:8">1:8</span> Or avvenne che esercitando Zaccaria il
sacerdozio dinanzi a Dio nell’ordine della sua muta,

<span id="an_1:9">1:9</span> secondo l’usanza del sacerdozio, gli toccò
a sorte d’entrar Del tempio del Signore per offrirvi il profumo;

<span id="an_1:10">1:10</span> e tutta la moltitudine del popolo stava
di fuori in preghiera nell’ora del profumo.

<span id="an_1:11">1:11</span> E gli apparve un angelo del Signore,
ritto alla destra dell’altare de’ profumi.

<span id="an_1:12">1:12</span> E Zaccaria, vedutolo, fu turbato e preso
da spavento.

<span id="an_1:13">1:13</span> Ma l’angelo gli disse: Non temere,
Zaccaria, perché la tua preghiera è stata esaudita; e tua moglie
Elisabetta ti partorirà un figliuolo, al quale porrai nome Giovanni.

<span id="an_1:14">1:14</span> E tu ne avrai gioia ed allegrezza, e
molti si rallegreranno per la sua nascita.

<span id="an_1:15">1:15</span> Poiché sarà grande nel cospetto del
Signore; non berrà né vino né cervogia, e sarà ripieno dello Spirito
Santo fin dal seno di sua madre,

<span id="an_1:16">1:16</span> e convertirà molti de’ figliuoli
d’Israele al Signore Iddio loro;

<span id="an_1:17">1:17</span> ed egli andrà innanzi a lui con lo
spirito e con la potenza d’Elia, per volgere i cuori de’ padri ai
figliuoli e i ribelli alla saviezza de’ giusti, affin di preparare al
Signore un popolo ben disposto.

<span id="an_1:18">1:18</span> E Zaccaria disse all’angelo: A che
conoscerò io questo? Perch’io son vecchio e mia moglie è avanti
nell’età.

<span id="an_1:19">1:19</span> E l’angelo, rispondendo, gli disse: Io
son Gabriele, che sto davanti a Dio; e sono stato mandato a parlarti e
recarti questa buona notizia.

<span id="an_1:20">1:20</span> Ed ecco, tu sarai muto, e non potrai
parlare fino al giorno che queste cose avverranno, perché non hai
creduto alle mie parole che si adempiranno a suo tempo.

<span id="an_1:21">1:21</span> Il popolo intanto stava aspettando
Zaccaria, e si maravigliava che s’indugiasse tanto nel tempio.

<span id="an_1:22">1:22</span> Ma quando fu uscito, non potea parlar
loro; e capirono che avea avuto una visione nel tempio; ed egli faceva
loro dei segni e rimase muto.

<span id="an_1:23">1:23</span> E quando furon compiuti i giorni del suo
ministero, egli se ne andò a casa sua.

<span id="an_1:24">1:24</span> Or dopo que’ giorni, Elisabetta sua
moglie rimase incinta; e si tenne nascosta per cinque mesi, dicendo:

<span id="an_1:25">1:25</span> Ecco quel che il Signore ha fatto per me
ne’ giorni nei quali ha rivolto a me lo sguardo per togliere il mio
vituperio fra gli uomini.

<span id="an_1:26">1:26</span> Al sesto mese l’angelo Gabriele fu
mandato da Dio in una città di Galilea detta Nazaret

<span id="an_1:27">1:27</span> ad una vergine fidanzata ad un uomo
chiamato Giuseppe della casa di Davide; e il nome della vergine era
Maria.

<span id="an_1:28">1:28</span> E l’angelo, entrato da lei, disse: Ti
saluto, o favorita dalla grazia; il Signore è teco.

<span id="an_1:29">1:29</span> Ed ella fu turbata a questa parola, e si
domandava che cosa volesse dire un tal saluto.

<span id="an_1:30">1:30</span> E l’angelo le disse: Non temere, Maria,
perché hai trovato grazia presso Dio.

<span id="an_1:31">1:31</span> Ed ecco tu concepirai nel seno e
partorirai un figliuolo e gli porrai nome Gesù.

<span id="an_1:32">1:32</span> Questi sarà grande, e sarà chiamato
Figliuol dell’Altissimo, e il Signore Iddio gli darà il trono di Davide
suo padre,

<span id="an_1:33">1:33</span> ed egli regnerà sulla casa di Giacobbe in
eterno, e il suo regno non avrà mai fine.

<span id="an_1:34">1:34</span> E Maria disse all’angelo: Come avverrà
questo, poiché non conosco uomo?

<span id="an_1:35">1:35</span> E l’angelo, rispondendo, le disse: Lo
Spirito Santo verrà su di te e la potenza dell’Altissimo ti coprirà
dell’ombra sua; perciò ancora il santo che nascerà sarà chiamato
Figliuolo di Dio.

<span id="an_1:36">1:36</span> Ed ecco, Elisabetta, tua parente, ha
concepito anche lei un figliuolo nella sua vecchiaia; e questo è il
sesto mese per lei, ch’era chiamata sterile;

<span id="an_1:37">1:37</span> poiché nessuna parola di Dio rimarrà
inefficace.

<span id="an_1:38">1:38</span> E Maria disse: Ecco, io son l’ancella del
Signore; siami fatto secondo la tua parola. E l’angelo si partì da lei.

<span id="an_1:39">1:39</span> In que’ giorni Maria si levò e se ne andò
in fretta nella regione montuosa, in una città di Giuda,

<span id="an_1:40">1:40</span> ed entrò in casa di Zaccaria e salutò
Elisabetta.

<span id="an_1:41">1:41</span> E avvenne che come Elisabetta ebbe udito
il saluto di Maria, il bambino le balzò nel seno; ed Elisabetta fu
ripiena di Spirito Santo,

<span id="an_1:42">1:42</span> e a gran voce esclamò: Benedetta sei tu
fra le donne, e benedetto è il frutto del tuo seno!

<span id="an_1:43">1:43</span> E come mai m’è dato che la madre del mio
Signore venga da me?

<span id="an_1:44">1:44</span> Poiché ecco, non appena la voce del tuo
saluto m’è giunta agli orecchi, il bambino m’è per giubilo balzato nel
seno.

<span id="an_1:45">1:45</span> E beata è colei che ha creduto, perché le
cose dettele da parte del Signore avranno compimento.

<span id="an_1:46">1:46</span> E Maria disse: "L’anima mia magnifica il
Signore,

<span id="an_1:47">1:47</span> e lo spirito mio esulta in Dio mio
Salvatore,

<span id="an_1:48">1:48</span> poich’egli ha riguardato alla bassezza
della sua ancella. Perché ecco, d’ora innanzi tutte le età mi
chiameranno beata,

<span id="an_1:49">1:49</span> poiché il Potente mi ha fatto grandi
cose. Santo è il suo nome

<span id="an_1:50">1:50</span> e la sua misericordia è d’età in età per
quelli che lo temono.

<span id="an_1:51">1:51</span> Egli ha operato potentemente col suo
braccio ha disperso quelli ch’eran superbi ne’ pensieri del cuor loro;

<span id="an_1:52">1:52</span> ha tratto giù dai troni i potenti, ed ha
innalzato gli umili;

<span id="an_1:53">1:53</span> ha ricolmato di beni i famelici, e ha
rimandati a vuoto i ricchi.

<span id="an_1:54">1:54</span> Ha soccorso Israele, suo servitore,
ricordandosi della misericordia

<span id="an_1:55">1:55</span> di cui avea parlato ai nostri padri,
verso Abramo e verso la sua progenie in perpetuo".

<span id="an_1:56">1:56</span> E Maria rimase con Elisabetta circa tre
mesi; poi se ne tornò a casa sua.

<span id="an_1:57">1:57</span> Or compiutosi per Elisabetta il tempo di
partorire, diè alla luce un figliuolo.

<span id="an_1:58">1:58</span> E i suoi vicini e i parenti udirono che
il Signore avea magnificata la sua misericordia verso di lei, e se ne
rallegravano con essa.

<span id="an_1:59">1:59</span> Ed ecco che nell’ottavo giorno vennero a
circoncidere il bambino, e lo chiamavano Zaccaria dal nome di suo padre.

<span id="an_1:60">1:60</span> Allora sua madre prese a parlare e disse:
No, sarà invece chiamato Giovanni.

<span id="an_1:61">1:61</span> Ed essi le dissero: Non v’è alcuno nel
tuo parentado che porti questo nome.

<span id="an_1:62">1:62</span> E per cenni domandavano al padre come
voleva che fosse chiamato.

<span id="an_1:63">1:63</span> Ed egli, chiesta una tavoletta, scrisse
così: Il suo nome è Giovanni. E tutti si maravigliarono.

<span id="an_1:64">1:64</span> In quell’istante la sua bocca fu aperta e
la sua lingua sciolta, ed egli parlava benedicendo Iddio.

<span id="an_1:65">1:65</span> E tutti i lor vicini furon presi da
timore; e tutte queste cose si divulgavano per tutta la regione montuosa
della Giudea.

<span id="an_1:66">1:66</span> E tutti quelli che le udirono, le
serbarono in cuor loro e diceano: Che sarà mai questo bambino? Perché la
mano del Signore era con lui.

<span id="an_1:67">1:67</span> E Zaccaria, suo padre, fu ripieno dello
Spirito Santo, e profetò dicendo:

<span id="an_1:68">1:68</span> "Benedetto sia il Signore, l’Iddio
d’Israele, perché ha visitato e riscattato il suo popolo,

<span id="an_1:69">1:69</span> e ci ha suscitato un potente salvatore
nella casa di Davide suo servitore

<span id="an_1:70">1:70</span> (come avea promesso ab antico per bocca
de’ suoi profeti);

<span id="an_1:71">1:71</span> uno che ci salverà da’ nostri nemici e
dalle mani di tutti quelli che ci odiano.

<span id="an_1:72">1:72</span> Egli usa così misericordia verso i nostri
padri e si ricorda del suo santo patto,

<span id="an_1:73">1:73</span> del giuramento che fece ad Abramo nostro
padre,

<span id="an_1:74">1:74</span> affine di concederci che, liberati dalla
mano dei nostri nemici, gli servissimo senza paura,

<span id="an_1:75">1:75</span> in santità e giustizia, nel suo cospetto,
tutti i giorni della nostra vita.

<span id="an_1:76">1:76</span> E tu, piccol fanciullo, sarai chiamato
profeta dell’Altissimo perché andrai davanti alla faccia del Signore per
preparar le sue vie,

<span id="an_1:77">1:77</span> per dare al suo popolo conoscenza della
salvezza mediante la remissione de’ loro peccati,

<span id="an_1:78">1:78</span> dovuta alle viscere di misericordia del
nostro Dio, per le quali l’Aurora dall’alto ci visiterà

<span id="an_1:79">1:79</span> per risplendere su quelli che giacciono
in tenebre ed in ombra di morte, per guidare i nostri passi verso la via
della pace".

<span id="an_1:80">1:80</span> Or il bambino cresceva e si fortificava
in ispirito; e stette ne’ deserti fino al giorno in cui dovea
manifestarsi ad Israele.

<span id="an_2:1">2:1</span> Or in que’ di avvenne che un decreto uscì
da parte di Cesare Augusto, che si facesse un censimento di tutto
l’impero.

<span id="an_2:2">2:2</span> Questo censimento fu il primo fatto mentre
Quirinio governava la Siria.

<span id="an_2:3">2:3</span> E tutti andavano a farsi registrare,
ciascuno alla sua città.

<span id="an_2:4">2:4</span> Or anche Giuseppe salì di Galilea, dalla
città di Nazaret, in Giudea, alla città di Davide, chiamata Betleem,
perché era della casa e famiglia di Davide,

<span id="an_2:5">2:5</span> a farsi registrare con Maria sua sposa, che
era incinta.

<span id="an_2:6">2:6</span> E avvenne che, mentre eran quivi, si compié
per lei il tempo del parto;

<span id="an_2:7">2:7</span> ed ella diè alla luce il suo figliuolo
primogenito, e lo fasciò, e lo pose a giacere in una mangiatoia, perché
non v’era posto per loro nell’albergo.

<span id="an_2:8">2:8</span> Or in quella medesima contrada v’eran de’
pastori che stavano ne’ campi e facean di notte la guardia al loro
gregge.

<span id="an_2:9">2:9</span> E un angelo del Signore si presentò ad essi
e la gloria del Signore risplendé intorno a loro, e temettero di gran
timore.

<span id="an_2:10">2:10</span> E l’angelo disse loro: Non temete, perché
ecco, vi reco il buon annunzio di una grande allegrezza che tutto il
popolo avrà:

<span id="an_2:11">2:11</span> Oggi, nella città di Davide, v’è nato un
Salvatore, che è Cristo, il Signore.

<span id="an_2:12">2:12</span> E questo vi servirà di segno: troverete
un bambino fasciato e coricato in una mangiatoia.

<span id="an_2:13">2:13</span> E ad un tratto vi fu con l’angelo una
moltitudine dell’esercito celeste, che lodava Iddio e diceva:

<span id="an_2:14">2:14</span> Gloria a Dio ne’ luoghi altissimi, pace
in terra fra gli uomini ch’Egli gradisce!

<span id="an_2:15">2:15</span> E avvenne che quando gli angeli se ne
furono andati da loro verso il cielo, i pastori presero a dire tra loro:
Passiamo fino a Betleem e vediamo questo che è avvenuto, e che il
Signore ci ha fatto sapere.

<span id="an_2:16">2:16</span> E andarono in fretta, e trovarono Maria e
Giuseppe ed il bambino giacente nella mangiatoia;

<span id="an_2:17">2:17</span> e vedutolo, divulgarono ciò ch’era loro
stato detto di quel bambino.

<span id="an_2:18">2:18</span> E tutti quelli che li udirono si
maravigliarono delle cose dette loro dai pastori.

<span id="an_2:19">2:19</span> Or Maria serbava in sé tutte quelle cose,
collegandole insieme in cuor suo.

<span id="an_2:20">2:20</span> E i pastori se ne tornarono, glorificando
e lodando Iddio per tutto quello che aveano udito e visto, com’era loro
stato annunziato.

<span id="an_2:21">2:21</span> E quando furono compiuti gli otto giorni
in capo ai quali e’ doveva esser circonciso, gli fu posto il nome di
Gesù, che gli era stato dato dall’angelo prima ch’ei fosse concepito nel
seno.

<span id="an_2:22">2:22</span> E quando furon compiuti i giorni della
loro purificazione secondo la legge di Mosè, portarono il bambino in
Gerusalemme per presentarlo al Signore,

<span id="an_2:23">2:23</span> com’è scritto nella legge del Signore:
Ogni maschio primogenito sarà chiamato santo al Signore,

<span id="an_2:24">2:24</span> e per offrire il sacrificio di cui parla
la legge del Signore, di un paio di tortore o di due giovani piccioni.

<span id="an_2:25">2:25</span> Ed ecco, v’era in Gerusalemme un uomo di
nome Simeone; e quest’uomo era giusto e timorato di Dio, e aspettava la
consolazione d’Israele; e lo Spirito Santo era sopra lui;

<span id="an_2:26">2:26</span> e gli era stato rivelato dallo Spirito
Santo che non vedrebbe la morte prima d’aver veduto il Cristo del
Signore.

<span id="an_2:27">2:27</span> Ed egli, mosso dallo Spirito, venne nel
tempio; e come i genitori vi portavano il bambino Gesù per adempiere a
suo riguardo le prescrizioni della legge,

<span id="an_2:28">2:28</span> se lo prese anch’egli nelle braccia, e
benedisse Iddio e disse:

<span id="an_2:29">2:29</span> "Ora, o mio Signore, tu lasci andare in
pace il tuo servo, secondo la tua parola;

<span id="an_2:30">2:30</span> poiché gli occhi miei han veduto la tua
salvezza,

<span id="an_2:31">2:31</span> che hai preparata dinanzi a tutti i
popoli

<span id="an_2:32">2:32</span> per esser luce da illuminar le genti, e
gloria del tuo popolo Israele".

<span id="an_2:33">2:33</span> E il padre e la madre di Gesù restavano
maravigliati delle cose che dicevan di lui.

<span id="an_2:34">2:34</span> E Simeone li benedisse, e disse a Maria,
madre di lui: Ecco, questi è posto a caduta ed a rialzamento di molti in
Israele, e per segno a cui si contradirà

<span id="an_2:35">2:35</span> (e a te stessa una spada trapasserà
l’anima), affinché i pensieri di molti cuori sieno rivelati.

<span id="an_2:36">2:36</span> V’era anche Anna, profetessa, figliuola
di Fanuel, della tribù di Aser, la quale era molto attempata. Dopo esser
vissuta col marito sette anni dalla sua verginità,

<span id="an_2:37">2:37</span> era rimasta vedova ed avea raggiunto gli
ottantaquattro anni. Ella non si partiva mai dal tempio, servendo a Dio
notte e giorno con digiuni ed orazioni.

<span id="an_2:38">2:38</span> Sopraggiunta in quell’istessa ora, lodava
anch’ella Iddio e parlava del bambino a tutti quelli che aspettavano la
redenzione di Gerusalemme.

<span id="an_2:39">2:39</span> E come ebbero adempiuto tutte le
prescrizioni della legge del Signore, tornarono in Galilea, a Nazaret,
loro città.

<span id="an_2:40">2:40</span> E il bambino cresceva e si fortificava,
essendo ripieno di sapienza; e la grazia di Dio era sopra lui.

<span id="an_2:41">2:41</span> Or i suoi genitori andavano ogni anno a
Gerusalemme per la festa di Pasqua.

<span id="an_2:42">2:42</span> E quando egli fu giunto ai dodici anni,
salirono a Gerusalemme, secondo l’usanza della festa;

<span id="an_2:43">2:43</span> e passati i giorni della festa, come se
ne tornavano, il fanciullo Gesù rimase in Gerusalemme all’insaputa dei
genitori;

<span id="an_2:44">2:44</span> i quali, stimando ch’egli fosse nella
comitiva, camminarono una giornata, e si misero a cercarlo fra i parenti
e i conoscenti;

<span id="an_2:45">2:45</span> e, non avendolo trovato, tornarono a
Gerusalemme facendone ricerca.

<span id="an_2:46">2:46</span> Ed avvenne che tre giorni dopo lo
trovarono nel tempio, seduto in mezzo a’ dottori, che li ascoltava e
faceva loro delle domande;

<span id="an_2:47">2:47</span> e tutti quelli che l’udivano, stupivano
del suo senno e delle sue risposte.

<span id="an_2:48">2:48</span> E, vedutolo, sbigottirono; e sua madre
gli disse: Figliuolo, perché ci hai fatto così? Ecco, tuo padre ed io ti
cercavamo, stando in gran pena.

<span id="an_2:49">2:49</span> Ed egli disse loro: Perché mi cercavate?
Non sapevate ch’io dovea trovarmi nella casa del Padre mio?

<span id="an_2:50">2:50</span> Ed essi non intesero la parola ch’egli
avea lor detta.

<span id="an_2:51">2:51</span> E discese con loro, e venne a Nazaret, e
stava loro sottomesso. E sua madre serbava tutte queste cose in cuor
suo.

<span id="an_2:52">2:52</span> E Gesù cresceva in sapienza e in statura,
e in grazia dinanzi a Dio e agli uomini.

<span id="an_3:1">3:1</span> Or nell’anno decimoquinto dell’impero di
Tiberio Cesare, essendo Ponzio Pilato governatore della Giudea, ed Erode
tetrarca della Galilea, e Filippo, suo fratello, tetrarca dell’Iturea e
della Traconitide, e Lisania tetrarca dell’Abilene,

<span id="an_3:2">3:2</span> sotto i sommi sacerdoti Anna e Caiàfa, la
parola di Dio fu diretta a Giovanni, figliuol di Zaccaria, nel deserto.

<span id="an_3:3">3:3</span> Ed egli andò per tutta la contrada
d’intorno al Giordano, predicando un battesimo di ravvedimento per la
remissione de’ peccati,

<span id="an_3:4">3:4</span> secondo che è scritto nel libro delle
parole del profeta Isaia: V’è una voce d’uno che grida nel deserto:
Preparate la via del Signore, addirizzate i suoi sentieri.

<span id="an_3:5">3:5</span> Ogni valle sarà colmata ed ogni monte ed
ogni colle sarà abbassato; le vie tortuose saran fatte diritte e le
scabre saranno appianate;

<span id="an_3:6">3:6</span> ed ogni carne vedrà la salvezza di Dio.

<span id="an_3:7">3:7</span> Giovanni dunque diceva alle turbe che
uscivano per esser battezzate da lui: Razza di vipere, chi v’ha mostrato
a fuggir dall’ira a venire?

<span id="an_3:8">3:8</span> Fate dunque dei frutti degni del
ravvedimento, e non vi mettete a dire in voi stessi: Noi abbiamo Abramo
per padre! Perché vi dico che Iddio può da queste pietre far sorgere dei
figliuoli ad Abramo.

<span id="an_3:9">3:9</span> E ormai è anche posta la scure alla radice
degli alberi; ogni albero dunque che non fa buon frutto, vien tagliato e
gittato nel fuoco.

<span id="an_3:10">3:10</span> E le turbe lo interrogavano, dicendo: E
allora, che dobbiam fare?

<span id="an_3:11">3:11</span> Ed egli rispondeva loro: Chi ha due
tuniche, ne faccia parte a chi non ne ha; e chi ha da mangiare, faccia
altrettanto.

<span id="an_3:12">3:12</span> Or vennero anche dei pubblicani per esser
battezzati, e gli dissero: Maestro, che dobbiam fare?

<span id="an_3:13">3:13</span> Ed egli rispose loro: Non riscotete nulla
di più di quello che v’è ordinato.

<span id="an_3:14">3:14</span> Lo interrogaron pure de’ soldati,
dicendo: E noi, che dobbiam fare? Ed egli a loro: Non fate estorsioni,
né opprimete alcuno con false denunzie e contentatevi della vostra paga.

<span id="an_3:15">3:15</span> Or stando il popolo in aspettazione e
domandandosi tutti in cuor loro riguardo a Giovanni se talora non fosse
lui il Cristo,

<span id="an_3:16">3:16</span> Giovanni rispose, dicendo a tutti: Ben vi
battezzo io con acqua; ma vien colui che è più forte di me, al quale io
non son degno di sciogliere il legaccio dei calzari. Egli vi battezzerà
con lo Spirito Santo e col fuoco.

<span id="an_3:17">3:17</span> Egli ha in mano il suo ventilabro per
nettare interamente l’aia sua, e raccogliere il grano nel suo granaio;
ma quant’è alla pula la brucerà con fuoco inestinguibile.

<span id="an_3:18">3:18</span> Così, con molte e varie esortazioni,
evangelizzava il popolo;

<span id="an_3:19">3:19</span> ma Erode, il tetrarca, essendo da lui
ripreso riguardo ad Erodiada, moglie di suo fratello, e per tutte le
malvagità ch’esso Erode avea commesse,

<span id="an_3:20">3:20</span> aggiunse a tutte le altre anche questa,
di rinchiudere Giovanni in prigione.

<span id="an_3:21">3:21</span> Or avvenne che come tutto il popolo si
faceva battezzare, essendo anche Gesù stato battezzato, mentre stava
pregando, s’aprì il cielo,

<span id="an_3:22">3:22</span> e lo Spirito Santo scese su lui in forma
corporea a guisa di colomba; e venne una voce dal cielo: Tu sei il mio
diletto Figliuolo; in te mi sono compiaciuto.

<span id="an_3:23">3:23</span> E Gesù, quando cominciò anch’egli ad
insegnare, avea circa trent’anni ed era figliuolo come credevasi, di
Giuseppe,

<span id="an_3:24">3:24</span> di Heli, di Matthat, di Levi, di Melchi,
di Jannai, di Giuseppe,

<span id="an_3:25">3:25</span> di Mattatia, di Amos, di Naum, di Esli,
di Naggai,

<span id="an_3:26">3:26</span> di Maath, di Mattatia, di Semein, di
Josech, di Joda,

<span id="an_3:27">3:27</span> di Joanan, di Rhesa, di Zorobabele, di
Salatiel, di Neri,

<span id="an_3:28">3:28</span> di Melchi, di Addi, di Cosam, di Elmadam,
di Er,

<span id="an_3:29">3:29</span> di Gesù, di Eliezer, di Jorim, di
Matthat,

<span id="an_3:30">3:30</span> di Levi, di Simeone, di Giuda, di
Giuseppe, di Jonam, di Eliakim,

<span id="an_3:31">3:31</span> di Melea, di Menna, di Mattatha, di
Nathan, di Davide,

<span id="an_3:32">3:32</span> di Jesse, di Jobed, di Boos, di Sala, di
Naasson,

<span id="an_3:33">3:33</span> di Aminadab, di Admin, di Arni, di Esrom,
di Fares, di Giuda,

<span id="an_3:34">3:34</span> di Giacobbe, d’Isacco, d’Abramo, di Tara,
di Nachor,

<span id="an_3:35">3:35</span> di Seruch, di Ragau, di Falek, di Eber,
di Sala,

<span id="an_3:36">3:36</span> di Cainam, di Arfacsad, di Sem, di Noè,

<span id="an_3:37">3:37</span> di Lamech, di Mathusala, di Enoch, di
Jaret, di Maleleel, di Cainam,

<span id="an_3:38">3:38</span> di Enos, di Seth, di Adamo, di Dio.

<span id="an_4:1">4:1</span> Or Gesù, ripieno dello Spirito Santo, se ne
ritornò dal Giordano, e fu condotto dallo Spirito nel deserto per
quaranta giorni, ed era tentato dal diavolo.

<span id="an_4:2">4:2</span> E durante quei giorni non mangiò nulla; e
dopo che quelli furon trascorsi, ebbe fame.

<span id="an_4:3">4:3</span> E il diavolo gli disse: Se tu sei Figliuol
di Dio, di’ a questa pietra che diventi pane.

<span id="an_4:4">4:4</span> E Gesù gli rispose: Sta scritto: Non di
pane soltanto vivrà l’uomo.

<span id="an_4:5">4:5</span> E il diavolo, menatolo in alto, gli mostrò
in un attimo tutti i regni del mondo e gli disse:

<span id="an_4:6">4:6</span> Ti darò tutta quanta questa potenza e la
gloria di questi regni; perch’essa mi è stata data, e la do a chi
voglio.

<span id="an_4:7">4:7</span> Se dunque tu ti prostri ad adorarmi, sarà
tutta tua.

<span id="an_4:8">4:8</span> E Gesù, rispondendo, gli disse: Sta
scritto: Adora il Signore Iddio tuo, e a lui solo rendi il tuo culto.

<span id="an_4:9">4:9</span> Poi lo menò a Gerusalemme e lo pose sul
pinnacolo del tempio e gli disse: Se tu sei Figliuolo di Dio, gettati
giù di qui;

<span id="an_4:10">4:10</span> perché sta scritto: Egli ordinerà ai suoi
angeli intorno a te, che ti proteggano;

<span id="an_4:11">4:11</span> ed essi ti porteranno sulle mani, che
talora tu non urti col piede contro una pietra.

<span id="an_4:12">4:12</span> E Gesù, rispondendo, gli disse: E’ stato
detto: Non tentare il Signore Iddio tuo.

<span id="an_4:13">4:13</span> Allora il diavolo, finita che ebbe ogni
sorta di tentazione, si partì da lui fino ad altra occasione.

<span id="an_4:14">4:14</span> E Gesù, nella potenza dello Spirito, se
ne tornò in Galilea; e la sua fama si sparse per tutta la contrada
circonvicina.

<span id="an_4:15">4:15</span> E insegnava nelle loro sinagoghe,
glorificato da tutti.

<span id="an_4:16">4:16</span> E venne a Nazaret, dov’era stato
allevato; e com’era solito, entrò in giorno di sabato nella sinagoga, e
alzatosi per leggere,

<span id="an_4:17">4:17</span> gli fu dato il libro del profeta Isaia; e
aperto il libro trovò quel passo dov’era scritto:

<span id="an_4:18">4:18</span> Lo Spirito del Signore è sopra me; per
questo egli mi ha unto per evangelizzare i poveri; mi ha mandato a
bandir liberazione a’ prigionieri, ed ai ciechi ricupero della vista; a
rimettere in libertà gli oppressi,

<span id="an_4:19">4:19</span> e a predicare l’anno accettevole del
Signore.

<span id="an_4:20">4:20</span> Poi, chiuso il libro e resolo
all’inserviente, si pose a sedere; e gli occhi di tutti nella sinagoga
erano fissi in lui.

<span id="an_4:21">4:21</span> Ed egli prese a dir loro: Oggi, s’è
adempiuta questa scrittura, e voi l’udite.

<span id="an_4:22">4:22</span> E tutti gli rendeano testimonianza, e si
maravigliavano delle parole di grazia che uscivano dalla sua bocca, e
dicevano: Non è costui il figliuol di Giuseppe?

<span id="an_4:23">4:23</span> Ed egli disse loro: Certo, voi mi
citerete questo proverbio: Medico, cura te stesso; fa’ anche qui nella
tua patria tutto quello che abbiamo udito essere avvenuto in Capernaum!

<span id="an_4:24">4:24</span> Ma egli disse: In verità vi dico che
nessun profeta è ben accetto nella sua patria.

<span id="an_4:25">4:25</span> Anzi, vi dico in verità che ai dì d’Elia,
quando il cielo fu serrato per tre anni e sei mesi e vi fu gran carestia
in tutto il paese, c’eran molte vedove in Israele;

<span id="an_4:26">4:26</span> eppure a nessuna di esse fu mandato Elia,
ma fu mandato a una vedova in Sarepta di Sidon.

<span id="an_4:27">4:27</span> E al tempo del profeta Eliseo, c’eran
molti lebbrosi in Israele; eppure nessun di loro fu mondato, ma lo fu
Naaman il Siro.

<span id="an_4:28">4:28</span> E tutti, nella sinagoga, furon ripieni
d’ira all’udir queste cose.

<span id="an_4:29">4:29</span> E levatisi, lo cacciaron fuori della
città, e lo menarono fin sul ciglio del monte sul quale era fabbricata
la loro città, per precipitarlo giù.

<span id="an_4:30">4:30</span> Ma egli, passando in mezzo a loro, se ne
andò.

<span id="an_4:31">4:31</span> E scese a Capernaum città di Galilea; e
vi stava ammaestrando la gente nei giorni di sabato.

<span id="an_4:32">4:32</span> Ed essi stupivano della sua dottrina
perché parlava con autorità.

<span id="an_4:33">4:33</span> Or nella sinagoga si trovava un uomo
posseduto da uno spirito d’immondo demonio, il quale gridò con gran
voce: Ahi!

<span id="an_4:34">4:34</span> Che v’è fra noi e te, o Gesù Nazareno?
Se’ tu venuto per perderci? Io so chi tu sei: il Santo di Dio!

<span id="an_4:35">4:35</span> E Gesù lo sgridò, dicendo: Ammutolisci,
ed esci da quest’uomo! E il demonio, gettatolo a terra in mezzo alla
gente, uscì da lui senza fargli alcun male.

<span id="an_4:36">4:36</span> E tutti furon presi da sbigottimento e
ragionavan fra loro, dicendo: Qual parola è questa? Egli comanda con
autorità e potenza agli spiriti immondi, ed essi escono.

<span id="an_4:37">4:37</span> E la sua fama si spargeva in ogni parte
della circostante contrada.

<span id="an_4:38">4:38</span> Poi, levatosi ed uscito dalla sinagoga,
entrò in casa di Simone. Or la suocera di Simone era travagliata da una
gran febbre; e lo pregarono per lei.

<span id="an_4:39">4:39</span> Ed egli, chinatosi verso di lei, sgridò
la febbre, e la febbre la lasciò; ed ella alzatasi prontamente, si mise
a servirli.

<span id="an_4:40">4:40</span> E sul tramontar del sole, tutti quelli
che aveano degli infermi di varie malattie, li menavano a lui; ed egli
li guariva, imponendo le mani a ciascuno.

<span id="an_4:41">4:41</span> Anche i demoni uscivano da molti
gridando, e dicendo: Tu sei il Figliuol di Dio! Ed egli li sgridava e
non permetteva loro di parlare, perché sapevano ch’egli era il Cristo.

<span id="an_4:42">4:42</span> Poi, fattosi giorno, uscì e andò in un
luogo deserto; e le turbe lo cercavano e giunsero fino a lui; e lo
trattenevano perché non si partisse da loro.

<span id="an_4:43">4:43</span> Ma egli disse loro: Anche alle altre
città bisogna ch’io evangelizzi il regno di Dio; poiché per questo sono
stato mandato.

<span id="an_4:44">4:44</span> E andava predicando per le sinagoghe
della Galilea.

<span id="an_5:1">5:1</span> Or avvenne che essendogli la moltitudine
addosso per udir la parola di Dio, e stando egli in piè sulla riva del
lago di Gennesaret,

<span id="an_5:2">5:2</span> vide due barche ferme a riva, dalle quali
erano smontati i pescatori e lavavano le reti.

<span id="an_5:3">5:3</span> E montato in una di quelle barche che era
di Simone, lo pregò di scostarsi un po’ da terra; poi, sedutosi, d’in
sulla barca ammaestrava le turbe.

<span id="an_5:4">5:4</span> E com’ebbe cessato di parlare, disse a
Simone: Prendi il largo, e calate le reti per pescare.

<span id="an_5:5">5:5</span> E Simone, rispondendo, disse: Maestro,
tutta la notte ci siamo affaticati, e non abbiam preso nulla; però, alla
tua parola, calerò le reti.

<span id="an_5:6">5:6</span> E fatto così, presero una tal quantità di
pesci, che le reti si rompevano.

<span id="an_5:7">5:7</span> E fecero segno a’ loro compagni dell’altra
barca, di venire ad aiutarli. E quelli vennero, e riempirono ambedue le
barche, talché affondavano.

<span id="an_5:8">5:8</span> Simon Pietro, veduto ciò, si gettò a’
ginocchi di Gesù, dicendo: Signore, dipartiti da me, perché son uomo
peccatore.

<span id="an_5:9">5:9</span> Poiché spavento avea preso lui e tutti
quelli che eran con lui, per la presa di pesci che avean fatta;

<span id="an_5:10">5:10</span> e così pure Giacomo e Giovanni, figliuoli
di Zebedeo, ch’eran soci di Simone. E Gesù disse a Simone: Non temere:
da ora innanzi sarai pescator d’uomini.

<span id="an_5:11">5:11</span> Ed essi, tratte le barche a terra,
lasciarono ogni cosa e lo seguirono.

<span id="an_5:12">5:12</span> Ed avvenne che, trovandosi egli in una di
quelle città, ecco un uomo pien di lebbra, il quale, veduto Gesù e
gettatosi con la faccia a terra, lo pregò dicendo: Signore, se tu vuoi,
tu puoi mondarmi.

<span id="an_5:13">5:13</span> Ed egli, stesa la mano, lo toccò dicendo:
Lo voglio, sii mondato. E in quell’istante la lebbra sparì da lui.

<span id="an_5:14">5:14</span> E Gesù gli comandò di non dirlo a
nessuno: Ma va’, gli disse, mostrati al sacerdote ed offri per la tua
purificazione quel che ha prescritto Mosè; e ciò serva loro di
testimonianza.

<span id="an_5:15">5:15</span> Però la fama di lui si spandeva sempre
più; e molte turbe si adunavano per udirlo ed esser guarite delle loro
infermità.

<span id="an_5:16">5:16</span> Ma egli si ritirava ne’ luoghi deserti e
pregava.

<span id="an_5:17">5:17</span> Ed avvenne, in uno di que’ giorni,
ch’egli stava insegnando; ed eran quivi seduti de’ Farisei e de’ dottori
della legge, venuti da tutte le borgate della Galilea, della Giudea e da
Gerusalemme; e la potenza del Signore era con lui per compier delle
guarigioni.

<span id="an_5:18">5:18</span> Ed ecco degli uomini che portavano sopra
un letto un paralitico, e cercavano di portarlo dentro e di metterlo
davanti a lui.

<span id="an_5:19">5:19</span> E non trovando modo d’introdurlo a motivo
della calca, salirono sul tetto, e fatta un’apertura fra i tegoli, lo
calaron giù col suo lettuccio, in mezzo alla gente, davanti a Gesù.

<span id="an_5:20">5:20</span> Ed egli, veduta la loro fede, disse: O
uomo, i tuoi peccati ti sono rimessi.

<span id="an_5:21">5:21</span> Allora gli scribi e i Farisei
cominciarono a ragionare, dicendo: Chi è costui che pronunzia bestemmie?
Chi può rimettere i peccati se non Dio solo?

<span id="an_5:22">5:22</span> Ma Gesù, conosciuti i loro ragionamenti,
prese a dir loro: Che ragionate nei vostri cuori?

<span id="an_5:23">5:23</span> Che cosa è più agevole dire: I tuoi
peccati ti son rimessi, oppur dire: Lèvati e cammina?

<span id="an_5:24">5:24</span> Ora, affinché sappiate che il Figliuol
dell’uomo ha sulla terra autorità di rimettere i peccati: Io tel dico
(disse al paralitico), lèvati, togli il tuo lettuccio e vattene a casa
tua.

<span id="an_5:25">5:25</span> E in quell’istante, alzatosi in presenza
loro e preso il suo giaciglio, se ne andò a casa sua, glorificando
Iddio.

<span id="an_5:26">5:26</span> E tutti furon presi da stupore e
glorificavano Iddio; e pieni di spavento, dicevano: Oggi abbiamo visto
cose strane.

<span id="an_5:27">5:27</span> E dopo queste cose, egli uscì e notò un
pubblicano, di nome Levi, che sedeva al banco della gabella, e gli
disse: Seguimi.

<span id="an_5:28">5:28</span> Ed egli, lasciata ogni cosa, si levò e si
mise a seguirlo.

<span id="an_5:29">5:29</span> E Levi gli fece un gran convito in casa
sua; e c’era gran folla di pubblicani e d’altri che erano a tavola con
loro.

<span id="an_5:30">5:30</span> E i Farisei ed i loro scribi mormoravano
contro i discepoli di Gesù, dicendo: Perché mangiate e bevete coi
pubblicani e coi peccatori?

<span id="an_5:31">5:31</span> E Gesù rispondendo, disse loro: I sani
non hanno bisogno del medico, bensì i malati.

<span id="an_5:32">5:32</span> Io non son venuto a chiamare i de’
giusti, ma de’ peccatori a ravvedimento.

<span id="an_5:33">5:33</span> Ed essi gli dissero: I discepoli di
Giovanni digiunano spesso e fanno orazioni; così pure i discepoli de’
Farisei; mentre i tuoi mangiano e bevono.

<span id="an_5:34">5:34</span> E Gesù disse loro: Potete voi far
digiunare gli amici dello sposo, mentre lo sposo è con loro?

<span id="an_5:35">5:35</span> Ma verranno i giorni per questo; e quando
lo sposo sarà loro tolto, allora, in que’ giorni, digiuneranno.

<span id="an_5:36">5:36</span> Disse loro anche una parabola: Nessuno
strappa un pezzo da un vestito nuovo per metterlo ad un vestito vecchio;
altrimenti strappa il nuovo, e il pezzo tolto dal nuovo non adatta al
vecchio.

<span id="an_5:37">5:37</span> E nessuno mette vin nuovo in otri vecchi;
altrimenti vin nuovo rompe gli otri, il vino si spande, e gli otri vanno
perduti.

<span id="an_5:38">5:38</span> Ma il vin nuovo va messo in otri nuovi.

<span id="an_5:39">5:39</span> E nessuno che abbia bevuto del vin
vecchio, ne desidera del nuovo, perché dice: Il vecchio è buono.

<span id="an_6:1">6:1</span> Or avvenne che in un giorno di sabato egli
passava per i seminati; e i suoi discepoli svellevano delle spighe, e
sfregandole con le mani, mangiavano.

<span id="an_6:2">6:2</span> Ed alcuni de’ Farisei dissero: Perché fate
quel che non è lecito nel giorno del sabato?

<span id="an_6:3">6:3</span> E Gesù, rispondendo, disse loro: Non avete
letto neppure quel che fece Davide, quand’ebbe fame, egli e coloro
ch’eran con lui?

<span id="an_6:4">6:4</span> Com’entrò nella casa di Dio, e prese i pani
di presentazione, e ne mangiò e ne diede anche a coloro che eran con
lui, quantunque non sia lecito mangiarne se non ai soli sacerdoti?

<span id="an_6:5">6:5</span> E diceva loro: Il Figliuol dell’uomo è
Signore del sabato.

<span id="an_6:6">6:6</span> Or avvenne in un altro sabato ch’egli entrò
nella sinagoga, e si mise ad insegnare. E quivi era un uomo che avea la
mano destra secca.

<span id="an_6:7">6:7</span> Or gli scribi e i Farisei l’osservavano per
vedere se farebbe una guarigione in giorno di sabato, per trovar di che
accusarlo.

<span id="an_6:8">6:8</span> Ma egli conosceva i loro pensieri, e disse
all’uomo che avea la man secca: Lèvati, e sta su nel mezzo! Ed egli,
alzatosi, stette su.

<span id="an_6:9">6:9</span> Poi Gesù disse loro: Io domando a voi: E’
lecito, in giorno di sabato, di far del bene o di far del male? di
salvare una persona o di ucciderla?

<span id="an_6:10">6:10</span> E girato lo sguardo intorno su tutti
loro, disse a quell’uomo: Stendi la mano! Egli fece così, e la sua mano
tornò sana.

<span id="an_6:11">6:11</span> Ed essi furon ripieni di furore e
discorreano fra loro di quel che potrebbero fare a Gesù.

<span id="an_6:12">6:12</span> Or avvenne in que’ giorni ch’egli se ne
andò sul monte a pregare, e passò la notte in orazione a Dio.

<span id="an_6:13">6:13</span> E quando fu giorno, chiamò a sé i suoi
discepoli, e ne elesse dodici, ai quali dette anche il nome di apostoli:

<span id="an_6:14">6:14</span> Simone, che nominò anche Pietro, e
Andrea, fratello di lui, e Giacomo e Giovanni, e Filippo e Bartolommeo,

<span id="an_6:15">6:15</span> e Matteo e Toma, e Giacomo d’Alfeo e
Simone chiamato Zelota,

<span id="an_6:16">6:16</span> e Giuda di Giacomo, e Giuda Iscariot che
divenne poi traditore.

<span id="an_6:17">6:17</span> E sceso con loro, si fermò sopra un
ripiano, insieme con gran folla dei suoi discepoli e gran quantità di
popolo da tutta la Giudea e da Gerusalemme e dalla marina di Tiro e di
Sidone,

<span id="an_6:18">6:18</span> i quali eran venuti per udirlo e per
esser guariti delle loro infermità.

<span id="an_6:19">6:19</span> E quelli che erano tormentati da spiriti
immondi, erano guariti; e tutta la moltitudine cercava di toccarlo,
perché usciva da lui una virtù che sanava tutti.

<span id="an_6:20">6:20</span> Ed egli, alzati gli occhi verso i suoi
discepoli, diceva: Beati voi che siete poveri, perché il Regno di Dio è
vostro.

<span id="an_6:21">6:21</span> Beati voi che ora avete fame, perché
sarete saziati. Beati voi che ora piangete, perché riderete.

<span id="an_6:22">6:22</span> Beati voi, quando gli uomini v’avranno
odiati, e quando v’avranno sbanditi d’infra loro, e v’avranno vituperati
ed avranno ripudiato il vostro nome come malvagio, per cagione del
Figliuol dell’uomo.

<span id="an_6:23">6:23</span> Rallegratevi in quel giorno e saltate di
letizia perché, ecco, il vostro premio è grande ne’ cieli; poiché i
padri loro facean lo stesso a’ profeti.

<span id="an_6:24">6:24</span> Ma guai a voi, ricchi, perché avete già
la vostra consolazione.

<span id="an_6:25">6:25</span> Guai a voi che siete ora satolli, perché
avrete fame. Guai a voi che ora ridete, perché farete cordoglio
piangerete.

<span id="an_6:26">6:26</span> Guai a voi quando tutti gli uomini diran
bene di voi, perché i padri loro facean lo stesso coi falsi profeti.

<span id="an_6:27">6:27</span> Ma a voi che ascoltate, io dico: Amate i
vostri nemici; fate del bene a quelli che v’odiano;

<span id="an_6:28">6:28</span> benedite quelli che vi maledicono,
pregate per quelli che v’oltraggiano.

<span id="an_6:29">6:29</span> A chi ti percuote su una guancia,
porgigli anche l’altra; e a chi ti toglie il mantello non impedire di
prenderti anche la tunica.

<span id="an_6:30">6:30</span> Da’ a chiunque ti chiede; e a chi ti
toglie il tuo, non glielo ridomandare.

<span id="an_6:31">6:31</span> E come volete che gli uomini facciano a
voi, fate voi pure a loro.

<span id="an_6:32">6:32</span> E se amate quelli che vi amano, qual
grazia ve ne viene? poiché anche i peccatori amano quelli che li amano.

<span id="an_6:33">6:33</span> E se fate del bene a quelli che vi fanno
del bene, qual grazia ve ne viene? anche i peccatori fanno lo stesso.

<span id="an_6:34">6:34</span> E se prestate a quelli dai quali sperate
ricevere, qual grazia ne avete? Anche i peccatori prestano ai peccatori
per riceverne altrettanto.

<span id="an_6:35">6:35</span> Ma amate i vostri nemici, e fate del bene
e prestate senza sperarne alcun che, e il vostro premio sarà grande e
sarete figliuoli dell’Altissimo; poich’Egli è benigno verso gl’ingrati e
malvagi.

<span id="an_6:36">6:36</span> Siate misericordiosi com’è misericordioso
il Padre vostro.

<span id="an_6:37">6:37</span> Non giudicate, e non sarete giudicati;
non condannate, e non sarete condannati; perdonate, e vi sarà perdonato.

<span id="an_6:38">6:38</span> Date, e vi sarà dato: vi sarà versata in
seno buona misura, pigiata, scossa, traboccante; perché con la misura
onde misurate, sarà rimisurato a voi.

<span id="an_6:39">6:39</span> Poi disse loro anche una parabola: Un
cieco può egli guidare un cieco? Non cadranno tutti e due nella fossa?

<span id="an_6:40">6:40</span> Un discepolo non è da più del maestro; ma
ogni discepolo perfetto sarà come il suo maestro.

<span id="an_6:41">6:41</span> Or perché guardi tu il bruscolo che è
nell’occhio del tuo fratello, mentre non iscorgi la trave che è
nell’occhio tuo proprio?

<span id="an_6:42">6:42</span> Come puoi dire al tuo fratello: Fratello,
lascia ch’io ti tragga il bruscolo che hai nell’occhio, mentre tu stesso
non vedi la trave ch’è nell’occhio tuo? Ipocrita, trai prima dall’occhio
tuo la trave, e allora ci vedrai bene per trarre il bruscolo che è
nell’occhio del tuo fratello.

<span id="an_6:43">6:43</span> Non v’è infatti albero buono che faccia
frutto cattivo, né v’è albero cattivo che faccia frutto buono;

<span id="an_6:44">6:44</span> poiché ogni albero si riconosce dal suo
proprio frutto; perché non si colgon fichi dalle spine, ne si vendemmia
uva dal pruno.

<span id="an_6:45">6:45</span> L’uomo buono dal buon tesoro del suo
cuore reca fuori il bene; e l’uomo malvagio, dal malvagio tesoro reca
fuori il male; poiché dall’abbondanza del cuore parla la sua bocca.

<span id="an_6:46">6:46</span> Perché mi chiamate Signore, Signore, e
non fate quel che dico?

<span id="an_6:47">6:47</span> Chiunque viene a me ed ascolta le mie
parole e le mette in pratica, io vi mostrerò a chi somiglia.

<span id="an_6:48">6:48</span> Somiglia ad un uomo il quale, edificando
una casa, ha scavato e scavato profondo, ed ha posto il fondamento sulla
roccia; e venuta una piena, la fiumana ha investito quella casa e non ha
potuto scrollarla per che era stata edificata bene.

<span id="an_6:49">6:49</span> Ma chi ha udito e non ha messo in
pratica, somiglia ad un uomo che ha edificato una casa sulla terra,
senza fondamento; la fiumana l’ha investita, e subito è crollata; e la
ruina di quella casa è stata grande.

<span id="an_7:1">7:1</span> Dopo ch’egli ebbe finiti tutti i suoi
ragionamenti al popolo che l’ascoltava, entrò in Capernaum.

<span id="an_7:2">7:2</span> Or il servitore d’un certo centurione, che
l’avea molto caro, era malato e stava per morire;

<span id="an_7:3">7:3</span> e il centurione, avendo udito parlar di
Gesù, gli mandò degli anziani de’ giudei per pregarlo che venisse a
salvare il suo servitore.

<span id="an_7:4">7:4</span> Ed essi, presentatisi a Gesù, lo pregavano
istantemente, dicendo: Egli è degno che tu gli conceda questo;

<span id="an_7:5">7:5</span> perché ama la nostra nazione, ed è lui che
ci ha edificata la sinagoga.

<span id="an_7:6">7:6</span> E Gesù s’incamminò con loro; e ormai non si
trovava più molto lontano dalla casa, quando il centurione mandò degli
amici a dirgli: Signore, non ti dare questo incomodo, perch’io non son
degno che tu entri sotto il mio tetto;

<span id="an_7:7">7:7</span> e perciò non mi son neppure reputato degno
di venire da te; ma dillo con una parola, e sia guarito il mio
servitore.

<span id="an_7:8">7:8</span> Poiché anch’io son uomo sottoposto alla
potestà altrui, ed ho sotto di me de’ soldati; e dico ad uno: Va’, ed
egli va; e ad un altro: Vieni, ed egli viene; e al mio servitore: Fa’
questo, ed egli lo fa.

<span id="an_7:9">7:9</span> Udito questo, Gesù restò maravigliato di
lui; e rivoltosi alla moltitudine che lo seguiva, disse: Io vi dico che
neppure in Israele ho trovato una cotanta fede!

<span id="an_7:10">7:10</span> E quando gl’inviati furon tornati a casa,
trovarono il servitore guarito.

<span id="an_7:11">7:11</span> E avvenne in seguito, ch’egli s’avviò ad
una città chiamata Nain, e i suoi discepoli e una gran moltitudine
andavano con lui.

<span id="an_7:12">7:12</span> E come fu presso alla porta della città,
ecco che si portava a seppellire un morto, figliuolo unico di sua madre;
e questa era vedova; e una gran moltitudine della città era con lei.

<span id="an_7:13">7:13</span> E il Signore, vedutala, ebbe pietà di lei
e le disse: Non piangere!

<span id="an_7:14">7:14</span> E accostatosi, toccò la bara; i portatori
si fermarono, ed egli disse: Giovinetto, io tel dico, lèvati!

<span id="an_7:15">7:15</span> E il morto si levò a sedere e cominciò a
parlare. E Gesù lo diede a sua madre.

<span id="an_7:16">7:16</span> Tutti furon presi da timore, e
glorificavano Iddio dicendo: Un gran profeta è sorto fra noi; e: Dio ha
visitato il suo popolo.

<span id="an_7:17">7:17</span> E questo dire intorno a Gesù si sparse
per tutta la Giudea e per tutto il paese circonvicino.

<span id="an_7:18">7:18</span> E i discepoli di Giovanni gli riferirono
tutte queste cose.

<span id="an_7:19">7:19</span> Ed egli, chiamati a sé due dei suoi
discepoli, li mandò al Signore a dirgli: Sei tu colui che ha da venire o
ne aspetteremo noi un altro?

<span id="an_7:20">7:20</span> E quelli, presentatisi a Gesù, gli
dissero: Giovanni Battista ci ha mandati da te a dirti: Sei tu colui che
ha da venire, o ne aspetteremo noi un altro?

<span id="an_7:21">7:21</span> In quella stessa ora, Gesù guarì molti di
malattie, di flagelli e di spiriti maligni, e a molti ciechi donò la
vista.

<span id="an_7:22">7:22</span> E, rispondendo, disse loro: Andate a
riferire a Giovanni quel che avete veduto e udito: i ciechi ricuperano
la vista, gli zoppi camminano, i lebbrosi sono mondati, i sordi odono, i
morti risuscitano, l’Evangelo è annunziato ai poveri.

<span id="an_7:23">7:23</span> E beato colui che non si sarà
scandalizzato di me!

<span id="an_7:24">7:24</span> Quando i messi di Giovanni se ne furono
andati, Gesù prese a dire alle turbe intorno a Giovanni: Che andaste a
vedere nel deserto? Una canna dimenata dal vento?

<span id="an_7:25">7:25</span> Ma che andaste a vedere? Un uomo avvolto
in morbide vesti? Ecco, quelli che portano de’ vestimenti magnifici e
vivono in delizie, stanno nei palazzi dei re.

<span id="an_7:26">7:26</span> Ma che andaste a vedere? Un profeta? Sì,
vi dico, e uno più che profeta.

<span id="an_7:27">7:27</span> Egli è colui del quale è scritto: Ecco,
io mando il mio messaggero davanti al tuo cospetto che preparerà la tua
via dinanzi a te.

<span id="an_7:28">7:28</span> Io ve lo dico: Fra i nati di donna non ve
n’è alcuno maggiore di Giovanni; però, il minimo nel regno di Dio è
maggiore di lui.

<span id="an_7:29">7:29</span> E tutto il popolo che l’ha udito, ed
anche i pubblicani, hanno reso giustizia a Dio, facendosi battezzare del
battesimo di Giovanni;

<span id="an_7:30">7:30</span> ma i Farisei e i dottori della legge
hanno reso vano per loro stessi il consiglio di Dio, non facendosi
battezzare da lui.

<span id="an_7:31">7:31</span> A chi dunque assomiglierò gli uomini di
questa generazione? E a chi sono simili?

<span id="an_7:32">7:32</span> Sono simili ai fanciulli che stanno a
sedere in piazza, e gridano gli uni agli altri: Vi abbiam sonato il
flauto e non avete ballato; abbiam cantato dei lamenti e non avete
pianto.

<span id="an_7:33">7:33</span> Difatti è venuto Giovanni Battista non
mangiando pane ne bevendo vino, e voi dite: Ha un demonio.

<span id="an_7:34">7:34</span> E’ venuto il Figliuol dell’uomo mangiando
e bevendo, e voi dite: Ecco un mangiatore ed un beone, un amico dei
pubblicani e de’ peccatori!

<span id="an_7:35">7:35</span> Ma alla sapienza è stata resa giustizia
da tutti i suoi figliuoli.

<span id="an_7:36">7:36</span> Or uno de’ Farisei lo pregò di mangiare
da lui; ed egli, entrato in casa del Fariseo, si mise a tavola.

<span id="an_7:37">7:37</span> Ed ecco, una donna che era in quella
città, una peccatrice, saputo ch’egli era a tavola in casa del Fariseo,
portò un alabastro d’olio odorifero;

<span id="an_7:38">7:38</span> e stando a’ piedi di lui, di dietro,
piangendo cominciò a rigargli di lagrime i piedi, e li asciugava coi
capelli del suo capo; e gli baciava e ribaciava i piedi e li ungeva con
l’olio.

<span id="an_7:39">7:39</span> Il Fariseo che l’avea invitato, veduto
ciò, disse fra sé: Costui, se fosse profeta, saprebbe chi e quale sia la
donna che lo tocca; perché è una peccatrice.

<span id="an_7:40">7:40</span> E Gesù, rispondendo, gli disse: Simone,
ho qualcosa da dirti. Ed egli:

<span id="an_7:41">7:41</span> Maestro, di’ pure. Un creditore avea due
debitori; l’uno gli dovea cinquecento denari e l’altro cinquanta.

<span id="an_7:42">7:42</span> E non avendo essi di che pagare, condonò
il debito ad ambedue. Chi di loro dunque l’amerà di più?

<span id="an_7:43">7:43</span> Simone, rispondendo, disse: Stimo sia
colui al quale ha condonato di più. E Gesù gli disse: Hai giudicato
rettamente.

<span id="an_7:44">7:44</span> E voltosi alla donna, disse a Simone:
Vedi questa donna? Io sono entrato in casa tua, e tu non m’hai dato
dell’acqua ai piedi; ma ella mi ha rigato i piedi di lagrime e li ha
asciugati co’ suoi capelli.

<span id="an_7:45">7:45</span> Tu non m’hai dato alcun bacio; ma ella,
da che sono entrato, non ha smesso di baciarmi i piedi.

<span id="an_7:46">7:46</span> Tu non m’hai unto il capo d’olio; ma ella
m’ha unto i piedi di profumo.

<span id="an_7:47">7:47</span> Per la qual cosa, io ti dico: Le sono
rimessi i suoi molti peccati, perché ha molto amato; ma colui a cui poco
è rimesso, poco ama.

<span id="an_7:48">7:48</span> Poi disse alla donna: I tuoi peccati ti
sono rimessi.

<span id="an_7:49">7:49</span> E quelli che erano a tavola con lui,
cominciarono a dire dentro di sé: Chi è costui che rimette anche i
peccati?

<span id="an_7:50">7:50</span> Ma egli disse alla donna: La tua fede
t’ha salvata; vattene in pace.

<span id="an_8:1">8:1</span> Ed avvenne in appresso che egli andava
attorno di città in città e di villaggio in villaggio, predicando ed
annunziando la buona novella del regno di Dio;

<span id="an_8:2">8:2</span> e con lui erano i dodici e certe donne che
erano state guarite da spiriti maligni e da infermità: Maria, detta
Maddalena, dalla quale erano usciti sette demoni,

<span id="an_8:3">8:3</span> e Giovanna, moglie di Cuza, amministratore
d’Erode, e Susanna ed altre molte che assistevano Gesù ed i suoi coi
loro beni.

<span id="an_8:4">8:4</span> Or come si raunava gran folla e la gente
d’ogni città accorreva a lui, egli disse in parabola:

<span id="an_8:5">8:5</span> Il seminatore uscì a seminar la sua
semenza; e mentre seminava, una parte del seme cadde lungo la strada, e
fu calpestato e gli uccelli del cielo lo mangiarono.

<span id="an_8:6">8:6</span> Ed un’altra cadde sulla roccia; e come fu
nato seccò perché non avea umore.

<span id="an_8:7">8:7</span> Ed un’altra cadde in mezzo alle spine; e le
spine, nate insieme col seme, lo soffocarono.

<span id="an_8:8">8:8</span> Ed un’altra parte cadde nella buona terra;
e nata che fu, fruttò il cento per uno. Dicendo queste cose, esclamava:
Chi ha orecchi da udire, oda.

<span id="an_8:9">8:9</span> E i suoi discepoli gli domandarono che
volesse dir questa parabola.

<span id="an_8:10">8:10</span> Ed egli disse: A voi è dato di conoscere
i misteri del regno di Dio; ma agli altri se ne parla in parabole,
affinché vedendo non veggano, e udendo non intendano.

<span id="an_8:11">8:11</span> Or questo è il senso della parabola: Il
seme è la parola di Dio.

<span id="an_8:12">8:12</span> Quelli lungo la strada son coloro che
hanno udito; ma poi viene il diavolo e porta via la Parola dal cuor
loro, affinché non credano e non siano salvati.

<span id="an_8:13">8:13</span> E quelli sulla roccia son coloro i quali,
quando hanno udito la Parola, la ricevono con allegrezza; ma costoro non
hanno radice, credono per un tempo, e quando viene la prova, si traggono
indietro.

<span id="an_8:14">8:14</span> E quel ch’è caduto fra le spine, son
coloro che hanno udito, ma se ne vanno e restan soffocati dalle cure e
dalle ricchezze e dai piaceri della vita, e non arrivano a maturità.

<span id="an_8:15">8:15</span> E quel ch’è in buona terra, son coloro i
quali, dopo aver udita la Parola, la ritengono in un cuore onesto e
buono, e portan frutto con perseveranza.

<span id="an_8:16">8:16</span> Or niuno, accesa una lampada, la copre
con un vaso, o la mette sotto il letto; anzi la mette sul candeliere,
acciocché chi entra vegga la luce.

<span id="an_8:17">8:17</span> Poiché non v’è nulla di nascosto che non
abbia a diventar manifesto, né di segreto che non abbia a sapersi ed a
farsi palese.

<span id="an_8:18">8:18</span> Badate dunque come ascoltate: perché a
chi ha sarà dato; ma a chi non ha, anche quel che pensa d’avere gli sarà
tolto.

<span id="an_8:19">8:19</span> Or sua madre e i suoi fratelli vennero a
lui; e non poteano avvicinarglisi a motivo della folla.

<span id="an_8:20">8:20</span> E gli fu riferito: Tua madre e i tuoi
fratelli son là fuori, che ti voglion vedere.

<span id="an_8:21">8:21</span> Ma egli, rispondendo, disse loro: Mia
madre e miei fratelli son quelli che ascoltano la parola di Dio e la
mettono in pratica.

<span id="an_8:22">8:22</span> Or avvenne, in un di quei giorni, ch’egli
entrò in una barca co’ suoi discepoli, e disse loro: Passiamo all’altra
riva del lago. E presero il largo.

<span id="an_8:23">8:23</span> E mentre navigavano, egli si addormentò;
e calò sul lago un turbine di vento, talché la barca s’empiva d’acqua,
ed essi pericolavano.

<span id="an_8:24">8:24</span> E accostatisi, lo svegliarono, dicendo:
Maestro, Maestro, noi periamo! Ma egli, destatosi, sgridò il vento e i
flutti che s’acquetarono, e si fe’ bonaccia.

<span id="an_8:25">8:25</span> Poi disse loro: Dov’è la fede vostra? Ma
essi, impauriti e maravigliati, diceano l’uno all’altro: Chi è mai
costui che comanda anche ai venti ed all’acqua e gli ubbidiscono?

<span id="an_8:26">8:26</span> E navigarono verso il paese dei Geraseni
che è dirimpetto alla Galilea.

<span id="an_8:27">8:27</span> E quando egli fu smontato a terra, gli si
fece incontro un uomo della città, il quale era posseduto da demoni, e
da lungo tempo non indossava vestito, e non abitava casa ma stava ne’
sepolcri.

<span id="an_8:28">8:28</span> Or quando ebbe veduto Gesù, dato un gran
grido, gli si prostrò dinanzi, e disse con gran voce: Che v’è fra me e
te, o Gesù, Figliuolo dell’Iddio altissimo? Ti prego, non mi tormentare.

<span id="an_8:29">8:29</span> Poiché Gesù comandava allo spirito
immondo d’uscir da quell’uomo; molte volte infatti esso se n’era
impadronito; e benché lo si fosse legato con catene e custodito in
ceppi, avea spezzato i legami, ed era portato via dal demonio ne’
deserti.

<span id="an_8:30">8:30</span> E Gesù gli domandò: Qual è il tuo nome?
Ed egli rispose: Legione; perché molti demoni erano entrati in lui.

<span id="an_8:31">8:31</span> Ed essi lo pregavano che non comandasse
loro d’andar nell’abisso.

<span id="an_8:32">8:32</span> Or c’era quivi un branco numeroso di
porci che pascolava pel monte; e que’ demoni lo pregarono di permetter
loro d’entrare in quelli. Ed egli lo permise loro.

<span id="an_8:33">8:33</span> E i demoni, usciti da quell’uomo,
entrarono ne’ porci; e quel branco si avventò a precipizio giù nel lago
ed affogò.

<span id="an_8:34">8:34</span> E quando quelli che li pasturavano videro
ciò ch’era avvenuto, se ne fuggirono e portaron la notizia in città e
per la campagna.

<span id="an_8:35">8:35</span> E la gente uscì fuori a veder l’accaduto;
e venuta a Gesù, trovò l’uomo, dal quale erano usciti i demoni, che
sedeva a’ piedi di Gesù, vestito ed in buon senno; e s’impaurirono.

<span id="an_8:36">8:36</span> E quelli che aveano veduto, raccontarono
loro come l’indemoniato era stato liberato.

<span id="an_8:37">8:37</span> E l’intera popolazione della circostante
regione de’ Geraseni pregò Gesù che se n’andasse da loro; perch’eran
presi da grande spavento. Ed egli, montato nella barca, se ne tornò
indietro.

<span id="an_8:38">8:38</span> E l’uomo dal quale erano usciti i demoni,
lo pregava di poter stare con lui, ma Gesù lo licenziò, dicendo:

<span id="an_8:39">8:39</span> Torna a casa tua, e racconta le grandi
cose che Iddio ha fatte per te. Ed egli se ne andò per tutta la città,
proclamando quanto grandi cose Gesù avea fatte per lui.

<span id="an_8:40">8:40</span> Al suo ritorno, Gesù fu accolto dalla
folla, perché tutti lo stavano aspettando.

<span id="an_8:41">8:41</span> Ed ecco venire un uomo, chiamato Iairo,
che era capo della sinagoga; e gittatosi ai piedi di Gesù, lo pregava
d’entrare in casa sua,

<span id="an_8:42">8:42</span> perché avea una figlia unica di circa
dodici anni, e quella stava per morire. Or mentre Gesù v’andava, la
moltitudine l’affollava.

<span id="an_8:43">8:43</span> E una donna che avea un flusso di sangue
da dodici anni ed avea spesa ne’ medici tutta la sua sostanza senza
poter esser guarita da alcuno,

<span id="an_8:44">8:44</span> accostatasi per di dietro, gli toccò il
lembo della veste; e in quell’istante il suo flusso ristagnò.

<span id="an_8:45">8:45</span> E Gesù domandò: Chi m’ha toccato? E
siccome tutti negavano, Pietro e quelli ch’eran con lui, risposero:
Maestro, le turbe ti stringono e t’affollano.

<span id="an_8:46">8:46</span> Ma Gesù replicò: Qualcuno m’ha toccato,
perché ho sentito che una virtù è uscita da me.

<span id="an_8:47">8:47</span> E la donna, vedendo che non era rimasta
inosservata, venne tutta tremante, e gittatasi a’ suoi piedi, dichiarò,
in presenza di tutto il popolo, per qual motivo l’avea toccato e com’era
stata guarita in un istante.

<span id="an_8:48">8:48</span> Ma egli le disse: Figliuola, la tua fede
t’ha salvata; vattene in pace.

<span id="an_8:49">8:49</span> Mentr’egli parlava ancora, venne uno da
casa del capo della sinagoga, a dirgli: La tua figliuola è morta; non
incomodar più oltre il Maestro.

<span id="an_8:50">8:50</span> Ma Gesù, udito ciò, rispose a Iairo: Non
temere; solo abbi fede, ed ella sarà salva.

<span id="an_8:51">8:51</span> Ed arrivato alla casa, non permise ad
alcuno d’entrarvi con lui, salvo che a Pietro, a Giovanni, a Giacomo e
al padre e alla madre della fanciulla.

<span id="an_8:52">8:52</span> Or tutti piangevano e facean cordoglio
per lei. Ma egli disse: Non piangete; ella non è morta, ma dorme.

<span id="an_8:53">8:53</span> E si ridevano di lui, sapendo ch’era
morta.

<span id="an_8:54">8:54</span> Ma egli, presala per la mano, disse ad
alta voce: Fanciulla, lèvati!

<span id="an_8:55">8:55</span> E lo spirito di lei tornò; ella s’alzò
subito, ed egli comandò che le si desse da mangiare.

<span id="an_8:56">8:56</span> E i gentori di lei sbigottirono: ma egli
ordinò loro di non dire ad alcuno quel che era accenuto.

<span id="an_9:1">9:1</span> Ora Gesù, chiamati assieme i dodici, diede
loro potestà ed autorità su tutti i demoni e di guarir le malattie.

<span id="an_9:2">9:2</span> E li mandò a predicare il regno di Dio e a
guarire gl’infermi.

<span id="an_9:3">9:3</span> E disse loro: Non prendete nulla per
viaggio: né bastone, né sacca, né pane, né danaro, e non abbiate tunica
di ricambio.

<span id="an_9:4">9:4</span> E in qualunque casa sarete entrati, in
quella dimorate e da quella ripartite.

<span id="an_9:5">9:5</span> E quant’è a quelli che non vi riceveranno,
uscendo dalla loro città, scotete la polvere dai vostri piedi, in
testimonianza contro a loro.

<span id="an_9:6">9:6</span> Ed essi, partitisi, andavano attorno di
villaggio in villaggio, evangelizzando e facendo guarigioni per ogni
dove.

<span id="an_9:7">9:7</span> Ora, Erode il tetrarca udì parlare di tutti
que’ fatti; e n’era perplesso, perché taluni dicevano: Giovanni è
risuscitato dai morti;

<span id="an_9:8">9:8</span> altri dicevano: E’ apparso Elia; ed altri:
E’ risuscitato uno degli antichi profeti.

<span id="an_9:9">9:9</span> Ma Erode disse: Giovanni l’ho fatto
decapitare; chi è dunque costui del quale sento dir tali cose? E cercava
di vederlo.

<span id="an_9:10">9:10</span> E gli apostoli, essendo ritornati,
raccontarono a Gesù tutte le cose che aveano fatte; ed egli, presili
seco, si ritirò in disparte verso una città chiamata Betsaida.

<span id="an_9:11">9:11</span> Ma le turbe, avendolo saputo, lo
seguirono; ed egli, accoltele, parlava loro del regno di Dio, e guariva
quelli che avean bisogno di guarigione.

<span id="an_9:12">9:12</span> Or il giorno cominciava a declinare; e i
dodici, accostatisi, gli dissero: Licenzia la moltitudine, affinché se
ne vada per i villaggi e per le campagne d’intorno per albergarvi e per
trovarvi da mangiare, perché qui siamo in un luogo deserto.

<span id="an_9:13">9:13</span> Ma egli disse loro: Date lor voi da
mangiare. Ed essi risposero: Noi non abbiamo altro che cinque pani e due
pesci; se pur non andiamo noi a comprar dei viveri per tutto questo
popolo.

<span id="an_9:14">9:14</span> Poiché v’eran cinquemila uomini. Ed egli
disse ai suoi discepoli: Fateli accomodare a cerchi d’una cinquantina.

<span id="an_9:15">9:15</span> E così li fecero accomodar tutti.

<span id="an_9:16">9:16</span> Poi Gesù prese i cinque pani e i due
pesci; e levati gli occhi al cielo, li benedisse, li spezzò e li dava ai
suoi discepoli per metterli dinanzi alla gente.

<span id="an_9:17">9:17</span> E tutti mangiarono e furon sazi; e de’
pezzi loro avanzati si portaron via dodici ceste.

<span id="an_9:18">9:18</span> Or avvenne che mentr’egli stava pregando
in disparte, i discepoli erano con lui; ed egli domandò loro: Chi dicono
le turbe ch’io sia?

<span id="an_9:19">9:19</span> E quelli risposero: Gli uni dicono
Giovanni Battista; altri, Elia; ed altri, uno dei profeti antichi
risuscitato.

<span id="an_9:20">9:20</span> Ed egli disse loro: E voi, chi dite ch’io
sia? E Pietro, rispondendo, disse: Il Cristo di Dio.

<span id="an_9:21">9:21</span> Ed egli vietò loro severamente di dirlo
ad alcuno, e aggiunse:

<span id="an_9:22">9:22</span> Bisogna che il Figliuol dell’uomo soffra
molte cose, e sia reietto dagli anziani e dai capi sacerdoti e dagli
scribi, e sia ucciso, e risusciti il terzo giorno.

<span id="an_9:23">9:23</span> Diceva poi a tutti: Se uno vuol venire
dietro a me, rinunzi a se stesso, prenda ogni giorno la sua croce e mi
seguiti.

<span id="an_9:24">9:24</span> Perché chi vorrà salvare la sua vita, la
perderà; ma chi avrà perduto la propria vita per me, esso la salverà.

<span id="an_9:25">9:25</span> Infatti, che giova egli all’uomo l’aver
guadagnato tutto il mondo, se poi ha perduto o rovinato se stesso?

<span id="an_9:26">9:26</span> Perché se uno ha vergogna di me e delle
mie parole, il Figliuol dell’uomo avrà vergogna di lui, quando verrà
nella gloria sua e del Padre e de’ santi angeli.

<span id="an_9:27">9:27</span> Or io vi dico in verità che alcuni di
coloro che son qui presenti non gusteranno la morte, finché non abbian
veduto il regno di Dio.

<span id="an_9:28">9:28</span> Or avvenne che circa otto giorni dopo
questi ragionamenti, Gesù prese seco Pietro, Giovanni e Giacomo, e salì
sul monte per pregare.

<span id="an_9:29">9:29</span> E mentre pregava, l’aspetto del suo volto
fu mutato, e la sua veste divenne candida sfolgorante.

<span id="an_9:30">9:30</span> Ed ecco, due uomini conversavano con lui;
ed erano Mosè ed Elia,

<span id="an_9:31">9:31</span> i quali, appariti in gloria, parlavano
della dipartenza ch’egli stava per compiere in Gerusalemme.

<span id="an_9:32">9:32</span> Or Pietro e quelli ch’eran con lui, erano
aggravati dal sonno; e quando si furono svegliati, videro la sua gloria
e i due uomini che stavan con lui.

<span id="an_9:33">9:33</span> E come questi si partivano da lui, Pietro
disse a Gesù: Maestro, egli è bene che stiamo qui; facciamo tre tende:
una per te, una per Mosè, ed una per Elia; non sapendo quel che si
dicesse.

<span id="an_9:34">9:34</span> E mentre diceva così, venne una nuvola
che li coperse della sua ombra; e i discepoli temettero quando quelli
entrarono nella nuvola.

<span id="an_9:35">9:35</span> Ed una voce venne dalla nuvola, dicendo:
Questo è il mio figliuolo, l’eletto mio; ascoltatelo.

<span id="an_9:36">9:36</span> E mentre si faceva quella voce, Gesù si
trovò solo. Ed essi tacquero, e non riferirono in quei giorni ad alcuno
nulla di quel che aveano veduto.

<span id="an_9:37">9:37</span> Or avvenne il giorno seguente che essendo
essi scesi dal monte, una gran moltitudine venne incontro a Gesù.

<span id="an_9:38">9:38</span> Ed ecco, un uomo dalla folla esclamò:
Maestro, te ne prego, volgi lo sguardo al mio figliuolo; è l’unico ch’io
abbia;

<span id="an_9:39">9:39</span> ed ecco uno spirito lo prende, e subito
egli grida, e lo spirito lo getta in convulsione facendolo schiumare, e
a fatica si diparte da lui, fiaccandolo tutto.

<span id="an_9:40">9:40</span> Ed ho pregato i tuoi discepoli di
cacciarlo, ma non hanno potuto.

<span id="an_9:41">9:41</span> E Gesù, rispondendo, disse: O generazione
incredula e perversa, fino a quando sarò io con voi e vi sopporterò?

<span id="an_9:42">9:42</span> Mena qua il tuo figliuolo. E mentre il
fanciullo si avvicinava, il demonio lo gettò per terra e lo torse in
convulsione; ma Gesù sgridò lo spirito immondo, guarì il fanciullo, e lo
rese a suo padre.

<span id="an_9:43">9:43</span> E tutti sbigottivano della grandezza di
Dio.

<span id="an_9:44">9:44</span> Ora, mentre tutti si maravigliavano di
tutte le cose che Gesù faceva, egli disse ai suoi discepoli: Voi, tenete
bene a mente queste parole: Il Figliuol dell’uomo sta per esser dato
nelle mani degli uomini.

<span id="an_9:45">9:45</span> Ma essi non capivano quel detto ch’era
per loro coperto d’un velo, per modo che non lo intendevano, e temevano
d’interrogarlo circa quel detto.

<span id="an_9:46">9:46</span> Poi sorse fra loro una disputa sul chi di
loro fosse il maggiore.

<span id="an_9:47">9:47</span> Ma Gesù, conosciuto il pensiero del loro
cuore, prese un piccolo fanciullo, se lo pose accanto, e disse loro:

<span id="an_9:48">9:48</span> Chi riceve questo piccolo fanciullo nel
nome mio, riceve me; e chi riceve me, riceve Colui che m’ha mandato.
Poiché chi è il minimo fra tutti voi, quello è grande.

<span id="an_9:49">9:49</span> Or Giovanni prese a dirgli: Maestro, noi
abbiam veduto un tale che cacciava i demoni nel tuo nome, e glielo
abbiamo vietato perché non ti segue con noi.

<span id="an_9:50">9:50</span> Ma Gesù gli disse: Non glielo vietate,
perché chi non è contro voi è per voi.

<span id="an_9:51">9:51</span> Poi, come s’avvicinava il tempo della sua
assunzione, Gesù si mise risolutamente in via per andare a Gerusalemme.

<span id="an_9:52">9:52</span> E mandò davanti a sé de’ messi, i quali,
partitisi, entrarono in un villaggio de’ Samaritani per preparargli
alloggio.

<span id="an_9:53">9:53</span> Ma quelli non lo ricevettero perché era
diretto verso Gerusalemme.

<span id="an_9:54">9:54</span> Veduto ciò, i suoi discepoli Giacomo e
Giovanni dissero: Signore, vuoi tu che diciamo che scenda fuoco dal
cielo e li consumi?

<span id="an_9:55">9:55</span> Ma egli, rivoltosi, li sgridò.

<span id="an_9:56">9:56</span> E se ne andarono in un altro villaggio.

<span id="an_9:57">9:57</span> Or avvenne che mentre camminavano per la
via, qualcuno gli disse: Io ti seguiterò dovunque tu andrai.

<span id="an_9:58">9:58</span> E Gesù gli rispose: Le volpi hanno delle
tane e gli uccelli del cielo dei nidi, ma il Figliuol dell’uomo non ha
dove posare il capo.

<span id="an_9:59">9:59</span> E ad un altro disse: Seguitami. Ed egli
rispose: Permettimi prima d’andare a seppellir mio padre.

<span id="an_9:60">9:60</span> Ma Gesù gli disse: Lascia i morti
seppellire i loro morti; ma tu va’ ad annunziare il regno di Dio.

<span id="an_9:61">9:61</span> E un altro ancora gli disse: Ti
seguiterò, Signore, ma permettimi prima d’accomiatarmi da que’ di casa
mia.

<span id="an_9:62">9:62</span> Ma Gesù gli disse: Nessuno che abbia
messo la mano all’aratro e poi riguardi indietro, è adatto al regno di
Dio.

<span id="an_10:1">10:1</span> Or dopo queste cose, il Signore designò
altri settanta discepoli, e li mandò a due a due dinanzi a sé, in ogni
città e luogo dove egli stesso era per andare.

<span id="an_10:2">10:2</span> E diceva loro: Ben è la mèsse grande, ma
gli operai son pochi; pregate dunque il Signor della mèsse che spinga
degli operai nella sua mèsse.

<span id="an_10:3">10:3</span> Andate; ecco, io vi mando come agnelli in
mezzo ai lupi.

<span id="an_10:4">10:4</span> Non portate né borsa, né sacca, né
calzari, e non salutate alcuno per via.

<span id="an_10:5">10:5</span> In qualunque casa sarete entrati, dite
prima: Pace a questa casa!

<span id="an_10:6">10:6</span> E se v’è quivi alcun figliuolo di pace,
la vostra pace riposerà su lui; se no, ella tornerà a voi.

<span id="an_10:7">10:7</span> Or dimorate in quella stessa casa,
mangiando e bevendo di quello che hanno, perché l’operaio è degno della
sua mercede. Non passate di casa in casa.

<span id="an_10:8">10:8</span> E in qualunque città sarete entrati, se
vi ricevono, mangiate di ciò che vi sarà messo dinanzi,

<span id="an_10:9">10:9</span> guarite gl’infermi che saranno in essa, e
dite loro: Il regno di Dio s’è avvicinato a voi.

<span id="an_10:10">10:10</span> Ma in qualunque città sarete entrati,
se non vi ricevono, uscite sulle piazze e dite:

<span id="an_10:11">10:11</span> Perfino la polvere che dalla vostra
città s’è attaccata a’ nostri piedi, noi la scotiamo contro a voi;
sappiate tuttavia questo, che il regno di Dio s’è avvicinato a voi.

<span id="an_10:12">10:12</span> Io vi dico che in quel giorno la sorte
di Sodoma sarà più tollerabile della sorte di quella città.

<span id="an_10:13">10:13</span> Guai a te, Corazin! Guai a te,
Betsaida; perché se in Tiro e in Sidone fossero state fatte le opere
potenti compiute fra voi, già anticamente si sarebbero ravvedute,
prendendo il cilicio, e sedendo nella cenere.

<span id="an_10:14">10:14</span> E però, nel giorno del giudicio, la
sorte di Tiro e di Sidone sarà più tollerabile della vostra.

<span id="an_10:15">10:15</span> E tu, o Capernaum, sarai tu forse
innalzata fino al cielo? No, tu sarai abbassata fino nell’Ades!

<span id="an_10:16">10:16</span> Chi ascolta voi ascolta me; chi sprezza
voi sprezza me, e chi sprezza me sprezza Colui che mi ha mandato.

<span id="an_10:17">10:17</span> Or i settanta tornarono con allegrezza,
dicendo: Signore, anche i demoni ci sono sottoposti nel tuo nome.

<span id="an_10:18">10:18</span> Ed egli disse loro: Io mirava Satana
cader dal cielo a guisa di folgore.

<span id="an_10:19">10:19</span> Ecco, io v’ho dato la potestà di calcar
serpenti e scorpioni, e tutta la potenza del nemico; e nulla potrà farvi
del male.

<span id="an_10:20">10:20</span> Pure, non vi rallegrate perché gli
spiriti vi son sottoposti, ma rallegratevi perché i vostri nomi sono
scritti ne’ cieli.

<span id="an_10:21">10:21</span> In quella stessa ora, Gesù giubilò per
lo Spirito Santo, e disse: Io ti rendo lode, o Padre, Signore del cielo
e della terra, perché hai nascoste queste cose ai savi e
agl’intelligenti, e le hai rivelate ai piccoli fanciulli! Sì, o Padre,
perché così ti è piaciuto.

<span id="an_10:22">10:22</span> Ogni cosa m’è stata data in mano dal
Padre mio; e nessuno conosce chi è il Figliuolo, se non il Padre; né chi
è il Padre, se non il Figliuolo e colui al quale il Figliuolo voglia
rivelarlo.

<span id="an_10:23">10:23</span> E rivoltosi a’ suoi discepoli, disse
loro in disparte: Beati gli occhi che veggono le cose che voi vedete!

<span id="an_10:24">10:24</span> Poiché vi dico che molti profeti e re
han bramato di veder le cose che voi vedete, e non le hanno vedute; e di
udir le cose che voi udite, e non le hanno udite.

<span id="an_10:25">10:25</span> Ed ecco, un certo dottor della legge si
levò per metterlo alla prova, e gli disse: Maestro, che dovrò fare per
eredar la vita eterna?

<span id="an_10:26">10:26</span> Ed egli gli disse: Nella legge che sta
scritto? Come leggi?

<span id="an_10:27">10:27</span> E colui, rispondendo, disse: Ama il
Signore Iddio tuo con tutto il tuo cuore, e con tutta l’anima tua, e con
tutta la forza tua, e con tutta la mente tua, e il tuo prossimo come te
stesso.

<span id="an_10:28">10:28</span> E Gesù gli disse: Tu hai risposto
rettamente; fa, questo, e vivrai.

<span id="an_10:29">10:29</span> Ma colui, volendo giustificarsi, disse
a Gesù: E chi è il mio prossimo?

<span id="an_10:30">10:30</span> Gesù, replicando, disse: Un uomo
scendeva da Gerusalemme a Gerico, e s’imbatté in ladroni i quali,
spogliatolo e feritolo, se ne andarono, lasciandolo mezzo morto.

<span id="an_10:31">10:31</span> Or, per caso, un sacerdote scendeva per
quella stessa via; e veduto colui, passò oltre dal lato opposto.

<span id="an_10:32">10:32</span> Così pure un levita, giunto a quel
luogo e vedutolo, passò oltre dal lato opposto.

<span id="an_10:33">10:33</span> Ma un Samaritano che era in viaggio
giunse presso a lui; e vedutolo, n’ebbe pietà;

<span id="an_10:34">10:34</span> e accostatosi, fasciò le sue piaghe,
versandovi sopra dell’olio e del vino; poi lo mise sulla propria
cavalcatura, lo menò ad un albergo e si prese cura di lui.

<span id="an_10:35">10:35</span> E il giorno dopo, tratti fuori due
denari, li diede all’oste e gli disse: Prenditi cura di lui; e tutto ciò
che spenderai di più, quando tornerò in su, te lo renderò.

<span id="an_10:36">10:36</span> Quale di questi tre ti pare essere
stato il prossimo di colui che s’imbatté ne’ ladroni?

<span id="an_10:37">10:37</span> E quello rispose: Colui che gli usò
misericordia. E Gesù gli disse: Va’, e fa’ tu il simigliante.

<span id="an_10:38">10:38</span> Or mentre essi erano in cammino, egli
entrò in un villaggio; e una certa donna, per nome Marta, lo ricevette
in casa sua.

<span id="an_10:39">10:39</span> Ell’avea una sorella chiamata Maria la
quale, postasi a sedere a’ piedi di Gesù, ascoltava la sua parola.

<span id="an_10:40">10:40</span> Ma Marta era affaccendata intorno a
molti servigi; e venne e disse: Signore, non t’importa che mia sorella
m’abbia lasciata sola a servire? Dille dunque che m’aiuti.

<span id="an_10:41">10:41</span> Ma il Signore, rispondendo, le disse:
Marta, Marta, tu ti affanni e t’inquieti di molte cose, ma di una cosa
sola fa bisogno.

<span id="an_10:42">10:42</span> E Maria ha scelto la buona parte che
non le sarà tolta.

<span id="an_11:1">11:1</span> Ed avvenne che essendo egli in orazione
in un certo luogo, com’ebbe finito, uno de’ suoi discepoli gli disse:
Signore, insegnaci a pregare come anche Giovanni ha insegnato ai suoi
discepoli

<span id="an_11:2">11:2</span> Ed egli disse loro: Quando pregate, dite:
Padre, sia santificato il tuo nome; venga il tuo regno;

<span id="an_11:3">11:3</span> dacci di giorno in giorno il nostro pane
cotidiano;

<span id="an_11:4">11:4</span> e perdonaci i nostri peccati, poiché
anche noi perdoniamo ad ogni nostro debitore; e non ci esporre alla
tentazione.

<span id="an_11:5">11:5</span> Poi disse loro: Se uno d’infra voi ha un
amico e va da lui a mezzanotte e gli dice: Amico, prestami tre pani,

<span id="an_11:6">11:6</span> perché m’è giunto di viaggio in casa un
amico, e non ho nulla da mettergli dinanzi;

<span id="an_11:7">11:7</span> e se colui dal di dentro gli risponde:
Non mi dar molestia; già è serrata la porta, e i miei fanciulli son meco
a letto, io non posso alzarmi per darteli,

<span id="an_11:8">11:8</span> io vi dico che quand’anche non s’alzasse
a darglieli perché gli è amico, pure, per la importunità sua, si leverà
e gliene darà quanti ne ha di bisogno.

<span id="an_11:9">11:9</span> Io altresì vi dico: Chiedete, e vi sarà
dato; cercate e troverete; picchiate, e vi sarà aperto.

<span id="an_11:10">11:10</span> Poiché chiunque chiede riceve, chi
cerca trova, e sarà aperto a chi picchia.

<span id="an_11:11">11:11</span> E chi è quel padre tra voi che, se il
figliuolo gli chiede un pane, gli dia una pietra? O se gli chiede un
pesce, gli dia invece una serpe?

<span id="an_11:12">11:12</span> Oppure anche se gli chiede un uovo, gli
dia uno scorpione?

<span id="an_11:13">11:13</span> Se voi dunque, che siete malvagi,
sapete dare buoni doni ai vostri figliuoli, quanto più il vostro Padre
celeste donerà lo Spirito Santo a coloro che glielo domandano!

<span id="an_11:14">11:14</span> Or egli stava cacciando un demonio che
era muto; ed avvenne che quando il demonio fu uscito, il muto parlò; e
le turbe si maravigliarono.

<span id="an_11:15">11:15</span> Ma alcuni di loro dissero: E’ per
l’aiuto di Beelzebub, principe dei demoni, ch’egli caccia i demoni.

<span id="an_11:16">11:16</span> Ed altri, per metterlo alla prova,
chiedevano da lui un segno dal cielo.

<span id="an_11:17">11:17</span> Ma egli, conoscendo i loro pensieri,
disse loro: Ogni regno diviso in parti contrarie è ridotto in deserto, e
una casa divisa contro se stessa, rovina.

<span id="an_11:18">11:18</span> Se dunque anche Satana è diviso contro
se stesso, come potrà reggere il suo regno? Poiché voi dite che è per
l’aiuto di Beelzebub che io caccio i demoni.

<span id="an_11:19">11:19</span> E se io caccio i demoni per l’aiuto di
Beelzebub, i vostri figliuoli per l’aiuto di chi li caccian essi?
Perciò, essi stessi saranno i vostri giudici.

<span id="an_11:20">11:20</span> Ma se è per il dito di Dio che io
caccio i demoni, è dunque pervenuto fino a voi il regno di Dio.

<span id="an_11:21">11:21</span> Quando l’uomo forte, ben armato, guarda
l’ingresso della sua dimora, quel ch’e’ possiede è al sicuro;

<span id="an_11:22">11:22</span> ma quando uno più forte di lui
sopraggiunge e lo vince, gli toglie tutta l’armatura nella quale si
confidava, e ne spartisce le spoglie.

<span id="an_11:23">11:23</span> Chi non è con me, è contro di me; e chi
non raccoglie con me, disperde.

<span id="an_11:24">11:24</span> Quando lo spirito immondo è uscito da
un uomo, va attorno per luoghi aridi, cercando riposo; e non trovandone,
dice: Ritornerò nella mia casa donde sono uscito;

<span id="an_11:25">11:25</span> e giuntovi, la trova spazzata e adorna.

<span id="an_11:26">11:26</span> Allora va e prende seco altri sette
spiriti peggiori di lui, ed entrano ad abitarla; e l’ultima condizione
di quell’uomo divien peggiore della prima.

<span id="an_11:27">11:27</span> Or avvenne che, mentre egli diceva
queste cose, una donna di fra la moltitudine alzò la voce e gli disse:
Beato il seno che ti portò e le mammelle che tu poppasti! Ma egli disse:

<span id="an_11:28">11:28</span> Beati piuttosto quelli che odono la
parola di Dio e l’osservano!

<span id="an_11:29">11:29</span> E affollandosi intorno a lui le turbe,
egli prese a dire: Questa generazione è una generazione malvagia; ella
chiede un segno; e segno alcuno non le sarà dato, salvo il segno di
Giona.

<span id="an_11:30">11:30</span> Poiché come Giona fu un segno per i
Niniviti, così anche il Figliuol dell’uomo sarà per questa generazione.

<span id="an_11:31">11:31</span> La regina del Mezzodì risusciterà nel
giudizio con gli uomini di questa generazione e li condannerà; perché
ella venne dalle estremità della terra per udir la sapienza di Salomone;
ed ecco qui v’è più che Salomone.

<span id="an_11:32">11:32</span> I Niniviti risusciteranno nel giudizio
con questa generazione e la condanneranno; perché essi si ravvidero alla
predicazione di Giona; ed ecco qui v’è più che Giona.

<span id="an_11:33">11:33</span> Nessuno, quand’ha acceso una lampada,
la mette in un luogo nascosto o sotto il moggio; anzi la mette sul
candeliere, affinché coloro che entrano veggano la luce.

<span id="an_11:34">11:34</span> La lampada del tuo corpo è l’occhio; se
l’occhio tuo è sano, anche tutto il tuo corpo è illuminato; ma se è
viziato, anche il tuo corpo è nelle tenebre.

<span id="an_11:35">11:35</span> Guarda dunque che la luce che è in te
non sia tenebre.

<span id="an_11:36">11:36</span> Se dunque tutto il tuo corpo è
illuminato, senz’aver parte alcuna tenebrosa, sarà tutto illuminato come
quando la lampada t’illumina col suo splendore.

<span id="an_11:37">11:37</span> Or mentr’egli parlava, un Fariseo lo
invitò a desinare da lui. Ed egli, entrato, si mise a tavola.

<span id="an_11:38">11:38</span> E il Fariseo, veduto questo, si
maravigliò che non si fosse prima lavato, avanti il desinare.

<span id="an_11:39">11:39</span> E il Signore gli disse: Voi altri
Farisei nettate il di fuori della coppa e del piatto, ma l’interno
vostro è pieno di rapina e di malvagità.

<span id="an_11:40">11:40</span> Stolti, Colui che ha fatto il di fuori,
non ha anche fatto il di dentro?

<span id="an_11:41">11:41</span> Date piuttosto in elemosina quel ch’è
dentro al piatto; ed ecco, ogni cosa sarà netta per voi.

<span id="an_11:42">11:42</span> Ma guai a voi, Farisei, poiché pagate
la decima della menta, della ruta e d’ogni erba, e trascurate la
giustizia e l’amor di Dio! Queste son le cose che bisognava fare, senza
tralasciar le altre.

<span id="an_11:43">11:43</span> Guai a voi, Farisei, perché amate i
primi seggi nelle sinagoghe, e i saluti nelle piazze.

<span id="an_11:44">11:44</span> Guai a voi, perché siete come quei
sepolcri che non si vedono, e chi vi cammina sopra non ne sa niente.

<span id="an_11:45">11:45</span> Allora uno dei dottori della legge,
rispondendo, gli disse: Maestro, parlando così, fai ingiuria anche a
noi.

<span id="an_11:46">11:46</span> Ed egli disse: Guai anche a voi,
dottori della legge, perché caricate le genti di pesi difficili a
portare e voi non toccate quei pesi neppur con un dito!

<span id="an_11:47">11:47</span> Guai a voi, perché edificate i sepolcri
de’ profeti, e i vostri padri li uccisero.

<span id="an_11:48">11:48</span> Voi dunque testimoniate delle opere de’
vostri padri e le approvate; perché essi li uccisero, e voi edificate
loro de’ sepolcri.

<span id="an_11:49">11:49</span> E per questo la sapienza di Dio ha
detto: Io manderò loro dei profeti e degli apostoli; e ne uccideranno
alcuni e ne perseguiteranno altri,

<span id="an_11:50">11:50</span> affinché il sangue di tutti i profeti
sparso dalla fondazione del mondo sia ridomandato a questa generazione;

<span id="an_11:51">11:51</span> dal sangue di Abele fino al sangue di
Zaccaria che fu ucciso fra l’altare ed il tempio; sì, vi dico, sarà
ridomandato a questa generazione.

<span id="an_11:52">11:52</span> Guai a voi, dottori della legge, poiché
avete tolta la chiave della scienza! Voi stessi non siete entrati, ed
avete impedito quelli che entravano.

<span id="an_11:53">11:53</span> E quando fu uscito di là, gli scribi e
i Farisei cominciarono a incalzarlo fieramente ed a trargli di bocca
risposte a molte cose; tendendogli de’ lacci,

<span id="an_11:54">11:54</span> per coglier qualche parola che gli
uscisse di bocca.

<span id="an_12:1">12:1</span> Intanto, essendosi la moltitudine
radunata a migliaia, così da calpestarsi gli uni gli altri, Gesù
cominciò prima di tutto a dire ai suoi discepoli: Guardatevi dal lievito
de’ Farisei, che è ipocrisia.

<span id="an_12:2">12:2</span> Ma non v’è niente di coperto che non
abbia ad essere scoperto, né di occulto che non abbia ad esser
conosciuto.

<span id="an_12:3">12:3</span> Perciò tutto quel che avete detto nelle
tenebre, sarà udito nella luce; e quel che avete detto all’orecchio
nelle stanze interne, sarà proclamato sui tetti.

<span id="an_12:4">12:4</span> Ma a voi che siete miei amici, io dico:
Non temete coloro che uccidono il corpo, e che dopo ciò, non possono far
nulla di più;

<span id="an_12:5">12:5</span> ma io vi mostrerò chi dovete temere:
Temete colui che, dopo aver ucciso, ha potestà di gettar nella geenna.
Sì, vi dico, temete Lui.

<span id="an_12:6">12:6</span> Cinque passeri non si vendon per due
soldi? Eppure non uno d’essi è dimenticato dinanzi a Dio;

<span id="an_12:7">12:7</span> anzi, perfino i capelli del vostro capo
son tutti contati. Non temete dunque; voi siete da più di molti passeri.

<span id="an_12:8">12:8</span> Or io vi dico: Chiunque mi avrà
riconosciuto davanti agli uomini, anche il Figliuol dell’uomo
riconoscerà lui davanti agli angeli di Dio;

<span id="an_12:9">12:9</span> ma chi mi avrà rinnegato davanti agli
uomini, sarà rinnegato davanti agli angeli di Dio.

<span id="an_12:10">12:10</span> Ed a chiunque avrà parlato contro il
Figliuol dell’uomo, sarà perdonato; ma a chi avrà bestemmiato contro lo
Spirito Santo, non sarà perdonato.

<span id="an_12:11">12:11</span> Quando poi vi condurranno davanti alle
sinagoghe e ai magistrati e alle autorità, non state in ansietà del come
o del che avrete a rispondere a vostra difesa, o di quel che avrete a
dire;

<span id="an_12:12">12:12</span> perché lo Spirito Santo v’insegnerà in
quell’ora stessa quel che dovrete dire.

<span id="an_12:13">12:13</span> Or uno della folla gli disse: Maestro,
di’ a mio fratello che divida con me l’eredità.

<span id="an_12:14">12:14</span> Ma Gesù gli rispose: O uomo, chi mi ha
costituito su voi giudice o spartitore? Poi disse loro:

<span id="an_12:15">12:15</span> Badate e guardatevi da ogni avarizia;
perché non è dall’abbondanza de’ beni che uno possiede, ch’egli ha la
sua vita.

<span id="an_12:16">12:16</span> E disse loro questa parabola: La
campagna d’un certo uomo ricco fruttò copiosamente;

<span id="an_12:17">12:17</span> ed egli ragionava così fra sé medesimo:
Che farò, poiché non ho dove riporre i miei raccolti? E disse:

<span id="an_12:18">12:18</span> Questo farò: demolirò i miei granai e
ne fabbricherò dei più vasti, e vi raccoglierò tutto il mio grano e i
miei beni,

<span id="an_12:19">12:19</span> e dirò all’anima mia: Anima, tu hai
molti beni riposti per molti anni; riposati, mangia, bevi, godi.

<span id="an_12:20">12:20</span> Ma Dio gli disse: Stolto, questa notte
stessa l’anima tua ti sarà ridomandata; e quel che hai preparato, di chi
sarà?

<span id="an_12:21">12:21</span> Così è di chi tesoreggia per sé, e non
è ricco in vista di Dio.

<span id="an_12:22">12:22</span> Poi disse ai suoi discepoli: Perciò vi
dico: Non siate con ansietà solleciti per la vita vostra di quel che
mangerete; né per il corpo di che vi vestirete;

<span id="an_12:23">12:23</span> poiché la vita è più dei nutrimento, e
il corpo è più del vestito.

<span id="an_12:24">12:24</span> Considerate i corvi: non seminano, non
mietono; non hanno dispensa né granaio, eppure Dio li nutrisce. Di
quanto non siete voi da più degli uccelli?

<span id="an_12:25">12:25</span> E chi di voi può con la sua
sollecitudine aggiungere alla sua statura pure un cubito?

<span id="an_12:26">12:26</span> Se dunque non potete far nemmeno ciò
ch’è minimo, perché siete in ansiosa sollecitudine del rimanente?

<span id="an_12:27">12:27</span> Considerate i gigli, come crescono; non
faticano e non filano; eppure io vi dico che Salomone stesso, con tutta
la sua gloria, non fu vestito come uno di loro.

<span id="an_12:28">12:28</span> Or se Dio riveste così l’erba che oggi
è nel campo e domani è gettata nel forno, quanto più vestirà voi, o
gente di poca fede?

<span id="an_12:29">12:29</span> Anche voi non cercate che mangerete e
che berrete, e non ne state in sospeso;

<span id="an_12:30">12:30</span> poiché tutte queste cose son le genti
del mondo che le ricercano; ma il Padre vostro sa che ne avete bisogno.

<span id="an_12:31">12:31</span> Cercate piuttosto il suo regno, e
queste cose vi saranno sopraggiunte.

<span id="an_12:32">12:32</span> Non temere, o piccol gregge; poiché al
Padre vostro è piaciuto di darvi il regno.

<span id="an_12:33">12:33</span> Vendete i vostri beni, e fatene
elemosina; fatevi delle borse che non invecchiano, un tesoro che non
venga meno ne’ cieli, ove ladro non s’accosta e tignuola non guasta.

<span id="an_12:34">12:34</span> Perché dov’è il vostro tesoro, quivi
sarà anche il vostro cuore.

<span id="an_12:35">12:35</span> I vostri fianchi siano cinti, e le
vostre lampade accese;

<span id="an_12:36">12:36</span> e voi siate simili a quelli che
aspettano il loro padrone quando tornerà dalle nozze, per aprirgli
appena giungerà e picchierà.

<span id="an_12:37">12:37</span> Beati que’ servitori che il padrone,
arrivando, troverà vigilanti! In verità io vi dico che egli si cingerà,
li farà mettere a tavola e passerà a servirli.

<span id="an_12:38">12:38</span> E se giungerà alla seconda o alla terza
vigilia e li troverà così, beati loro!

<span id="an_12:39">12:39</span> Or sappiate questo, che se il padron di
casa sapesse a che ora verrà il ladro, veglierebbe e non si lascerebbe
sconficcar la casa.

<span id="an_12:40">12:40</span> Anche voi siate pronti, perché nell’ora
che non pensate, il Figliuol dell’uomo verrà.

<span id="an_12:41">12:41</span> E Pietro disse: Signore, questa
parabola la dici tu per noi, o anche per tutti?

<span id="an_12:42">12:42</span> E il Signore rispose: E qual è mai
l’economo fedele e avveduto che il padrone costituirà sui suoi domestici
per dar loro a suo tempo la loro misura di viveri?

<span id="an_12:43">12:43</span> Beato quel servitore che il padrone, al
suo arrivo, troverà facendo così.

<span id="an_12:44">12:44</span> In verità io vi dico che lo costituirà
su tutti i suoi beni.

<span id="an_12:45">12:45</span> Ma se quel servitore dice in cuor suo:
Il mio padrone mette indugio a venire; e comincia a battere i servi e le
serve, e a mangiare e bere ed ubriacarsi,

<span id="an_12:46">12:46</span> il padrone di quel servitore verrà nel
giorno che non se l’aspetta e nell’ora che non sa; e lo farà lacerare a
colpi di flagello, e gli assegnerà la sorte degl’infedeli.

<span id="an_12:47">12:47</span> Or quel servitore che ha conosciuto la
volontà del suo padrone e non ha preparato né fatto nulla per compiere
la volontà di lui, sarà battuto di molti colpi;

<span id="an_12:48">12:48</span> ma colui che non l’ha conosciuta e ha
fatto cose degne di castigo, sarà battuto di pochi colpi. E a chi molto
è stato dato, molto sarà ridomandato; e a chi molto è stato affidato,
tanto più si richiederà.

<span id="an_12:49">12:49</span> Io son venuto a gettare un fuoco sulla
terra; e che mi resta a desiderare, se già è acceso?

<span id="an_12:50">12:50</span> Ma v’è un battesimo del quale ho da
esser battezzato; e come sono angustiato finché non sia compiuto!

<span id="an_12:51">12:51</span> Pensate voi ch’io sia venuto a metter
pace in terra? No, vi dico; ma piuttosto divisione;

<span id="an_12:52">12:52</span> perché, da ora innanzi, se vi sono
cinque persone in una casa, saranno divise tre contro due, e due contro
tre;

<span id="an_12:53">12:53</span> saranno divisi il padre contro il
figliuolo, e il figliuolo contro li padre; la madre contro la figliuola,
e la figliuola contro la madre; la suocera contro la nuora, e la nuora
contro la suocera.

<span id="an_12:54">12:54</span> Diceva poi ancora alle turbe: Quando
vedete una nuvola venir su da ponente, voi dite subito: Viene la
pioggia; e così succede.

<span id="an_12:55">12:55</span> E quando sentite soffiar lo scirocco,
dite: Farà caldo, e avviene così.

<span id="an_12:56">12:56</span> Ipocriti, ben sapete discernere
l’aspetto della terra e del cielo; e come mai non sapete discernere
questo tempo?

<span id="an_12:57">12:57</span> E perché non giudicate da voi stessi
ciò che è giusto?

<span id="an_12:58">12:58</span> Quando vai col tuo avversario davanti
al magistrato, fa’ di tutto, mentre sei per via, per liberarti da lui;
che talora e’ non ti tragga dinanzi al giudice, e il giudice ti dia in
man dell’esecutore giudiziario, e l’esecutore ti cacci in prigione.

<span id="an_12:59">12:59</span> Io ti dico che non uscirai di là,
finché tu non abbia pagato fino all’ultimo spicciolo.

<span id="an_13:1">13:1</span> In quello stesso tempo vennero alcuni a
riferirgli il fatto dei Galilei il cui sangue Pilato aveva mescolato coi
loro sacrifici.

<span id="an_13:2">13:2</span> E Gesù, rispondendo, disse loro: Pensate
voi che quei Galilei fossero più peccatori di tutti i Galilei perché
hanno sofferto tali cose?

<span id="an_13:3">13:3</span> No, vi dico; ma se non vi ravvedete,
tutti similmente perirete.

<span id="an_13:4">13:4</span> O quei diciotto sui quali cadde la torre
in Siloe e li uccise, pensate voi che fossero più colpevoli di tutti gli
abitanti di Gerusalemme?

<span id="an_13:5">13:5</span> No, vi dico; ma se non vi ravvedete,
tutti al par di loro perirete.

<span id="an_13:6">13:6</span> Disse pure questa parabola: Un tale aveva
un fico piantato nella sua vigna; e andò a cercarvi del frutto, e non ne
trovò.

<span id="an_13:7">13:7</span> Disse dunque al vignaiuolo: Ecco, sono
ormai tre anni che vengo a cercar frutto da questo fico, e non ne trovo;
taglialo; perché sta lì a rendere improduttivo anche il terreno?

<span id="an_13:8">13:8</span> Ma l’altro, rispondendo, gli disse:
Signore, lascialo ancora quest’anno, finch’io l’abbia scalzato e
concimato;

<span id="an_13:9">13:9</span> e forse darà frutto in avvenire; se no,
lo taglierai.

<span id="an_13:10">13:10</span> Or egli stava insegnando in una delle
sinagoghe in giorno di sabato.

<span id="an_13:11">13:11</span> Ed ecco una donna, che da diciotto anni
aveva uno spirito d’infermità, ed era tutta curvata e incapace di
raddrizzarsi in alcun modo.

<span id="an_13:12">13:12</span> E Gesù, vedutala, la chiamò a sé e le
disse: Donna, tu sei liberata dalla tua infermità.

<span id="an_13:13">13:13</span> E pose le mani su lei, ed ella in
quell’istante fu raddrizzata e glorificava Iddio.

<span id="an_13:14">13:14</span> Or il capo della sinagoga, sdegnato che
Gesù avesse fatta una guarigione in giorno di sabato, prese a dire alla
moltitudine: Ci son sei giorni ne’ quali s’ha da lavorare; venite dunque
in quelli a farvi guarire, e non in giorno di sabato.

<span id="an_13:15">13:15</span> Ma il Signore gli rispose e disse:
Ipocriti, non scioglie ciascun di voi, di sabato, il suo bue o il suo
asino dalla mangiatoia per menarlo a bere?

<span id="an_13:16">13:16</span> E costei, ch’è figliuola d’Abramo, e
che Satana avea tenuta legata per ben diciott’anni, non doveva esser
sciolta da questo legame in giorno di sabato?

<span id="an_13:17">13:17</span> E mentre diceva queste cose, tutti i
suoi avversari erano confusi, e tutta la moltitudine si rallegrava di
tutte le opere gloriose da lui compiute.

<span id="an_13:18">13:18</span> Diceva dunque: A che è simile il regno
di Dio, e a che l’assomiglierò io?

<span id="an_13:19">13:19</span> Esso è simile ad un granel di senapa
che un uomo ha preso e gettato nel suo orto; ed è cresciuto ed è
divenuto albero; e gli uccelli del cielo si son riparati sui suoi rami.

<span id="an_13:20">13:20</span> E di nuovo disse: A che assomiglierò il
regno di Dio?

<span id="an_13:21">13:21</span> Esso è simile al lievito che una donna
ha preso e nascosto in tre staia di farina, finché tutta sia lievitata.

<span id="an_13:22">13:22</span> Ed egli attraversava man mano le città
ed i villaggi, insegnando, e facendo cammino verso Gerusalemme.

<span id="an_13:23">13:23</span> E un tale gli disse: Signore, son pochi
i salvati?

<span id="an_13:24">13:24</span> Ed egli disse loro: Sforzatevi
d’entrare per la porta stretta, perché io vi dico che molti cercheranno
d’entrare e non potranno.

<span id="an_13:25">13:25</span> Da che il padron di casa si sarà alzato
ed avrà serrata la porta, e voi, stando di fuori, comincerete a
picchiare alla porta, dicendo: Signore, aprici, egli, rispondendo, vi
dirà: Io non so d’onde voi siate.

<span id="an_13:26">13:26</span> Allora comincerete a dire: Noi abbiam
mangiato e bevuto in tua presenza, e tu hai insegnato nelle nostre
piazze!

<span id="an_13:27">13:27</span> Ed egli dirà: Io vi dico che non so
d’onde voi siate; dipartitevi da me voi tutti operatori d’iniquità.

<span id="an_13:28">13:28</span> Quivi sarà il pianto e lo stridor de’
denti, quando vedrete Abramo e Isacco e Giacobbe e tutti i profeti nel
regno di Dio, e che voi ne sarete cacciati fuori.

<span id="an_13:29">13:29</span> E ne verranno d’oriente e d’occidente,
e da settentrione e da mezzogiorno, che si porranno a mensa nel regno di
Dio.

<span id="an_13:30">13:30</span> Ed ecco, ve ne son degli ultimi che
saranno primi, e de’ primi che saranno ultimi.

<span id="an_13:31">13:31</span> In quello stesso momento vennero alcuni
Farisei a dirgli: Parti, e vattene di qui, perché Erode ti vuol far
morire.

<span id="an_13:32">13:32</span> Ed egli disse loro: Andate a dire a
quella volpe: Ecco, io caccio i demoni e compio guarigioni oggi e
domani, e il terzo giorno giungo al mio termine.

<span id="an_13:33">13:33</span> D’altronde, bisogna ch’io cammini oggi
e domani e posdomani, perché non può essere che un profeta muoia fuori
di Gerusalemme.

<span id="an_13:34">13:34</span> Gerusalemme, Gerusalemme, che uccidi i
profeti e lapidi quelli che ti son mandati, quante volte ho voluto
raccogliere i tuoi figliuoli, come la gallina raccoglie i suoi pulcini
sotto le ali; e voi non avete voluto!

<span id="an_13:35">13:35</span> Ecco, la vostra casa sta per esservi
lasciata deserta. E io vi dico che non mi vedrete più, finché venga il
giorno che diciate: Benedetto colui che viene nel nome del Signore!

<span id="an_14:1">14:1</span> E avvenne che, essendo egli entrato in
casa di uno de’ principali Farisei in giorno di sabato per prender cibo,
essi lo stavano osservando.

<span id="an_14:2">14:2</span> Ed ecco, gli stava dinanzi un uomo
idropico.

<span id="an_14:3">14:3</span> E Gesù prese a dire ai dottori della
legge ed ai Farisei: E’ egli lecito o no far guarigioni in giorno di
sabato? Ma essi tacquero.

<span id="an_14:4">14:4</span> Allora egli, presolo, lo guarì e lo
licenziò.

<span id="an_14:5">14:5</span> Poi disse loro: Chi di voi, se un
figliuolo od un bue cade in un pozzo, non lo trae subito fuori in giorno
di sabato?

<span id="an_14:6">14:6</span> Ed essi non potevano risponder nulla in
contrario.

<span id="an_14:7">14:7</span> Notando poi come gl’invitati sceglievano
i primi posti, disse loro questa parabola:

<span id="an_14:8">14:8</span> Quando sarai invitato a nozze da
qualcuno, non ti mettere a tavola al primo posto, che talora non sia
stato invitato da lui qualcuno più ragguardevole di te,

<span id="an_14:9">14:9</span> e chi ha invitato te e lui non venga a
dirti: Cedi il posto a questo! e tu debba con tua vergogna cominciare
allora ad occupare l’ultimo posto.

<span id="an_14:10">14:10</span> Ma quando sarai invitato, va a metterti
all’ultimo posto, affinché quando colui che t’ha invitato verrà, ti
dica: Amico, sali più in su. Allora ne avrai onore dinanzi a tutti
quelli che saran teco a tavola.

<span id="an_14:11">14:11</span> Poiché chiunque s’innalza sarà
abbassato, e chi si abbassa sarà innalzato.

<span id="an_14:12">14:12</span> E diceva pure a colui che lo aveva
invitato: Quando fai un desinare o una cena, non chiamare i tuoi amici,
né i tuoi fratelli, né i tuoi parenti, né i vicini ricchi; che talora
anch’essi non t’invitino, e ti sia reso il contraccambio;

<span id="an_14:13">14:13</span> ma quando fai un convito, chiama i
poveri, gli storpi, gli zoppi, i ciechi;

<span id="an_14:14">14:14</span> e sarai beato, perché non hanno modo di
rendertene il contraccambio; ma il contraccambio ti sarà reso alla
risurrezione de’ giusti.

<span id="an_14:15">14:15</span> Or uno de’ commensali, udite queste
cose, gli disse: Beato chi mangerà del pane nel regno di Dio!

<span id="an_14:16">14:16</span> Ma Gesù gli disse: Un uomo fece una
gran cena e invitò molti;

<span id="an_14:17">14:17</span> e all’ora della cena mandò il suo
servitore a dire agl’invitati: Venite, perché tutto è già pronto.

<span id="an_14:18">14:18</span> E tutti, ad una voce, cominciarono a
scusarsi. Il primo gli disse: Ho comprato un campo e ho necessità
d’andarlo a vedere; ti prego, abbimi per iscusato.

<span id="an_14:19">14:19</span> E un altro disse: Ho comprato cinque
paia di buoi, e vado a provarli; ti prego, abbimi per iscusato.

<span id="an_14:20">14:20</span> E un altro disse: Ho preso moglie, e
perciò non posso venire.

<span id="an_14:21">14:21</span> E il servitore, tornato, riferì queste
cose al suo signore. Allora il padron di casa, adiratosi, disse al suo
servitore: Va’ presto per le piazze e per le vie della città, e mena qua
i poveri, gli storpi, i ciechi e gli zoppi.

<span id="an_14:22">14:22</span> Poi il servitore disse: Signore, s’è
fatto come hai comandato, e ancora c’è posto.

<span id="an_14:23">14:23</span> E il signore disse al servitore: Va’
fuori per le strade e lungo le siepi, e costringili ad entrare, affinché
la mia casa sia piena.

<span id="an_14:24">14:24</span> Perché io vi dico che nessuno di quegli
uomini ch’erano stati invitati assaggerà la mia cena.

<span id="an_14:25">14:25</span> Or molte turbe andavano con lui; ed
egli, rivoltosi, disse loro:

<span id="an_14:26">14:26</span> Se uno viene a me e non odia suo padre,
e sua madre, e la moglie, e i fratelli, e le sorelle, e finanche la sua
propria vita, non può esser mio discepolo.

<span id="an_14:27">14:27</span> E chi non porta la sua croce e non vien
dietro a me, non può esser mio discepolo.

<span id="an_14:28">14:28</span> Infatti chi è fra voi colui che,
volendo edificare una torre, non si metta prima a sedere e calcoli la
spesa per vedere se ha da poterla finire?

<span id="an_14:29">14:29</span> Che talora, quando ne abbia posto il
fondamento e non la possa finire, tutti quelli che la vedranno prendano
a beffarsi di lui, dicendo:

<span id="an_14:30">14:30</span> Quest’uomo ha cominciato a edificare e
non ha potuto finire.

<span id="an_14:31">14:31</span> Ovvero, qual è il re che, partendo per
muover guerra ad un altro re, non si metta prima a sedere ed esamini se
possa con diecimila uomini affrontare colui che gli vien contro con
ventimila?

<span id="an_14:32">14:32</span> Se no, mentre quello è ancora lontano,
gli manda un’ambasciata e chiede di trattar la pace.

<span id="an_14:33">14:33</span> Così dunque ognun di voi che non
rinunzi a tutto quello che ha, non può esser mio discepolo.

<span id="an_14:34">14:34</span> Il sale, certo, è buono; ma se anche il
sale diventa insipido, con che gli si darà sapore?

<span id="an_14:35">14:35</span> Non serve né per terra, né per concime;
lo si butta via. Chi ha orecchi da udire, oda.

<span id="an_15:1">15:1</span> Or tutti i pubblicani e i peccatori
s’accostavano a lui per udirlo.

<span id="an_15:2">15:2</span> E così i Farisei come gli scribi
mormoravano, dicendo: Costui accoglie i peccatori e mangia con loro.

<span id="an_15:3">15:3</span> Ed egli disse loro questa parabola:

<span id="an_15:4">15:4</span> Chi è l’uomo fra voi, che, avendo cento
pecore, se ne perde una, non lasci le novantanove nel deserto e non vada
dietro alla perduta finché non l’abbia ritrovata?

<span id="an_15:5">15:5</span> E trovatala, tutto allegro se la mette
sulle spalle;

<span id="an_15:6">15:6</span> e giunto a casa, chiama assieme gli amici
e i vicini, e dice loro: Rallegratevi meco, perché ho ritrovato la mia
pecora ch’era perduta.

<span id="an_15:7">15:7</span> Io vi dico che così vi sarà in cielo più
allegrezza per un solo peccatore che si ravvede, che per novantanove
giusti i quali non han bisogno di ravvedimento.

<span id="an_15:8">15:8</span> Ovvero, qual è la donna che avendo dieci
dramme, se ne perde una, non accenda un lume e non spazzi la casa e non
cerchi con cura finché non l’abbia ritrovata?

<span id="an_15:9">15:9</span> E quando l’ha trovata, chiama assieme le
amiche e le vicine, dicendo: Rallegratevi meco, perché ho ritrovato la
dramma che avevo perduta.

<span id="an_15:10">15:10</span> Così, vi dico, v’è allegrezza dinanzi
agli angeli di Dio per un solo peccatore che si ravvede.

<span id="an_15:11">15:11</span> Disse ancora: Un uomo avea due
figliuoli;

<span id="an_15:12">15:12</span> e il più giovane di loro disse al
padre: Padre, dammi la parte de’ beni che mi tocca. Ed egli spartì fra
loro i beni.

<span id="an_15:13">15:13</span> E di li a poco, il figliuolo più
giovane, messa insieme ogni cosa, se ne partì per un paese lontano, e
quivi dissipò la sua sostanza, vivendo dissolutamente.

<span id="an_15:14">15:14</span> E quand’ebbe speso ogni cosa, una gran
carestia sopravvenne in quel paese, sicché egli cominciò ad esser nel
bisogno.

<span id="an_15:15">15:15</span> E andò, e si mise con uno degli
abitanti di quel paese, il quale lo mandò nei suoi campi, a pasturare i
porci.

<span id="an_15:16">15:16</span> Ed egli avrebbe bramato empirsi il
corpo de’ baccelli che i porci mangiavano, ma nessuno gliene dava.

<span id="an_15:17">15:17</span> Ma rientrato in sé, disse: Quanti servi
di mio padre hanno pane in abbondanza, ed io qui mi muoio di fame!

<span id="an_15:18">15:18</span> Io mi leverò e me n’andrò a mio padre,
e gli dirò: Padre, ho peccato contro il cielo e contro te:

<span id="an_15:19">15:19</span> non son più degno d’esser chiamato tuo
figliuolo; trattami come uno de’ tuoi servi.

<span id="an_15:20">15:20</span> Egli dunque si levò e venne a suo
padre; ma mentr’egli era ancora lontano, suo padre lo vide e fu mosso a
compassione, e corse, e gli si gettò al collo, e lo baciò e ribaciò.

<span id="an_15:21">15:21</span> E il figliuolo gli disse: Padre, ho
peccato contro il cielo e contro te; non son più degno d’esser chiamato
tuo figliuolo.

<span id="an_15:22">15:22</span> Ma il padre disse ai suoi servitori:
Presto, portate qua la veste più bella e rivestitelo, e mettetegli un
anello al dito e de’ calzari a’ piedi;

<span id="an_15:23">15:23</span> e menate fuori il vitello ingrassato,
ammazzatelo, e mangiamo e rallegriamoci,

<span id="an_15:24">15:24</span> perché questo mio figliuolo era morto,
ed è tornato a vita; era perduto, ed è stato ritrovato. E si misero a
far gran festa.

<span id="an_15:25">15:25</span> Or il figliuolo maggiore era a’ campi;
e come tornando fu vicino alla casa, udì la musica e le danze.

<span id="an_15:26">15:26</span> E chiamato a sé uno de’ servitori, gli
domandò che cosa ciò volesse dire.

<span id="an_15:27">15:27</span> Quello gli disse: E’ giunto tuo
fratello, e tuo padre ha ammazzato il vitello ingrassato, perché l’ha
riavuto sano e salvo.

<span id="an_15:28">15:28</span> Ma egli si adirò e non volle entrare;
onde suo padre uscì fuori e lo pregava d’entrare.

<span id="an_15:29">15:29</span> Ma egli, rispondendo, disse al padre:
Ecco, da tanti anni ti servo, e non ho mai trasgredito un tuo comando; a
me però non hai mai dato neppure un capretto da far festa con i miei
amici;

<span id="an_15:30">15:30</span> ma quando è venuto questo tuo figliuolo
che ha divorato i tuoi beni con le meretrici, tu hai ammazzato per lui
il vitello ingrassato.

<span id="an_15:31">15:31</span> E il padre gli disse: Figliuolo, tu sei
sempre meco, ed ogni cosa mia è tua;

<span id="an_15:32">15:32</span> ma bisognava far festa e rallegrarsi,
perché questo tuo fratello era morto, ed è tornato a vita; era perduto,
ed è stato ritrovato.

<span id="an_16:1">16:1</span> Gesù diceva ancora ai suoi discepoli:
V’era un uomo ricco che avea un fattore, il quale fu accusato dinanzi a
lui di dissipare i suoi beni.

<span id="an_16:2">16:2</span> Ed egli lo chiamò e gli disse: Che cos’è
questo che odo di te? Rendi conto della tua amministrazione, perché tu
non puoi più esser mio fattore.

<span id="an_16:3">16:3</span> E il fattore disse fra sé: Che farò io,
dacché il padrone mi toglie l’amministrazione? A zappare non son buono;
a mendicare mi vergogno.

<span id="an_16:4">16:4</span> So bene quel che farò, affinché, quando
dovrò lasciare l’amministrazione, ci sia chi mi riceva in casa sua.

<span id="an_16:5">16:5</span> Chiamati quindi a se ad uno ad uno i
debitori del suo padrone, disse al primo:

<span id="an_16:6">16:6</span> Quanto devi al mio padrone? Quello
rispose: Cento bati d’olio. Egli disse: Prendi la tua scritta, siedi, e
scrivi presto: Cinquanta.

<span id="an_16:7">16:7</span> Poi disse ad un altro: E tu, quanto devi?
Quello rispose: Cento cori di grano. Egli disse: Prendi la tua scritta,
e scrivi: Ottanta.

<span id="an_16:8">16:8</span> E il padrone lodò il fattore infedele
perché aveva operato con avvedutezza; poiché i figliuoli di questo
secolo, nelle relazioni con que’ della loro generazione, sono più
accorti dei figliuoli della luce.

<span id="an_16:9">16:9</span> Ed io vi dico: Fatevi degli amici con le
ricchezze ingiuste; affinché, quand’esse verranno meno, quelli vi
ricevano ne’ tabernacoli eterni.

<span id="an_16:10">16:10</span> Chi è fedele nelle cose minime, è pur
fedele nelle grandi; e chi è ingiusto nelle cose minime, è pure ingiusto
nelle grandi.

<span id="an_16:11">16:11</span> Se dunque non siete stati fedeli nelle
ricchezze ingiuste, chi vi affiderà le vere?

<span id="an_16:12">16:12</span> E se non siete stati fedeli
nell’altrui, chi vi darà il vostro?

<span id="an_16:13">16:13</span> Nessun domestico può servire a due
padroni: perché o odierà l’uno e amerà l’altro, o si atterrà all’uno e
sprezzerà l’altro. Voi non potete servire a Dio ed a Mammona.

<span id="an_16:14">16:14</span> Or i Farisei, che amavano il danaro,
udivano tutte queste cose e si facean beffe di lui.

<span id="an_16:15">16:15</span> Ed egli disse loro: Voi siete quelli
che vi proclamate giusti dinanzi agli uomini; ma Dio conosce i vostri
cuori; poiché quel che è eccelso fra gli uomini, è abominazione dinanzi
a Dio.

<span id="an_16:16">16:16</span> La legge ed i profeti hanno durato fino
a Giovanni; da quel tempo è annunziata la buona novella del regno di
Dio, ed ognuno v’entra a forza.

<span id="an_16:17">16:17</span> Più facile è che passino cielo e terra,
che un apice solo della legge cada.

<span id="an_16:18">16:18</span> Chiunque manda via la moglie e ne sposa
un’altra, commette adulterio; e chiunque sposa una donna mandata via dal
marito, commette adulterio.

<span id="an_16:19">16:19</span> Or v’era un uomo ricco, il quale
vestiva porpora e bisso, ed ogni giorno godeva splendidamente;

<span id="an_16:20">16:20</span> e v’era un pover’uomo chiamato Lazzaro,
che giaceva alla porta di lui, pieno d’ulceri,

<span id="an_16:21">16:21</span> e bramoso di sfamarsi con le briciole
che cadevano dalla tavola del ricco; anzi perfino venivano i cani a
leccargli le ulceri.

<span id="an_16:22">16:22</span> Or avvenne che il povero morì e fu
portato dagli angeli nel seno d’Abramo; morì anche il ricco, e fu
seppellito.

<span id="an_16:23">16:23</span> E nell’Ades, essendo ne’ tormenti, alzò
gli occhi e vide da lontano Abramo, e Lazzaro nel suo seno;

<span id="an_16:24">16:24</span> ed esclamò: Padre Abramo, abbi pietà di
me, e manda Lazzaro a intingere la punta del dito nell’acqua per
rinfrescarmi la lingua, perché son tormentato in questa fiamma.

<span id="an_16:25">16:25</span> Ma Abramo disse: Figliuolo, ricordati
che tu ricevesti i tuoi beni in vita tua, e che Lazzaro similmente
ricevette i mali; ma ora qui egli è consolato, e tu sei tormentato.

<span id="an_16:26">16:26</span> E oltre a tutto questo, fra noi e voi è
posta una gran voragine, perché quelli che vorrebbero passar di qui a
voi non possano, né di la si passi da noi.

<span id="an_16:27">16:27</span> Ed egli disse: Ti prego, dunque, o
padre, che tu lo mandi a casa di mio padre,

<span id="an_16:28">16:28</span> perché ho cinque fratelli, affinché
attesti loro queste cose, onde non abbiano anch’essi a venire in questo
luogo di tormento.

<span id="an_16:29">16:29</span> Abramo disse: Hanno Mosè e i profeti;
ascoltin quelli.

<span id="an_16:30">16:30</span> Ed egli: No, padre Abramo; ma se uno va
a loro dai morti, si ravvedranno.

<span id="an_16:31">16:31</span> Ma Abramo rispose: Se non ascoltano
Mosè e i profeti, non si lasceranno persuadere neppure se uno dei morti
risuscitasse.

<span id="an_17:1">17:1</span> Disse poi ai suoi discepoli: E’
impossibile che non avvengano scandali: ma guai a colui per cui
avvengono!

<span id="an_17:2">17:2</span> Meglio per lui sarebbe che una macina da
mulino gli fosse messa al collo e fosse gettato nel mare, piuttosto che
scandalizzare un solo di questi piccoli.

<span id="an_17:3">17:3</span> Badate a voi stessi! Se il tuo fratello
pecca, riprendilo; e se si pente, perdonagli.

<span id="an_17:4">17:4</span> E se ha peccato contro te sette volte al
giorno, e sette volte torna a te e ti dice: Mi pento, perdonagli.

<span id="an_17:5">17:5</span> Allora gli apostoli dissero al Signore:
Aumentaci la fede.

<span id="an_17:6">17:6</span> E il Signore disse: Se aveste fede
quant’è un granel di senapa, potreste dire a questo moro: Sradicati e
trapiantati nel mare, e vi ubbidirebbe.

<span id="an_17:7">17:7</span> Or chi di voi, avendo un servo ad arare o
pascere, quand’ei torna a casa dai campi, gli dirà: Vieni presto a
metterti a tavola?

<span id="an_17:8">17:8</span> Non gli dirà invece: Preparami la cena, e
cingiti a servirmi finch’io abbia mangiato e bevuto, e poi mangerai e
berrai tu?

<span id="an_17:9">17:9</span> Si ritiene egli forse obbligato al suo
servo perché ha fatto le cose comandategli?

<span id="an_17:10">17:10</span> Così anche voi, quand’avrete fatto
tutto ciò che v’è comandato, dite: Noi siamo servi inutili; abbiam fatto
quel ch’eravamo in obbligo di fare.

<span id="an_17:11">17:11</span> Ed avvenne che, nel recarsi a
Gerusalemme, egli passava sui confini della Samaria e della Galilea.

<span id="an_17:12">17:12</span> E come entrava in un certo villaggio,
gli si fecero incontro dieci uomini lebbrosi, i quali, fermatisi da
lontano,

<span id="an_17:13">17:13</span> alzaron la voce dicendo: Gesù, Maestro,
abbi pietà di noi!

<span id="an_17:14">17:14</span> E, vedutili, egli disse loro: Andate a
mostrarvi a’ sacerdoti. E avvenne che, mentre andavano, furon mondati.

<span id="an_17:15">17:15</span> E uno di loro, vedendo che era guarito,
tornò indietro, glorificando Iddio ad alta voce;

<span id="an_17:16">17:16</span> e si gettò ai suoi piedi con la faccia
a terra, ringraziandolo; e questo era un Samaritano.

<span id="an_17:17">17:17</span> Gesù, rispondendo, disse: I dieci non
sono stati tutti mondati? E i nove altri dove sono?

<span id="an_17:18">17:18</span> Non si è trovato alcuno che sia tornato
per dar gloria a Dio fuor che questo straniero?

<span id="an_17:19">17:19</span> E gli disse: Lèvati e vattene: la tua
fede t’ha salvato.

<span id="an_17:20">17:20</span> Interrogato poi dai Farisei sul quando
verrebbe il regno di Dio, rispose loro dicendo: Il regno di Dio non
viene in maniera da attirar gli sguardi; né si dirà:

<span id="an_17:21">17:21</span> Eccolo qui, o eccolo là; perché ecco,
il regno di Dio è dentro di voi.

<span id="an_17:22">17:22</span> Disse pure ai suoi discepoli: Verranno
giorni che desidererete vedere uno de’ giorni del Figliuol dell’uomo, e
non lo vedrete.

<span id="an_17:23">17:23</span> E vi si dirà: Eccolo là, eccolo qui;
non andate, e non li seguite;

<span id="an_17:24">17:24</span> perché com’è il lampo che balenando
risplende da un’estremità all’altra del cielo, così sarà il Figliuol
dell’uomo nel suo giorno.

<span id="an_17:25">17:25</span> Ma prima bisogna ch’e’ soffra molte
cose, e sia reietto da questa generazione.

<span id="an_17:26">17:26</span> E come avvenne ai giorni di Noè, così
pure avverrà a’ giorni del Figliuol dell’uomo.

<span id="an_17:27">17:27</span> Si mangiava, si beveva, si prendea
moglie, s’andava a marito, fino al giorno che Noè entrò nell’arca, e
venne il diluvio che li fece tutti perire.

<span id="an_17:28">17:28</span> Nello stesso modo che avvenne anche ai
giorni di Lot; si mangiava, si beveva, si comprava, si vendeva, si
piantava, si edificava;

<span id="an_17:29">17:29</span> ma nel giorno che Lot uscì di Sodoma,
piovve dal cielo fuoco e zolfo, che li fece tutti perire.

<span id="an_17:30">17:30</span> Lo stesso avverrà nel giorno che il
Figliuol dell’uomo sarà manifestato.

<span id="an_17:31">17:31</span> In quel giorno, chi sarà sulla terrazza
ed avrà la sua roba in casa, non scenda a prenderla; e parimente, chi
sarà nei campi non torni indietro.

<span id="an_17:32">17:32</span> Ricordatevi della moglie di Lot.

<span id="an_17:33">17:33</span> Chi cercherà di salvare la sua vita, la
perderà; ma chi la perderà, la preserverà.

<span id="an_17:34">17:34</span> Io ve lo dico: In quella notte, due
saranno in un letto; l’uno sarà preso, e l’altro lasciato.

<span id="an_17:35">17:35</span> Due donne macineranno assieme; l’una
sarà presa, e l’altra lasciata.

<span id="an_17:36">17:36</span> Due uomini saranno ai campi, l’uno sarà
preso e l’altro lasciato.

<span id="an_17:37">17:37</span> I discepoli risposero: Dove sarà,
Signore? Ed egli disse loro: Dove sarà il corpo, ivi anche le aquile si
raduneranno.

<span id="an_18:1">18:1</span> Propose loro ancora questa parabola per
mostrare che doveano del continuo pregare e non stancarsi.

<span id="an_18:2">18:2</span> In una certa città v’era un giudice, che
non temeva Iddio né avea rispetto per alcun uomo;

<span id="an_18:3">18:3</span> e in quella città vi era una vedova, la
quale andava da lui dicendo: Fammi giustizia del mio avversario.

<span id="an_18:4">18:4</span> Ed egli per un tempo non volle farlo; ma
poi disse fra sé: benché io non tema Iddio e non abbia rispetto per
alcun uomo,

<span id="an_18:5">18:5</span> pure, poiché questa vedova mi dà
molestia, le farò giustizia, che talora, a forza di venire, non finisca
col rompermi la testa.

<span id="an_18:6">18:6</span> E il Signore disse: Ascoltate quel che
dice il giudice iniquo.

<span id="an_18:7">18:7</span> E Dio non farà egli giustizia ai suoi
eletti che giorno e notte gridano a lui, e sarà egli tardo per loro?

<span id="an_18:8">18:8</span> Io vi dico che farà loro prontamente
giustizia. Ma quando il Figliuol dell’uomo verrà, troverà egli la fede
sulla terra?

<span id="an_18:9">18:9</span> E disse ancora questa parabola per
certuni che confidavano in se stessi di esser giusti e disprezzavano gli
altri:

<span id="an_18:10">18:10</span> Due uomini salirono al tempio per
pregare; l’uno Fariseo, e l’altro pubblicano.

<span id="an_18:11">18:11</span> Il Fariseo, stando in piè, pregava così
dentro di sé: O Dio, ti ringrazio ch’io non sono come gli altri uomini,
rapaci, ingiusti, adulteri; né pure come quel pubblicano.

<span id="an_18:12">18:12</span> Io digiuno due volte la settimana; pago
la decima su tutto quel che posseggo.

<span id="an_18:13">18:13</span> Ma il pubblicano, stando da lungi, non
ardiva neppure alzar gli occhi al cielo; ma si batteva il petto,
dicendo: O Dio, sii placato verso me peccatore!

<span id="an_18:14">18:14</span> Io vi dico che questi scese a casa sua
giustificato, piuttosto che quell’altro; perché chiunque s’innalza sarà
abbassato; ma chi si abbassa sarà innalzato.

<span id="an_18:15">18:15</span> Or gli recavano anche i bambini, perché
li toccasse; ma i discepoli, veduto questo, sgridavano quelli che glieli
recavano.

<span id="an_18:16">18:16</span> Ma Gesù chiamò a sé i bambini, e disse:
Lasciate i piccoli fanciulli venire a me, e non glielo vietate, perché
di tali è il regno di Dio.

<span id="an_18:17">18:17</span> In verità io vi dico che chiunque non
avrà ricevuto il regno di Dio come un piccolo fanciullo, non entrerà
punto in esso.

<span id="an_18:18">18:18</span> E uno dei principali lo interrogò,
dicendo: Maestro buono, che farò io per ereditare la vita eterna?

<span id="an_18:19">18:19</span> E Gesù gli disse: Perché mi chiami
buono? Nessuno è buono, salvo uno solo, cioè Iddio.

<span id="an_18:20">18:20</span> Tu sai i comandamenti: Non commettere
adulterio; non uccidere; non rubare; non dir falsa testimonianza; onora
tuo padre e tua madre.

<span id="an_18:21">18:21</span> Ed egli rispose: Tutte queste cose io
le ho osservate fin dalla mia giovinezza.

<span id="an_18:22">18:22</span> E Gesù, udito questo, gli disse: Una
cosa ti manca ancora; vendi tutto ciò che hai, e distribuiscilo ai
poveri, e tu avrai un tesoro nel cielo; poi vieni e seguitami.

<span id="an_18:23">18:23</span> Ma egli, udite queste cose, ne fu
grandemente attristato, perché era molto ricco.

<span id="an_18:24">18:24</span> E Gesù, vedendolo a quel modo, disse:
Quanto malagevolmente coloro che hanno delle ricchezze entreranno nel
regno di Dio!

<span id="an_18:25">18:25</span> Poiché è più facile a un cammello
passare per la cruna d’un ago, che ad un ricco entrare nel regno di Dio.

<span id="an_18:26">18:26</span> E quelli che udiron questo dissero: Chi
dunque può esser salvato?

<span id="an_18:27">18:27</span> Ma egli rispose: Le cose impossibili
agli uomini sono possibili a Dio.

<span id="an_18:28">18:28</span> E Pietro disse: Ecco, noi abbiam
lasciato le nostre case, e t’abbiam seguitato.

<span id="an_18:29">18:29</span> Ed egli disse loro: Io vi dico in
verità che non v’è alcuno che abbia lasciato casa, o moglie, o fratelli,
o genitori, o figliuoli per amor del regno di Dio,

<span id="an_18:30">18:30</span> il quale non ne riceva molte volte
tanto in questo tempo, e nel secolo avvenire la vita eterna.

<span id="an_18:31">18:31</span> Poi, presi seco i dodici, disse loro:
Ecco, noi saliamo a Gerusalemme, e saranno adempiute rispetto al
Figliuol dell’uomo tutte le cose scritte dai profeti;

<span id="an_18:32">18:32</span> poiché egli sarà dato in man de’
Gentili, e sarà schernito ed oltraggiato e gli sputeranno addosso;

<span id="an_18:33">18:33</span> e dopo averlo flagellato,
l’uccideranno; ma il terzo giorno risusciterà.

<span id="an_18:34">18:34</span> Ed essi non capirono nulla di queste
cose; quel parlare era per loro oscuro, e non intendevano le cose dette
loro.

<span id="an_18:35">18:35</span> Or avvenne che com’egli si avvicinava a
Gerico, un certo cieco sedeva presso la strada, mendicando;

<span id="an_18:36">18:36</span> e, udendo la folla che passava, domandò
che cosa fosse.

<span id="an_18:37">18:37</span> E gli fecero sapere che passava Gesù il
Nazareno.

<span id="an_18:38">18:38</span> Allora egli gridò: Gesù figliuol di
Davide, abbi pietà di me!

<span id="an_18:39">18:39</span> E quelli che precedevano lo sgridavano
perché tacesse; ma lui gridava più forte: Figliuol di Davide, abbi pietà
di me!

<span id="an_18:40">18:40</span> E Gesù, fermatosi, comandò che gli
fosse menato; e quando gli fu vicino, gli domandò:

<span id="an_18:41">18:41</span> Che vuoi tu ch’io ti faccia? Ed egli
disse: Signore, ch’io ricuperi la vista.

<span id="an_18:42">18:42</span> E Gesù gli disse: Ricupera la vista; la
tua fede t’ha salvato.

<span id="an_18:43">18:43</span> E in quell’istante ricuperò la vista, e
lo seguiva glorificando Iddio; e tutto il popolo, veduto ciò, diede lode
a Dio.

<span id="an_19:1">19:1</span> E Gesù, essendo entrato in Gerico,
attraversava la città.

<span id="an_19:2">19:2</span> Ed ecco, un uomo, chiamato per nome
Zaccheo, il quale era capo dei pubblicani ed era ricco,

<span id="an_19:3">19:3</span> cercava di veder chi era Gesù, ma non
poteva a motivo della folla, perché era piccolo di statura.

<span id="an_19:4">19:4</span> Allora corse innanzi, e montò sopra un
sicomoro, per vederlo, perch’egli avea da passar per quella via.

<span id="an_19:5">19:5</span> E come Gesù fu giunto in quel luogo,
alzati gli occhi, gli disse: Zaccheo, scendi presto, perché oggi debbo
albergare in casa tua.

<span id="an_19:6">19:6</span> Ed egli s’affrettò a scendere e lo
accolse con allegrezza.

<span id="an_19:7">19:7</span> E veduto ciò, tutti mormoravano, dicendo:
E’ andato ad albergare da un peccatore!

<span id="an_19:8">19:8</span> Ma Zaccheo, presentatosi al Signore, gli
disse: Ecco, Signore, la metà de’ miei beni la do ai poveri; e se ho
frodato qualcuno di qualcosa gli rendo il quadruplo.

<span id="an_19:9">19:9</span> E Gesù gli disse: Oggi la salvezza è
entrata in questa casa, poiché anche questo è figliuolo d’Abramo:

<span id="an_19:10">19:10</span> poiché il Figliuol dell’uomo è venuto
per cercare e salvare ciò che era perito.

<span id="an_19:11">19:11</span> Or com’essi ascoltavano queste cose,
Gesù aggiunse una parabola, perché era vicino a Gerusalemme ed essi
pensavano che il regno di Dio stesse per esser manifestato
immediatamente.

<span id="an_19:12">19:12</span> Disse dunque: Un uomo nobile se n’andò
in un paese lontano per ricevere l’investitura d’un regno e poi tornare.

<span id="an_19:13">19:13</span> E chiamati a sé dieci suoi servitori,
diede loro dieci mine, e disse loro: Trafficate finch’io venga.

<span id="an_19:14">19:14</span> Ma i suoi concittadini l’odiavano, e
gli mandaron dietro un’ambasciata per dire: Non vogliamo che costui
regni su noi.

<span id="an_19:15">19:15</span> Ed avvenne, quand’e’ fu tornato, dopo
aver ricevuto l’investitura del regno, ch’egli fece venire quei
servitori ai quali avea dato il danaro, per sapere quanto ognuno avesse
guadagnato, trafficando.

<span id="an_19:16">19:16</span> Si presentò il primo e disse: Signore,
la tua mina ne ha fruttate altre dieci.

<span id="an_19:17">19:17</span> Ed egli gli disse: Va bene, buon
servitore; poiché sei stato fedele in cosa minima, abbi podestà su dieci
città.

<span id="an_19:18">19:18</span> Poi venne il secondo, dicendo: La tua
mina, signore, ha fruttato cinque mine.

<span id="an_19:19">19:19</span> Ed egli disse anche a questo: E tu sii
sopra cinque città.

<span id="an_19:20">19:20</span> Poi ne venne un altro che disse:
Signore, ecco la tua mina che ho tenuta riposta in un fazzoletto,

<span id="an_19:21">19:21</span> perché ho avuto paura di te che sei
uomo duro; tu prendi quel che non hai messo, e mieti quel che non hai
seminato.

<span id="an_19:22">19:22</span> E il padrone a lui: Dalle tue parole ti
giudicherò, servo malvagio! Tu sapevi ch’io sono un uomo duro, che
prendo quel che non ho messo e mieto quel che non ho seminato;

<span id="an_19:23">19:23</span> e perché non hai messo il mio danaro
alla banca, ed io, al mio ritorno, l’avrei riscosso con l’interesse?

<span id="an_19:24">19:24</span> Poi disse a coloro ch’eran presenti:
Toglietegli la mina, e date la a colui che ha le dieci mine.

<span id="an_19:25">19:25</span> Essi gli dissero: Signore, egli ha
dieci mine.

<span id="an_19:26">19:26</span> Io vi dico che a chiunque ha sarà dato;
ma a chi non ha sarà tolto anche quello che ha.

<span id="an_19:27">19:27</span> Quanto poi a quei miei nemici che non
volevano che io regnassi su loro, menateli qua e scannateli in mia
presenza.

<span id="an_19:28">19:28</span> E dette queste cose, Gesù andava
innanzi, salendo a Gerusalemme.

<span id="an_19:29">19:29</span> E avvenne che come fu vicino a Betfage
e a Betania presso al monte detto degli Ulivi, mandò due de’ discepoli,
dicendo:

<span id="an_19:30">19:30</span> Andate nella borgata dirimpetto, nella
quale entrando, troverete legato un puledro d’asino, sopra il quale non
è mai montato alcuno; scioglietelo e menatemelo.

<span id="an_19:31">19:31</span> E se qualcuno vi domanda perché lo
sciogliete, direte così: Il Signore ne ha bisogno.

<span id="an_19:32">19:32</span> E quelli ch’erano mandati, partirono e
trovarono le cose com’egli avea lor detto.

<span id="an_19:33">19:33</span> E com’essi scioglievano il puledro, i
suoi padroni dissero loro: Perché sciogliete il puledro?

<span id="an_19:34">19:34</span> Essi risposero: Il Signore ne ha
bisogno.

<span id="an_19:35">19:35</span> E lo menarono a Gesù; e gettati i loro
mantelli sul puledro, vi fecero montar Gesù.

<span id="an_19:36">19:36</span> E mentre egli andava innanzi,
stendevano i loro mantelli sulla via.

<span id="an_19:37">19:37</span> E com’era già presso la città, alla
scesa del monte degli Ulivi, tutta la moltitudine dei discepoli cominciò
con allegrezza a lodare Iddio a gran voce per tutte le opere potenti che
aveano vedute,

<span id="an_19:38">19:38</span> dicendo: Benedetto il Re che viene nel
nome del Signore; pace in cielo e gloria ne’ luoghi altissimi!

<span id="an_19:39">19:39</span> E alcuni de’ Farisei di tra la folla
gli dissero: Maestro, sgrida i tuoi discepoli!

<span id="an_19:40">19:40</span> Ed egli, rispondendo, disse: Io vi dico
che se costoro si tacciono, le pietre grideranno.

<span id="an_19:41">19:41</span> E come si fu avvicinato, vedendo la
città, pianse su lei, dicendo:

<span id="an_19:42">19:42</span> Oh se tu pure avessi conosciuto in
questo giorno quel ch’è per la tua pace! Ma ora è nascosto agli occhi
tuoi.

<span id="an_19:43">19:43</span> Poiché verranno su te de’ giorni nei
quali i tuoi nemici ti faranno attorno delle trincee, e ti circonderanno
e ti stringeranno da ogni parte;

<span id="an_19:44">19:44</span> e atterreranno te e i tuoi figliuoli
dentro di te, e non lasceranno in te pietra sopra pietra, perché tu non
hai conosciuto il tempo nel quale sei stata visitata.

<span id="an_19:45">19:45</span> Poi, entrato nel tempio, cominciò a
cacciar quelli che in esso vendevano,

<span id="an_19:46">19:46</span> dicendo loro: Egli è scritto: La mia
casa sarà una casa d’orazione, ma voi ne avete fatto una spelonca di
ladroni.

<span id="an_19:47">19:47</span> Ed ogni giorno insegnava nel tempio. Ma
i capi sacerdoti e gli scribi e i primi fra il popolo cercavano di farlo
morire;

<span id="an_19:48">19:48</span> ma non sapevano come fare, perché tutto
il popolo, ascoltandolo, pendeva dalle sue labbra.

<span id="an_20:1">20:1</span> E avvenne un di quei giorni, che mentre
insegnava al popolo nel tempio ed evangelizzava, sopraggiunsero i capi
sacerdoti e gli scribi con gli anziani, e gli parlaron così:

<span id="an_20:2">20:2</span> Dicci con quale autorità tu fai queste
cose, e chi t’ha data codesta autorità.

<span id="an_20:3">20:3</span> Ed egli, rispondendo, disse loro: Anch’io
vi domanderò una cosa:

<span id="an_20:4">20:4</span> Il battesimo di Giovanni era dal cielo a
dagli uomini?

<span id="an_20:5">20:5</span> Ed essi ragionavan fra loro, dicendo: Se
diciamo: Dal cielo, egli ci dirà: Perché non gli credeste?

<span id="an_20:6">20:6</span> Ma se diciamo: Dagli uomini, tutto il
popolo ci lapiderà, perché è persuaso che Giovanni era un profeta.

<span id="an_20:7">20:7</span> E risposero che non sapevano d’onde
fosse.

<span id="an_20:8">20:8</span> E Gesù disse loro: Neppur io vi dico con
quale autorità fo queste cose.

<span id="an_20:9">20:9</span> Poi prese a dire al popolo questa
parabola: Un uomo piantò una vigna, l’allogò a dei lavoratori, e se
n’andò in viaggio per lungo tempo.

<span id="an_20:10">20:10</span> E nella stagione mandò a que’
lavoratori un servitore perché gli dessero del frutto della vigna; ma i
lavoratori, battutolo, lo rimandarono a mani vuote.

<span id="an_20:11">20:11</span> Ed egli di nuovo mandò un altro
servitore; ma essi, dopo aver battuto e vituperato anche questo, lo
rimandarono a mani vuote.

<span id="an_20:12">20:12</span> Ed egli ne mandò ancora un terzo; ed
essi, dopo aver ferito anche questo, lo scacciarono.

<span id="an_20:13">20:13</span> Allora il padron della vigna disse: Che
farò? Manderò il mio diletto figliuolo; forse a lui porteranno rispetto.

<span id="an_20:14">20:14</span> Ma quando i lavoratori lo videro,
fecero tra loro questo ragionamento: Costui è l’erede; uccidiamolo,
affinché l’eredità diventi nostra.

<span id="an_20:15">20:15</span> E cacciatolo fuor dalla vigna, lo
uccisero. Che farà loro dunque il padron della vigna?

<span id="an_20:16">20:16</span> Verrà e distruggerà que’ lavoratori, e
darà la vigna ad altri. Ed essi, udito ciò, dissero: Così non sia!

<span id="an_20:17">20:17</span> Ma egli, guardatili in faccia, disse:
Che vuol dir dunque questo che è scritto: La pietra che gli edificatori
hanno riprovata è quella che è divenuta pietra angolare?

<span id="an_20:18">20:18</span> Chiunque cadrà su quella pietra sarà
sfracellato; ed ella stritolerà colui sul quale cadrà.

<span id="an_20:19">20:19</span> E gli scribi e i capi sacerdoti
cercarono di mettergli le mani addosso in quella stessa ora, ma
temettero il popolo; poiché si avvidero bene ch’egli avea detto quella
parabola per loro.

<span id="an_20:20">20:20</span> Ed essendosi messi ad osservarlo, gli
mandarono delle spie che simulassero d’esser giusti per coglierlo in
parole, affin di darlo in man dell’autorità e del potere del
governatore.

<span id="an_20:21">20:21</span> E quelli gli fecero una domanda,
dicendo: Maestro, noi sappiamo che tu parli e insegni dirittamente, e
non hai riguardi personali, ma insegni la via di Dio secondo verità:

<span id="an_20:22">20:22</span> E’ egli lecito a noi pagare il tributo
a Cesare o no?

<span id="an_20:23">20:23</span> Ma egli, avvedutosi della loro astuzia,
disse loro:

<span id="an_20:24">20:24</span> Mostratemi un denaro; di chi porta
l’effigie e l’iscrizione? Ed essi dissero: Di Cesare.

<span id="an_20:25">20:25</span> Ed egli a loro: Rendete dunque a Cesare
quel ch’è di Cesare, e a Dio quel ch’è di Dio.

<span id="an_20:26">20:26</span> Ed essi non poteron coglierlo in parole
dinanzi al popolo; e maravigliati della sua risposta, si tacquero.

<span id="an_20:27">20:27</span> Poi, accostatisi alcuni dei Sadducei, i
quali negano che ci sia risurrezione, lo interrogarono, dicendo:

<span id="an_20:28">20:28</span> Maestro, Mosè ci ha scritto che se il
fratello di uno muore avendo moglie ma senza figliuoli, il fratello ne
prenda la moglie e susciti progenie a suo fratello.

<span id="an_20:29">20:29</span> Or v’erano sette fratelli. Il primo
prese moglie, e morì senza figliuoli.

<span id="an_20:30">20:30</span> Il secondo pure la sposò;

<span id="an_20:31">20:31</span> poi il terzo; e così fu dei sette; non
lasciaron figliuoli, e morirono.

<span id="an_20:32">20:32</span> In ultimo, anche la donna morì.

<span id="an_20:33">20:33</span> Nella risurrezione dunque, la donna, di
chi di loro sarà moglie? Perché i sette l’hanno avuta per moglie.

<span id="an_20:34">20:34</span> E Gesù disse loro: I figliuoli di
questo secolo sposano e sono sposati;

<span id="an_20:35">20:35</span> ma quelli che saranno reputati degni
d’aver parte al secolo avvenire e alla risurrezione dai morti, non
sposano e non sono sposati,

<span id="an_20:36">20:36</span> perché neanche possono più morire,
giacché son simili agli angeli e son figliuoli di Dio, essendo figliuoli
della risurrezione.

<span id="an_20:37">20:37</span> Che poi i morti risuscitino anche Mosè
lo dichiarò nel passo del "pruno", quando chiama il Signore l’Iddio
d’Abramo, l’Iddio d’Isacco e l’Iddio di Giacobbe.

<span id="an_20:38">20:38</span> Or Egli non è un Dio di morti, ma di
viventi; poiché per lui vivono tutti.

<span id="an_20:39">20:39</span> E alcuni degli scribi, rispondendo,
dissero: Maestro, hai detto bene.

<span id="an_20:40">20:40</span> E non ardivano più fargli alcuna
domanda.

<span id="an_20:41">20:41</span> Ed egli disse loro: Come dicono che il
Cristo è figliuolo di Davide?

<span id="an_20:42">20:42</span> Poiché Davide stesso, nel libro dei
Salmi, dice: Il Signore ha detto al mio Signore: Siedi alla mia destra,

<span id="an_20:43">20:43</span> finché io abbia posto i tuoi nemici per
sgabello de’ tuoi piedi.

<span id="an_20:44">20:44</span> Davide dunque lo chiama Signore; e
com’è egli suo figliuolo?

<span id="an_20:45">20:45</span> E udendolo tutto il popolo, egli disse
a’ suoi discepoli:

<span id="an_20:46">20:46</span> Guardatevi dagli scribi, i quali
passegian volentieri in lunghe vesti ed amano le salutazioni nelle
piazze e i primi seggi nelle sinagoghe e i primi posti nei conviti;

<span id="an_20:47">20:47</span> essi che divorano le case delle vedove
e fanno per apparenza lunghe orazioni. Costoro riceveranno maggior
condanna.

<span id="an_21:1">21:1</span> Poi, alzati gli occhi, Gesù vide dei
ricchi che gettavano i loro doni nella cassa delle offerte.

<span id="an_21:2">21:2</span> Vide pure una vedova poveretta che vi
gettava due spiccioli;

<span id="an_21:3">21:3</span> e disse: In verità vi dico che questa
povera vedova ha gettato più di tutti;

<span id="an_21:4">21:4</span> poiché tutti costoro hanno gettato nelle
offerte del loro superfluo; ma costei, del suo necessario, v’ha gettato
tutto quanto avea per vivere.

<span id="an_21:5">21:5</span> E facendo alcuni notare come il tempio
fosse adorno di belle pietre e di doni consacrati, egli disse:

<span id="an_21:6">21:6</span> Quant’è a queste cose che voi
contemplate, verranno i giorni che non sarà lasciata pietra sopra pietra
che non sia diroccata.

<span id="an_21:7">21:7</span> Ed essi gli domandarono: Maestro, quando
avverranno dunque queste cose? e quale sarà il segno del tempo in cui
queste cose staranno per succedere?

<span id="an_21:8">21:8</span> Ed egli disse: Guardate di non esser
sedotti; perché molti verranno sotto il mio nome, dicendo: Son io; e: Il
tempo è vicino; non andate dietro a loro.

<span id="an_21:9">21:9</span> E quando udrete parlar di guerre e di
sommosse, non siate spaventati; perché bisogna che queste cose avvengano
prima; ma la fine non verrà subito dopo.

<span id="an_21:10">21:10</span> Allora disse loro: Si leverà nazione
contro nazione e regno contro regno;

<span id="an_21:11">21:11</span> vi saranno gran terremoti, e in diversi
luoghi pestilenze e carestie; vi saranno fenomeni spaventevoli e gran
segni dal cielo.

<span id="an_21:12">21:12</span> Ma prima di tutte queste cose, vi
metteranno le mani addosso e vi perseguiteranno, dandovi in man delle
sinagoghe e mettendovi in prigione, traendovi dinanzi a re e
governatori, a cagion del mio nome.

<span id="an_21:13">21:13</span> Ma ciò vi darà occasione di render
testimonianza.

<span id="an_21:14">21:14</span> Mettetevi dunque in cuore di non
premeditar come rispondere a vostra difesa,

<span id="an_21:15">21:15</span> perché io vi darò una parola e una
sapienza alle quali tutti i vostri avversari non potranno contrastare né
contraddire.

<span id="an_21:16">21:16</span> Or voi sarete traditi perfino da
genitori, da fratelli, da parenti e da amici; faranno morire parecchi di
voi;

<span id="an_21:17">21:17</span> e sarete odiati da tutti a cagion del
mio nome;

<span id="an_21:18">21:18</span> ma neppure un capello del vostro capo
perirà.

<span id="an_21:19">21:19</span> Con la vostra perseveranza guadagnerete
le anime vostre.

<span id="an_21:20">21:20</span> Quando vedrete Gerusalemme circondata
d’eserciti, sappiate allora che la sua desolazione è vicina.

<span id="an_21:21">21:21</span> Allora quelli che sono in Giudea,
fuggano ai monti; e quelli che sono nella città, se ne partano; e quelli
che sono per la campagna, non entrino in lei.

<span id="an_21:22">21:22</span> Perché quelli son giorni di vendetta,
affinché tutte le cose che sono scritte, siano adempite.

<span id="an_21:23">21:23</span> Guai alle donne che saranno incinte, e
a quelle che allatteranno in que’ giorni! Perché vi sarà gran distretta
nel paese ed ira su questo popolo.

<span id="an_21:24">21:24</span> E cadranno sotto il taglio della spada,
e saran menati in cattività fra tutte le genti; e Gerusalemme sarà
calpestata dai Gentili, finché i tempi de’ Gentili siano compiti.

<span id="an_21:25">21:25</span> E vi saranno de’ segni nel sole, nella
luna e nelle stelle; e sulla terra, angoscia delle nazioni, sbigottite
dal rimbombo del mare e delle onde;

<span id="an_21:26">21:26</span> gli uomini venendo meno per la paurosa
aspettazione di quel che sarà per accadere al mondo; poiché le potenze
de’ cieli saranno scrollate.

<span id="an_21:27">21:27</span> E allora vedranno il Figliuol dell’uomo
venir sopra le nuvole con potenza e gran gloria.

<span id="an_21:28">21:28</span> Ma quando queste cose cominceranno ad
avvenire, rialzatevi, levate il capo, perché la vostra redenzione è
vicina.

<span id="an_21:29">21:29</span> E disse loro una parabola: Guardate il
fico e tutti gli alberi;

<span id="an_21:30">21:30</span> quando cominciano a germogliare, voi,
guardando, riconoscete da voi stessi che l’estate è oramai vicina.

<span id="an_21:31">21:31</span> Così anche voi quando vedrete avvenir
queste cose, sappiate che il regno di Dio è vicino.

<span id="an_21:32">21:32</span> In verità io vi dico che questa
generazione non passerà prima che tutte queste cose siano avvenute.

<span id="an_21:33">21:33</span> Il cielo e la terra passeranno, ma le
mie parole non passeranno.

<span id="an_21:34">21:34</span> Badate a voi stessi, che talora i
vostri cuori non siano aggravati da crapula, da ubriachezza e dalle
ansiose sollecitudini di questa vita, e che quel giorno non vi venga
addosso all’improvviso come un laccio;

<span id="an_21:35">21:35</span> perché verrà sopra tutti quelli che
abitano sulla faccia di tutta la terra.

<span id="an_21:36">21:36</span> Vegliate dunque, pregando in ogni
tempo, affinché siate in grado di scampare a tutte queste cose che
stanno per accadere, e di comparire dinanzi al Figliuol dell’uomo.

<span id="an_21:37">21:37</span> Or di giorno egli insegnava nel tempio;
e la notte usciva e la passava sul monte detto degli Ulivi.

<span id="an_21:38">21:38</span> E tutto il popolo, la mattina di
buon’ora, veniva a lui nel tempio per udirlo.

<span id="an_22:1">22:1</span> Or la festa degli azzimi, detta la
Pasqua, s’avvicinava;

<span id="an_22:2">22:2</span> e i capi sacerdoti e gli scribi cercavano
il modo di farlo morire, perché temevano il popolo.

<span id="an_22:3">22:3</span> E Satana entrò in Giuda, chiamato
Iscariota, che era del numero de’ dodici.

<span id="an_22:4">22:4</span> Ed egli andò a conferire coi capi
sacerdoti e i capitani sul come lo darebbe loro nelle mani.

<span id="an_22:5">22:5</span> Ed essi se ne rallegrarono e pattuirono
di dargli del denaro.

<span id="an_22:6">22:6</span> Ed egli prese l’impegno, e cercava
l’opportunità di farlo di nascosto alla folla.

<span id="an_22:7">22:7</span> Or venne il giorno degli azzimi, nel
quale si dovea sacrificar la Pasqua.

<span id="an_22:8">22:8</span> E Gesù mandò Pietro e Giovanni, dicendo:
Andate a prepararci la pasqua, affinché la mangiamo.

<span id="an_22:9">22:9</span> Ed essi gli dissero: Dove vuoi che la
prepariamo?

<span id="an_22:10">22:10</span> Ed egli disse loro: Ecco, quando sarete
entrati nella città, vi verrà incontro un uomo che porterà una brocca
d’acqua; seguitelo nella casa dov’egli entrerà.

<span id="an_22:11">22:11</span> E dite al padron di casa: Il Maestro ti
manda a dire: Dov’è la stanza nella quale mangerò la pasqua co’ miei
discepoli?

<span id="an_22:12">22:12</span> Ed egli vi mostrerà di sopra una gran
sala ammobiliata; quivi apparecchiate.

<span id="an_22:13">22:13</span> Ed essi andarono e trovaron com’egli
avea lor detto, e prepararon la pasqua.

<span id="an_22:14">22:14</span> E quando l’ora fu venuta, egli si mise
a tavola, e gli apostoli con lui.

<span id="an_22:15">22:15</span> Ed egli disse loro: Ho grandemente
desiderato di mangiar questa pasqua con voi, prima ch’io soffra;

<span id="an_22:16">22:16</span> poiché io vi dico che non la mangerò
più finché sia compiuta nel regno di Dio.

<span id="an_22:17">22:17</span> E avendo preso un calice, rese grazie e
disse: Prendete questo e distribuitelo fra voi;

<span id="an_22:18">22:18</span> perché io vi dico che oramai non berrò
più del frutto della vigna, finché sia venuto il regno di Dio.

<span id="an_22:19">22:19</span> Poi, avendo preso del pane, rese grazie
e lo ruppe e lo diede loro, dicendo: Questo è il mio corpo il quale è
dato per voi: fate questo in memoria di me.

<span id="an_22:20">22:20</span> Parimente ancora, dopo aver cenato,
dette loro il calice dicendo: Questo calice è il nuovo patto nel mio
sangue, il quale è sparso per voi.

<span id="an_22:21">22:21</span> Del resto, ecco, la mano di colui che
mi tradisce e meco a tavola.

<span id="an_22:22">22:22</span> Poiché il Figliuol dell’uomo, certo, se
ne va, secondo che è determinato; ma guai a quell’uomo dal quale è
tradito!

<span id="an_22:23">22:23</span> Ed essi cominciarono a domandarsi gli
uni agli altri chi sarebbe mai quel di loro che farebbe questo.

<span id="an_22:24">22:24</span> Nacque poi anche una contesa fra loro
per sapere chi di loro fosse reputato il maggiore.

<span id="an_22:25">22:25</span> Ma egli disse loro: I re delle nazioni
le signoreggiano, e quelli che hanno autorità su di esse son chiamati
benefattori.

<span id="an_22:26">22:26</span> Ma tra voi non ha da esser così; anzi,
il maggiore fra voi sia come il minore, e chi governa come colui che
serve.

<span id="an_22:27">22:27</span> Poiché, chi è maggiore, colui che è a
tavola oppur colui che serve? Non è forse colui che e a tavola? Ma io
sono in mezzo a voi come colui che serve.

<span id="an_22:28">22:28</span> Or voi siete quelli che avete
perseverato meco nelle mie prove;

<span id="an_22:29">22:29</span> e io dispongo che vi sia dato un regno,
come il Padre mio ha disposto che fosse dato a me,

<span id="an_22:30">22:30</span> affinché mangiate e beviate alla mia
tavola nel mio regno, e sediate su troni, giudicando le dodici tribù
d’Israele.

<span id="an_22:31">22:31</span> Simone, Simone, ecco, Satana ha chiesto
di vagliarvi come si vaglia il grano;

<span id="an_22:32">22:32</span> ma io ho pregato per te affinché la tua
fede non venga meno; e tu, quando sarai convertito, conferma i tuoi
fratelli.

<span id="an_22:33">22:33</span> Ma egli gli disse: Signore, con te son
pronto ad andare e in prigione e alla morte.

<span id="an_22:34">22:34</span> E Gesù: Pietro, io ti dico che oggi il
gallo non canterà, prima che tu abbia negato tre volte di conoscermi.

<span id="an_22:35">22:35</span> Poi disse loro: Quando vi mandai senza
borsa, senza sacca da viaggio e senza calzari, vi mancò mai niente? Ed
essi risposero: Niente. Ed egli disse loro:

<span id="an_22:36">22:36</span> Ma ora, chi ha una borsa la prenda; e
parimente una sacca; e chi non ha spada, venda il mantello e ne compri
una.

<span id="an_22:37">22:37</span> Poiché io vi dico che questo che è
scritto deve esser adempito in me: Ed egli è stato annoverato tra i
malfattori. Infatti, le cose che si riferiscono a me stanno per
compiersi.

<span id="an_22:38">22:38</span> Ed essi dissero: Signore, ecco qui due
spade! Ma egli disse loro: Basta!

<span id="an_22:39">22:39</span> Poi, essendo uscito, andò, secondo il
suo solito, al monte degli Ulivi; e anche i discepoli lo seguirono.

<span id="an_22:40">22:40</span> E giunto che fu sul luogo, disse loro:
Pregate, chiedendo di non entrare in tentazione.

<span id="an_22:41">22:41</span> Ed egli si staccò da loro circa un tiro
di sasso; e postosi in ginocchio pregava, dicendo:

<span id="an_22:42">22:42</span> Padre, se tu vuoi, allontana da me
questo calice! Però, non la mia volontà, ma la tua sia fatta.

<span id="an_22:43">22:43</span> E un angelo gli apparve dal cielo a
confortarlo.

<span id="an_22:44">22:44</span> Ed essendo in agonia, egli pregava vie
più intensamente; e il suo sudore divenne come grosse gocce di sangue
che cadeano in terra.

<span id="an_22:45">22:45</span> E alzatosi dall’orazione, venne ai
discepoli e li trovò che dormivano di tristezza,

<span id="an_22:46">22:46</span> e disse loro: Perché dormite? Alzatevi
e pregate, affinché non entriate in tentazione.

<span id="an_22:47">22:47</span> Mentre parlava ancora, ecco una turba;
e colui che si chiamava Giuda, uno dei dodici, la precedeva, e si
accostò a Gesù per baciarlo.

<span id="an_22:48">22:48</span> Ma Gesù gli disse: Giuda, tradisci tu
il Figliuol dell’uomo con un bacio?

<span id="an_22:49">22:49</span> E quelli ch’eran con lui, vedendo quel
che stava per succedere, dissero: Signore, percoterem noi con la spada?

<span id="an_22:50">22:50</span> E uno di loro percosse il servitore del
sommo sacerdote, e gli spiccò l’orecchio destro.

<span id="an_22:51">22:51</span> Ma Gesù rivolse loro la parola e disse:
Lasciate, basta! E toccato l’orecchio di colui, lo guarì.

<span id="an_22:52">22:52</span> E Gesù disse ai capi sacerdoti e ai
capitani del tempio e agli anziani che eran venuti contro a lui: Voi
siete usciti con spade e bastoni, come contro a un ladrone;

<span id="an_22:53">22:53</span> mentre ero ogni giorno con voi nel
tempio, non mi avete mai messe le mani addosso; ma questa è l’ora vostra
e la potestà delle tenebre.

<span id="an_22:54">22:54</span> E presolo, lo menaron via e lo
condussero dentro la casa del sommo sacerdote; e Pietro seguiva da
lontano.

<span id="an_22:55">22:55</span> E avendo essi acceso un fuoco in mezzo
alla corte ed essendosi posti a sedere insieme, Pietro si sedette in
mezzo a loro.

<span id="an_22:56">22:56</span> E una certa serva, vedutolo sedere
presso il fuoco, e avendolo guardato fisso, disse: Anche costui era con
lui.

<span id="an_22:57">22:57</span> Ma egli negò, dicendo: Donna, io non lo
conosco.

<span id="an_22:58">22:58</span> E poco dopo, un altro, vedutolo, disse:
Anche tu sei di quelli. Ma Pietro rispose: O uomo, non lo sono.

<span id="an_22:59">22:59</span> E trascorsa circa un’ora, un altro
affermava lo stesso, dicendo: Certo, anche costui era con lui,
poich’egli è Galileo.

<span id="an_22:60">22:60</span> Ma Pietro disse: O uomo, io non so quel
che tu ti dica. E subito, mentr’egli parlava ancora, il gallo cantò.

<span id="an_22:61">22:61</span> E il Signore, voltatosi, riguardò
Pietro; e Pietro si ricordò della parola del Signore com’ei gli avea
detto: Prima che il gallo canti oggi, tu mi rinnegherai tre volte.

<span id="an_22:62">22:62</span> E uscito fuori pianse amaramente.

<span id="an_22:63">22:63</span> E gli uomini che tenevano Gesù, lo
schernivano percuotendolo;

<span id="an_22:64">22:64</span> e avendolo bendato gli domandavano:
Indovina, profeta, chi t’ha percosso?

<span id="an_22:65">22:65</span> E molte altre cose dicevano contro a
lui, bestemmiando.

<span id="an_22:66">22:66</span> E come fu giorno, gli anziani del
popolo, i capi sacerdoti e gli scribi si adunarono, e lo menarono nel
loro Sinedrio, dicendo:

<span id="an_22:67">22:67</span> Se tu sei il Cristo, diccelo. Ma egli
disse loro: Se ve lo dicessi, non credereste;

<span id="an_22:68">22:68</span> e se io vi facessi delle domande, non
rispondereste.

<span id="an_22:69">22:69</span> Ma da ora innanzi il Figliuol dell’uomo
sarà seduto alla destra della potenza di Dio.

<span id="an_22:70">22:70</span> E tutti dissero: Sei tu dunque il
Figliuol di Dio? Ed egli rispose loro: Voi lo dite, poiché io lo sono.

<span id="an_22:71">22:71</span> E quelli dissero: Che bisogno abbiamo
ancora di testimonianza? Noi stessi l’abbiamo udito dalla sua propria
bocca.

<span id="an_23:1">23:1</span> Poi, levatasi tutta l’assemblea, lo
menarono a Pilato.

<span id="an_23:2">23:2</span> E cominciarono ad accusarlo, dicendo:
Abbiam trovato costui che sovvertiva la nostra nazione e che vietava di
pagare i tributi a Cesare, e diceva d’esser lui il Cristo re.

<span id="an_23:3">23:3</span> E Pilato lo interrogò, dicendo: Sei tu il
re dei Giudei? Ed egli, rispondendo, gli disse: Sì, lo sono.

<span id="an_23:4">23:4</span> E Pilato disse ai capi sacerdoti e alle
turbe: Io non trovo colpa alcuna in quest’uomo.

<span id="an_23:5">23:5</span> Ma essi insistevano, dicendo: Egli
solleva il popolo insegnando per tutta la Giudea; ha cominciato dalla
Galilea ed è giunto fin qui.

<span id="an_23:6">23:6</span> Quando Pilato udì questo, domandò se
quell’uomo fosse Galileo.

<span id="an_23:7">23:7</span> E saputo ch’egli era della giurisdizione
d’Erode, lo rimandò a Erode ch’era anch’egli a Gerusalemme in que’
giorni.

<span id="an_23:8">23:8</span> Erode, come vide Gesù, se ne rallegrò
grandemente, perché da lungo tempo desiderava vederlo, avendo sentito
parlar di lui; e sperava di vedergli fare qualche miracolo.

<span id="an_23:9">23:9</span> E gli rivolse molte domande, ma Gesù non
gli rispose nulla.

<span id="an_23:10">23:10</span> Or i capi sacerdoti e gli scribi stavan
là, accusandolo con veemenza.

<span id="an_23:11">23:11</span> Ed Erode co’ suoi soldati, dopo averlo
vilipeso e schernito, lo vestì di un manto splendido, e lo rimandò a
Pilato.

<span id="an_23:12">23:12</span> E in quel giorno, Erode e Pilato
divennero amici, perché per l’addietro arano stati in inimicizia fra
loro.

<span id="an_23:13">23:13</span> E Pilato, chiamati assieme i capi
sacerdoti e i magistrati e il popolo, disse loro:

<span id="an_23:14">23:14</span> Voi mi avete fatto comparir dinanzi
quest’uomo come sovvertitore del popolo; ed ecco, dopo averlo in
presenza vostra esaminato, non ho trovato in lui alcuna delle colpe di
cui l’accusate;

<span id="an_23:15">23:15</span> e neppure Erode, poiché egli l’ha
rimandato a noi; ed ecco, egli non ha fatto nulla che sia degno di
morte.

<span id="an_23:16">23:16</span> Io dunque, dopo averlo castigato, lo
libererò.

<span id="an_23:17">23:17</span> Or egli era in obbligo di liberar loro
un carcerato in occasion della festa.

<span id="an_23:18">23:18</span> Ma essi gridarono tutti insieme: Fa’
morir costui, e liberaci Barabba!

<span id="an_23:19">23:19</span> (Barabba era stato messo in prigione a
motivo di una sedizione avvenuta in città e di un omicidio).

<span id="an_23:20">23:20</span> E Pilato da capo parlò loro,
desiderando liberar Gesù;

<span id="an_23:21">23:21</span> ma essi gridavano: Crocifiggilo,
crocifiggilo!

<span id="an_23:22">23:22</span> E per la terza volta egli disse loro:
Ma che male ha egli fatto? Io non ho trovato nulla in lui, che meriti la
morte. Io dunque, dopo averlo castigato, lo libererò.

<span id="an_23:23">23:23</span> Ma essi insistevano con gran grida,
chiedendo che fosse crocifisso; e le loro grida finirono con avere il
sopravvento.

<span id="an_23:24">23:24</span> E Pilato sentenziò che fosse fatto
quello che domandavano.

<span id="an_23:25">23:25</span> E liberò colui che era stato messo in
prigione per sedizione ed omicidio, e che essi aveano richiesto; ma
abbandonò Gesù alla loro volontà.

<span id="an_23:26">23:26</span> E mentre lo menavan via, presero un
certo Simon, cireneo, che veniva dalla campagna, e gli misero addosso la
croce, perché la portasse dietro a Gesù.

<span id="an_23:27">23:27</span> Or lo seguiva una gran moltitudine di
popolo e di donne che facean cordoglio e lamento per lui.

<span id="an_23:28">23:28</span> Ma Gesù, voltatosi verso di loro,
disse: Figliuole di Gerusalemme, non piangete per me, ma piangete per
voi stesse e per i vostri figliuoli.

<span id="an_23:29">23:29</span> Perché ecco, vengono i giorni nei quali
si dirà: Beate le sterili, e i seni che non han partorito, e le mammelle
che non hanno allattato.

<span id="an_23:30">23:30</span> Allora prenderanno a dire ai monti:
Cadeteci addosso; ed ai colli: Copriteci.

<span id="an_23:31">23:31</span> Poiché se fan queste cose al legno
verde, che sarà egli fatto al secco?

<span id="an_23:32">23:32</span> Or due altri, due malfattori, eran
menati con lui per esser fatti morire.

<span id="an_23:33">23:33</span> E quando furon giunti al luogo detto
"il Teschio", crocifissero quivi lui e i malfattori, l’uno a destra e
l’altro a sinistra.

<span id="an_23:34">23:34</span> E Gesù diceva: Padre, perdona loro,
perché non sanno quello che fanno. Poi, fatte delle parti delle sue
vesti, trassero a sorte.

<span id="an_23:35">23:35</span> E il popolo stava a guardare. E anche i
magistrati si facean beffe di lui, dicendo: Ha salvato altri, salvi se
stesso, se è il Cristo, l’Eletto di Dio!

<span id="an_23:36">23:36</span> E i soldati pure lo schernivano,
accostandosi, presentandogli dell’aceto e dicendo:

<span id="an_23:37">23:37</span> Se tu sei il re de’ Giudei, salva te
stesso!

<span id="an_23:38">23:38</span> E v’era anche questa iscrizione sopra
il suo capo: QUESTO E IL RE DEI GIUDEI.

<span id="an_23:39">23:39</span> E uno de’ malfattori appesi lo
ingiuriava, dicendo: Non se’ tu il Cristo? Salva te stesso e noi!

<span id="an_23:40">23:40</span> Ma l’altro, rispondendo, lo sgridava e
diceva: Non hai tu nemmeno timor di Dio, tu che ti trovi nel medesimo
supplizio?

<span id="an_23:41">23:41</span> E per noi è cosa giusta, perché
riceviamo la condegna pena de’ nostri fatti; ma questi non ha fatto
nulla di male.

<span id="an_23:42">23:42</span> E diceva: Gesù, ricordati di me quando
sarai venuto nel tuo regno!

<span id="an_23:43">23:43</span> E Gesù gli disse: Io ti dico in verità
che oggi tu sarai meco in paradiso.

<span id="an_23:44">23:44</span> Ora era circa l’ora sesta, e si fecero
tenebre per tutto il paese, fino all’ora nona, essendosi oscurato il
sole.

<span id="an_23:45">23:45</span> La cortina del tempio si squarciò pel
mezzo.

<span id="an_23:46">23:46</span> E Gesù, gridando con gran voce, disse:
Padre, nelle tue mani rimetto lo spirito mio. E detto questo spirò.

<span id="an_23:47">23:47</span> E il centurione, veduto ciò che era
accaduto, glorificava Iddio dicendo: Veramente, quest’uomo era giusto.

<span id="an_23:48">23:48</span> E tutte le turbe che si erano raunate a
questo spettacolo, vedute le cose che erano successe, se ne tornavano
battendosi il petto.

<span id="an_23:49">23:49</span> Ma tutti i suoi conoscenti e le donne
che lo aveano accompagnato dalla Galilea, stavano a guardare queste cose
da lontano.

<span id="an_23:50">23:50</span> Ed ecco un uomo per nome Giuseppe, che
era consigliere, uomo dabbene e giusto,

<span id="an_23:51">23:51</span> il quale non avea consentito alla
deliberazione e all’operato degli altri, ed era da Arimatea, città de’
Giudei, e aspettava il regno di Dio,

<span id="an_23:52">23:52</span> venne a Pilato e chiese il corpo di
Gesù.

<span id="an_23:53">23:53</span> E trattolo giù di croce, lo involse in
un panno lino e lo pose in una tomba scavata nella roccia, dove niuno
era ancora stato posto.

<span id="an_23:54">23:54</span> Era il giorno della Preparazione, e
stava per cominciare il sabato.

<span id="an_23:55">23:55</span> E le donne che eran venute con Gesù
dalla Galilea, avendo seguito Giuseppe, guardarono la tomba, e come
v’era stato posto il corpo di Gesù.

<span id="an_23:56">23:56</span> Poi, essendosene tornate, prepararono
aromi ed oli odoriferi.

<span id="an_24:1">24:1</span> Durante il sabato si riposarono, secondo
il comandamento; ma il primo giorno della settimana, la mattina molto
per tempo, esse si recarono al sepolcro, portando gli aromi che aveano
preparato.

<span id="an_24:2">24:2</span> E trovarono la pietra rotolata dal
sepolcro.

<span id="an_24:3">24:3</span> Ma essendo entrate, non trovarono il
corpo del Signor Gesù.

<span id="an_24:4">24:4</span> Ed avvenne che mentre se ne stavano
perplesse di ciò, ecco che apparvero dinanzi a loro due uomini in vesti
sfolgoranti;

<span id="an_24:5">24:5</span> ed essendo esse impaurite, e chinando il
viso a terra, essi dissero loro: Perché cercate il vivente fra i morti?

<span id="an_24:6">24:6</span> Egli non è qui, ma è risuscitato;
ricordatevi com’egli vi parlò quand’era ancora in Galilea,

<span id="an_24:7">24:7</span> dicendo che il Figliuol dell’uomo doveva
esser dato nelle mani d’uomini peccatori ed esser crocifisso, e il terzo
giorno risuscitare.

<span id="an_24:8">24:8</span> Ed esse si ricordarono delle sue parole;

<span id="an_24:9">24:9</span> e tornate dal sepolcro, annunziarono
tutte queste cose agli undici e a tutti gli altri.

<span id="an_24:10">24:10</span> Or quelle che dissero queste cose agli
apostoli erano: Maria Maddalena, Giovanna, Maria madre di Giacomo, e le
altre donne che eran con loro.

<span id="an_24:11">24:11</span> E quelle parole parvero loro un
vaneggiare, e non prestaron fede alle donne.

<span id="an_24:12">24:12</span> Ma Pietro, levatosi, corse al sepolcro;
ed essendosi chinato a guardare, vide le sole lenzuola; e se ne andò
maravigliandosi fra se stesso di quel che era avvenuto.

<span id="an_24:13">24:13</span> Ed ecco, due di loro se ne andavano in
quello stesso giorno a un villaggio nominato Emmaus, distante da
Gerusalemme sessanta stadi;

<span id="an_24:14">24:14</span> e discorrevano tra loro di tutte le
cose che erano accadute.

<span id="an_24:15">24:15</span> Ed avvenne che mentre discorrevano e
discutevano insieme, Gesù stesso si accostò e cominciò a camminare con
loro.

<span id="an_24:16">24:16</span> Ma gli occhi loro erano impediti così
da non riconoscerlo.

<span id="an_24:17">24:17</span> Ed egli domandò loro: Che discorsi son
questi che tenete fra voi cammin facendo? Ed essi si fermarono tutti
mesti.

<span id="an_24:18">24:18</span> E l’un de’ due, per nome Cleopa,
rispondendo, gli disse: Tu solo, tra i forestieri, stando in
Gerusalemme, non hai saputo le cose che sono in essa avvenute in questi
giorni?

<span id="an_24:19">24:19</span> Ed egli disse loro: Quali? Ed essi gli
risposero: Il fatto di Gesù Nazareno, che era un profeta potente in
opere e in parole dinanzi a Dio e a tutto il popolo;

<span id="an_24:20">24:20</span> e come i capi sacerdoti e i nostri
magistrati l’hanno fatto condannare a morte, e l’hanno crocifisso.

<span id="an_24:21">24:21</span> Or noi speravamo che fosse lui che
avrebbe riscattato Israele; invece, con tutto ciò, ecco il terzo giorno
da che queste cose sono avvenute.

<span id="an_24:22">24:22</span> Vero è che certe donne d’infra noi ci
hanno fatto stupire; essendo andate la mattina di buon’ora al sepolcro,

<span id="an_24:23">24:23</span> e non avendo trovato il corpo di lui,
son venute dicendo d’aver avuto anche una visione d’angeli, i quali
dicono ch’egli vive.

<span id="an_24:24">24:24</span> E alcuni de’ nostri sono andati al
sepolcro, e hanno trovato la cosa così come aveano detto le donne; ma
lui non l’hanno veduto.

<span id="an_24:25">24:25</span> Allora Gesù disse loro: O insensati e
tardi di cuore a credere a tutte le cose che i profeti hanno dette!

<span id="an_24:26">24:26</span> Non bisognava egli che il Cristo
soffrisse queste cose ed entrasse quindi nella sua gloria?

<span id="an_24:27">24:27</span> E cominciando da Mosè e da tutti i
profeti, spiegò loro in tutte le Scritture le cose che lo concernevano.

<span id="an_24:28">24:28</span> E quando si furono avvicinati al
villaggio dove andavano, egli fece come se volesse andar più oltre.

<span id="an_24:29">24:29</span> Ed essi gli fecero forza, dicendo:
Rimani con noi, perché si fa sera e il giorno è già declinato. Ed egli
entrò per rimaner con loro.

<span id="an_24:30">24:30</span> E quando si fu messo a tavola con loro,
prese il pane, lo benedisse, e spezzatolo lo dette loro.

<span id="an_24:31">24:31</span> E gli occhi loro furono aperti, e lo
riconobbero; ma egli sparì d’innanzi a loro.

<span id="an_24:32">24:32</span> Ed essi dissero l’uno all’altro: Non
ardeva il cuor nostro in noi mentr’egli ci parlava per la via, mentre ci
spiegava le Scritture?

<span id="an_24:33">24:33</span> E levatisi in quella stessa ora,
tornarono a Gerusalemme e trovarono adunati gli undici e quelli ch’eran
con loro,

<span id="an_24:34">24:34</span> i quali dicevano: Il Signore è
veramente risuscitato ed è apparso a Simone.

<span id="an_24:35">24:35</span> Ed essi pure raccontarono le cose
avvenute loro per la via, e come era stato da loro riconosciuto nello
spezzare il pane.

<span id="an_24:36">24:36</span> Or mentr’essi parlavano di queste cose,
Gesù stesso comparve in mezzo a loro, e disse: Pace a voi!

<span id="an_24:37">24:37</span> Ma essi, smarriti e impauriti,
pensavano di vedere uno spirito.

<span id="an_24:38">24:38</span> Ed egli disse loro: Perché siete
turbati? E perché vi sorgono in cuore tali pensieri?

<span id="an_24:39">24:39</span> Guardate le mie mani ed i miei piedi,
perché son ben io; palpatemi e guardate; perché uno spirito non ha carne
e ossa come vedete che ho io.

<span id="an_24:40">24:40</span> E detto questo, mostrò loro le mani e i
piedi.

<span id="an_24:41">24:41</span> Ma siccome per l’allegrezza non
credevano ancora, e si stupivano, disse loro: Avete qui nulla da
mangiare?

<span id="an_24:42">24:42</span> Essi gli porsero un pezzo di pesce
arrostito;

<span id="an_24:43">24:43</span> ed egli lo prese, e mangiò in loro
presenza.

<span id="an_24:44">24:44</span> Poi disse loro: Queste son le cose che
io vi dicevo quand’ero ancora con voi: che bisognava che tutte le cose
scritte di me nella legge di Mosè, ne’ profeti e nei Salmi, fossero
adempiute.

<span id="an_24:45">24:45</span> Allora apri loro la mente per intendere
le Scritture, e disse loro:

<span id="an_24:46">24:46</span> Così è scritto, che il Cristo
soffrirebbe, e risusciterebbe dai morti il terzo giorno,

<span id="an_24:47">24:47</span> e che nel suo nome si predicherebbe
ravvedimento e remission dei peccati a tutte le genti, cominciando da
Gerusalemme.

<span id="an_24:48">24:48</span> Or voi siete testimoni di queste cose.

<span id="an_24:49">24:49</span> Ed ecco, io mando su voi quello che il
Padre mio ha promesso; quant’è a voi, rimanete in questa città, finché
dall’alto siate rivestiti di potenza.

<span id="an_24:50">24:50</span> Poi li condusse fuori fino presso
Betania; e levate in alto le mani, li benedisse.

<span id="an_24:51">24:51</span> E avvenne che mentre li benediceva, si
dipartì da loro e fu portato su nel cielo.

<span id="an_24:52">24:52</span> Ed essi, adoratolo, tornarono a
Gerusalemme con grande allegrezza;

<span id="an_24:53">24:53</span> ed erano del continuo nel tempio,
benedicendo Iddio.

------------------------------------------------------------------------

[Next: John](joh)
