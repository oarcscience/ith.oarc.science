<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Italian Bible, full text etext at Intangible Textual Heritage">
<TITLE>Italian Bible: 1 Samuel</TITLE>
</HEAD>
<BODY>
<CENTER>
<A HREF="../../../index"><IMG SRC="../../../cdshop/ithlogo.png" BORDER="0"></A><BR>
<A HREF="../../../index">Intangible Textual Heritage</A>&nbsp;
<A HREF="../../index">Bible</A>&nbsp;
<A HREF="../index">World Bible</A>&nbsp;
<A HREF="index">Index</A>&nbsp;
<A HREF="rut">Previous</A>&nbsp;
<A HREF="sa2">Next</A>&nbsp;
</CENTER>
<HR>
</p> <h3 align="center" align="center">Italian Bible: 1 Samuel</h3> 
<p><A NAME="an_1:1">1:1</A>&nbsp;V&#8217;era un uomo di Ramathaim-Tsofim, della contrada montuosa di Efraim, che si chiamava Elkana, figliuolo di Jeroham, figliuolo d&#8217;Elihu, figliuolo di Tohu, figliuolo di Tsuf, Efraimita.</p> 
<p><A NAME="an_1:2">1:2</A>&nbsp;Aveva due mogli: una per nome Anna, e l&#8217;altra per nome Peninna. Peninna avea de&#8217; figliuoli, ma Anna non ne aveva.</p> 
<p><A NAME="an_1:3">1:3</A>&nbsp;E quest&#8217;uomo, ogni anno, saliva dalla sua citt&#224; per andare ad adorar l&#8217;Eterno degli eserciti e ad offrirgli dei sacrifizi a Sciloh; e quivi erano i due figliuoli di Eli, Hofni e Fineas, sacerdoti dell&#8217;Eterno.</p> 
<p><A NAME="an_1:4">1:4</A>&nbsp;Quando venne il giorno, Elkana offerse il sacrifizio, e diede a Peninna, sua moglie e a tutti i figliuoli e a tutte le figliuole di lei le loro parti;</p> 
<p><A NAME="an_1:5">1:5</A>&nbsp;ma ad Anna diede una parte doppia, perch&#233; amava Anna, bench&#233; l&#8217;Eterno l&#8217;avesse fatta sterile.</p> 
<p><A NAME="an_1:6">1:6</A>&nbsp;E la rivale mortificava continuamente Anna affin d&#8217;inasprirla perch&#233; l&#8217;Eterno l&#8217;avea fatta sterile.</p> 
<p><A NAME="an_1:7">1:7</A>&nbsp;Cos&#236; avveniva ogni anno; ogni volta che Anna saliva alla casa dell&#8217;Eterno, Peninna la mortificava a quel modo; ond&#8217;ella piangeva e non mangiava pi&#249;.</p> 
<p><A NAME="an_1:8">1:8</A>&nbsp;Elkana, suo marito, le diceva: "Anna, perch&#233; piangi? Perch&#233; non mangi? Perch&#233; &#232; triste il cuor tuo? Non ti valgo io pi&#249; di dieci figliuoli?"</p> 
<p><A NAME="an_1:9">1:9</A>&nbsp;E, dopo ch&#8217;ebbero mangiato e bevuto a Sciloh, Anna si lev&#242; (il sacerdote Eli stava in quell&#8217;ora seduto sulla sua sedia all&#8217;entrata del tempio dell&#8217;Eterno);</p> 
<p><A NAME="an_1:10">1:10</A>&nbsp;ella avea l&#8217;anima piena di amarezza, e preg&#242; l&#8217;Eterno piangendo dirottamente.</p> 
<p><A NAME="an_1:11">1:11</A>&nbsp;E fece un voto, dicendo: "O Eterno degli eserciti! se hai riguardo all&#8217;afflizione della tua serva, e ti ricordi di me, e non dimentichi la tua serva, e d&#224;i alla tua serva un figliuolo maschio, io lo consacrer&#242; all&#8217;Eterno per tutti i giorni della sua vita, e il rasoio non passer&#224; sulla sua testa".</p> 
<p><A NAME="an_1:12">1:12</A>&nbsp;E, com&#8217;ella prolungava la sua preghiera dinanzi all&#8217;Eterno, Eli stava osservando la bocca di lei.</p> 
<p><A NAME="an_1:13">1:13</A>&nbsp;Anna parlava in cuor suo; e si movevano soltanto le sue labbra ma non si sentiva la sua voce; onde Eli credette ch&#8217;ella fosse ubriaca;</p> 
<p><A NAME="an_1:14">1:14</A>&nbsp;e le disse: "Quanto durer&#224; cotesta tua ebbrezza? Va&#8217; a smaltire il tuo vino!"</p> 
<p><A NAME="an_1:15">1:15</A>&nbsp;Ma Anna, rispondendo, disse: "No, signor mio, io sono una donna tribolata nello spirito, e non ho bevuto n&#233; vino n&#233; bevanda alcoolica, ma stavo spandendo l&#8217;anima mia dinanzi all&#8217;Eterno.</p> 
<p><A NAME="an_1:16">1:16</A>&nbsp;Non prender la tua serva per una donna da nulla; perch&#233; l&#8217;eccesso del mio dolore e della tristezza mia m&#8217;ha fatto parlare fino adesso".</p> 
<p><A NAME="an_1:17">1:17</A>&nbsp;Ed Eli replic&#242;: "Va&#8217; in pace, e l&#8217;Iddio d&#8217;Israele esaudisca la preghiera che gli hai rivolta!"</p> 
<p><A NAME="an_1:18">1:18</A>&nbsp;Ella rispose: "Possa la tua serva trovar grazia agli occhi tuoi!" Cos&#236; la donna se ne and&#242; per la sua via, mangi&#242;, e il suo sembiante non fu pi&#249; quello di prima.</p> 
<p><A NAME="an_1:19">1:19</A>&nbsp;L&#8217;indomani, ella e suo marito, alzatisi di buon&#8217;ora, si prostrarono dinanzi all&#8217;Eterno; poi partirono e ritornarono a casa loro a Rama. Elkana conobbe Anna, sua moglie, e l&#8217;Eterno si ricord&#242; di lei.</p> 
<p><A NAME="an_1:20">1:20</A>&nbsp;Nel corso dell&#8217;anno, Anna concep&#236; e partor&#236; un figliuolo, al quale pose nome Samuele, "perch&#233;", disse, "l&#8217;ho chiesto all&#8217;Eterno".</p> 
<p><A NAME="an_1:21">1:21</A>&nbsp;E quell&#8217;uomo, Elkana, sal&#236; con tutta la sua famiglia per andare a offrire all&#8217;Eterno il sacrifizio annuo e a sciogliere il suo voto.</p> 
<p><A NAME="an_1:22">1:22</A>&nbsp;Ma Anna non sal&#236;, e disse a suo marito: "Io non salir&#242; finch&#233; il bambino non sia divezzato; allora lo condurr&#242;, perch&#233; sia presentato dinanzi all&#8217;Eterno e quivi rimanga per sempre".</p> 
<p><A NAME="an_1:23">1:23</A>&nbsp;Elkana, suo marito, le rispose: "Fa&#8217; come ti par bene; rimani finch&#233; tu l&#8217;abbia divezzato, purch&#233; l&#8217;Eterno adempia la sua parola!" Cos&#236; la donna rimase a casa, e allatt&#242; il suo figliuolo fino al momento di divezzarlo.</p> 
<p><A NAME="an_1:24">1:24</A>&nbsp;E quando l&#8217;ebbe divezzato, lo men&#242; seco, e prese tre giovenchi, un efa di farina e un otre di vino; e lo men&#242; nella casa dell&#8217;Eterno a Sciloh. Il fanciullo era ancora piccolino.</p> 
<p><A NAME="an_1:25">1:25</A>&nbsp;Elkana ed Anna immolarono il giovenco, e menarono il fanciullo ad Eli.</p> 
<p><A NAME="an_1:26">1:26</A>&nbsp;E Anna gli disse: "Signor mio! Com&#8217;&#232; vero che vive l&#8217;anima tua, o mio signore, io son quella donna che stava qui vicina a te, a pregare l&#8217;Eterno.</p> 
<p><A NAME="an_1:27">1:27</A>&nbsp;Pregai per aver questo fanciullo; e l&#8217;Eterno mi ha concesso quel che io gli avevo domandato.</p> 
<p><A NAME="an_1:28">1:28</A>&nbsp;E, dal canto mio, lo dono all&#8217;Eterno; e finch&#233; gli durer&#224; la vita, egli sar&#224; donato all&#8217;Eterno". E si prostraron quivi dinanzi all&#8217;Eterno.</p> 
<p><A NAME="an_2:1">2:1</A>&nbsp;Allora Anna preg&#242; e disse: "Il mio cuore esulta nell&#8217;Eterno, l&#8217;Eterno mi ha dato una forza vittoriosa, la mia bocca s&#8217;apre contro i miei nemici perch&#233; gioisco per la liberazione che tu m&#8217;hai concessa.</p> 
<p><A NAME="an_2:2">2:2</A>&nbsp;Non v&#8217;&#232; alcuno che sia santo come l&#8217;Eterno, poich&#233; non v&#8217;&#232; altro Dio fuori di te; ne v&#8217;&#232; r&#242;cca pari all&#8217;Iddio nostro.</p> 
<p><A NAME="an_2:3">2:3</A>&nbsp;Non parlate pi&#249; con tanto orgoglio; non esca pi&#249; l&#8217;arroganza dalla vostra bocca; poich&#233; l&#8217;Eterno &#232; un Dio che sa tutto, e da lui son pesate le azioni dell&#8217;uomo.</p> 
<p><A NAME="an_2:4">2:4</A>&nbsp;L&#8217;arco dei potenti &#232; spezzato, e i deboli son cinti di forza.</p> 
<p><A NAME="an_2:5">2:5</A>&nbsp;Quei ch&#8217;eran satolli s&#8217;allogano per aver del pane, e quei che pativan la fame non la patiscono pi&#249;; perfin la sterile partorisce sette volte, mentre quella che avea molti figli diventa fiacca.</p> 
<p><A NAME="an_2:6">2:6</A>&nbsp;L&#8217;Eterno fa morire e fa vivere; fa scendere nel soggiorno de&#8217; morti e ne fa risalire.</p> 
<p><A NAME="an_2:7">2:7</A>&nbsp;L&#8217;Eterno fa impoverire ed arricchisce, egli abbassa ed anche innalza.</p> 
<p><A NAME="an_2:8">2:8</A>&nbsp;Rileva il misero dalla polvere e trae su il povero dal letame, per farli sedere coi principi, per farli eredi di un trono di gloria; poich&#233; le colonne della terra son dell&#8217;Eterno, e sopra queste Egli ha posato il mondo.</p> 
<p><A NAME="an_2:9">2:9</A>&nbsp;Egli veglier&#224; sui passi de&#8217; suoi fedeli, ma gli empi periranno nelle tenebre; poich&#233; l&#8217;uomo non trionfer&#224; per la sua forza.</p> 
<p><A NAME="an_2:10">2:10</A>&nbsp;Gli avversari dell&#8217;Eterno saran frantumati. Egli toner&#224; contr&#8217;essi dal cielo; l&#8217;Eterno giudicher&#224; gli estremi confini della terra, dar&#224; forza al suo re, far&#224; grande la potenza del suo unto".</p> 
<p><A NAME="an_2:11">2:11</A>&nbsp;Elkana se ne and&#242; a casa sua a Rama, e il fanciullo rimase a servire l&#8217;Eterno sotto gli occhi del sacerdote Eli.</p> 
<p><A NAME="an_2:12">2:12</A>&nbsp;Or i figliuoli di Eli erano uomini scellerati; non conoscevano l&#8217;Eterno.</p> 
<p><A NAME="an_2:13">2:13</A>&nbsp;Ed ecco qual era il modo d&#8217;agire di questi sacerdoti riguardo al popolo: quando qualcuno offriva un sacrifizio, il servo del sacerdote veniva, nel momento in cui si faceva cuocere la carne, avendo in mano una forchetta a tre punte;</p> 
<p><A NAME="an_2:14">2:14</A>&nbsp;la piantava nella caldaia o nel paiuolo o nella pentola o nella marmitta; e tutto quello che la forchetta tirava su, il sacerdote lo pigliava per s&#233;. Cos&#236; facevano a tutti gl&#8217;Israeliti, che andavano l&#224;, a Sciloh.</p> 
<p><A NAME="an_2:15">2:15</A>&nbsp;E anche prima che si fosse fatto fumare il grasso, il servo del sacerdote veniva, e diceva all&#8217;uomo che faceva il sacrifizio: "Dammi della carne da fare arrostire, per il sacerdote; giacch&#233; egli non accetter&#224; da te carne cotta, ma cruda".</p> 
<p><A NAME="an_2:16">2:16</A>&nbsp;E se quell&#8217;uomo gli diceva: "Si faccia, prima di tutto, fumare il grasso; poi prenderai quel che vorrai", egli rispondeva: "No, me la devi dare ora; altrimenti la prender&#242; per forza!"</p> 
<p><A NAME="an_2:17">2:17</A>&nbsp;Il peccato dunque di que&#8217; giovani era grande oltremodo agli occhi dell&#8217;Eterno, perch&#233; la gente sprezzava le offerte fatte all&#8217;Eterno.</p> 
<p><A NAME="an_2:18">2:18</A>&nbsp;Ma Samuele faceva il servizio nel cospetto dell&#8217;Eterno; era giovinetto, e cinto d&#8217;un efod di lino.</p> 
<p><A NAME="an_2:19">2:19</A>&nbsp;Sua madre gli faceva ogni anno una piccola tonaca, e gliela portava quando saliva con suo marito ad offrire il sacrifizio annuale.</p> 
<p><A NAME="an_2:20">2:20</A>&nbsp;Eli benedisse Elkana e sua moglie, dicendo: "L&#8217;Eterno ti dia prole da questa donna, in luogo del dono ch&#8217;ella ha fatto all&#8217;Eterno!" E se ne tornarono a casa loro.</p> 
<p><A NAME="an_2:21">2:21</A>&nbsp;E l&#8217;Eterno visit&#242; Anna, la quale concep&#236; e partor&#236; tre figliuoli e due figliuole. E il giovinetto Samuele cresceva presso l&#8217;Eterno.</p> 
<p><A NAME="an_2:22">2:22</A>&nbsp;Or Eli era molto vecchio e ud&#236; tutto quello che i suoi figliuoli facevano a tutto Israele, e come si giacevano con le donne che eran di servizio all&#8217;ingresso della tenda di convegno.</p> 
<p><A NAME="an_2:23">2:23</A>&nbsp;E disse loro: "Perch&#233; fate tali cose? poich&#233; odo tutto il popolo parlare delle vostre malvage azioni.</p> 
<p><A NAME="an_2:24">2:24</A>&nbsp;Non fate cos&#236;, figliuoli miei, poich&#233; quel che odo di voi non &#232; buono; voi inducete a trasgressione il popolo di Dio.</p> 
<p><A NAME="an_2:25">2:25</A>&nbsp;Se un uomo pecca contro un altr&#8217;uomo, Iddio lo giudica; ma, se pecca contro l&#8217;Eterno, chi interceder&#224; per lui?" Quelli per&#242; non diedero ascolto alla voce del padre loro, perch&#233; l&#8217;Eterno li volea far morire.</p> 
<p><A NAME="an_2:26">2:26</A>&nbsp;Intanto, il giovinetto Samuele continuava a crescere, ed era gradito cos&#236; all&#8217;Eterno come agli uomini.</p> 
<p><A NAME="an_2:27">2:27</A>&nbsp;Or un uomo di Dio venne da Eli e gli disse: "Cos&#236; parla l&#8217;Eterno: Non mi sono io forse rivelato alla casa di tuo padre, quand&#8217;essi erano in Egitto al servizio di Faraone?</p> 
<p><A NAME="an_2:28">2:28</A>&nbsp;Non lo scelsi io forse, fra tutte le trib&#249; d&#8217;Israele, perch&#233; fosse mio sacerdote, salisse al mio altare, bruciasse il profumo e portasse l&#8217;efod in mia presenza? E non diedi io forse alla casa di tuo padre tutti i sacrifizi dei figliuoli d&#8217;Israele, fatti mediante il fuoco?</p> 
<p><A NAME="an_2:29">2:29</A>&nbsp;E allora perch&#233; calpestate i miei sacrifizi e le mie oblazioni che ho comandato mi siano offerti nella mia dimora? E come mai onori i tuoi figliuoli pi&#249; di me, e v&#8217;ingrassate col meglio di tutte le oblazioni d&#8217;Israele, mio popolo?</p> 
<p><A NAME="an_2:30">2:30</A>&nbsp;Perci&#242;, cos&#236; dice l&#8217;Eterno, l&#8217;Iddio d&#8217;Israele: Io avevo dichiarato che la tua casa e la casa di tuo padre sarebbero al mio servizio, in perpetuo; ma ora l&#8217;Eterno dice: Lungi da me tal cosa! Poich&#233; io onoro quelli che m&#8217;onorano, e quelli che mi sprezzano saranno avviliti.</p> 
<p><A NAME="an_2:31">2:31</A>&nbsp;Ecco, i giorni vengono, quand&#8217;io troncher&#242; il tuo braccio e il braccio della casa di tuo padre, in guisa che non vi sar&#224; in casa tua alcun vecchio.</p> 
<p><A NAME="an_2:32">2:32</A>&nbsp;E vedrai lo squallore nella mia dimora, mentre Israele sar&#224; ricolmo di beni, e non vi sar&#224; pi&#249; mai alcun vecchio nella tua casa.</p> 
<p><A NAME="an_2:33">2:33</A>&nbsp;E quello de&#8217; tuoi che lascer&#242; sussistere presso il mio altare, rimarr&#224; per consumarti gli occhi e illanguidirti il cuore; e tutti i nati e cresciuti in casa tua morranno nel fior degli anni.</p> 
<p><A NAME="an_2:34">2:34</A>&nbsp;E ti servir&#224; di segno quello che accadr&#224; ai tuoi figliuoli, Hofni e Fineas: ambedue morranno in uno stesso giorno.</p> 
<p><A NAME="an_2:35">2:35</A>&nbsp;Io mi susciter&#242; un sacerdote fedele, che agir&#224; secondo il mio cuore e secondo l&#8217;anima mia; io gli edificher&#242; una casa stabile, ed egli sar&#224; al servizio del mio unto per sempre.</p> 
<p><A NAME="an_2:36">2:36</A>&nbsp;E chiunque rimarr&#224; della tua casa verr&#224; a prostrarsi davanti a lui per avere una moneta d&#8217;argento e un tozzo di pane, e dir&#224;: Ammettimi, ti prego, a fare alcuno de&#8217; servigi del sacerdozio perch&#8217;io abbia un boccon di pane da mangiare".</p> 
<p><A NAME="an_3:1">3:1</A>&nbsp;Or il giovinetto Samuele serviva all&#8217;Eterno sotto gli occhi di Eli. La parola dell&#8217;Eterno era rara, a quei tempi, e le visioni non erano frequenti.</p> 
<p><A NAME="an_3:2">3:2</A>&nbsp;In quel medesimo tempo, Eli, la cui vista cominciava a intorbidarsi in guisa ch&#8217;egli non ci poteva vedere, se ne stava un giorno coricato nel suo luogo consueto;</p> 
<p><A NAME="an_3:3">3:3</A>&nbsp;la lampada di Dio non era ancora spenta, e Samuele era coricato nel tempio dell&#8217;Eterno dove si trovava l&#8217;arca di Dio.</p> 
<p><A NAME="an_3:4">3:4</A>&nbsp;E l&#8217;Eterno chiam&#242; Samuele, il quale rispose: "Eccomi!"</p> 
<p><A NAME="an_3:5">3:5</A>&nbsp;e corse da Eli e disse: "Eccomi, poich&#233; tu m&#8217;hai chiamato". Eli rispose: "Io non t&#8217;ho chiamato, torna a coricarti". Ed egli se ne and&#242; a coricarsi.</p> 
<p><A NAME="an_3:6">3:6</A>&nbsp;L&#8217;Eterno chiam&#242; di nuovo Samuele. E Samuele s&#8217;alz&#242;, and&#242; da Eli e disse: "Eccomi, poich&#233; tu m&#8217;hai chiamato". E quegli rispose: "Figliuol mio, io non t&#8217;ho chiamato; torna a coricarti".</p> 
<p><A NAME="an_3:7">3:7</A>&nbsp;Or Samuele non conosceva ancora l&#8217;Eterno, e la parola dell&#8217;Eterno non gli era ancora stata rivelata.</p> 
<p><A NAME="an_3:8">3:8</A>&nbsp;L&#8217;Eterno chiam&#242; di bel nuovo Samuele, per la terza volta. Ed egli s&#8217;alz&#242;, and&#242; da Eli e disse: "Eccomi, poich&#233; tu m&#8217;hai chiamato". Allora Eli comprese che l&#8217;Eterno chiamava il giovinetto.</p> 
<p><A NAME="an_3:9">3:9</A>&nbsp;Ed Eli disse a Samuele: "Va&#8217; a coricarti; e, se sarai chiamato ancora, dirai: Parla, o Eterno, poich&#233; il tuo servo ascolta". Samuele and&#242; dunque a coricarsi al suo posto.</p> 
<p><A NAME="an_3:10">3:10</A>&nbsp;E l&#8217;Eterno venne, si tenne l&#236; presso, e chiam&#242; come le altre volte: "Samuele, Samuele!" Samuele rispose: "Parla, poich&#233; il tuo servo ascolta".</p> 
<p><A NAME="an_3:11">3:11</A>&nbsp;Allora l&#8217;Eterno disse a Samuele: "Ecco, io sto per fare in Israele una cosa tale che chi l&#8217;udr&#224; ne avr&#224; intronati ambedue gli orecchi.</p> 
<p><A NAME="an_3:12">3:12</A>&nbsp;In quel giorno io metter&#242; ad effetto contro ad Eli, dal principio fino alla fine, tutto ci&#242; che ho detto circa la sua casa.</p> 
<p><A NAME="an_3:13">3:13</A>&nbsp;Gli ho predetto che avrei esercitato i miei giudizi sulla casa di lui in perpetuo, a cagione della iniquit&#224; ch&#8217;egli ben conosce, poich&#233; i suoi figli hanno attratto su di s&#233; la maledizione, ed egli non li ha repressi.</p> 
<p><A NAME="an_3:14">3:14</A>&nbsp;Perci&#242; io giuro alla casa d&#8217;Eli che l&#8217;iniquit&#224; della casa d&#8217;Eli non sar&#224; mai espiata n&#233; con sacrifizi n&#233; con oblazioni".</p> 
<p><A NAME="an_3:15">3:15</A>&nbsp;Samuele rimase coricato sino alla mattina, poi apr&#236; le porte della casa dell&#8217;Eterno. Egli temeva di raccontare ad Eli la visione.</p> 
<p><A NAME="an_3:16">3:16</A>&nbsp;Ma Eli chiam&#242; Samuele e disse: "Samuele, figliuol mio!" Egli rispose: "Eccomi".</p> 
<p><A NAME="an_3:17">3:17</A>&nbsp;Ed Eli: "Qual &#232; la parola ch&#8217;Egli t&#8217;ha detta? Ti prego, non me la celare! Iddio ti tratti col massimo rigore, se mi nascondi qualcosa di tutto quello ch&#8217;Egli t&#8217;ha detto".</p> 
<p><A NAME="an_3:18">3:18</A>&nbsp;Samuele allora gli raccont&#242; tutto, senza celargli nulla. Ed Eli disse: "Egli &#232; l&#8217;Eterno: faccia quello che gli parr&#224; bene".</p> 
<p><A NAME="an_3:19">3:19</A>&nbsp;Samuele intanto cresceva, e l&#8217;Eterno era con lui e non lasci&#242; cader a terra alcuna delle parole di lui.</p> 
<p><A NAME="an_3:20">3:20</A>&nbsp;Tutto Israele, da Dan fino a Beer-Sceba, riconobbe che Samuele era stabilito profeta dell&#8217;Eterno.</p> 
<p><A NAME="an_3:21">3:21</A>&nbsp;L&#8217;Eterno continu&#242; ad apparire a Sciloh, poich&#233; a Sciloh l&#8217;Eterno si rivelava a Samuele mediante la sua parola, e la parola di Samuele era rivolta a tutto Israele.</p> 
<p><A NAME="an_4:1">4:1</A>&nbsp;Or Israele usc&#236; contro i Filistei per dar battaglia, e si accamp&#242; presso Eben-Ezer; i Filistei erano accampati presso Afek.</p> 
<p><A NAME="an_4:2">4:2</A>&nbsp;I Filistei si schierarono in battaglia in faccia ad Israele; e, impegnatosi il combattimento, Israele fu sconfitto dai Filistei, che uccisero sul campo di battaglia circa quattromila uomini.</p> 
<p><A NAME="an_4:3">4:3</A>&nbsp;Quando il popolo fu tornato nell&#8217;accampamento, gli anziani d&#8217;Israele dissero: "Perch&#233; l&#8217;Eterno ci ha egli oggi sconfitti davanti ai Filistei? Andiamo a prendere a Sciloh l&#8217;arca del patto dell&#8217;Eterno, e venga essa in mezzo a noi e ci salvi dalle mani de&#8217; nostri nemici!"</p> 
<p><A NAME="an_4:4">4:4</A>&nbsp;Il popolo quindi mand&#242; gente a Sciloh, e di la fu portata l&#8217;arca del patto dell&#8217;Eterno degli eserciti, il quale sta fra i cherubini; e i due figliuoli di Eli, Hofni e Fineas, erano l&#224;, con l&#8217;arca del patto di Dio.</p> 
<p><A NAME="an_4:5">4:5</A>&nbsp;E quando l&#8217;arca del patto dell&#8217;Eterno entr&#242; nel campo, tutto Israele di&#232; in grandi grida di gioia, s&#236; che ne rimbombo la terra.</p> 
<p><A NAME="an_4:6">4:6</A>&nbsp;I Filistei, all&#8217;udire quelle alte grida, dissero: "Che significano queste grandi grida nel campo degli Ebrei?" E seppero che l&#8217;arca dell&#8217;Eterno era arrivata nell&#8217;accampamento.</p> 
<p><A NAME="an_4:7">4:7</A>&nbsp;E i Filistei ebbero paura, perch&#233; dicevano: "Dio e venuto nell&#8217;accampamento". Ed esclamarono: "Guai a noi! poich&#233; non era cos&#236; nei giorni passati.</p> 
<p><A NAME="an_4:8">4:8</A>&nbsp;Guai a noi! Chi ci salver&#224; dalle mani di questi d&#232;i potenti? Questi son gli d&#232;i che colpiron gli Egiziani d&#8217;ogni sorta di piaghe nel deserto.</p> 
<p><A NAME="an_4:9">4:9</A>&nbsp;Siate forti, Filistei, e comportatevi da uomini, onde non abbiate a diventare schiavi degli Ebrei, com&#8217;essi sono stati schiavi vostri! Conducetevi da uomini, e combattete!"</p> 
<p><A NAME="an_4:10">4:10</A>&nbsp;I Filistei dunque combatterono, e Israele fu sconfitto, e ciascuno se ne fugg&#236; nella sua tenda. La rotta fu enorme, e caddero, d&#8217;Israele, trentamila fanti.</p> 
<p><A NAME="an_4:11">4:11</A>&nbsp;L&#8217;arca di Dio fu presa, e i due figliuoli d&#8217;Eli, Hofni e Fineas, morirono.</p> 
<p><A NAME="an_4:12">4:12</A>&nbsp;Un uomo di Beniamino, fuggito dal campo di battaglia, giunse correndo a Sciloh quel medesimo giorno, con le vesti stracciate e la testa coperta di terra.</p> 
<p><A NAME="an_4:13">4:13</A>&nbsp;Al suo arrivo, ecco che Eli stava sull&#8217;orlo della strada, seduto sul suo seggio, aspettando ansiosamente, perch&#233; gli tremava il cuore per l&#8217;arca di Dio. E come quell&#8217;uomo entr&#242; nella citt&#224; portando la nuova, un grido si lev&#242; da tutta la citt&#224;.</p> 
<p><A NAME="an_4:14">4:14</A>&nbsp;Ed Eli, udendo lo strepito delle grida, disse: "Che significa il chiasso di questo tumulto?" E quell&#8217;uomo and&#242; in fretta a portar la nuova ad Eli.</p> 
<p><A NAME="an_4:15">4:15</A>&nbsp;Or Eli avea novantott&#8217;anni; la vista gli era venuta meno, sicch&#233; non potea vedere.</p> 
<p><A NAME="an_4:16">4:16</A>&nbsp;Quell&#8217;uomo gli disse: "Son io che vengo dal campo di battaglia e che ne son fuggito oggi". Ed Eli disse: "Com&#8217;&#232; andata la cosa, figliuol mio?"</p> 
<p><A NAME="an_4:17">4:17</A>&nbsp;E colui che portava la nuova, rispondendo, disse: "Israele e fuggito d&#8217;innanzi ai Filistei; e v&#8217;&#232; stata una grande strage fra il popolo; anche i tuoi due figliuoli, Hofni e Fineas, sono morti, e l&#8217;arca di Dio e stata presa".</p> 
<p><A NAME="an_4:18">4:18</A>&nbsp;E come ebbe mentovato l&#8217;arca di Dio, Eli cadde dal suo seggio all&#8217;indietro, allato alla porta, si ruppe la nuca, e mor&#236;, perch&#233; era un uomo vecchio e pesante. Era stato giudice d&#8217;Israele quarant&#8217;anni.</p> 
<p><A NAME="an_4:19">4:19</A>&nbsp;La nuora di lui, moglie di Fineas, era incinta e prossima al parto; quando ud&#236; la nuova che l&#8217;arca di Dio era presa e che il suo suocero e il suo marito erano morti, si curv&#242; e partor&#236;, perch&#233; sorpresa a un tratto dai dolori.</p> 
<p><A NAME="an_4:20">4:20</A>&nbsp;E nel punto che stava per morire, le donne che l&#8217;assistevano le dissero: "Non temere, poich&#233; hai partorito un figliuolo". Ma ella non rispose e non ne fece caso.</p> 
<p><A NAME="an_4:21">4:21</A>&nbsp;E al suo bambino pose nome Icabod, dicendo: "La gloria ha esulato da Israele", perch&#233; l&#8217;arca di Dio era stata presa, e a motivo del suo suocero e del suo marito.</p> 
<p><A NAME="an_4:22">4:22</A>&nbsp;E disse: "La gloria ha esulato da Israele, perch&#233; l&#8217;arca di Dio e stata presa".</p> 
<p><A NAME="an_5:1">5:1</A>&nbsp;I Filistei, dunque, presero l&#8217;arca di Dio, e la trasportarono da Eben-Ezer a Asdod;</p> 
<p><A NAME="an_5:2">5:2</A>&nbsp;presero l&#8217;arca di Dio, la portarono nella casa di Dagon, e la posarono allato a Dagon.</p> 
<p><A NAME="an_5:3">5:3</A>&nbsp;E il giorno dopo, gli Asdodei alzatisi di buon&#8217;ora trovarono Dagon caduto con la faccia a terra, davanti all&#8217;arca dell&#8217;Eterno. Presero Dagon e lo rimisero al suo posto.</p> 
<p><A NAME="an_5:4">5:4</A>&nbsp;Il giorno dopo, alzatisi di buon&#8217;ora, trovarono che Dagon era di nuovo caduto con la faccia a terra, davanti all&#8217;Arca dell&#8217;Eterno; la testa e ambedue le mani di Dagon giacevano mozzate sulla soglia, e non gli restava pi&#249; che il tronco.</p> 
<p><A NAME="an_5:5">5:5</A>&nbsp;Perci&#242;, fino al d&#236; d&#8217;oggi, i sacerdoti di Dagon e tutti quelli che entrano nella casa di Dagon a Asdod non pongono il piede sulla soglia.</p> 
<p><A NAME="an_5:6">5:6</A>&nbsp;Poi la mano dell&#8217;Eterno si aggrav&#242; su quei di Asdod, port&#242; fra loro la desolazione, e li colp&#236; di emorroidi, a Asdod e nel suo territorio.</p> 
<p><A NAME="an_5:7">5:7</A>&nbsp;E quando quelli di Asdod videro che cos&#236; avveniva, dissero: "L&#8217;arca dell&#8217;Iddio d&#8217;Israele non rimarr&#224; presso di noi, poich&#233; la mano di lui &#232; dura su noi e su Dagon, nostro dio".</p> 
<p><A NAME="an_5:8">5:8</A>&nbsp;Mandaron quindi a convocare presso di loro tutti i principi dei Filistei, e dissero: "Che faremo dell&#8217;arca dell&#8217;Iddio d&#8217;Israele?" I principi risposero: "Si trasporti l&#8217;arca dell&#8217;Iddio d&#8217;Israele a Gath".</p> 
<p><A NAME="an_5:9">5:9</A>&nbsp;E trasportaron quivi l&#8217;arca dell&#8217;Iddio d&#8217;Israele. E come l&#8217;ebbero trasportata, la mano dell&#8217;Eterno si volse contro la citt&#224;, e vi fu una immensa costernazione. L&#8217;Eterno colp&#236; gli uomini della citt&#224;, piccoli e grandi, e un flagello d&#8217;emorroidi scoppi&#242; fra loro.</p> 
<p><A NAME="an_5:10">5:10</A>&nbsp;Allora mandarono l&#8217;arca di Dio a Ekron. E come l&#8217;arca di Dio giunse a Ekron, que&#8217; di Ekron cominciarono a gridare, dicendo: "Hanno trasportato l&#8217;arca dell&#8217;Iddio d&#8217;Israele da noi, per far morire noi e il nostro popolo!"</p> 
<p><A NAME="an_5:11">5:11</A>&nbsp;Mandaron quindi a convocare tutti i principi dei Filistei, e dissero: "Rimandate l&#8217;arca dell&#8217;Iddio d&#8217;Israele; torni essa al suo posto, e non faccia morir noi e il nostro popolo!" Poich&#233; tutta la citt&#224; era in preda a un terrore di morte, e la mano di Dio s&#8217;aggravava grandemente su di essa.</p> 
<p><A NAME="an_5:12">5:12</A>&nbsp;Quelli che non morivano eran colpiti d&#8217;emorroidi, e le grida della citt&#224; salivano fino al cielo.</p> 
<p><A NAME="an_6:1">6:1</A>&nbsp;L&#8217;arca dell&#8217;Eterno rimase nel paese dei Filistei sette mesi.</p> 
<p><A NAME="an_6:2">6:2</A>&nbsp;Poi i Filistei chiamarono i sacerdoti e gl&#8217;indovini, e dissero: "Che faremo dell&#8217;arca dell&#8217;Eterno? Insegnateci il modo di rimandarla al suo luogo".</p> 
<p><A NAME="an_6:3">6:3</A>&nbsp;E quelli risposero: "Se rimandate l&#8217;arca dell&#8217;Iddio d&#8217;Israele, non la rimandate senza nulla, ma fategli ad ogni modo un&#8217;offerta di riparazione; allora guarirete, e cos&#236; saprete perch&#233; la sua mano non abbia cessato d&#8217;aggravarsi su voi".</p> 
<p><A NAME="an_6:4">6:4</A>&nbsp;Essi chiesero: "Quale offerta di riparazione gli offriremo noi?" Quelli risposero: "Cinque emorroidi d&#8217;oro e cinque topi d&#8217;oro, secondo il numero dei principi dei Filistei; giacch&#233; una stessa piaga ha colpito voi e i vostri principi.</p> 
<p><A NAME="an_6:5">6:5</A>&nbsp;Fate dunque delle figure delle vostre emorroidi e delle figure dei topi che vi devastano il paese, e date gloria all&#8217;Iddio d&#8217;Israele; forse egli cesser&#224; d&#8217;aggravare la sua mano su voi, sui vostri d&#232;i e sul vostro paese.</p> 
<p><A NAME="an_6:6">6:6</A>&nbsp;E perch&#233; indurereste il cuor vostro come gli Egiziani e Faraone indurarono il cuor loro? Dopo ch&#8217;Egli ebbe spiegato contro ad essi la sua potenza, gli Egiziani non lasciarono essi partire gl&#8217;Israeliti, s&#236; che questi poterono andarsene?</p> 
<p><A NAME="an_6:7">6:7</A>&nbsp;Or dunque fatevi un carro nuovo, e prendete due vacche che allattino e che non abbian mai portato giogo; attaccate al carro le vacche, e riconducete nella stalla i loro vitelli.</p> 
<p><A NAME="an_6:8">6:8</A>&nbsp;Poi prendete l&#8217;arca dell&#8217;Eterno e mettetela sul carro; e accanto ad essa ponete, in una cassetta, i lavori d&#8217;oro che presentate all&#8217;Eterno come offerta di riparazione; e lasciatela, s&#236; che se ne vada.</p> 
<p><A NAME="an_6:9">6:9</A>&nbsp;E state a vedere: se sale per la via che mena al suo paese, verso Beth-Scemesh, vuol dire che l&#8217;Eterno &#232; quegli che ci ha fatto questo gran male; se no, sapremo che non la sua mano ci ha percossi, ma che questo ci &#232; avvenuto per caso".</p> 
<p><A NAME="an_6:10">6:10</A>&nbsp;Quelli dunque fecero cos&#236;; presero due vacche che allattavano, le attaccarono al carro, e chiusero nella stalla i vitelli.</p> 
<p><A NAME="an_6:11">6:11</A>&nbsp;Poi misero sul carro l&#8217;arca dell&#8217;Eterno e la cassetta coi topi d&#8217;oro e le figure delle emorroidi.</p> 
<p><A NAME="an_6:12">6:12</A>&nbsp;Le vacche presero direttamente la via che mena a Beth-Scemesh; seguiron sempre la medesima strada, muggendo mentre andavano, e non piegarono n&#233; a destra n&#233; a sinistra. I principi dei Filistei tennero loro dietro, sino ai confini di Beth-Scemesh.</p> 
<p><A NAME="an_6:13">6:13</A>&nbsp;Ora quei di Beth-Scemesh mietevano il grano nella valle; e alzando gli occhi videro l&#8217;arca, e si rallegrarono vedendola.</p> 
<p><A NAME="an_6:14">6:14</A>&nbsp;Il carro, giunto al campo di Giosu&#232; di Beth-Scemesh, vi si ferm&#242;. C&#8217;era quivi una gran pietra; essi spaccarono il legname del carro, e offrirono le vacche in olocausto all&#8217;Eterno.</p> 
<p><A NAME="an_6:15">6:15</A>&nbsp;I Leviti deposero l&#8217;arca dell&#8217;Eterno e la cassetta che le stava accanto e conteneva gli oggetti d&#8217;oro, e misero ogni cosa sulla gran pietra; e, in quello stesso giorno, quei di Beth-Scemesh offrirono olocausti e presentarono sacrifizi all&#8217;Eterno.</p> 
<p><A NAME="an_6:16">6:16</A>&nbsp;I cinque principi dei Filistei, veduto ci&#242;, tornarono il medesimo giorno a Ekron.</p> 
<p><A NAME="an_6:17">6:17</A>&nbsp;Questo &#232; il numero delle emorroidi d&#8217;oro che i Filistei presentarono all&#8217;Eterno come offerta di riparazione; una per Asdod, una per Gaza, una per Askalon, una per Gath, una per Ekron.</p> 
<p><A NAME="an_6:18">6:18</A>&nbsp;E de&#8217; topi d&#8217;oro ne offriron tanti quante erano le citt&#224; dei Filistei appartenenti ai cinque principi, dalle citt&#224; murate ai villaggi di campagna che si estendono fino alla gran pietra sulla quale fu posata l&#8217;arca dell&#8217;Eterno, e che sussiste anche al d&#236; d&#8217;oggi nel campo di Giosu&#232;, il Beth-scemita.</p> 
<p><A NAME="an_6:19">6:19</A>&nbsp;L&#8217;Eterno colp&#236; que&#8217; di Beth-Scemesh, perch&#233; aveano portato gli sguardi sull&#8217;arca dell&#8217;Eterno; colp&#236; settanta uomini del popolo. Il popolo fece cordoglio, perch&#233; l&#8217;Eterno l&#8217;avea colpito d&#8217;una gran piaga.</p> 
<p><A NAME="an_6:20">6:20</A>&nbsp;E quelli di Beth-Scemesh dissero: "Chi pu&#242; sussistere in presenza dell&#8217;Eterno, di questo Dio santo? E da chi salir&#224; l&#8217;arca, partendo da noi?".</p> 
<p><A NAME="an_6:21">6:21</A>&nbsp;E spedirono de&#8217; messi agli abitanti di Kiriath-Jearim per dir loro: "I Filistei hanno ricondotto l&#8217;arca dell&#8217;Eterno; scendete e menatela su fra voi".</p> 
<p><A NAME="an_7:1">7:1</A>&nbsp;Que&#8217; di Kiriath-Jearim vennero, menarono su l&#8217;arca dell&#8217;Eterno, e la trasportarono in casa di Abinadab, sulla collina, e consacrarono il suo figliuolo Eleazar, perch&#233; custodisse l&#8217;arca dell&#8217;Eterno.</p> 
<p><A NAME="an_7:2">7:2</A>&nbsp;Ora dal giorno che l&#8217;arca era stata collocata a Kiriath-Jearim era passato molto tempo, vent&#8217;anni erano trascorsi e tutta la casa d&#8217;Israele sospirava, anelando all&#8217;Eterno.</p> 
<p><A NAME="an_7:3">7:3</A>&nbsp;Allora Samuele parl&#242; a tutta la casa d&#8217;Israele dicendo: "Se tornate all&#8217;Eterno con tutto il vostro cuore, togliete di mezzo a voi gli d&#232;i stranieri e gl&#8217;idoli di Astarte, volgete risolutamente il cuor vostro verso l&#8217;Eterno, e servite a lui solo; ed egli vi liberer&#224; dalle mani dei Filistei".</p> 
<p><A NAME="an_7:4">7:4</A>&nbsp;E i figliuoli d&#8217;Israele tolsero via gl&#8217;idoli di Baal e di Astarte, e servirono all&#8217;Eterno soltanto.</p> 
<p><A NAME="an_7:5">7:5</A>&nbsp;Poi Samuele disse: "Radunate tutto Israele a Mitspa, e io pregher&#242; l&#8217;Eterno per voi".</p> 
<p><A NAME="an_7:6">7:6</A>&nbsp;Ed essi si adunarono a Mitspa, attinsero dell&#8217;acqua e la sparsero davanti all&#8217;Eterno, e digiunarono quivi quel giorno, e dissero: "Abbiamo peccato contro l&#8217;Eterno". E Samuele fece la funzione di giudice d&#8217;Israele a Mitspa.</p> 
<p><A NAME="an_7:7">7:7</A>&nbsp;Quando i Filistei seppero che i figliuoli d&#8217;Israele s&#8217;erano adunati a Mitspa, i principi loro salirono contro Israele. La qual cosa avendo udita i figliuoli d&#8217;Israele, ebbero paura dei Filistei,</p> 
<p><A NAME="an_7:8">7:8</A>&nbsp;e dissero a Samuele: "Non cessare di gridar per noi all&#8217;Eterno, all&#8217;Iddio nostro, affinch&#233; ci liberi dalle mani dei Filistei".</p> 
<p><A NAME="an_7:9">7:9</A>&nbsp;E Samuele prese un agnello di latte e l&#8217;offerse intero in olocausto all&#8217;Eterno; e grid&#242; all&#8217;Eterno per Israele, e l&#8217;Eterno l&#8217;esaud&#236;.</p> 
<p><A NAME="an_7:10">7:10</A>&nbsp;Ora mentre Samuele offriva l&#8217;olocausto, i Filistei s&#8217;avvicinarono per assalire Israele; ma l&#8217;Eterno tuon&#242; quel giorno con gran fracasso contro i Filistei, e li mise in rotta, talch&#233; furono sconfitti dinanzi a Israele.</p> 
<p><A NAME="an_7:11">7:11</A>&nbsp;Gli uomini d&#8217;Israele uscirono da Mitspa, inseguirono i Filistei, e li batterono fin sotto Beth-Car.</p> 
<p><A NAME="an_7:12">7:12</A>&nbsp;Allora Samuele prese una pietra, la pose tra Mitspa e Scen, e la chiam&#242; Eben-Ezer, dicendo: "Fin qui l&#8217;Eterno ci ha soccorsi".</p> 
<p><A NAME="an_7:13">7:13</A>&nbsp;I Filistei furono umiliati, e non tornaron pi&#249; ad invadere il territorio d&#8217;Israele; e la mano dell&#8217;Eterno fu contro i Filistei per tutto il tempo di Samuele.</p> 
<p><A NAME="an_7:14">7:14</A>&nbsp;Le citt&#224; che i Filistei aveano prese ad Israele, tornarono ad Israele, da Ekron fino a Gath. Israele liber&#242; il loro territorio dalle mani dei Filistei. E vi fu pace fra Israele e gli Amorei.</p> 
<p><A NAME="an_7:15">7:15</A>&nbsp;E Samuele fu giudice d&#8217;Israele per tutto il tempo della sua vita.</p> 
<p><A NAME="an_7:16">7:16</A>&nbsp;Egli andava ogni anno a fare il giro di Bethel, di Ghilgal e di Mitspa, ed esercitava il suo ufficio di giudice d&#8217;Israele in tutti quei luoghi.</p> 
<p><A NAME="an_7:17">7:17</A>&nbsp;Poi tornava a Rama, dove stava di casa; quivi fungeva da giudice d&#8217;Israele, e quivi edific&#242; un altare all&#8217;Eterno.</p> 
<p><A NAME="an_8:1">8:1</A>&nbsp;Or quando Samuele fu diventato vecchio costitu&#236; giudici d&#8217;Israele i suoi figliuoli.</p> 
<p><A NAME="an_8:2">8:2</A>&nbsp;Il suo figliuolo primogenito si chiamava Joel, e il secondo Abia, e faceano le funzioni di giudici a Beer-Sceba.</p> 
<p><A NAME="an_8:3">8:3</A>&nbsp;I suoi figliuoli per&#242; non seguivano le sue orme, ma si lasciavano sviare dalla cupidigia, accettavano regali e pervertivano la giustizia.</p> 
<p><A NAME="an_8:4">8:4</A>&nbsp;Allora tutti gli anziani d&#8217;Israele si radunarono, vennero da Samuele a Rama, e gli dissero:</p> 
<p><A NAME="an_8:5">8:5</A>&nbsp;"Ecco tu sei oramai vecchio, e i tuoi figliuoli non seguono le tue orme; or dunque stabilisci su di noi un re che ci amministri la giustizia, come l&#8217;hanno tutte le nazioni".</p> 
<p><A NAME="an_8:6">8:6</A>&nbsp;A Samuele dispiacque questo loro dire: "Dacci un re che amministri la giustizia fra noi"; e Samuele preg&#242; l&#8217;Eterno.</p> 
<p><A NAME="an_8:7">8:7</A>&nbsp;E l&#8217;Eterno disse a Samuele: "Da&#8217; ascolto alla voce del popolo in tutto quello che ti dir&#224;, poich&#233; essi hanno rigettato non te, ma me, perch&#8217;io non regni su di loro.</p> 
<p><A NAME="an_8:8">8:8</A>&nbsp;Agiscono con te come hanno sempre agito dal giorno che li feci salire dall&#8217;Egitto a oggi: m&#8217;hanno abbandonato per servire altri d&#232;i.</p> 
<p><A NAME="an_8:9">8:9</A>&nbsp;Ora dunque da&#8217; ascolto alla loro voce; abbi cura per&#242; di avvertirli solennemente e di far loro ben conoscere qual sar&#224; il modo d&#8217;agire del re che regner&#224; su di loro".</p> 
<p><A NAME="an_8:10">8:10</A>&nbsp;Samuele rifer&#236; tutte le parole dell&#8217;Eterno al popolo che gli domandava un re.</p> 
<p><A NAME="an_8:11">8:11</A>&nbsp;E disse: "Questo sar&#224; il modo d&#8217;agire del re che regner&#224; su di voi. Egli prender&#224; i vostri figliuoli e li metter&#224; sui suoi carri e fra i suoi cavalieri, e dovranno correre davanti al suo carro;</p> 
<p><A NAME="an_8:12">8:12</A>&nbsp;se ne far&#224; de&#8217; capitani di migliaia e de&#8217; capitani di cinquantine; li metter&#224; ad arare i suoi campi, a mieter le sue biade, a fabbricare i suoi ordigni di guerra e gli attrezzi de&#8217; suoi carri.</p> 
<p><A NAME="an_8:13">8:13</A>&nbsp;Prender&#224; le vostre figliuole per farsene delle profumiere, delle cuoche, delle fornaie.</p> 
<p><A NAME="an_8:14">8:14</A>&nbsp;Prender&#224; i vostri campi, le vostre vigne, i vostri migliori uliveti per darli ai suoi servitori.</p> 
<p><A NAME="an_8:15">8:15</A>&nbsp;Prender&#224; la decima delle vostre semente e delle vostre vigne per darla ai suoi eunuchi e ai suoi servitori.</p> 
<p><A NAME="an_8:16">8:16</A>&nbsp;Prender&#224; i vostri servi, le vostre serve, il fiore della vostra giovent&#249; e i vostri asini per adoprarli ne&#8217; suoi lavori.</p> 
<p><A NAME="an_8:17">8:17</A>&nbsp;Prender&#224; la decima de&#8217; vostri greggi, e voi sarete suoi schiavi.</p> 
<p><A NAME="an_8:18">8:18</A>&nbsp;E allora griderete per cagione del re che vi sarete scelto, ma in quel giorno l&#8217;Eterno non vi risponder&#224;".</p> 
<p><A NAME="an_8:19">8:19</A>&nbsp;Il popolo rifiut&#242; di dare ascolto alle parole di Samuele, e disse: "No! ci sar&#224; un re su di noi;</p> 
<p><A NAME="an_8:20">8:20</A>&nbsp;e anche noi saremo come tutte le nazioni; il nostro re amministrer&#224; la giustizia fra noi, marcer&#224; alla nostra testa e condurr&#224; le nostre guerre".</p> 
<p><A NAME="an_8:21">8:21</A>&nbsp;Samuele, udite tutte le parole del popolo, le rifer&#236; all&#8217;Eterno.</p> 
<p><A NAME="an_8:22">8:22</A>&nbsp;E l&#8217;Eterno disse a Samuele: "Da&#8217; ascolto alla loro voce, e stabilisci su di loro un re". E Samuele disse agli uomini d&#8217;Israele: "Ognuno se ne torni alla sua citt&#224;".</p> 
<p><A NAME="an_9:1">9:1</A>&nbsp;Or v&#8217;era un uomo di Beniamino, per nome Kis, figliuolo d&#8217;Abiel, figliuolo di Tseror, figliuolo di Becorath, figliuolo d&#8217;Afiac, figliuolo d&#8217;un Beniaminita. Era un uomo forte e valoroso;</p> 
<p><A NAME="an_9:2">9:2</A>&nbsp;aveva un figliuolo per nome Saul, giovine e bello; non ve n&#8217;era tra i figliuoli d&#8217;Israele uno pi&#249; bello di lui: era pi&#249; alto di tutta la gente dalle spalle in su.</p> 
<p><A NAME="an_9:3">9:3</A>&nbsp;Or le asine di Kis, padre di Saul, s&#8217;erano smarrite; e Kis disse a Saul, suo figliuolo: "Prendi teco uno dei servi, l&#232;vati e va&#8217; in cerca delle asine".</p> 
<p><A NAME="an_9:4">9:4</A>&nbsp;Egli pass&#242; per la contrada montuosa di Efraim e attravers&#242; il paese di Shalisha, senza trovarle; poi passarono per il paese di Shaalim, ma non vi erano; attraversarono il paese dei Beniaminiti, ma non le trovarono.</p> 
<p><A NAME="an_9:5">9:5</A>&nbsp;Quando furon giunti nel paese di Tsuf, Saul disse al servo che era con lui: "Vieni, torniamocene, ch&#233; altrimenti mio padre cesserebbe dal pensare alle asine e sarebbe in pena per noi".</p> 
<p><A NAME="an_9:6">9:6</A>&nbsp;Il servo gli disse: "Ecco, v&#8217;&#232; in questa citt&#224; un uomo di Dio, ch&#8217;&#232; tenuto in grande onore; tutto quello ch&#8217;egli dice, succede sicuramente; andiamoci; forse egli c&#8217;indicher&#224; la via che dobbiamo seguire".</p> 
<p><A NAME="an_9:7">9:7</A>&nbsp;E Saul disse al suo servo: "Ma, ecco, se v&#8217;andiamo, che porteremo noi all&#8217;uomo di Dio? Poich&#233; non ci son pi&#249; provvisioni nei nostri sacchi, e non abbiamo alcun presente da offrire all&#8217;uomo di Dio. Che abbiamo con noi?"</p> 
<p><A NAME="an_9:8">9:8</A>&nbsp;Il servo replic&#242; a Saul, dicendo: "Ecco, io mi trovo in possesso del quarto d&#8217;un siclo d&#8217;argento; lo dar&#242; all&#8217;uomo di Dio, ed egli c&#8217;indicher&#224; la via.</p> 
<p><A NAME="an_9:9">9:9</A>&nbsp;(Anticamente, in Israele, quand&#8217;uno andava a consultare Iddio, diceva: "Venite, andiamo dal Veggente!" poich&#233; colui che oggi si chiama Profeta, anticamente si chiamava Veggente).</p> 
<p><A NAME="an_9:10">9:10</A>&nbsp;E Saul disse al suo servo: "Dici bene; vieni, andiamo". E andarono alla citt&#224; dove stava l&#8217;uomo di Dio.</p> 
<p><A NAME="an_9:11">9:11</A>&nbsp;Mentre facevano la salita che mena alla citt&#224;, trovarono delle fanciulle che uscivano ad attingere acqua, e chiesero loro: "E&#8217; qui il veggente?"</p> 
<p><A NAME="an_9:12">9:12</A>&nbsp;Quelle risposer loro, dicendo: "S&#236;, c&#8217;&#232;; &#232; l&#224; dove sei diretto; ma va&#8217; presto, giacch&#233; &#232; venuto oggi in citt&#224;, perch&#233; oggi il popolo fa un sacrifizio sull&#8217;alto luogo.</p> 
<p><A NAME="an_9:13">9:13</A>&nbsp;Quando sarete entrati in citt&#224;, lo troverete di certo, prima ch&#8217;egli salga all&#8217;alto luogo a mangiare. Il popolo non manger&#224; prima ch&#8217;egli sia giunto, perch&#233; &#232; lui che deve benedire il sacrifizio; dopo di che, i convitati mangeranno. Or dunque salite, perch&#233; proprio ora lo troverete".</p> 
<p><A NAME="an_9:14">9:14</A>&nbsp;Ed essi salirono alla citt&#224;; e, come vi furono entrati, ecco Samuele che usciva loro incontro per salire all&#8217;alto luogo.</p> 
<p><A NAME="an_9:15">9:15</A>&nbsp;Or un giorno prima dell&#8217;arrivo di Saul, l&#8217;Eterno aveva avvertito Samuele, dicendo:</p> 
<p><A NAME="an_9:16">9:16</A>&nbsp;"Domani, a quest&#8217;ora, ti mander&#242; un uomo del paese di Beniamino, e tu l&#8217;ungerai come capo del mio popolo d&#8217;Israele. Egli salver&#224; il mio popolo dalle mani dei Filistei; poich&#233; io ho rivolto lo sguardo verso il mio popolo, perch&#233; il suo grido &#232; giunto fino a me".</p> 
<p><A NAME="an_9:17">9:17</A>&nbsp;E quando Samuele vide Saul, l&#8217;Eterno gli disse: "Ecco l&#8217;uomo di cui t&#8217;ho parlato; egli &#232; colui che signoregger&#224; sul mio popolo".</p> 
<p><A NAME="an_9:18">9:18</A>&nbsp;Saul s&#8217;avvicin&#242; a Samuele entro la porta della citt&#224;, e gli disse: "Indicami, ti prego, dove sia la casa del veggente".</p> 
<p><A NAME="an_9:19">9:19</A>&nbsp;E Samuele rispose a Saul: "Sono io il veggente. Sali davanti a me all&#8217;alto luogo, e mangerete oggi con me; poi domattina ti lascer&#242; partire, e ti dir&#242; tutto quello che hai nel cuore.</p> 
<p><A NAME="an_9:20">9:20</A>&nbsp;E quanto alle asine smarrite tre giorni fa, non dartene pensiero, perch&#233; son trovate. E per chi &#232; tutto quello che v&#8217;&#232; di desiderabile in Israele? Non &#232; esso per te e per tutta la casa di tuo padre?"</p> 
<p><A NAME="an_9:21">9:21</A>&nbsp;Saul, rispondendo, disse: "Non son io un Beniaminita? di una delle pi&#249; piccole trib&#249; d&#8217;Israele? La mia famiglia non &#232; essa la pi&#249; piccola fra tutte le famiglie della trib&#249; di Beniamino? Perch&#233; dunque mi parli a questo modo?"</p> 
<p><A NAME="an_9:22">9:22</A>&nbsp;Samuele prese Saul e il suo servo, li introdusse nella sala e li fe&#8217; sedere in capo di tavola fra i convitati, ch&#8217;eran circa trenta persone.</p> 
<p><A NAME="an_9:23">9:23</A>&nbsp;E Samuele disse al cuoco: "Porta qua la porzione che t&#8217;ho data, e della quale t&#8217;ho detto: Tienla in serbo presso di te".</p> 
<p><A NAME="an_9:24">9:24</A>&nbsp;Il cuoco allora prese la coscia e ci&#242; che v&#8217;aderiva, e la mise davanti a Saul. E Samuele disse: "Ecco ci&#242; ch&#8217;&#232; stato tenuto in serbo; mettitelo dinanzi e mangia, poich&#233; &#232; stato serbato apposta per te quand&#8217;ho invitato il popolo". Cos&#236; Saul, quel giorno, mangi&#242; con Samuele.</p> 
<p><A NAME="an_9:25">9:25</A>&nbsp;Poi scesero dall&#8217;alto luogo in citt&#224;, e Samuele s&#8217;intrattenne con Saul sul terrazzo.</p> 
<p><A NAME="an_9:26">9:26</A>&nbsp;L&#8217;indomani si alzarono presto; allo spuntar dell&#8217;alba, Samuele chiam&#242; Saul sul terrazzo, e gli disse: "Vieni, ch&#8217;io ti lasci partire". Saul s&#8217;alz&#242;, e uscirono fuori ambedue, egli e Samuele.</p> 
<p><A NAME="an_9:27">9:27</A>&nbsp;Quando furon discesi all&#8217;estremit&#224; della citt&#224;, Samuele disse a Saul: "Di&#8217; al servo che passi, e vada innanzi a noi (e il servo pass&#242;); ma tu adesso fermati, ed io ti far&#242; udire la parola di Dio".</p> 
<p><A NAME="an_10:1">10:1</A>&nbsp;Allora Samuele prese un vasetto d&#8217;olio, lo vers&#242; sul capo di lui, baci&#242; Saul e disse: "L&#8217;Eterno non t&#8217;ha egli unto perch&#233; tu sia il capo della sua eredit&#224;?</p> 
<p><A NAME="an_10:2">10:2</A>&nbsp;Oggi, quando tu sarai partito da me, troverai due uomini presso al sepolcro di Rachele, ai confini di Beniamino, a Tseltsah, i quali ti diranno: Le asine delle quali andavi in cerca, sono trovate; ed ecco tuo padre non &#232; pi&#249; in pensiero per le asine, ma &#232; in pena per voi, e va dicendo: Che far&#242; io riguardo al mio figliuolo?</p> 
<p><A NAME="an_10:3">10:3</A>&nbsp;E quando sarai passato pi&#249; innanzi e sarai giunto alla quercia di Tabor, t&#8217;incontrerai con tre uomini che salgono ad adorare Iddio a Bethel, portando l&#8217;uno tre capretti, l&#8217;altro tre pani, e il terzo un otre di vino.</p> 
<p><A NAME="an_10:4">10:4</A>&nbsp;Essi ti saluteranno, e ti daranno due pani, che riceverai dalla loro mano.</p> 
<p><A NAME="an_10:5">10:5</A>&nbsp;Poi arriverai a Ghibea-Elohim, dov&#8217;&#232; la guarnigione dei Filistei; e avverr&#224; che, entrando in citt&#224;, incontrerai una schiera di profeti che scenderanno dall&#8217;alto luogo, preceduti da salt&#232;ri, da timpani, da flauti, da cetre, e che profeteranno.</p> 
<p><A NAME="an_10:6">10:6</A>&nbsp;E lo spirito dell&#8217;Eterno t&#8217;investir&#224; e tu profeterai con loro, e sarai mutato in un altr&#8217;uomo.</p> 
<p><A NAME="an_10:7">10:7</A>&nbsp;E quando questi segni ti saranno avvenuti, fa&#8217; quello che avrai occasione di fare, poich&#233; Dio &#232; teco.</p> 
<p><A NAME="an_10:8">10:8</A>&nbsp;Poi scenderai prima di me a Ghilgal; ed ecco io scender&#242; verso te per offrire olocausti e sacrifizi di azioni di grazie. Tu aspetterai sette giorni, finch&#8217;io giunga da te e ti faccia sapere quello che devi fare".</p> 
<p><A NAME="an_10:9">10:9</A>&nbsp;E non appena egli ebbe voltate le spalle per partirsi da Samuele, Iddio gli mut&#242; il cuore, e tutti quei segni si verificarono in quel medesimo giorno.</p> 
<p><A NAME="an_10:10">10:10</A>&nbsp;E come giunsero a Ghibea, ecco che una schiera di profeti si fece incontro a Saul; allora lo spirito di Dio lo invest&#236;, ed egli si mise a profetare in mezzo a loro.</p> 
<p><A NAME="an_10:11">10:11</A>&nbsp;Tutti quelli che l&#8217;avean conosciuto prima, lo videro che profetava coi profeti, e dicevano l&#8217;uno all&#8217;altro: "Che &#232; mai avvenuto al figliuolo di Kis? Saul &#232; anch&#8217;egli tra i profeti?"</p> 
<p><A NAME="an_10:12">10:12</A>&nbsp;E un uomo del luogo rispose, dicendo: "E chi &#232; il loro padre?" Di qui venne il proverbio: "Saul e anch&#8217;egli tra i profeti?"</p> 
<p><A NAME="an_10:13">10:13</A>&nbsp;E come Saul ebbe finito di profetare, si rec&#242; all&#8217;alto luogo.</p> 
<p><A NAME="an_10:14">10:14</A>&nbsp;E lo zio di Saul disse a lui e al suo servo: "Dove siete andati?" Saul rispose: "A cercare le asine; ma vedendo che non le potevamo trovare, siamo andati da Samuele".</p> 
<p><A NAME="an_10:15">10:15</A>&nbsp;E lo zio di Saul disse: "Raccontami, ti prego, quello che vi ha detto Samuele".</p> 
<p><A NAME="an_10:16">10:16</A>&nbsp;E Saul a suo zio: "Egli ci ha dichiarato positivamente che le asine erano trovate". Ma di quel che Samuele avea detto riguardo al regno non gli rifer&#236; nulla.</p> 
<p><A NAME="an_10:17">10:17</A>&nbsp;Poi Samuele convoc&#242; il popolo dinanzi all&#8217;Eterno a Mitspa,</p> 
<p><A NAME="an_10:18">10:18</A>&nbsp;e disse ai figliuoli d&#8217;Israele: "Cos&#236; dice l&#8217;Eterno, l&#8217;Iddio d&#8217;Israele: Io trassi Israele dall&#8217;Egitto, e vi liberai dalle mani degli Egiziani e dalle mani di tutti i regni che vi opprimevano.</p> 
<p><A NAME="an_10:19">10:19</A>&nbsp;Ma oggi voi rigettate l&#8217;Iddio vostro che vi salv&#242; da tutti i vostri mali e da tutte le vostre tribolazioni, e gli dite: Stabilisci su di noi un re! Or dunque presentatevi nel cospetto dell&#8217;Eterno per trib&#249; e per migliaia".</p> 
<p><A NAME="an_10:20">10:20</A>&nbsp;Poi Samuele fece accostare tutte le trib&#249; d&#8217;Israele, e la trib&#249; di Beniamino fu designata dalla sorte.</p> 
<p><A NAME="an_10:21">10:21</A>&nbsp;Fece quindi accostare la trib&#249; di Beniamino per famiglie, e la famiglia di Matri fu designata dalla sorte. Poi fu designato Saul, figliuolo di Kis; e lo cercarono, ma non fu trovato.</p> 
<p><A NAME="an_10:22">10:22</A>&nbsp;Allora consultarono di nuovo l&#8217;Eterno: "Quell&#8217;uomo &#232; egli gi&#224; venuto qua?" L&#8217;Eterno rispose: "Guardate, ei s&#8217;&#232; nascosto fra i bagagli".</p> 
<p><A NAME="an_10:23">10:23</A>&nbsp;Corsero a trarlo di l&#224;; e quand&#8217;egli si present&#242; in mezzo ai popolo, era pi&#249; alto di tutta la gente dalle spalle in su.</p> 
<p><A NAME="an_10:24">10:24</A>&nbsp;E Samuele disse a tutto il popolo: "Vedete colui che l&#8217;Eterno si &#232; scelto? Non v&#8217;&#232; alcuno in tutto il popolo che sia pari a lui". E tutto il popolo di&#232; in esclamazioni di gioia, gridando: "Viva il re!"</p> 
<p><A NAME="an_10:25">10:25</A>&nbsp;Allora Samuele espose al popolo la legge del regno, e la scrisse in un libro, che depose nel cospetto dell&#8217;Eterno. Poi Samuele rimand&#242; tutto il popolo, ciascuno a casa sua.</p> 
<p><A NAME="an_10:26">10:26</A>&nbsp;Saul se ne and&#242; anch&#8217;egli a casa sua a Ghibea, e con lui andarono gli uomini valorosi a cui Dio avea toccato il cuore.</p> 
<p><A NAME="an_10:27">10:27</A>&nbsp;Nondimeno, ci furono degli uomini da nulla che dissero: "Come ci salverebbe costui?" E lo disprezzarono e non gli portarono alcun dono. Ma egli fece vista di non udire.</p> 
<p><A NAME="an_11:1">11:1</A>&nbsp;Or Nahas, l&#8217;Ammonita, sal&#236; e s&#8217;accamp&#242; contro Iabes di Galaad. E tutti quelli di Iabes dissero a Nahas: "Fa&#8217; alleanza con noi, e noi ti serviremo".</p> 
<p><A NAME="an_11:2">11:2</A>&nbsp;E Nahas, l&#8217;Ammonita, rispose loro: "Io far&#242; alleanza con voi a questa condizione: ch&#8217;io vi cavi a tutti l&#8217;occhio destro, e getti cos&#236; quest&#8217;obbrobrio su tutto Israele".</p> 
<p><A NAME="an_11:3">11:3</A>&nbsp;Gli anziani di Iabes gli dissero: "Concedici sette giorni di tregua perch&#233; inviamo de&#8217; messi per tutto il territorio d&#8217;Israele; e se non vi sar&#224; chi ci soccorra, ci arrenderemo a te".</p> 
<p><A NAME="an_11:4">11:4</A>&nbsp;I messi vennero dunque a Ghibea di Saul, riferirono queste parole in presenza del popolo, e tutto il popolo alz&#242; la voce, e pianse.</p> 
<p><A NAME="an_11:5">11:5</A>&nbsp;Ed ecco Saul tornava dai campi, seguendo i bovi, e disse: "Che ha egli il popolo, che piange?" E gli riferiron le parole di quei di Iabes.</p> 
<p><A NAME="an_11:6">11:6</A>&nbsp;E com&#8217;egli ebbe udite quelle parole, lo spirito di Dio investi Saul, che s&#8217;infiamm&#242; d&#8217;ira;</p> 
<p><A NAME="an_11:7">11:7</A>&nbsp;e prese un paio di buoi, li tagli&#242; a pezzi, che mand&#242;, per mano dei messi, per tutto il territorio d&#8217;Israele, dicendo: "Cos&#236; saranno trattati i buoi di chi non seguir&#224; Saul e Samuele. Il terrore dell&#8217;Eterno s&#8217;impadron&#236; del popolo, e partirono come se fossero stati un uomo solo.</p> 
<p><A NAME="an_11:8">11:8</A>&nbsp;Saul li pass&#242; in rassegna a Bezek, ed erano trecentomila figliuoli d&#8217;Israele e trentamila uomini di Giuda.</p> 
<p><A NAME="an_11:9">11:9</A>&nbsp;E dissero a que&#8217; messi ch&#8217;eran venuti: "Dite cos&#236; a quei di Iabes di Galaad: Domani, quando il sole sar&#224; in tutto il suo calore, sarete liberati". E i messi andarono a riferire queste parole a quei di Iabes, i quali si rallegrarono.</p> 
<p><A NAME="an_11:10">11:10</A>&nbsp;E quei di Iabes dissero agli Ammoniti: "Domani verrem da voi, e farete di noi tutto quello che vi parr&#224;".</p> 
<p><A NAME="an_11:11">11:11</A>&nbsp;Il giorno seguente, Saul divise il popolo in tre schiere, che penetrarono nel campo degli Ammoniti in su la vigilia del mattino, e li batterono fino alle ore calde del giorno. Quelli che scamparono furon dispersi in guisa che non ne rimasero due assieme.</p> 
<p><A NAME="an_11:12">11:12</A>&nbsp;Il popolo disse a Samuele: "Chi &#232; che diceva: Saul regner&#224; egli su noi? Dateci quegli uomini e li metteremo a morte".</p> 
<p><A NAME="an_11:13">11:13</A>&nbsp;Ma Saul rispose: "Nessuno sar&#224; messo a morte in questo giorno, perch&#233; oggi l&#8217;Eterno ha operato una liberazione in Israele".</p> 
<p><A NAME="an_11:14">11:14</A>&nbsp;E Samuele disse al popolo: "Venite, andiamo a Ghilgal, ed ivi confermiamo l&#8217;autorit&#224; reale".</p> 
<p><A NAME="an_11:15">11:15</A>&nbsp;E tutto il popolo and&#242; a Ghilgal, e quivi, a Ghilgal, fecero Saul re davanti all&#8217;Eterno, e quivi offrirono nel cospetto dell&#8217;Eterno sacrifizi di azioni di grazie. E Saul e gli uomini tutti d&#8217;Israele fecero gran festa in quel luogo.</p> 
<p><A NAME="an_12:1">12:1</A>&nbsp;Allora Samuele disse a tutto Israele: "Ecco, io vi ho ubbidito in tutto quello che m&#8217;avete detto, ed ho costituito un re su di voi.</p> 
<p><A NAME="an_12:2">12:2</A>&nbsp;Ed ora, ecco il re che andr&#224; dinanzi a voi. Quanto a me, io son vecchio e canuto, e i miei figliuoli sono tra voi; io sono andato innanzi a voi dalla mia giovinezza fino a questo giorno.</p> 
<p><A NAME="an_12:3">12:3</A>&nbsp;Eccomi qui; rendete la vostra testimonianza a mio carico, in presenza dell&#8217;Eterno e in presenza del suo unto: A chi ho preso il bue? A chi ho preso l&#8217;asino? Chi ho defraudato? A chi ho fatto violenza? Dalle mani di chi ho accettato doni per chiuder gli occhi a suo riguardo? Io vi restituir&#242; ogni cosa!"</p> 
<p><A NAME="an_12:4">12:4</A>&nbsp;Quelli risposero: "Tu non ci hai defraudati, non ci hai fatto violenza, e non hai preso nulla dalle mani di chicchessia"</p> 
<p><A NAME="an_12:5">12:5</A>&nbsp;Ed egli a loro: "Oggi l&#8217;Eterno &#232; testimone contro di voi, e il suo unto pure e testimone, che voi non avete trovato nulla nelle mie mani". Il popolo rispose: "Egli e testimone!"</p> 
<p><A NAME="an_12:6">12:6</A>&nbsp;Allora Samuele disse al popolo: "Testimone &#232; l&#8217;Eterno, che costitu&#236; Mos&#232; ed Aaronne e fe&#8217; salire i padri vostri dal paese d&#8217;Egitto.</p> 
<p><A NAME="an_12:7">12:7</A>&nbsp;Or dunque presentatevi, ond&#8217;io, dinanzi all&#8217;Eterno, dibatta con voi la causa relativa a tutte le opere di giustizia che l&#8217;Eterno ha compiute a beneficio vostro e dei vostri padri.</p> 
<p><A NAME="an_12:8">12:8</A>&nbsp;Dopo che Giacobbe fu entrato in Egitto, i vostri padri gridarono all&#8217;Eterno, e l&#8217;Eterno mand&#242; Mos&#232; ed Aaronne i quali trassero i padri vostri fuor dall&#8217;Egitto e li fecero abitare in questo luogo.</p> 
<p><A NAME="an_12:9">12:9</A>&nbsp;Ma essi dimenticarono l&#8217;Eterno, il loro Dio, ed egli li diede in potere di Sisera, capo dell&#8217;esercito di Hatsor, e in potere dei Filistei e del re di Moab, i quali mossero loro guerra.</p> 
<p><A NAME="an_12:10">12:10</A>&nbsp;Allora gridarono all&#8217;Eterno e dissero: "Abbiam peccato, perch&#233; abbiamo abbandonato l&#8217;Eterno, e abbiam servito agl&#8217;idoli di Baal e d&#8217;Astarte; ma ora, liberaci dalle mani dei nostri nemici, e serviremo te.</p> 
<p><A NAME="an_12:11">12:11</A>&nbsp;E l&#8217;Eterno mand&#242; Jerubbaal e Bedan e Jefte e Samuele, e vi liber&#242; dalle mani de&#8217; nemici che vi circondavano, e viveste al sicuro.</p> 
<p><A NAME="an_12:12">12:12</A>&nbsp;Ma quando udiste che Nahas, re de&#8217; figliuoli di Ammon, marciava contro di voi, mi diceste: "No, deve regnar su noi un re", mentre l&#8217;Eterno, il vostro Dio, era il vostro re.</p> 
<p><A NAME="an_12:13">12:13</A>&nbsp;Or dunque, ecco il re che vi siete scelto, che avete chiesto; ecco, l&#8217;Eterno ha costituito un re su di voi.</p> 
<p><A NAME="an_12:14">12:14</A>&nbsp;Se temete l&#8217;Eterno, lo servite, e ubbidite alla sua voce, se non siete ribelli al comandamento dell&#8217;Eterno, e tanto voi quanto il re che regna su voi siete seguaci dell&#8217;Eterno, ch&#8217;&#232; il vostro Dio, bene;</p> 
<p><A NAME="an_12:15">12:15</A>&nbsp;ma, se non ubbidite alla voce dell&#8217;Eterno, se vi ribellate al comandamento dell&#8217;Eterno, la mano dell&#8217;Eterno sar&#224; contro di voi, come fu contro i vostri padri.</p> 
<p><A NAME="an_12:16">12:16</A>&nbsp;E anche ora, fermatevi e mirate questa cosa grande che l&#8217;Eterno sta per compiere dinanzi agli occhi vostri!</p> 
<p><A NAME="an_12:17">12:17</A>&nbsp;Non siamo al tempo della m&#232;sse del grano? Io invocher&#242; l&#8217;Eterno, ed egli mander&#224; tuoni e pioggia affinch&#233; sappiate e veggiate quanto &#232; grande agli occhi dell&#8217;Eterno il male che avete fatto chiedendo per voi un re".</p> 
<p><A NAME="an_12:18">12:18</A>&nbsp;Allora Samuele invoc&#242; l&#8217;Eterno, e l&#8217;Eterno mand&#242; quel giorno tuoni e pioggia; e tutto il popolo ebbe gran timore dell&#8217;Eterno e di Samuele.</p> 
<p><A NAME="an_12:19">12:19</A>&nbsp;E tutto il popolo disse a Samuele: "Prega l&#8217;Eterno, il tuo Dio, per i tuoi servi, affinch&#233; non muoiamo; poich&#233; a tutti gli altri nostri peccati abbiamo aggiunto questo torto di chiedere per noi un re".</p> 
<p><A NAME="an_12:20">12:20</A>&nbsp;E Samuele rispose al popolo: "Non temete; &#232; vero, voi avete fatto tutto questo male; nondimeno, non vi ritraete dal seguir l&#8217;Eterno, ma servitelo con tutto il cuor vostro;</p> 
<p><A NAME="an_12:21">12:21</A>&nbsp;non ve ne ritraete, perch&#233; andreste dietro a cose vane, che non posson giovare ne liberare, perch&#233; son cose vane.</p> 
<p><A NAME="an_12:22">12:22</A>&nbsp;Poich&#233; l&#8217;Eterno, per amore del suo gran nome, non abbandoner&#224; il suo popolo, giacch&#233; &#232; piaciuto all&#8217;Eterno di far di voi il popolo suo.</p> 
<p><A NAME="an_12:23">12:23</A>&nbsp;E, quanto a me, lungi da me il peccare contro l&#8217;Eterno cessando di pregare per voi! Anzi, io vi mostrer&#242; la buona e diritta via.</p> 
<p><A NAME="an_12:24">12:24</A>&nbsp;Solo temete l&#8217;Eterno, e servitelo fedelmente, con tutto il cuor vostro; poich&#233; mirate le cose grandi ch&#8217;egli ha fatte per voi!</p> 
<p><A NAME="an_12:25">12:25</A>&nbsp;Ma, se continuate ad agire malvagiamente, perirete e voi e il vostro re".</p> 
<p><A NAME="an_13:1">13:1</A>&nbsp;Saul aveva trent&#8217;anni quando cominci&#242; a regnare; e regn&#242; quarantadue anni sopra Israele.</p> 
<p><A NAME="an_13:2">13:2</A>&nbsp;Saul si scelse tremila uomini d&#8217;Israele: duemila stavano con lui a Micmas e sul monte di Bethel, e mille con Gionathan a Ghibea di Beniamino; e rimand&#242; il resto del popolo, ognuno alla sua tenda.</p> 
<p><A NAME="an_13:3">13:3</A>&nbsp;Gionathan batt&#233; la guarnigione de&#8217; Filistei che stava a Gheba, e i Filistei lo seppero; e Saul fe&#8217; sonar la tromba per tutto il paese, dicendo: "Lo sappiano gli Ebrei!"</p> 
<p><A NAME="an_13:4">13:4</A>&nbsp;E tutto Israele sent&#236; dire: "Saul ha battuto la guarnigione de&#8217; Filistei, e Israele &#232; venuto in odio ai Filistei". Cos&#236; il popolo fu convocato a Ghilgal per seguir Saul.</p> 
<p><A NAME="an_13:5">13:5</A>&nbsp;E il Filistei si radunarono per combattere contro Israele; aveano trentamila carri, seimila cavalieri, e gente numerosa come la rena ch&#8217;&#232; sul lido del mare. Saliron dunque e si accamparono a Micmas, a oriente di Beth-Aven.</p> 
<p><A NAME="an_13:6">13:6</A>&nbsp;Or gl&#8217;Israeliti, vedendosi ridotti a mal partito, perch&#233; il popolo era messo alle strette, si nascosero nelle caverne, nelle macchie, tra le rocce, nelle buche e nelle cisterne.</p> 
<p><A NAME="an_13:7">13:7</A>&nbsp;Ci furon degli Ebrei che passarono il Giordano, per andare nel paese di Gad e di Galaad. Quanto a Saul, egli era ancora a Ghilgal, e tutto il popolo che lo seguiva, tremava.</p> 
<p><A NAME="an_13:8">13:8</A>&nbsp;Egli aspett&#242; sette giorni, secondo il termine fissato da Samuele; ma Samuele non giungeva a Ghilgal, e il popolo cominci&#242; a disperdersi e ad abbandonarlo.</p> 
<p><A NAME="an_13:9">13:9</A>&nbsp;Allora Saul disse: "Menatemi l&#8217;olocausto e i sacrifizi di azioni di grazie"; e offerse l&#8217;olocausto.</p> 
<p><A NAME="an_13:10">13:10</A>&nbsp;E come finiva d&#8217;offrir l&#8217;olocausto, ecco che arriv&#242; Samuele; e Saul gli usc&#236; incontro per salutarlo.</p> 
<p><A NAME="an_13:11">13:11</A>&nbsp;Ma Samuele gli disse: "Che hai tu fatto?" Saul rispose: "Siccome vedevo che il popolo si disperdeva e m&#8217;abbandonava, che tu non giungevi nel giorno stabilito, e che i Filistei erano adunati a Micmas, mi son detto:</p> 
<p><A NAME="an_13:12">13:12</A>&nbsp;Ora i Filistei mi piomberanno addosso a Ghilgal, e io non ho ancora implorato l&#8217;Eterno! Cos&#236;, mi son fatto violenza, ed ho offerto l&#8217;olocausto".</p> 
<p><A NAME="an_13:13">13:13</A>&nbsp;Allora Samuele disse a Saul: "Tu hai agito stoltamente; non hai osservato il comandamento che l&#8217;Eterno, il tuo Dio, ti avea dato. L&#8217;Eterno avrebbe stabilito il tuo regno sopra Israele in perpetuo;</p> 
<p><A NAME="an_13:14">13:14</A>&nbsp;ma ora il tuo regno non durer&#224;; l&#8217;Eterno s&#8217;&#232; cercato un uomo secondo il cuor suo, e l&#8217;Eterno l&#8217;ha destinato ad esser principe del suo popolo, giacch&#233; tu non hai osservato quel che l&#8217;Eterno t&#8217;aveva ordinato".</p> 
<p><A NAME="an_13:15">13:15</A>&nbsp;Poi Samuele si lev&#242; e sal&#236; da Ghilgal a Ghibea di Beniamino, e Saul fece la rassegna del popolo che si trovava con lui; eran circa seicento uomini.</p> 
<p><A NAME="an_13:16">13:16</A>&nbsp;Or Saul, Gionathan suo figliuolo, e la gente che si trovava con essi occupavano Ghibea di Beniamino, mentre i Filistei erano accampati a Micmas.</p> 
<p><A NAME="an_13:17">13:17</A>&nbsp;Dal campo de&#8217; Filistei uscirono dei guastatori divisi in tre schiere: una prese la via d&#8217;Ofra, verso il paese di Shual;</p> 
<p><A NAME="an_13:18">13:18</A>&nbsp;l&#8217;altra prese la via di Beth-Horon; la terza prese la via della frontiera che guarda la valle di Tseboim, verso il deserto.</p> 
<p><A NAME="an_13:19">13:19</A>&nbsp;Or in tutto il paese d&#8217;Israele non si trovava un fabbro; poich&#233; i Filistei aveano detto: "Vediamo che gli Ebrei non si facciano spade o lance".</p> 
<p><A NAME="an_13:20">13:20</A>&nbsp;E tutti gl&#8217;Israeliti scendevano dai Filistei per farsi aguzzare chi il suo vomero, chi la sua zappa, chi la sua scure, chi la sua vanga.</p> 
<p><A NAME="an_13:21">13:21</A>&nbsp;E il prezzo dell&#8217;arrotatura era di un pim per le vanghe, per le zappe, per i tridenti, per le scuri e per aggiustare i pungoli.</p> 
<p><A NAME="an_13:22">13:22</A>&nbsp;Cos&#236; avvenne che il d&#236; della battaglia non si trovava in mano a tutta la gente, ch&#8217;era con Saul e con Gionathan, n&#233; spada n&#233; lancia; non se ne trovava che in man di Saul e di Gionathan suo figliuolo.</p> 
<p><A NAME="an_13:23">13:23</A>&nbsp;E la guarnigione dei Filistei usc&#236; ad occupare il passo di Micmas.</p> 
<p><A NAME="an_14:1">14:1</A>&nbsp;Or avvenne che un giorno, Gionathan, figliuolo di Saul, disse al giovane suo scudiero: "Vieni, andiamo verso la guarnigione de&#8217; Filistei, che &#232; la dall&#8217;altra parte". Ma non ne disse nulla a suo padre.</p> 
<p><A NAME="an_14:2">14:2</A>&nbsp;Saul stava allora all&#8217;estremit&#224; di Ghibea sotto il melagrano di Migron, e la gente che avea seco noverava circa seicento uomini;</p> 
<p><A NAME="an_14:3">14:3</A>&nbsp;e Ahia, figliuolo di Ahitub, fratello d&#8217;Icabod, figliuolo di Fineas, figliuolo d&#8217;Eli sacerdote dell&#8217;Eterno a Sciloh, portava l&#8217;efod. Il popolo non sapeva che Gionathan se ne fosse andato.</p> 
<p><A NAME="an_14:4">14:4</A>&nbsp;Or fra i passi attraverso ai quali Gionathan cercava d&#8217;arrivare alla guarnigione de&#8217; Filistei, c&#8217;era una punta di rupe da una parte e una punta di rupe dall&#8217;altra parte: una si chiamava Botsets, e l&#8217;altra Seneh.</p> 
<p><A NAME="an_14:5">14:5</A>&nbsp;Una di queste punte sorgeva al nord, dirimpetto a Micmas, e l&#8217;altra a mezzogiorno, dirimpetto a Ghibea.</p> 
<p><A NAME="an_14:6">14:6</A>&nbsp;Gionathan disse al suo giovane scudiero: "Vieni, andiamo verso la guarnigione di questi incirconcisi; forse l&#8217;Eterno agir&#224; per noi, poich&#233; nulla pu&#242; impedire all&#8217;Eterno di salvare con molta o con poca gente".</p> 
<p><A NAME="an_14:7">14:7</A>&nbsp;Il suo scudiero gli rispose: "Fa, tutto quello che ti sta nel cuore; va&#8217; pure; ecco, io son teco dove il cuor ti mena".</p> 
<p><A NAME="an_14:8">14:8</A>&nbsp;Allora Gionathan disse: "Ecco, noi andremo verso quella gente, e ci mostreremo a loro.</p> 
<p><A NAME="an_14:9">14:9</A>&nbsp;Se ci dicono: Fermatevi finch&#233; veniam da voi, ci fermeremo al nostro posto, e non saliremo fino a loro;</p> 
<p><A NAME="an_14:10">14:10</A>&nbsp;ma se ci dicono: Venite su da noi, saliremo, perch&#233; l&#8217;Eterno li avr&#224; dati nelle nostre mani. Questo ci servir&#224; di segno".</p> 
<p><A NAME="an_14:11">14:11</A>&nbsp;Cos&#236; si mostrarono ambedue alla guarnigione de&#8217; Filistei; e i Filistei dissero: "Ecco gli Ebrei che escon dalle grotte dove s&#8217;eran nascosti!"</p> 
<p><A NAME="an_14:12">14:12</A>&nbsp;E gli uomini della guarnigione, rivolgendosi a Gionathan e al suo scudiero, dissero: "Venite su da noi, e vi faremo saper qualcosa". Gionathan disse al suo scudiero: "Sali dietro a me, poich&#233; l&#8217;Eterno li ha dati nelle mani d&#8217;Israele".</p> 
<p><A NAME="an_14:13">14:13</A>&nbsp;Gionathan sal&#236;, arrampicandosi con le mani e coi piedi, seguito dal suo scudiero. E i Filistei caddero dinanzi a Gionathan; e lo scudiero dietro a lui dava loro la morte.</p> 
<p><A NAME="an_14:14">14:14</A>&nbsp;In questa prima disfatta, inflitta da Gionathan e dal suo scudiero, caddero circa venti uomini, sullo spazio di circa la met&#224; di un iugero di terra.</p> 
<p><A NAME="an_14:15">14:15</A>&nbsp;E lo spavento si sparse nell&#8217;accampamento, nella campagna e fra tutto il popolo; la guarnigione e i guastatori furono anch&#8217;essi spaventati; il paese trem&#242;; fu uno spavento di Dio.</p> 
<p><A NAME="an_14:16">14:16</A>&nbsp;Le sentinelle di Saul a Ghibea di Beniamino guardarono ed ecco che la moltitudine si sbandava e fuggiva di qua e di l&#224;.</p> 
<p><A NAME="an_14:17">14:17</A>&nbsp;Allora Saul disse alla gente ch&#8217;era con lui: "Fate la rassegna, e vedete chi se n&#8217;&#232; andato da noi". E, fatta la rassegna, ecco che mancavano Gionathan e il suo scudiero.</p> 
<p><A NAME="an_14:18">14:18</A>&nbsp;E Saul disse ad Ahia: "Fa&#8217; accostare l&#8217;arca di Dio!" Poich&#233; l&#8217;arca di Dio era allora coi figliuoli d&#8217;Israele.</p> 
<p><A NAME="an_14:19">14:19</A>&nbsp;E mentre Saul parlava col sacerdote, il tumulto andava aumentando nel campo de&#8217; Filistei; e Saul disse al sacerdote: "Ritira la mano!"</p> 
<p><A NAME="an_14:20">14:20</A>&nbsp;Poi Saul e tutto il popolo ch&#8217;era con lui si radunarono e s&#8217;avanzarono fino al luogo della battaglia; ed ecco che la spada dell&#8217;uno era rivolta contro l&#8217;altro, e la confusione era grandissima.</p> 
<p><A NAME="an_14:21">14:21</A>&nbsp;Or gli Ebrei, che gi&#224; prima si trovavan coi Filistei ed eran saliti con essi al campo dal paese d&#8217;intorno, fecero voltafaccia e s&#8217;unirono anch&#8217;essi con gl&#8217;Israeliti ch&#8217;erano con Saul e con Gionathan.</p> 
<p><A NAME="an_14:22">14:22</A>&nbsp;E parimente tutti gl&#8217;Israeliti che s&#8217;eran nascosti nella contrada montuosa di Efraim, quand&#8217;udirono che i Filistei fuggivano, si misero anch&#8217;essi a inseguirli da presso, combattendo.</p> 
<p><A NAME="an_14:23">14:23</A>&nbsp;In quel giorno l&#8217;Eterno salv&#242; Israele, e la battaglia s&#8217;estese fin oltre Beth-Aven.</p> 
<p><A NAME="an_14:24">14:24</A>&nbsp;Or gli uomini d&#8217;Israele, in quel giorno, erano sfiniti; ma Saul fece fare al popolo questo giuramento: "Maledetto l&#8217;uomo che toccher&#224; cibo prima di sera, prima ch&#8217;io mi sia vendicato de&#8217; miei nemici". E nessuno del popolo tocc&#242; cibo.</p> 
<p><A NAME="an_14:25">14:25</A>&nbsp;Or tutto il popolo giunse a una foresta, dove c&#8217;era del miele per terra.</p> 
<p><A NAME="an_14:26">14:26</A>&nbsp;E come il popolo fu entrato nella foresta, vide il miele che colava; ma nessuno si port&#242; la mano alla bocca, perch&#233; il popolo rispettava il giuramento.</p> 
<p><A NAME="an_14:27">14:27</A>&nbsp;Ma Gionathan non avea sentito quando suo padre avea fatto giurare il popolo; e stese la punta del bastone che teneva in mano, la intinse nel miele che colava, port&#242; la mano alla bocca, e gli si rischiar&#242; la vista.</p> 
<p><A NAME="an_14:28">14:28</A>&nbsp;Uno del popolo, rivolgendosi a lui, gli disse: "Tuo padre ha espressamente fatto fare al popolo questo giuramento: Maledetto l&#8217;uomo che toccher&#224; oggi cibo; e il popolo &#232; estenuato".</p> 
<p><A NAME="an_14:29">14:29</A>&nbsp;Allora Gionathan disse: "Mio padre ha recato un danno al paese; vedete come l&#8217;aver gustato un po&#8217; di questo miele m&#8217;ha rischiarato la vista!</p> 
<p><A NAME="an_14:30">14:30</A>&nbsp;Ah, se il popolo avesse oggi mangiato a sua voglia del bottino che ha trovato presso i nemici! Non si sarebb&#8217;egli fatto una pi&#249; grande strage de&#8217; Filistei?"</p> 
<p><A NAME="an_14:31">14:31</A>&nbsp;Essi dunque sconfissero quel giorno i Filistei da Micmas ad Ajalon; il popolo era estenuato, e si gett&#242; sul bottino;</p> 
<p><A NAME="an_14:32">14:32</A>&nbsp;prese pecore, buoi e vitelli, li scann&#242; sul suolo, e li mangi&#242; col sangue.</p> 
<p><A NAME="an_14:33">14:33</A>&nbsp;E questo fu riferito a Saul e gli fu detto: "Ecco, il popolo pecca contro l&#8217;Eterno, mangiando carne col sangue". Ed egli disse: "Voi avete commesso un&#8217;infedelt&#224;; rotolate subito qua presso di me una gran pietra".</p> 
<p><A NAME="an_14:34">14:34</A>&nbsp;E Saul soggiunse: "Andate attorno fra il popolo, e dite a ognuno di menarmi qua il suo bue e la sua pecora, e di scannarli qui; poi mangiate, e non peccate contro l&#8217;Eterno, mangiando carne con sangue!" E, quella notte, ognuno del popolo men&#242; di propria mano il suo bue, e lo scann&#242; quivi.</p> 
<p><A NAME="an_14:35">14:35</A>&nbsp;E Saul edifico un altare all&#8217;Eterno; questo fu il primo altare ch&#8217;egli edific&#242; all&#8217;Eterno.</p> 
<p><A NAME="an_14:36">14:36</A>&nbsp;Poi Saul disse: "Scendiamo nella notte a inseguire i Filistei; saccheggiamoli fino alla mattina, e facciamo che non ne scampi uno". Il popolo rispose: "Fa&#8217; tutto quello che ti par bene". Allora disse il sacerdote: "Accostiamoci qui a Dio".</p> 
<p><A NAME="an_14:37">14:37</A>&nbsp;E Saul consult&#242; Dio, dicendo: "Debbo io scendere a inseguire i Filistei? Li darai tu nelle mani d&#8217;Israele?" Ma questa volta Iddio non gli diede alcuna risposta.</p> 
<p><A NAME="an_14:38">14:38</A>&nbsp;E Saul disse: "Accostatevi qua, voi tutti capi del popolo, riconoscete e vedete in che consista il peccato commesso quest&#8217;oggi!</p> 
<p><A NAME="an_14:39">14:39</A>&nbsp;Poich&#233;, com&#8217;&#232; vero che l&#8217;Eterno, il salvatore d&#8217;Israele, vive, quand&#8217;anche il reo fosse Gionathan mio figliuolo, egli dovr&#224; morire". Ma in tutto il popolo non ci fu alcuno che gli rispondesse.</p> 
<p><A NAME="an_14:40">14:40</A>&nbsp;Allora egli disse a tutto Israele: "Mettetevi da un lato, e io e Gionathan mio figliuolo staremo dall&#8217;altro". E il popolo disse a Saul: "Fa&#8217; quello che ti par bene".</p> 
<p><A NAME="an_14:41">14:41</A>&nbsp;Saul disse all&#8217;Eterno: "Dio d&#8217;Israele, fa&#8217; conoscere la verit&#224;!" E Gionathan e Saul furon designati dalla sorte, e il popolo scamp&#242;.</p> 
<p><A NAME="an_14:42">14:42</A>&nbsp;Poi Saul disse: "Tirate a sorte fra me e Gionathan mio figliuolo". E Gionathan fu designato.</p> 
<p><A NAME="an_14:43">14:43</A>&nbsp;Allora Saul disse a Gionathan: "Dimmi quello che hai fatto". E Gionathan glielo confess&#242;, e disse: "S&#236;, io assaggiai un po&#8217; di miele, con la punta del bastone che avevo in mano; eccomi qui: morr&#242;!"</p> 
<p><A NAME="an_14:44">14:44</A>&nbsp;Saul disse: "Mi tratti Iddio con tutto il suo rigore, se non andrai alla morte, o Gionathan!"</p> 
<p><A NAME="an_14:45">14:45</A>&nbsp;E il popolo disse a Saul: "Gionathan, che ha operato questa gran liberazione in Israele, dovrebb&#8217;egli morire? Non sar&#224; mai! Com&#8217;&#232; vero che l&#8217;Eterno vive, non cadr&#224; in terra un capello del suo capo; poich&#233; oggi egli ha operato con Dio! Cos&#236; il popolo salv&#242; Gionathan, che non fu messo a morte.</p> 
<p><A NAME="an_14:46">14:46</A>&nbsp;Poi Saul torn&#242; dall&#8217;inseguimento de&#8217; Filistei, e i Filistei se ne tornarono al loro paese.</p> 
<p><A NAME="an_14:47">14:47</A>&nbsp;Or Saul, quand&#8217;ebbe preso possesso del suo regno in Israele, mosse guerra a tutti i suoi nemici d&#8217;ogn&#8217;intorno: a Moab, ai figliuoli d&#8217;Ammon, a Edom, ai re di Tsoba e ai Filistei; e dovunque si volgeva, vinceva.</p> 
<p><A NAME="an_14:48">14:48</A>&nbsp;Spieg&#242; il suo valore, sconfisse gli Amalekiti, e liber&#242; Israele dalle mani di quelli che lo predavano.</p> 
<p><A NAME="an_14:49">14:49</A>&nbsp;I figliuoli di Saul erano: Gionathan, Ishvi e Malkishua; e delle sue due figliuole, la primogenita si chiamava Merab, e la minore Mical.</p> 
<p><A NAME="an_14:50">14:50</A>&nbsp;Il nome della moglie di Saul era Ahinoam, figliuola di Ahimaaz, e il nome del capitano del suo esercito era Abner, figliuolo di Ner, zio di Saul.</p> 
<p><A NAME="an_14:51">14:51</A>&nbsp;E Kis, padre di Saul, e Ner, padre d&#8217;Abner, erano figliuoli d&#8217;Abiel.</p> 
<p><A NAME="an_14:52">14:52</A>&nbsp;Per tutto il tempo di Saul, vi fu guerra accanita contro i Filistei; e, come Saul scorgeva un uomo forte e valoroso, lo prendeva seco.</p> 
<p><A NAME="an_15:1">15:1</A>&nbsp;Or Samuele disse a Saul: "L&#8217;Eterno mi ha mandato per ungerti re del suo popolo, d&#8217;Israele; ascolta dunque quel che ti dice l&#8217;Eterno.</p> 
<p><A NAME="an_15:2">15:2</A>&nbsp;Cos&#236; parla l&#8217;Eterno degli eserciti: Io ricordo ci&#242; che Amalek fece ad Israele quando gli s&#8217;oppose nel viaggio mentre saliva dall&#8217;Egitto.</p> 
<p><A NAME="an_15:3">15:3</A>&nbsp;Ora va&#8217;, sconfiggi Amalek, vota allo sterminio tutto ci&#242; che gli appartiene; non lo risparmiare, ma uccidi uomini e donne, fanciulli e lattanti, buoi e pecore, cammelli ed asini".</p> 
<p><A NAME="an_15:4">15:4</A>&nbsp;Saul dunque convoc&#242; il popolo e ne fece la rassegna in Telaim: erano duecentomila fanti e diecimila uomini di Giuda.</p> 
<p><A NAME="an_15:5">15:5</A>&nbsp;Saul giunse alla citt&#224; di Amalek, pose un&#8217;imboscata nella valle,</p> 
<p><A NAME="an_15:6">15:6</A>&nbsp;e disse ai Kenei: "Andatevene, ritiratevi, scendete di mezzo agli Amalekiti, perch&#8217;io non vi distrugga insieme a loro, giacch&#233; usaste benignit&#224; verso tutti i figliuoli d&#8217;Israele quando salirono dall&#8217;Egitto". Cos&#236; i Kenei si ritirarono di mezzo agli Amalekiti.</p> 
<p><A NAME="an_15:7">15:7</A>&nbsp;E Saul sconfisse gli Amalekiti da Havila fino a Shur, che sta dirimpetto all&#8217;Egitto.</p> 
<p><A NAME="an_15:8">15:8</A>&nbsp;E prese vivo Agag, re degli Amalekiti, e vot&#242; allo sterminio tutto il popolo, passandolo a fil di spada.</p> 
<p><A NAME="an_15:9">15:9</A>&nbsp;Ma Saul e il popolo risparmiarono Agag e il meglio delle pecore, de&#8217; buoi, gli animali della seconda figliatura, gli agnelli e tutto quel che v&#8217;era di buono; non vollero votarli allo sterminio, ma votarono allo sterminio tutto ci&#242; che non avea valore ed era meschino.</p> 
<p><A NAME="an_15:10">15:10</A>&nbsp;Allora la parola dell&#8217;Eterno fu rivolta a Samuele, dicendo:</p> 
<p><A NAME="an_15:11">15:11</A>&nbsp;"Io mi pento d&#8217;aver stabilito re Saul, perch&#233; si e sviato da me, e non ha eseguito i miei ordini". Samuele ne fu irritato, e grid&#242; all&#8217;Eterno tutta la notte.</p> 
<p><A NAME="an_15:12">15:12</A>&nbsp;Poi si lev&#242; la mattina di buon&#8217;ora e and&#242; incontro a Saul; e vennero a dire a Samuele: "Saul e andato a Carmel, ed ecco che vi s&#8217;&#232; eretto un trofeo; poi se n&#8217;&#232; ritornato e, passando pi&#249; lungi, &#232; sceso a Ghilgal".</p> 
<p><A NAME="an_15:13">15:13</A>&nbsp;Samuele si rec&#242; da Saul; e Saul gli disse: "Benedetto sii tu dall&#8217;Eterno! Io ho eseguito l&#8217;ordine dell&#8217;Eterno".</p> 
<p><A NAME="an_15:14">15:14</A>&nbsp;E Samuele disse: "Che &#232; dunque questo belar di pecore che mi giunge agli orecchi, e questo muggir di buoi che sento?"</p> 
<p><A NAME="an_15:15">15:15</A>&nbsp;Saul rispose: "Son bestie menate dal paese degli Amalekiti; perch&#233; il popolo ha risparmiato il meglio delle pecore e de&#8217; buoi per farne de&#8217; sacrifizi all&#8217;Eterno, al tuo Dio; il resto, per&#242;, l&#8217;abbiam votato allo sterminio".</p> 
<p><A NAME="an_15:16">15:16</A>&nbsp;Allora Samuele disse a Saul: "Basta! Io t&#8217;annunzier&#242; quel che l&#8217;Eterno m&#8217;ha detto stanotte!" E Saul gli disse: "Parla".</p> 
<p><A NAME="an_15:17">15:17</A>&nbsp;E Samuele disse: "Non &#232; egli vero che quando ti reputavi piccolo sei divenuto capo delle trib&#249; d&#8217;Israele, e l&#8217;Eterno t&#8217;ha unto re d&#8217;Israele?</p> 
<p><A NAME="an_15:18">15:18</A>&nbsp;L&#8217;Eterno t&#8217;avea dato una missione, dicendo: Va&#8217;, vota allo sterminio que&#8217; peccatori d&#8217;Amalekiti, e fa&#8217; loro guerra finch&#233; siano sterminati.</p> 
<p><A NAME="an_15:19">15:19</A>&nbsp;E perch&#233; dunque non hai ubbidito alla voce dell&#8217;Eterno? perch&#233; ti sei gettato sul bottino, e hai fatto ci&#242; ch&#8217;&#232; male agli occhi dell&#8217;Eterno?"</p> 
<p><A NAME="an_15:20">15:20</A>&nbsp;E Saul disse a Samuele: "Ma io ho ubbidito alla voce dell&#8217;Eterno, ho compiuto la missione che l&#8217;Eterno m&#8217;aveva affidata, ho menato Agag, re di Amalek, e ho votato allo sterminio gli Amalekiti;</p> 
<p><A NAME="an_15:21">15:21</A>&nbsp;ma il popolo ha preso, fra il bottino, delle pecore e de&#8217; buoi come primizie di ci&#242; che doveva essere sterminato, per farne de&#8217; sacrifizi all&#8217;Eterno, al tuo Dio, a Ghilgal".</p> 
<p><A NAME="an_15:22">15:22</A>&nbsp;E Samuele disse: "L&#8217;Eterno ha egli a grado gli olocausti e i sacrifizi come che si ubbidisca alla sua voce? Ecco, l&#8217;ubbidienza val meglio che il sacrifizio, e dare ascolto val meglio che il grasso dei montoni;</p> 
<p><A NAME="an_15:23">15:23</A>&nbsp;poich&#233; la ribellione &#232; come il peccato della divinazione, e l&#8217;ostinatezza &#232; come l&#8217;adorazione degli idoli e degli d&#232;i domestici. Giacch&#233; tu hai rigettata la parola dell&#8217;Eterno, anch&#8217;egli ti rigetta come re".</p> 
<p><A NAME="an_15:24">15:24</A>&nbsp;Allora Saul disse a Samuele: "Io ho peccato, poich&#233; ho trasgredito il comandamento dell&#8217;Eterno e le tue parole; io ho temuto il popolo, e ho dato ascolto alla sua voce.</p> 
<p><A NAME="an_15:25">15:25</A>&nbsp;Or dunque, ti prego, perdona il mio peccato, ritorna con me, e io mi prostrer&#242; davanti all&#8217;Eterno". E Samuele disse a Saul:</p> 
<p><A NAME="an_15:26">15:26</A>&nbsp;"Io non ritorner&#242; con te, poich&#233; hai rigettato la parola dell&#8217;Eterno, e l&#8217;Eterno ha rigettato te perch&#233; tu non sia pi&#249; re sopra Israele".</p> 
<p><A NAME="an_15:27">15:27</A>&nbsp;E come Samuele si voltava per andarsene, Saul lo prese per il lembo del mantello che si strapp&#242;.</p> 
<p><A NAME="an_15:28">15:28</A>&nbsp;Allora Samuele gli disse: "L&#8217;Eterno strappa oggi d&#8217;addosso a te il regno d&#8217;Israele, e lo d&#224; ad un altro, ch&#8217;&#232; migliore di te.</p> 
<p><A NAME="an_15:29">15:29</A>&nbsp;E colui ch&#8217;&#232; la gloria d&#8217;Israele non mentir&#224; e non si pentir&#224;; poich&#233; egli non &#232; un uomo perch&#233; abbia da pentirsi".</p> 
<p><A NAME="an_15:30">15:30</A>&nbsp;Allora Saul disse: "Ho peccato; ma tu adesso onorami, ti prego, in presenza degli anziani del mio popolo e in presenza d&#8217;Israele; ritorna con me, ed io mi prostrer&#242; davanti all&#8217;Eterno, al tuo Dio".</p> 
<p><A NAME="an_15:31">15:31</A>&nbsp;Samuele dunque ritorn&#242;, seguendo Saul, e Saul si prostr&#242; davanti all&#8217;Eterno.</p> 
<p><A NAME="an_15:32">15:32</A>&nbsp;Poi Samuele disse: "Menatemi qua Agag, re degli Amalekiti". E Agag venne a lui incatenato. E Agag diceva: "Certo, l&#8217;amarezza della morte e passata".</p> 
<p><A NAME="an_15:33">15:33</A>&nbsp;Samuele gli disse: "Come la tua spada ha privato le donne di figliuoli, cos&#236; la madre tua sar&#224; privata di figliuoli fra le donne". E Samuele fe&#8217; squartare Agag in presenza dell&#8217;Eterno a Ghilgal.</p> 
<p><A NAME="an_15:34">15:34</A>&nbsp;Poi Samuele se ne and&#242; a Rama, e Saul sal&#236; a casa sua, a Ghibea di Saul.</p> 
<p><A NAME="an_15:35">15:35</A>&nbsp;E Samuele, finch&#233; visse, non and&#242; pi&#249; a vedere Saul, perch&#233; Samuele faceva cordoglio per Saul; e l&#8217;Eterno si pentiva d&#8217;aver fatto Saul re d&#8217;Israele.</p> 
<p><A NAME="an_16:1">16:1</A>&nbsp;L&#8217;Eterno disse a Samuele: "Fino a quando farai tu cordoglio per Saul, mentre io l&#8217;ho rigettato perch&#233; non regni pi&#249; sopra Israele? Empi d&#8217;olio il tuo corno, e va&#8217;; io ti mander&#242; da Isai di Bethlehem, perch&#233; mi son provveduto di un re tra i suoi figliuoli".</p> 
<p><A NAME="an_16:2">16:2</A>&nbsp;E Samuele rispose: "Come andr&#242; io? Saul lo verr&#224; a sapere, e mi uccider&#224;". L&#8217;Eterno disse: "Prenderai teco una giovenca, e dirai: Son venuto ad offrire un sacrifizio all&#8217;Eterno.</p> 
<p><A NAME="an_16:3">16:3</A>&nbsp;Inviterai Isai al sacrifizio; io ti far&#242; sapere quello che dovrai fare, e mi ungerai colui che ti dir&#242;".</p> 
<p><A NAME="an_16:4">16:4</A>&nbsp;Samuele dunque fece quello che l&#8217;Eterno gli avea detto; si rec&#242; a Bethlehem, e gli anziani della citt&#224; gli si fecero incontro tutti turbati, e gli dissero: "Porti tu pace?"</p> 
<p><A NAME="an_16:5">16:5</A>&nbsp;Ed egli rispose: "Porto pace; vengo ad offrire un sacrifizio all&#8217;Eterno; purificatevi, e venite meco al sacrifizio". Fece anche purificare Isai e i suoi figliuoli, e li invit&#242; al sacrifizio.</p> 
<p><A NAME="an_16:6">16:6</A>&nbsp;Mentre entravano, egli sc&#242;rse Eliab, e disse: "Certo, ecco l&#8217;unto dell&#8217;Eterno davanti a lui".</p> 
<p><A NAME="an_16:7">16:7</A>&nbsp;Ma l&#8217;Eterno disse a Samuele: "Non badare al suo aspetto n&#233; all&#8217;altezza della sua statura, perch&#233; io l&#8217;ho scartato; giacch&#233; l&#8217;Eterno non guarda a quello a cui guarda l&#8217;uomo: l&#8217;uomo riguarda all&#8217;apparenza, ma l&#8217;Eterno riguarda al cuore".</p> 
<p><A NAME="an_16:8">16:8</A>&nbsp;Allora Isai chiam&#242; Abinadab, e lo fece passare davanti a Samuele; ma Samuele disse: "L&#8217;Eterno non s&#8217;&#232; scelto neppur questo".</p> 
<p><A NAME="an_16:9">16:9</A>&nbsp;Isai fece passare Shamma, ma Samuele disse: "L&#8217;Eterno non s&#8217;&#232; scelto neppur questo".</p> 
<p><A NAME="an_16:10">16:10</A>&nbsp;Isai fece passar cos&#236; sette de&#8217; suoi figliuoli davanti a Samuele; ma Samuele disse ad Isai: "L&#8217;Eterno non s&#8217;&#232; scelto questi".</p> 
<p><A NAME="an_16:11">16:11</A>&nbsp;Poi Samuele disse ad Isai: "Sono questi tutti i tuoi figli?" Isai rispose: "Resta ancora il pi&#249; giovane, ma &#232; a pascere le pecore".</p> 
<p><A NAME="an_16:12">16:12</A>&nbsp;E Samuele disse ad Isai: "Mandalo a cercare, perch&#233; non ci metteremo a tavola prima che sia arrivato qua". Isai dunque lo mand&#242; a cercare, e lo fece venire. Or egli era biondo, avea de&#8217; begli occhi e un bell&#8217;aspetto. E l&#8217;Eterno disse a Samuele: "L&#232;vati, ungilo, perch&#8217;egli &#232; desso".</p> 
<p><A NAME="an_16:13">16:13</A>&nbsp;Allora Samuele prese il corno dell&#8217;olio, e l&#8217;unse in mezzo ai suoi fratelli; e, da quel giorno in poi, lo spirito dell&#8217;Eterno invest&#236; Davide. E Samuele si lev&#242; e se ne and&#242; a Rama.</p> 
<p><A NAME="an_16:14">16:14</A>&nbsp;Or lo spirito dell&#8217;Eterno s&#8217;era ritirato da Saul, ch&#8217;era turbato da un cattivo spirito suscitato dall&#8217;Eterno.</p> 
<p><A NAME="an_16:15">16:15</A>&nbsp;I servitori di Saul gli dissero: "Ecco, un cattivo spirito suscitato da Dio, ti turba.</p> 
<p><A NAME="an_16:16">16:16</A>&nbsp;Ordini ora il nostro signore ai tuoi servi che ti stanno dinanzi, di cercar un uomo che sappia sonar l&#8217;arpa; e quando il cattivo spirito suscitato da Dio t&#8217;investir&#224;, quegli si metter&#224; a sonare e tu ne sarai sollevato".</p> 
<p><A NAME="an_16:17">16:17</A>&nbsp;Saul disse ai suoi servitori: "Trovatemi un uomo che suoni bene e conducetemelo".</p> 
<p><A NAME="an_16:18">16:18</A>&nbsp;Allora uno de&#8217; domestici prese a dire: "Ecco io ho veduto un figliuolo di Isai, il Bethlehemita, che sa sonar bene; &#232; un uomo forte, valoroso, un guerriero, parla bene, &#232; di bell&#8217;aspetto, e l&#8217;Eterno &#232; con lui".</p> 
<p><A NAME="an_16:19">16:19</A>&nbsp;Saul dunque invi&#242; de&#8217; messi a Isai per dirgli: "Mandami Davide, tuo figliuolo, che &#232; col gregge".</p> 
<p><A NAME="an_16:20">16:20</A>&nbsp;Ed Isai prese un asino carico di pane, un otre di vino, un capretto, e mand&#242; tutto a Saul per mezzo di Davide suo figliuolo.</p> 
<p><A NAME="an_16:21">16:21</A>&nbsp;Davide arriv&#242; da Saul e si present&#242; a lui; ed ei gli pose grande affetto e lo fece suo scudiero.</p> 
<p><A NAME="an_16:22">16:22</A>&nbsp;E Saul mand&#242; a dire ad Isai: "Ti prego, lascia Davide al mio servizio, poich&#8217;egli ha trovato grazia agli occhi miei".</p> 
<p><A NAME="an_16:23">16:23</A>&nbsp;Or quando il cattivo spirito suscitato da Dio investiva Saul, Davide pigliava l&#8217;arpa e si metteva a sonare; Saul si sentiva sollevato, stava meglio, e il cattivo spirito se n&#8217;andava da lui.</p> 
<p><A NAME="an_17:1">17:1</A>&nbsp;Or i Filistei misero insieme i loro eserciti per combattere, si radunarono a Soco, che appartiene a Giuda, e si accamparono fra Soco e Azeka, a Efes-Dammim.</p> 
<p><A NAME="an_17:2">17:2</A>&nbsp;Saul e gli uomini d&#8217;Israele si radunarono anch&#8217;essi, si accamparono nella valle dei terebinti, e si schierarono in battaglia contro ai Filistei.</p> 
<p><A NAME="an_17:3">17:3</A>&nbsp;I Filistei stavano sul monte da una parte, e Israele stava sul monte dall&#8217;altra parte; e fra loro c&#8217;era la valle.</p> 
<p><A NAME="an_17:4">17:4</A>&nbsp;Or dal campo de&#8217; Filistei usc&#236; come campione un guerriero per nome Goliath, di Gath, alto sei cubiti e un palmo.</p> 
<p><A NAME="an_17:5">17:5</A>&nbsp;Aveva in testa un elmo di rame, era vestito d&#8217;una corazza a squame il cui peso era di cinquemila sicli di rame,</p> 
<p><A NAME="an_17:6">17:6</A>&nbsp;portava delle gambiere di rame e, sospeso dietro le spalle, un giavellotto di rame.</p> 
<p><A NAME="an_17:7">17:7</A>&nbsp;L&#8217;asta della sua lancia era come un subbio di tessitore; la punta della lancia pesava seicento sicli di ferro, e colui che portava la sua targa lo precedeva.</p> 
<p><A NAME="an_17:8">17:8</A>&nbsp;Egli dunque si ferm&#242;; e, v&#242;lto alle schiere d&#8217;Israele, grid&#242;: "Perch&#233; uscite a schierarvi in battaglia? Non sono io il Filisteo, e voi de&#8217; servi di Saul? Scegliete uno fra voi, e scenda contro a me.</p> 
<p><A NAME="an_17:9">17:9</A>&nbsp;S&#8217;egli potr&#224; lottare con me ed uccidermi, noi sarem vostri servi; ma se io sar&#242; vincitore e l&#8217;uccider&#242;, voi sarete nostri sudditi e ci servirete".</p> 
<p><A NAME="an_17:10">17:10</A>&nbsp;E il Filisteo aggiunse: "Io lancio oggi questa sfida a disonore delle schiere d&#8217;Israele: Datemi un uomo, e ci batteremo!"</p> 
<p><A NAME="an_17:11">17:11</A>&nbsp;Quando Saul e tutto Israele udirono queste parole del Filisteo, rimasero sbigottiti e presi da gran paura.</p> 
<p><A NAME="an_17:12">17:12</A>&nbsp;Or Davide era figliuolo di quell&#8217;Efrateo di Bethlehem di Giuda, per nome Isai, che aveva otto figliuoli e che, al tempo di Saul, era vecchio, molto innanzi nell&#8217;et&#224;.</p> 
<p><A NAME="an_17:13">17:13</A>&nbsp;I tre figliuoli maggiori d&#8217;Isai erano andati alla guerra con Saul; e i tre figliuoli ch&#8217;erano andati alla guerra, si chiamavano: Eliab, il primogenito; Abinadab il secondo, e Shamma il terzo.</p> 
<p><A NAME="an_17:14">17:14</A>&nbsp;Davide era il pi&#249; giovine; e quando i tre maggiori ebbero seguito Saul,</p> 
<p><A NAME="an_17:15">17:15</A>&nbsp;Davide si part&#236; da Saul, e torn&#242; a Bethlehem a pascolar le pecore di suo padre.</p> 
<p><A NAME="an_17:16">17:16</A>&nbsp;E il Filisteo si faceva avanti la mattina e la sera, e si present&#242; cos&#236; per quaranta giorni.</p> 
<p><A NAME="an_17:17">17:17</A>&nbsp;Or Isai disse a Davide, suo figliuolo: "Prendi per i tuoi fratelli quest&#8217;efa di grano arrostito e questi dieci pani, e portali presto al campo ai tuoi fratelli.</p> 
<p><A NAME="an_17:18">17:18</A>&nbsp;Porta anche queste dieci caciole al capitano del loro migliaio; vedi se i tuoi fratelli stanno bene, e riportami da loro un qualche contrassegno.</p> 
<p><A NAME="an_17:19">17:19</A>&nbsp;Saul ed essi con tutti gli uomini d&#8217;Israele sono nella valle dei terebinti a combattere contro i Filistei".</p> 
<p><A NAME="an_17:20">17:20</A>&nbsp;L&#8217;indomani Davide s&#8217;alz&#242; di buon mattino, lasci&#242; le pecore a un guardiano, prese il suo carico, e part&#236; come Isai gli aveva ordinato; e come giunse al parco dei carri, l&#8217;esercito usciva per schierarsi in battaglia e alzava gridi di guerra.</p> 
<p><A NAME="an_17:21">17:21</A>&nbsp;Israeliti e Filistei s&#8217;erano schierati, esercito contro esercito.</p> 
<p><A NAME="an_17:22">17:22</A>&nbsp;Davide, lasciate in mano del guardiano de&#8217; bagagli le cose che portava, corse alla linea di battaglia; e, giuntovi, chiese ai suoi fratelli come stavano.</p> 
<p><A NAME="an_17:23">17:23</A>&nbsp;Or mentr&#8217;egli parlava con loro, ecco avanzarsi di tra le file de&#8217; Filistei quel campione, quel Filisteo di Gath, di nome Goliath, e ripetere le solite parole; e Davide le ud&#236;.</p> 
<p><A NAME="an_17:24">17:24</A>&nbsp;E tutti gli uomini d&#8217;Israele, alla vista di quell&#8217;uomo, fuggiron d&#8217;innanzi a lui, presi da gran paura.</p> 
<p><A NAME="an_17:25">17:25</A>&nbsp;Gli uomini d&#8217;Israele dicevano: "Avete visto quell&#8217;uomo che s&#8217;avanza? Egli s&#8217;avanza per coprir d&#8217;obbrobrio Israele. Se qualcuno l&#8217;uccide, il re lo far&#224; grandemente ricco, gli dar&#224; la sua propria figliuola, ed esenter&#224; in Israele la casa del padre di lui da ogni aggravio".</p> 
<p><A NAME="an_17:26">17:26</A>&nbsp;E Davide, rivolgendosi a quelli che gli eran vicini, disse: "Che si far&#224; egli a quell&#8217;uomo che uccider&#224; questo Filisteo e torr&#224; l&#8217;obbrobrio di dosso a Israele? E chi &#232; dunque questo Filisteo, questo incirconciso, che osa insultare le schiere dell&#8217;Iddio vivente?"</p> 
<p><A NAME="an_17:27">17:27</A>&nbsp;E la gente gli rispose con le stesse parole, dicendo: "Si far&#224; questo e questo a colui che lo uccider&#224;".</p> 
<p><A NAME="an_17:28">17:28</A>&nbsp;Eliab, suo fratello maggiore, avendo udito Davide parlare a quella gente, s&#8217;accese d&#8217;ira contro di lui, e disse: "Perch&#233; sei sceso qua? E a chi hai lasciato quelle poche pecore nel deserto? Io conosco il tuo orgoglio e la malignit&#224; del tuo cuore; tu sei sceso qua per veder la battaglia?</p> 
<p><A NAME="an_17:29">17:29</A>&nbsp;Davide rispose: "Che ho io fatto ora? Non era che una semplice domanda!"</p> 
<p><A NAME="an_17:30">17:30</A>&nbsp;E, scostandosi da lui, si rivolse ad un altro, facendo la stessa domanda; e la gente gli diede la stessa risposta di prima.</p> 
<p><A NAME="an_17:31">17:31</A>&nbsp;Or le parole che Davide avea dette essendo state sentite, furono riportate a Saul, che lo fece venire.</p> 
<p><A NAME="an_17:32">17:32</A>&nbsp;E Davide disse a Saul: "Nessuno si perda d&#8217;animo a motivo di costui! Il tuo servo andr&#224; e si batter&#224; con quel Filisteo".</p> 
<p><A NAME="an_17:33">17:33</A>&nbsp;Saul disse a Davide: "Tu non puoi andare a batterti con questo Filisteo; poich&#233; tu non sei che un giovanetto, ed egli &#232; un guerriero fin dalla sua giovinezza".</p> 
<p><A NAME="an_17:34">17:34</A>&nbsp;E Davide rispose a Saul: "Il tuo servo pascolava il gregge di suo padre; e quando un leone o un orso veniva a portar via una pecora di mezzo al gregge,</p> 
<p><A NAME="an_17:35">17:35</A>&nbsp;io gli correvo dietro, lo colpivo, gli strappavo dalle fauci la preda; e se quello mi si rivoltava contro, io lo pigliavo per le ganasce, lo ferivo e l&#8217;ammazzavo.</p> 
<p><A NAME="an_17:36">17:36</A>&nbsp;S&#236;, il tuo servo ha ucciso il leone e l&#8217;orso; e questo incirconciso Filisteo sar&#224; come uno di quelli, perch&#233; ha coperto d&#8217;obbrobrio le schiere dell&#8217;Iddio vivente".</p> 
<p><A NAME="an_17:37">17:37</A>&nbsp;E Davide soggiunse: "L&#8217;Eterno che mi liber&#242; dalla zampa del leone e dalla zampa dell&#8217;orso, mi liberer&#224; anche dalla mano di questo Filisteo". E Saul disse a Davide: "Va&#8217;, e l&#8217;Eterno sia teco".</p> 
<p><A NAME="an_17:38">17:38</A>&nbsp;Saul rivest&#236; Davide della sua propria armatura, gli mise in capo un elmo di rame, e lo arm&#242; di corazza.</p> 
<p><A NAME="an_17:39">17:39</A>&nbsp;Poi Davide cinse la spada di Saul sopra la sua armatura, e cerc&#242; di camminare, perch&#233; non aveva ancora provato; ma disse a Saul: "Io non posso camminare con quest&#8217;armatura; non ci sono abituato". E se la tolse di dosso.</p> 
<p><A NAME="an_17:40">17:40</A>&nbsp;E prese in mano il suo bastone, si scelse nel torrente cinque pietre ben lisce, le pose nella sacchetta da pastore, che gli serviva di carniera, e con la fionda in mano mosse contro il Filisteo.</p> 
<p><A NAME="an_17:41">17:41</A>&nbsp;Il Filisteo anch&#8217;egli si fe&#8217; innanzi, avvicinandosi sempre pi&#249; a Davide, ed era preceduto dal suo scudiero.</p> 
<p><A NAME="an_17:42">17:42</A>&nbsp;E quando il Filisteo ebbe scorto Davide, lo disprezz&#242;, perch&#8217;egli non era che un giovinetto, biondo e di bell&#8217;aspetto.</p> 
<p><A NAME="an_17:43">17:43</A>&nbsp;Il Filisteo disse a Davide: "Son io un cane, che tu vieni contro a me col bastone?" E il Filisteo maledisse Davide in nome de&#8217; suoi d&#232;i;</p> 
<p><A NAME="an_17:44">17:44</A>&nbsp;e il Filisteo disse a Davide: "Vieni qua ch&#8217;io dia la tua carne agli uccelli del cielo e alle bestie de&#8217; campi".</p> 
<p><A NAME="an_17:45">17:45</A>&nbsp;Allora Davide rispose al Filisteo: "Tu vieni a me con la spada, con la lancia e col giavellotto; ma io vengo a te nel nome dell&#8217;Eterno degli eserciti, dell&#8217;Iddio delle schiere d&#8217;Israele che tu hai insultato.</p> 
<p><A NAME="an_17:46">17:46</A>&nbsp;Oggi l&#8217;Eterno ti dar&#224; nelle mie mani, e io ti abbatter&#242;, ti taglier&#242; la testa, e dar&#242; oggi stesso i cadaveri dell&#8217;esercito de&#8217; Filistei agli uccelli del cielo e alle fiere della terra; e tutta la terra riconoscer&#224; che v&#8217;&#232; un Dio in Israele;</p> 
<p><A NAME="an_17:47">17:47</A>&nbsp;e tutta questa moltitudine riconoscer&#224; che l&#8217;Eterno non salva per mezzo di spada n&#233; per mezzo di lancia; poich&#233; l&#8217;esito della battaglia dipende dall&#8217;Eterno, ed egli vi dar&#224; nelle nostre mani".</p> 
<p><A NAME="an_17:48">17:48</A>&nbsp;E come il Filisteo si mosse e si fe&#8217; innanzi per accostarsi a Davide, Davide anch&#8217;egli corse prestamente verso la linea di battaglia incontro al Filisteo;</p> 
<p><A NAME="an_17:49">17:49</A>&nbsp;mise la mano nella sacchetta, ne cav&#242; una pietra, la lanci&#242; con la fionda, e colp&#236; il Filisteo nella fronte; la pietra gli si conficc&#242; nella fronte, ed ei cadde bocconi per terra.</p> 
<p><A NAME="an_17:50">17:50</A>&nbsp;Cos&#236; Davide, con una fionda e con una pietra, vinse il Filisteo; lo colp&#236; e l&#8217;uccise, senz&#8217;aver spada alla mano.</p> 
<p><A NAME="an_17:51">17:51</A>&nbsp;Poi Davide corse, si gett&#242; sul Filisteo, gli prese la spada e, sguainatala, lo mise a morte e gli tagli&#242; la testa. E i Filistei, vedendo che il loro eroe era morto, si diedero alla fuga.</p> 
<p><A NAME="an_17:52">17:52</A>&nbsp;E gli uomini d&#8217;Israele e di Giuda sorsero, alzando gridi di guerra, e inseguirono i Filistei fino all&#8217;ingresso di Gath e alle porte di Ekron. I Filistei feriti a morte caddero sulla via di Shaaraim, fino a Gath e fino ad Ekron.</p> 
<p><A NAME="an_17:53">17:53</A>&nbsp;E i figliuoli d&#8217;Israele, dopo aver dato la caccia ai Filistei, tornarono e predarono il loro campo.</p> 
<p><A NAME="an_17:54">17:54</A>&nbsp;E Davide prese la testa del Filisteo, la port&#242; a Gerusalemme, ma ripose l&#8217;armatura di lui nella sua tenda.</p> 
<p><A NAME="an_17:55">17:55</A>&nbsp;Or quando Saul avea veduto Davide che andava contro il Filisteo, avea chiesto ad Abner, capo dell&#8217;esercito: "Abner, di chi &#232; figliuolo questo giovinetto?" E Abner avea risposto: "Com&#8217;&#232; vero che tu vivi, o re, io non lo so".</p> 
<p><A NAME="an_17:56">17:56</A>&nbsp;E il re avea detto: "Informati di chi sia figliuolo questo ragazzo".</p> 
<p><A NAME="an_17:57">17:57</A>&nbsp;Or quando Davide, ucciso il Filisteo, fu di ritorno, Abner lo prese e lo men&#242; alla presenza di Saul, avendo egli in mano la testa del Filisteo.</p> 
<p><A NAME="an_17:58">17:58</A>&nbsp;E Saul gli disse: "Giovinetto, di chi sei tu figliuolo?" Davide rispose: "Sono figliuolo del tuo servo Isai di Bethlehem".</p> 
<p><A NAME="an_18:1">18:1</A>&nbsp;Come Davide ebbe finito di parlare con Saul, l&#8217;anima di Gionathan rimase cos&#236; legata all&#8217;anima di lui, che Gionathan l&#8217;am&#242; come l&#8217;anima sua.</p> 
<p><A NAME="an_18:2">18:2</A>&nbsp;Da quel giorno Saul lo tenne presso di s&#233; e non permise pi&#249; ch&#8217;ei se ne tornasse a casa di suo padre.</p> 
<p><A NAME="an_18:3">18:3</A>&nbsp;E Gionathan fece alleanza con Davide, perch&#233; lo amava come l&#8217;anima propria.</p> 
<p><A NAME="an_18:4">18:4</A>&nbsp;Quindi Gionathan si tolse di dosso il mantello, e lo diede a Davide; e cos&#236; fece delle sue vesti, fino alla sua spada, al suo arco e alla sua cintura.</p> 
<p><A NAME="an_18:5">18:5</A>&nbsp;E Davide andava e riusciva bene dovunque Saul lo mandava: Saul lo mise a capo della gente di guerra, ed egli era gradito a tutto il popolo, anche ai servi di Saul.</p> 
<p><A NAME="an_18:6">18:6</A>&nbsp;Or all&#8217;arrivo dell&#8217;esercito, quando Davide, ucciso il Filisteo, facea ritorno, le donne uscirono da tutte le citt&#224; d&#8217;Israele incontro al re Saul, cantando e danzando al suon de&#8217; timpani e de&#8217; triangoli, e alzando grida di gioia;</p> 
<p><A NAME="an_18:7">18:7</A>&nbsp;e le donne, danzando, si rispondevano a vicenda e dicevano: Saul ha ucciso i suoi mille, e Davide i suoi diecimila.</p> 
<p><A NAME="an_18:8">18:8</A>&nbsp;Saul n&#8217;ebbe sdegno fortissimo; quelle parole gli dispiacquero, e disse: "Ne d&#224;nno diecimila a Davide, e a me non ne dan che mille! Non gli manca pi&#249; che il regno!"</p> 
<p><A NAME="an_18:9">18:9</A>&nbsp;E Saul, da quel giorno in poi, guard&#242; Davide di mal occhio.</p> 
<p><A NAME="an_18:10">18:10</A>&nbsp;Il giorno dopo, un cattivo spirito, suscitato da Dio, s&#8217;impossess&#242; di Saul che era come fuori di s&#233; in mezzo alla casa, mentre Davide sonava l&#8217;arpa, come solea fare tutti i giorni. Saul aveva in mano la sua lancia;</p> 
<p><A NAME="an_18:11">18:11</A>&nbsp;e la scagli&#242;, dicendo: "Inchioder&#242; Davide al muro!" Ma Davide schiv&#242; il colpo per due volte.</p> 
<p><A NAME="an_18:12">18:12</A>&nbsp;Saul avea paura di Davide, perch&#233; l&#8217;Eterno era con lui e s&#8217;era ritirato da Saul;</p> 
<p><A NAME="an_18:13">18:13</A>&nbsp;perci&#242; Saul lo allontan&#242; da s&#233;, e lo fece capitano di mille uomini; ed egli andava e veniva alla testa del popolo.</p> 
<p><A NAME="an_18:14">18:14</A>&nbsp;Or Davide riusciva bene in tutte le sue imprese, e l&#8217;Eterno era con lui.</p> 
<p><A NAME="an_18:15">18:15</A>&nbsp;E quando Saul vide ch&#8217;egli riusciva splendidamente, cominci&#242; ad aver timore di lui;</p> 
<p><A NAME="an_18:16">18:16</A>&nbsp;ma tutto Israele e Giuda amavano Davide, perch&#233; andava e veniva alla loro testa.</p> 
<p><A NAME="an_18:17">18:17</A>&nbsp;Saul disse a Davide: "Ecco Merab, la mia figliuola maggiore; io te la dar&#242; per moglie; solo siimi valente, e combatti le battaglie dell&#8217;Eterno". Or Saul diceva tra s&#233;: "Non sia la mia mano che lo colpisca, ma sia la mano de&#8217; Filistei".</p> 
<p><A NAME="an_18:18">18:18</A>&nbsp;Ma Davide rispose a Saul: "Chi son io, che &#232; la vita mia, e che &#232; la famiglia di mio padre in Israele, ch&#8217;io abbia ad essere genero del re?"</p> 
<p><A NAME="an_18:19">18:19</A>&nbsp;Or avvenne che, quando Merab figliuola di Saul doveva esser data a Davide, fu invece sposata ad Adriel di Mehola.</p> 
<p><A NAME="an_18:20">18:20</A>&nbsp;Ma Mical, figliuola di Saul, amava Davide; lo riferirono a Saul, e la cosa gli piacque.</p> 
<p><A NAME="an_18:21">18:21</A>&nbsp;E Saul disse: "Gliela dar&#242;, perch&#233; sia per lui un&#8217;insidia ed egli cada sotto la mano de&#8217; Filistei". Saul dunque disse a Davide: "Oggi, per la seconda volta, tu puoi diventar mio genero".</p> 
<p><A NAME="an_18:22">18:22</A>&nbsp;Poi Saul diede quest&#8217;ordine ai suoi servitori: "Parlate in confidenza a Davide, e ditegli: Ecco, tu sei in grazia del re, e tutti i suoi servi ti amano, diventa dunque genero del re".</p> 
<p><A NAME="an_18:23">18:23</A>&nbsp;I servi di Saul ridissero queste parole a Davide. Ma Davide replic&#242;: "Sembra a voi cosa lieve il diventar genero del re? E io son povero e di basso stato".</p> 
<p><A NAME="an_18:24">18:24</A>&nbsp;I servi riferirono a Saul: "Davide ha risposto cos&#236; e cos&#236;".</p> 
<p><A NAME="an_18:25">18:25</A>&nbsp;E Saul disse: "Dite cos&#236; a Davide: Il re non domanda dote; ma domanda cento prepuzi di Filistei, per trar vendetta de&#8217; suoi nemici". Or Saul aveva in animo di far cader Davide nelle mani de&#8217; Filistei.</p> 
<p><A NAME="an_18:26">18:26</A>&nbsp;I servitori dunque riferirono quelle parole a Davide, e a Davide piacque di diventar in tal modo genero del re. E prima del termine fissato,</p> 
<p><A NAME="an_18:27">18:27</A>&nbsp;Davide si lev&#242;, part&#236; con la sua gente, uccise duecento uomini de&#8217; Filistei, port&#242; i loro prepuzi e ne consegn&#242; il numero preciso al re, per diventar suo genero.</p> 
<p><A NAME="an_18:28">18:28</A>&nbsp;E Saul gli diede per moglie Mical, sua figliuola. E Saul vide e riconobbe che l&#8217;Eterno era con Davide; e Mical, figliuola di Saul, l&#8217;amava.</p> 
<p><A NAME="an_18:29">18:29</A>&nbsp;E Saul continu&#242; pi&#249; che mai a temer Davide, e gli fu sempre nemico.</p> 
<p><A NAME="an_18:30">18:30</A>&nbsp;Or i principi de&#8217; Filistei uscivano a combattere; e ogni volta che uscivano, Davide riusciva meglio di tutti i servi di Saul, in guisa che il suo nome divenne molto famoso.</p> 
<p><A NAME="an_19:1">19:1</A>&nbsp;Saul parl&#242; a Gionathan, suo figliuolo, e a tutti i suoi servi di far morire Davide. Ma Gionathan, figliuolo di Saul, che voleva gran bene a Davide,</p> 
<p><A NAME="an_19:2">19:2</A>&nbsp;inform&#242; Davide della cosa e gli disse: "Saul, mio padre, cerca di farti morire; or dunque, ti prego, sta&#8217; in guardia domattina, tienti in luogo segreto e nasconditi.</p> 
<p><A NAME="an_19:3">19:3</A>&nbsp;Io uscir&#242;, e mi terr&#242; allato a mio padre, nel campo ove tu sarai; parler&#242; di te a mio padre, vedr&#242; come vanno le cose, e te lo far&#242; sapere".</p> 
<p><A NAME="an_19:4">19:4</A>&nbsp;Gionathan dunque parl&#242; a Saul, suo padre, in favore di Davide, e gli disse: "Non pecchi il re contro al suo servo, contro a Davide, giacch&#233; ei non ha peccato contro a te, e anzi l&#8217;opera sua t&#8217;&#232; stata di grande utilit&#224;.</p> 
<p><A NAME="an_19:5">19:5</A>&nbsp;Egli ha messo la propria vita a repentaglio, ha ucciso il Filisteo, e l&#8217;Eterno ha operato una grande liberazione a pro di tutto Israele. Tu l&#8217;hai veduto, e te ne sei rallegrato; perch&#233; dunque peccheresti tu contro il sangue innocente facendo morir Davide senza ragione?"</p> 
<p><A NAME="an_19:6">19:6</A>&nbsp;Saul di&#232; ascolto alla voce di Gionathan, e fece questo giuramento: "Com&#8217;&#232; vero che l&#8217;Eterno vive, egli non sar&#224; fatto morire!"</p> 
<p><A NAME="an_19:7">19:7</A>&nbsp;Allora Gionathan chiam&#242; Davide e gli rifer&#236; tutto questo. Poi Gionathan ricondusse Davide da Saul, al servizio del quale egli rimase come prima.</p> 
<p><A NAME="an_19:8">19:8</A>&nbsp;Ricominci&#242; di nuovo la guerra; e Davide usc&#236; a combattere contro i Filistei, inflisse loro una grave sconfitta, e quelli fuggirono d&#8217;innanzi a lui.</p> 
<p><A NAME="an_19:9">19:9</A>&nbsp;E uno spirito cattivo, suscitato dall&#8217;Eterno, s&#8217;impossess&#242; di Saul. Egli sedeva in casa sua avendo in mano una lancia; e Davide stava sonando l&#8217;arpa.</p> 
<p><A NAME="an_19:10">19:10</A>&nbsp;E Saul cerc&#242; d&#8217;inchiodar Davide al muro con la lancia, ma Davide schiv&#242; il colpo, e la lancia di&#232; nel muro. Davide fugg&#236; e si mise in salvo in quella stessa notte.</p> 
<p><A NAME="an_19:11">19:11</A>&nbsp;Saul invi&#242; de&#8217; messi a casa di Davide per tenerlo d&#8217;occhio e farlo morire la mattina dipoi; ma Mical, moglie di Davide, lo inform&#242; della cosa, dicendo: "Se in questa stessa notte non ti salvi la vita, domani sei morto".</p> 
<p><A NAME="an_19:12">19:12</A>&nbsp;E Mical cal&#242; Davide per una finestra; ed egli se ne and&#242;, fugg&#236;, e si mise in salvo.</p> 
<p><A NAME="an_19:13">19:13</A>&nbsp;Poi Mical prese l&#8217;idolo domestico e lo pose nel letto; gli mise in capo un cappuccio di pelo di capra, e lo coperse d&#8217;un mantello.</p> 
<p><A NAME="an_19:14">19:14</A>&nbsp;E quando Saul invi&#242; de&#8217; messi a pigliar Davide, ella disse: "E&#8217; malato".</p> 
<p><A NAME="an_19:15">19:15</A>&nbsp;Allora Saul invi&#242; di nuovo i messi perch&#233; vedessero Davide, e disse loro: "Portatemelo nel letto, perch&#8217;io lo faccia morire".</p> 
<p><A NAME="an_19:16">19:16</A>&nbsp;E quando giunsero i messi, ecco che nel letto c&#8217;era l&#8217;idolo domestico con in capo un cappuccio di pel di capra.</p> 
<p><A NAME="an_19:17">19:17</A>&nbsp;E Saul disse a Mical: "Perch&#233; mi hai ingannato cos&#236; e hai dato campo al mio nemico di fuggire?" E Mical rispose a Saul: "E&#8217; lui che mi ha detto: Lasciami andare; altrimenti, t&#8217;ammazzo!"</p> 
<p><A NAME="an_19:18">19:18</A>&nbsp;Davide dunque fugg&#236;, si pose in salvo, e venne da Samuele a Rama, e gli raccont&#242; tutto quello che Saul gli avea fatto. Poi, egli e Samuele andarono a stare a Naioth.</p> 
<p><A NAME="an_19:19">19:19</A>&nbsp;Questo fu riferito a Saul, dicendo: "Ecco, Davide e a Naioth, presso Rama".</p> 
<p><A NAME="an_19:20">19:20</A>&nbsp;E Saul invi&#242; dei messi per pigliar Davide; ma quando questi videro l&#8217;adunanza de&#8217; profeti che profetavano, con Samuele che tenea la presidenza, lo spirito di Dio invest&#236; i messi di Saul che si misero anch&#8217;essi a profetare.</p> 
<p><A NAME="an_19:21">19:21</A>&nbsp;Ne informarono Saul, che invi&#242; altri messi, i quali pure si misero a profetare. Saul ne mand&#242; ancora per la terza volta, e anche questi si misero a profetare.</p> 
<p><A NAME="an_19:22">19:22</A>&nbsp;Allora si rec&#242; egli stesso a Rama; e, giunto alla gran cisterna ch&#8217;&#232; a Secu, chiese: "Dove sono Samuele e Davide?" Gli fu risposto: "Ecco, sono a Naioth, presso Rama".</p> 
<p><A NAME="an_19:23">19:23</A>&nbsp;Egli and&#242; dunque l&#224;, a Naioth, presso Rama; e lo spirito di Dio invest&#236; anche lui; ed egli continu&#242; il suo viaggio, profetando, finch&#233; giunse a Naioth, presso Rama.</p> 
<p><A NAME="an_19:24">19:24</A>&nbsp;E anch&#8217;egli si spogli&#242; delle sue vesti, anch&#8217;egli profet&#242; in presenza di Samuele, e giacque nudo per terra tutto quel giorno e tutta quella notte. Donde il detto: "Saul &#232; anch&#8217;egli tra i profeti?"</p> 
<p><A NAME="an_20:1">20:1</A>&nbsp;Davide fugg&#236; da Naioth presso Rama, and&#242; a trovare Gionathan, e gli disse: "Che ho mai fatto? Qual &#232; il mio delitto, qual &#232; il mio peccato verso tuo padre, ch&#8217;egli vuole la mia vita?"</p> 
<p><A NAME="an_20:2">20:2</A>&nbsp;Gionathan gli rispose: "Tolga ci&#242; Iddio! tu non morrai; ecco, mio padre non fa cosa alcuna o grande o piccola, senza farmene parte; e perch&#233; mi celerebbe egli questa? Non &#232; possibile".</p> 
<p><A NAME="an_20:3">20:3</A>&nbsp;Ma Davide replic&#242;, giurando: "Tuo padre sa molto bene che io ho trovato grazia agli occhi tuoi; perci&#242; avr&#224; detto: Gionathan non sappia questo, affinch&#233; non ne abbia dispiacere; ma com&#8217;&#232; vero che l&#8217;Eterno vive e che vive l&#8217;anima tua, fra me e la morte non v&#8217;ha che un passo".</p> 
<p><A NAME="an_20:4">20:4</A>&nbsp;Gionathan disse a Davide: "Che desideri tu ch&#8217;io ti faccia?"</p> 
<p><A NAME="an_20:5">20:5</A>&nbsp;Davide rispose a Gionathan: "Ecco, domani la luna nuova, e io dovrei sedermi a mensa col re; lasciami andare, e mi nasconder&#242; per la campagna fino alla sera del terzo giorno.</p> 
<p><A NAME="an_20:6">20:6</A>&nbsp;Se tuo padre nota la mia assenza, tu gli dirai: Davide mi ha pregato istantemente di poter fare una corsa fino a Bethlehem, sua citt&#224;, perch&#233; v&#8217;&#232; il sacrifizio annuo per tutta la sua famiglia.</p> 
<p><A NAME="an_20:7">20:7</A>&nbsp;S&#8217;egli dice: Sta bene il tuo servo avr&#224; pace; ma, se si adira, sappi che il male che mi vuol fare &#232; deciso.</p> 
<p><A NAME="an_20:8">20:8</A>&nbsp;Mostra dunque la tua bont&#224; verso il tuo servo giacch&#233; hai fatto entrare il tuo servo in un patto con te nel nome dell&#8217;Eterno; ma, se v&#8217;&#232; in me qualche iniquit&#224;, dammi la morte tu; perch&#233; mi meneresti da tuo padre?"</p> 
<p><A NAME="an_20:9">20:9</A>&nbsp;Gionathan disse: "Lungi da te questo pensiero! S&#8217;io venissi a sapere che il male &#232; deciso da parte di mio padre e sta per venirti addosso, non te lo farei io sapere?"</p> 
<p><A NAME="an_20:10">20:10</A>&nbsp;Davide disse a Gionathan: "Chi m&#8217;informer&#224;, nel caso che tuo padre ti dia una risposta dura?"</p> 
<p><A NAME="an_20:11">20:11</A>&nbsp;E Gionathan disse a Davide: "Vieni, andiamo fuori alla campagna!" E andarono ambedue fuori alla campagna.</p> 
<p><A NAME="an_20:12">20:12</A>&nbsp;E Gionathan disse a Davide: "L&#8217;Eterno, l&#8217;Iddio d&#8217;Israele, mi sia testimonio! Quando domani o posdomani, a quest&#8217;ora, io avr&#242; scandagliato mio padre, s&#8217;egli &#232; ben disposto verso Davide, ed io non mando a fartelo sapere, l&#8217;Eterno tratti Gionathan con tutto il suo rigore!</p> 
<p><A NAME="an_20:13">20:13</A>&nbsp;Nel caso poi che piaccia a mio padre di farti del male, te lo far&#242; sapere, e ti lascer&#242; partire perch&#233; tu te ne vada in pace; e l&#8217;Eterno sia teco, com&#8217;&#232; stato con mio padre!</p> 
<p><A NAME="an_20:14">20:14</A>&nbsp;E se sar&#242; ancora in vita, non &#232; egli vero? tu agirai verso di me con la bont&#224; dell&#8217;Eterno, ond&#8217;io non sia messo a morte;</p> 
<p><A NAME="an_20:15">20:15</A>&nbsp;e non cesserai mai d&#8217;esser buono verso la mia casa, neppur quando l&#8217;Eterno avr&#224; sterminato di sulla faccia della terra fino all&#8217;ultimo i nemici di Davide".</p> 
<p><A NAME="an_20:16">20:16</A>&nbsp;Cos&#236; Gionathan strinse alleanza con la casa di Davide, dicendo: "L&#8217;Eterno faccia vendetta dei nemici di Davide!"</p> 
<p><A NAME="an_20:17">20:17</A>&nbsp;E, per l&#8217;amore che gli portava, Gionathan fece di nuovo giurar Davide; perch&#8217;egli l&#8217;amava come l&#8217;anima propria.</p> 
<p><A NAME="an_20:18">20:18</A>&nbsp;Poi Gionathan gli disse: "Domani &#232; la nuova luna, e la tua assenza sar&#224; notata, perch&#233; il tuo posto sar&#224; vuoto.</p> 
<p><A NAME="an_20:19">20:19</A>&nbsp;Domani l&#8217;altro dunque tu scenderai gi&#249; fino al luogo dove ti nascondesti il giorno del fatto, e rimarrai presso la pietra di Ezel.</p> 
<p><A NAME="an_20:20">20:20</A>&nbsp;Io tirer&#242; tre frecce da quel lato, come se tirassi a segno.</p> 
<p><A NAME="an_20:21">20:21</A>&nbsp;Poi subito mander&#242; il mio ragazzo, dicendogli: Va&#8217; a cercare le frecce. Se dico al ragazzo: Guarda, le frecce son di qua da te, prendile! tu allora vieni, perch&#233; tutto va bene per te, e non hai nulla da temere, come l&#8217;Eterno vive!</p> 
<p><A NAME="an_20:22">20:22</A>&nbsp;Ma se dico al giovanetto: Guarda, le frecce son di l&#224; da te allora vattene, perch&#233; l&#8217;Eterno vuol che tu parta.</p> 
<p><A NAME="an_20:23">20:23</A>&nbsp;Quanto a quello che abbiam convenuto fra noi, fra me e te, ecco, l&#8217;Eterno n&#8217;&#232; testimonio in perpetuo".</p> 
<p><A NAME="an_20:24">20:24</A>&nbsp;Davide dunque si nascose nella campagna; e quando venne il novilunio, il re si pose a sedere a mensa per il pasto.</p> 
<p><A NAME="an_20:25">20:25</A>&nbsp;Il re, come al solito, si pose a sedere sulla sua sedia ch&#8217;era vicina al muro; Gionathan s&#8217;alz&#242; per porsi di faccia. Abner si assise accanto a Saul, ma il posto di Davide rimase vuoto.</p> 
<p><A NAME="an_20:26">20:26</A>&nbsp;Nondimeno Saul non disse nulla quel giorno, perch&#233; pensava: "Gli e successo qualcosa; ei non dev&#8217;esser puro; per certo ei non &#232; puro".</p> 
<p><A NAME="an_20:27">20:27</A>&nbsp;Ma l&#8217;indomani, secondo giorno della luna nuova, il posto di Davide era ancora vuoto; e Saul disse a Gionathan, suo figliuolo: "Perch&#233; il figliuolo d&#8217;Isai non &#232; venuto a mangiare n&#233; ieri n&#233; oggi?"</p> 
<p><A NAME="an_20:28">20:28</A>&nbsp;Gionathan rispose a Saul: "Davide m&#8217;ha chiesto istantemente di lasciarlo andare a Bethlehem;</p> 
<p><A NAME="an_20:29">20:29</A>&nbsp;e ha detto: Ti prego, lasciami andare, perch&#233; abbiamo in citt&#224; un sacrifizio di famiglia, e il mio fratello mi ha raccomandato d&#8217;andarvi; ora dunque, se ho trovato grazia agli occhi tuoi, ti prego, lasciami fare una corsa per vedere i miei fratelli. Per questa ragione egli non &#232; venuto alla mensa del re".</p> 
<p><A NAME="an_20:30">20:30</A>&nbsp;Allora l&#8217;ira di Saul s&#8217;accese contro Gionathan, ed ei gli disse: "Figliuolo perverso e ribelle, non lo so io forse che tieni le parti del figliuol d&#8217;Isai, a tua vergogna ed a vergogna del seno di tua madre?</p> 
<p><A NAME="an_20:31">20:31</A>&nbsp;Poich&#233;, fino a tanto che il figliuol d&#8217;Isai avr&#224; vita sulla terra, non vi sar&#224; stabilit&#224; n&#233; per te n&#233; per il tuo regno. Or dunque mandalo a cercare e fallo venire da me, perch&#233; deve morire".</p> 
<p><A NAME="an_20:32">20:32</A>&nbsp;Gionathan rispose a Saul suo padre e gli disse: "Perch&#233; dovrebb&#8217;egli morire? Che ha fatto?"</p> 
<p><A NAME="an_20:33">20:33</A>&nbsp;E Saul brand&#236; la lancia contro a lui per colpirlo. Allora Gionathan riconobbe che suo padre avea deciso di far morire Davide.</p> 
<p><A NAME="an_20:34">20:34</A>&nbsp;E, acceso d&#8217;ira, si lev&#242; da mensa, e non mangi&#242; nulla il secondo giorno della luna nuova, addolorato com&#8217;era per l&#8217;onta che suo padre avea fatta a Davide.</p> 
<p><A NAME="an_20:35">20:35</A>&nbsp;La mattina dopo, Gionathan usc&#236; fuori alla campagna, al luogo fissato con Davide, ed avea seco un ragazzetto.</p> 
<p><A NAME="an_20:36">20:36</A>&nbsp;E disse al suo ragazzo: "Corri a cercare le frecce che tiro". E, come il ragazzo correva, tir&#242; una freccia che pass&#242; di l&#224; da lui.</p> 
<p><A NAME="an_20:37">20:37</A>&nbsp;E quando il ragazzo fu giunto al luogo dov&#8217;era la freccia che Gionathan avea tirata Gionathan gli grid&#242; dietro: "La freccia non &#232; essa di l&#224; da te?"</p> 
<p><A NAME="an_20:38">20:38</A>&nbsp;E Gionathan grid&#242; ancora dietro al ragazzo: "Via, fa&#8217; presto, non ti trattenere!" Il ragazzo di Gionathan raccolse le frecce, e torn&#242; dal suo padrone.</p> 
<p><A NAME="an_20:39">20:39</A>&nbsp;Or il ragazzo non sapeva nulla; Gionathan e Davide soli sapevano di che si trattasse.</p> 
<p><A NAME="an_20:40">20:40</A>&nbsp;Gionathan diede le sue armi al suo ragazzo, e gli disse: "Va&#8217;, portale alla citt&#224;".</p> 
<p><A NAME="an_20:41">20:41</A>&nbsp;E come il ragazzo se ne fu andato, Davide si lev&#242; di dietro il mucchio di pietre, si gett&#242; con la faccia a terra, e si prostr&#242; tre volte; poi i due si baciarono l&#8217;un l&#8217;altro e piansero assieme; Davide soprattutto di&#232; in pianto dirotto.</p> 
<p><A NAME="an_20:42">20:42</A>&nbsp;E Gionathan disse a Davide: "Va&#8217; in pace, ora che abbiam fatto ambedue questo giuramento nel nome dell&#8217;Eterno: L&#8217;Eterno sia testimonio fra me e te e fra la mia progenie e la progenie tua, in perpetuo". (H20-43) Davide si lev&#242; e se ne and&#242;, e Gionathan torn&#242; in citt&#224;.</p> 
<p><A NAME="an_21:1">21:1</A>&nbsp;Davide and&#242; a Nob dal sacerdote Ahimelec; e Ahimelec gli venne incontro tutto tremante, e gli disse: "Perch&#233; sei solo e non hai alcuno teco?"</p> 
<p><A NAME="an_21:2">21:2</A>&nbsp;Davide rispose al sacerdote Ahimelec: "Il re m&#8217;ha dato un&#8217;incombenza, e m&#8217;ha detto: Nessuno sappia nulla dell&#8217;affare per cui ti mando e dell&#8217;ordine che t&#8217;ho dato; e quanto alla mia gente, le ho detto di trovarsi in un dato luogo.</p> 
<p><A NAME="an_21:3">21:3</A>&nbsp;E ora che hai tu sotto mano? Dammi cinque pani o quel che si potr&#224; trovare".</p> 
<p><A NAME="an_21:4">21:4</A>&nbsp;Il sacerdote rispose a Davide, dicendo: "Non ho sotto mano del pane comune, ma c&#8217;&#232; del pane consacrato; ma la tua gente s&#8217;&#232; almeno astenuta da contatto con donne?"</p> 
<p><A NAME="an_21:5">21:5</A>&nbsp;Davide rispose al sacerdote: "Da che son partito, tre giorni fa, siamo rimasti senza donne; e quanto ai vasi della mia gente erano puri; e se anche la nostra incombenza &#232; profana, essa sar&#224; oggi santificata da quel che si porr&#224; nei vasi.</p> 
<p><A NAME="an_21:6">21:6</A>&nbsp;Il sacerdote gli di&#232; dunque del pane consacrato perch&#233; non v&#8217;era quivi altro pane tranne quello della presentazione, ch&#8217;era stato tolto d&#8217;innanzi all&#8217;Eterno, per mettervi invece del pan caldo nel momento in cui si toglieva l&#8217;altro.</p> 
<p><A NAME="an_21:7">21:7</A>&nbsp;Or quel giorno, un cert&#8217;uomo di tra i servi di Saul si trovava quivi, trattenuto in presenza dell&#8217;Eterno; si chiamava Doeg, era Edomita, e capo de&#8217; pastori di Saul.</p> 
<p><A NAME="an_21:8">21:8</A>&nbsp;E Davide disse ad Ahimelec: "Non hai tu qui disponibile una lancia o una spada? Perch&#233; io non ho preso meco n&#233; la mia spada n&#233; le mie armi, tanto premeva l&#8217;incombenza del re".</p> 
<p><A NAME="an_21:9">21:9</A>&nbsp;Il sacerdote rispose: "C&#8217;&#232; la spada di Goliath, il Filisteo, che tu uccidesti nella valle de&#8217; terebinti; &#232; l&#224; involta in un panno dietro all&#8217;efod; se la vuoi prendere, prendila, perch&#233; qui non ve n&#8217;&#232; altra fuori di questa". E Davide disse: "Nessuna e pari a quella; dammela!"</p> 
<p><A NAME="an_21:10">21:10</A>&nbsp;Allora Davide si lev&#242;, e quel giorno fugg&#236; per timore di Saul, e and&#242; da Akis, re di Gath.</p> 
<p><A NAME="an_21:11">21:11</A>&nbsp;E i servi del re dissero ad Akis: "Non &#232; questi Davide, il re del paese? Non &#232; egli colui del quale cantavan nelle loro danze: Saul ha uccisi i suoi mille, e Davide i suoi diecimila?</p> 
<p><A NAME="an_21:12">21:12</A>&nbsp;Davide si tenne in cuore queste parole, ed ebbe gran timore di Akis, re di Gath.</p> 
<p><A NAME="an_21:13">21:13</A>&nbsp;Mut&#242; il suo modo di fare in loro presenza, faceva il pazzo in mezzo a loro, tracciava de&#8217; segni sui battenti delle porte, e si lasciava scorrer la saliva sulla barba.</p> 
<p><A NAME="an_21:14">21:14</A>&nbsp;E Akis disse ai suoi servi: "Guardate, e un pazzo; perch&#233; me l&#8217;avete menato?</p> 
<p><A NAME="an_21:15">21:15</A>&nbsp;Mi mancan forse de&#8217; pazzi, che m&#8217;avete condotto questo a fare il pazzo in mia presenza? Costui non entrer&#224; in casa mia!"</p> 
<p><A NAME="an_22:1">22:1</A>&nbsp;Or Davide si part&#236; di l&#224; e si rifugi&#242; nella spelonca di Adullam, e quando i suoi fratelli e tutta la famiglia di suo padre lo seppero, scesero quivi per unirsi a lui.</p> 
<p><A NAME="an_22:2">22:2</A>&nbsp;E tutti quelli ch&#8217;erano in angustie, che avean dei debiti o che erano scontenti, si radunaron presso di lui, ed egli divenne loro capo, ed ebbe con s&#233; circa quattrocento uomini.</p> 
<p><A NAME="an_22:3">22:3</A>&nbsp;Di l&#224; Davide and&#242; a Mitspa di Moab, e disse al re di Moab: "Deh, permetti che mio padre e mia madre vengano a stare da voi, fino a tanto ch&#8217;io sappia quel che Iddio far&#224; di me".</p> 
<p><A NAME="an_22:4">22:4</A>&nbsp;Egli dunque li condusse davanti al re di Moab, ed essi rimasero con lui tutto il tempo che Davide fu nella sua fortezza.</p> 
<p><A NAME="an_22:5">22:5</A>&nbsp;E il profeta Gad disse a Davide: "Non star pi&#249; in questa fortezza; parti, e r&#233;cati nel paese di Giuda". Davide allora part&#236;, e venne nella foresta di Hereth.</p> 
<p><A NAME="an_22:6">22:6</A>&nbsp;Saul seppe che Davide e gli uomini ch&#8217;eran con lui erano stati scoperti. Saul si trovava allora a Ghibea, seduto sotto la tamerice, ch&#8217;&#232; sull&#8217;altura; aveva in mano la lancia, e tutti i suoi servi gli stavano attorno.</p> 
<p><A NAME="an_22:7">22:7</A>&nbsp;E Saul disse ai servi che gli stavano intorno: "Ascoltate ora, Beniaminiti! Il figliuolo d&#8217;Isai vi dar&#224; egli forse a tutti de&#8217; campi e delle vigne? Far&#224; egli di tutti voi de&#8217; capi di migliaia e de&#8217; capi di centinaia,</p> 
<p><A NAME="an_22:8">22:8</A>&nbsp;che avete tutti congiurato contro di me, e non v&#8217;&#232; alcuno che m&#8217;abbia informato dell&#8217;alleanza che il mio figliuolo ha fatta col figliuolo d&#8217;Isai, e non v&#8217;&#232; alcuno di voi che mi compianga e m&#8217;informi che il mio figliuolo ha sollevato contro di me il mio servo perch&#233; mi tenda insidie come fa oggi?"</p> 
<p><A NAME="an_22:9">22:9</A>&nbsp;E Doeg, l&#8217;Idumeo, il quale era preposto ai servi di Saul, rispose e disse: "Io vidi il figliuolo d&#8217;Isai venire a Nob da Ahimelec, figliuolo di Ahitub,</p> 
<p><A NAME="an_22:10">22:10</A>&nbsp;il quale consult&#242; l&#8217;Eterno per lui, gli diede dei viveri, e gli diede la spada di Goliath il Filisteo".</p> 
<p><A NAME="an_22:11">22:11</A>&nbsp;Allora il re mand&#242; a chiamare il sacerdote Ahimelec, figliuolo di Ahitub, e tutta la famiglia del padre di lui, vale a dire i sacerdoti ch&#8217;erano a Nob. E tutti vennero al re.</p> 
<p><A NAME="an_22:12">22:12</A>&nbsp;E Saul disse: "Ora ascolta, o figliuolo di Ahitub!" Ed egli rispose: "Eccomi, signor mio!"</p> 
<p><A NAME="an_22:13">22:13</A>&nbsp;E Saul gli disse: "Perch&#233; tu e il figliuolo d&#8217;Isai avete congiurato contro di me? Perch&#233; gli hai dato del pane e una spada; e hai consultato Dio per lui affinch&#233; insorga contro di me e mi tenda insidie come fa oggi?"</p> 
<p><A NAME="an_22:14">22:14</A>&nbsp;Allora Ahimelec rispose al re, dicendo: "E chi v&#8217;&#232; dunque, fra tutti i tuoi servi, fedele come Davide, genero del re, pronto al tuo comando e onorato nella tua casa?</p> 
<p><A NAME="an_22:15">22:15</A>&nbsp;Ho io forse cominciato oggi a consultare Iddio per lui? Lungi da me il pensiero di tradirti! Non imputi il re nulla di simile al suo servo o a tutta la famiglia di mio padre; perch&#233; il tuo servo non sa cosa alcuna, piccola o grande, di tutto questo".</p> 
<p><A NAME="an_22:16">22:16</A>&nbsp;Il re disse: "Tu morrai senz&#8217;altro, Ahimelec, tu con tutta la famiglia del padre tuo!"</p> 
<p><A NAME="an_22:17">22:17</A>&nbsp;E il re disse alle guardie che gli stavano attorno: "Volgetevi e uccidete i sacerdoti dell&#8217;Eterno, perch&#233; anch&#8217;essi son d&#8217;accordo con Davide; sapevano ch&#8217;egli era fuggito, e non me ne hanno informato". Ma i servi del re non vollero metter le mani addosso ai sacerdoti dell&#8217;Eterno.</p> 
<p><A NAME="an_22:18">22:18</A>&nbsp;E il re disse a Doeg: "Volgiti tu, e gettati sui sacerdoti!" E Doeg, l&#8217;Idumeo, si volse, si avvent&#242; addosso ai sacerdoti, e uccise in quel giorno ottantacinque persone che portavano l&#8217;efod di lino.</p> 
<p><A NAME="an_22:19">22:19</A>&nbsp;E Saul mise pure a fil di spada Nob, la citt&#224; de&#8217; sacerdoti, uomini, donne, fanciulli, bambini di latte, buoi, asini e pecore: tutto mise a fil di spada.</p> 
<p><A NAME="an_22:20">22:20</A>&nbsp;Nondimeno, uno de&#8217; figliuoli di Ahimelec, figliuolo di Ahitub, di nome Abiathar, scamp&#242; e si rifugi&#242; presso Davide.</p> 
<p><A NAME="an_22:21">22:21</A>&nbsp;Abiathar rifer&#236; a Davide che Saul aveva ucciso i sacerdoti dell&#8217;Eterno.</p> 
<p><A NAME="an_22:22">22:22</A>&nbsp;E Davide disse ad Abiathar: "Io sapevo bene, quel giorno che Doeg, l&#8217;Idumeo, era l&#224;, ch&#8217;egli avrebbe senza dubbio avvertito Saul; io son causa della morte di tutte le persone della famiglia di tuo padre.</p> 
<p><A NAME="an_22:23">22:23</A>&nbsp;Resta con me, non temere; chi cerca la mia vita cerca la tua; con me sarai al sicuro".</p> 
<p><A NAME="an_23:1">23:1</A>&nbsp;Or vennero a dire a Davide: "Ecco, i Filistei hanno attaccato Keila e saccheggiano le aie".</p> 
<p><A NAME="an_23:2">23:2</A>&nbsp;E Davide consult&#242; l&#8217;Eterno, dicendo: "Andr&#242; io a sconfiggere questi Filistei?" L&#8217;Eterno rispose a Davide: "Va&#8217;, sconfiggi i Filistei, e salva Keila".</p> 
<p><A NAME="an_23:3">23:3</A>&nbsp;Ma la gente di Davide gli disse: "Tu vedi che qui in Giuda abbiam paura; e che sar&#224; se andiamo a Keila contro le schiere de&#8217; Filistei?"</p> 
<p><A NAME="an_23:4">23:4</A>&nbsp;Davide consult&#242; di nuovo l&#8217;Eterno, e l&#8217;Eterno gli rispose e gli disse: "L&#232;vati, scendi a Keila, perch&#233; io dar&#242; i Filistei nelle tue mani".</p> 
<p><A NAME="an_23:5">23:5</A>&nbsp;Davide dunque and&#242; con la sua gente a Keila, combatt&#233; contro i Filistei, port&#242; via il loro bestiame, e inflisse loro una grande sconfitta. Cos&#236; Davide liber&#242; gli abitanti di Keila.</p> 
<p><A NAME="an_23:6">23:6</A>&nbsp;Quando Abiathar, figliuolo di Ahimelec, si rifugi&#242; presso Davide a Keila, port&#242; seco l&#8217;efod.</p> 
<p><A NAME="an_23:7">23:7</A>&nbsp;Saul fu informato che Davide era giunto a Keila. E Saul disse: "Iddio lo d&#224; nelle mie mani, poich&#233; &#232; venuto a rinchiudersi in una citt&#224; che ha porte e sbarre".</p> 
<p><A NAME="an_23:8">23:8</A>&nbsp;Saul dunque convoc&#242; tutto il popolo per andare alla guerra, per scendere a Keila e cinger d&#8217;assedio Davide e la sua gente.</p> 
<p><A NAME="an_23:9">23:9</A>&nbsp;Ma Davide, avuta conoscenza che Saul gli macchinava del male, disse al sacerdote Abiathar: "Porta qua l&#8217;efod".</p> 
<p><A NAME="an_23:10">23:10</A>&nbsp;Poi disse: "O Eterno, Dio d&#8217;Israele, il tuo servo ha sentito come cosa certa che Saul cerca di venire a Keila per distruggere la citt&#224; per causa mia.</p> 
<p><A NAME="an_23:11">23:11</A>&nbsp;Quei di Keila mi daranno essi nelle sue mani? Saul scender&#224; egli come il tuo servo ha sentito dire? O Eterno, Dio d&#8217;Israele, deh! fallo sapere al tuo servo!" L&#8217;Eterno rispose: "Scender&#224;".</p> 
<p><A NAME="an_23:12">23:12</A>&nbsp;Davide chiese ancora: "Quei di Keila daranno essi me e la mia gente nelle mani di Saul?" L&#8217;Eterno rispose: "Vi daranno nelle sue mani".</p> 
<p><A NAME="an_23:13">23:13</A>&nbsp;Allora Davide e la sua gente, circa seicento uomini, si levarono, uscirono da Keila e andaron qua e l&#224; a caso; e Saul informato che Davide era fuggito da Keila, rinunzi&#242; alla sua spedizione.</p> 
<p><A NAME="an_23:14">23:14</A>&nbsp;Davide rimase nel deserto in luoghi forti; e se ne stette nella contrada montuosa del deserto di Zif. Saul lo cercava continuamente, ma Dio non glielo dette nelle mani.</p> 
<p><A NAME="an_23:15">23:15</A>&nbsp;E Davide sapendo che Saul s&#8217;era mosso per torgli la vita, rest&#242; nel deserto di Zif, nella foresta.</p> 
<p><A NAME="an_23:16">23:16</A>&nbsp;Allora Gionathan, figliuolo di Saul, si lev&#242;, e si rec&#242; da Davide nella foresta. Egli fortific&#242; la sua fiducia in Dio,</p> 
<p><A NAME="an_23:17">23:17</A>&nbsp;e gli disse: "Non temere, poich&#233; Saul, mio padre, non riuscir&#224; a metterti le mani addosso: tu regnerai sopra Israele, e io sar&#242; il secondo dopo di te; e ben lo sa anche Saul mio padre".</p> 
<p><A NAME="an_23:18">23:18</A>&nbsp;E i due fecero alleanza in presenza dell&#8217;Eterno; poi Davide rimase nella foresta, e Gionathan se ne and&#242; a casa sua.</p> 
<p><A NAME="an_23:19">23:19</A>&nbsp;Or gli Zifei salirono da Saul a Ghibea e gli dissero: "Davide non sta egli nascosto fra noi, ne&#8217; luoghi forti della foresta, sul colle di Hakila che &#232; a mezzogiorno del deserto?</p> 
<p><A NAME="an_23:20">23:20</A>&nbsp;Scendi dunque, o re, giacch&#233; tutto il desiderio dell&#8217;anima tua e di scendere, e penserem noi a darlo nelle mani del re".</p> 
<p><A NAME="an_23:21">23:21</A>&nbsp;Saul disse: "Siate benedetti dall&#8217;Eterno, voi che avete piet&#224; di me!</p> 
<p><A NAME="an_23:22">23:22</A>&nbsp;Andate, vi prego, informatevi anche pi&#249; sicuramente per sapere e scoprire il luogo dove suol fermarsi, e chi l&#8217;abbia quivi veduto; poich&#233; mi si dice ch&#8217;egli &#232; molto astuto.</p> 
<p><A NAME="an_23:23">23:23</A>&nbsp;E vedete di conoscere tutti i nascondigli dov&#8217;ei si ritira; poi tornate da me con notizie sicure, e io andr&#242; con voi. S&#8217;egli &#232; nel paese, io lo cercher&#242; fra tutte le migliaia di Giuda".</p> 
<p><A NAME="an_23:24">23:24</A>&nbsp;Quelli dunque si levarono e se n&#8217;andarono a Zif, innanzi a Saul; ma Davide e i suoi erano nel deserto di Maon, nella pianura a mezzogiorno del deserto.</p> 
<p><A NAME="an_23:25">23:25</A>&nbsp;Saul con la sua gente part&#236; in cerca di lui; ma Davide, che ne fu informato, scese dalla roccia e rimase nel deserto di Maon. E quando Saul lo seppe, and&#242; in traccia di Davide nel deserto di Maon.</p> 
<p><A NAME="an_23:26">23:26</A>&nbsp;Saul camminava da un lato del monte, e Davide con la sua gente dall&#8217;altro lato; e come Davide affrettava la marcia per sfuggire a Saul e Saul e la sua gente stavano per circondare Davide e i suoi per impadronirsene,</p> 
<p><A NAME="an_23:27">23:27</A>&nbsp;arriv&#242; a Saul un messo che disse: "Affrettati a venire, perch&#233; i Filistei hanno invaso il paese".</p> 
<p><A NAME="an_23:28">23:28</A>&nbsp;Cos&#236; Saul cess&#242; d&#8217;inseguire Davide e and&#242; a far fronte ai Filistei; perci&#242; a quel luogo fu messo nome Sela-Hammahlekoth.</p> 
<p><A NAME="an_23:29">23:29</A>&nbsp;(H24-1) Poi Davide si part&#236; di l&#224; e si stabil&#236; nei luoghi forti di En-Ghedi.</p> 
<p><A NAME="an_24:1">24:1</A>&nbsp;(H24-2) E quando Saul fu tornato dall&#8217;inseguire i Filistei, gli vennero a dire: "Ecco, Davide &#232; nel deserto di En-Ghedi".</p> 
<p><A NAME="an_24:2">24:2</A>&nbsp;(H24-3) Allora Saul prese tremila uomini scelti fra tutto Israele, e and&#242; in traccia di Davide e della sua gente fin sulle rocce delle capre salvatiche;</p> 
<p><A NAME="an_24:3">24:3</A>&nbsp;(H24-4) e giunse ai parchi di pecore ch&#8217;eran presso la via; quivi era una spelonca, nella quale Saul entr&#242; per fare i suoi bisogni. Or Davide e la sua gente se ne stavano in fondo alla spelonca.</p> 
<p><A NAME="an_24:4">24:4</A>&nbsp;(H24-5) La gente di Davide gli disse: "Ecco il giorno nel quale l&#8217;Eterno ti dice: Vedi, io ti do nelle mani il tuo nemico; fa&#8217; di lui quello che ti piacer&#224;". Allora Davide s&#8217;alz&#242;, e senza farsi scorgere tagli&#242; il lembo del mantello di Saul.</p> 
<p><A NAME="an_24:5">24:5</A>&nbsp;(H24-6) Ma dopo, il cuore gli batt&#233;, per aver egli tagliato il lembo del mantello di Saul.</p> 
<p><A NAME="an_24:6">24:6</A>&nbsp;(H24-7) E Davide disse alla sua gente: "Mi guardi l&#8217;Eterno, dal commettere contro il mio signore, ch&#8217;&#232; l&#8217;unto dell&#8217;Eterno, l&#8217;azione di mettergli le mani addosso; poich&#8217;egli &#232; l&#8217;unto dell&#8217;Eterno".</p> 
<p><A NAME="an_24:7">24:7</A>&nbsp;(H24-8) E colle sue parole Davide raffren&#242; la sua gente, e non le permise di gettarsi su Saul. E Saul si lev&#242;, usc&#236; dalla spelonca e continu&#242; il suo cammino.</p> 
<p><A NAME="an_24:8">24:8</A>&nbsp;(H24-9) Poi anche Davide si lev&#242;, usc&#236; dalla spelonca, e grid&#242; dietro a Saul, dicendo: "O re, mio signore!" Saul si guard&#242; dietro, e Davide s&#8217;inchin&#242; con la faccia a terra e si prostr&#242;.</p> 
<p><A NAME="an_24:9">24:9</A>&nbsp;(H24-10) Davide disse a Saul: "Perch&#233; d&#224;i tu retta alle parole della gente che dice: Davide cerca di farti del male?</p> 
<p><A NAME="an_24:10">24:10</A>&nbsp;(H24-11) Ecco in quest&#8217;ora stessa tu vedi coi tuoi propri occhi che l&#8217;Eterno t&#8217;avea dato oggi nelle mie mani in quella spelonca; qualcuno mi disse di ucciderti, ma io t&#8217;ho risparmiato, e ho detto: Non metter&#242; le mani addosso al mio signore, perch&#8217;egli &#232; l&#8217;unto dell&#8217;Eterno.</p> 
<p><A NAME="an_24:11">24:11</A>&nbsp;(H24-12) Ora guarda, padre mio, guarda qui nella mia mano il lembo del tuo mantello. Se io t&#8217;ho tagliato il lembo del mantello e non t&#8217;ho ucciso, puoi da questo veder chiaro che non v&#8217;&#232; nella mia condotta n&#233; malvagit&#224; n&#233; ribellione, e che io non ho peccato contro di te, mentre tu mi tendi insidie per tormi la vita!</p> 
<p><A NAME="an_24:12">24:12</A>&nbsp;(H24-13) L&#8217;Eterno sia giudice fra me e te, e l&#8217;Eterno mi vendichi di te; ma io non ti metter&#242; le mani addosso.</p> 
<p><A NAME="an_24:13">24:13</A>&nbsp;(H24-14) Dice il proverbio antico: Il male vien dai malvagi; io quindi non ti metter&#242; le mani addosso.</p> 
<p><A NAME="an_24:14">24:14</A>&nbsp;(H24-15) Contro chi &#232; uscito il re d&#8217;Israele? Chi vai tu perseguitando? Un can morto, una pulce.</p> 
<p><A NAME="an_24:15">24:15</A>&nbsp;(H24-16) Sia dunque arbitro l&#8217;Eterno, e giudichi fra me e te, e vegga e difenda la mia causa e mi renda giustizia, liberandomi dalle tue mani".</p> 
<p><A NAME="an_24:16">24:16</A>&nbsp;(H24-17) Quando Davide ebbe finito di dire queste parole a Saul, Saul disse: "E&#8217; questa la tua voce, figliuol mio Davide?" E Saul alz&#242; la voce e pianse.</p> 
<p><A NAME="an_24:17">24:17</A>&nbsp;(H24-18) E disse a Davide: "Tu sei pi&#249; giusto di me, poich&#233; tu m&#8217;hai reso bene per male, mentre io t&#8217;ho reso male per bene.</p> 
<p><A NAME="an_24:18">24:18</A>&nbsp;(H24-19) Tu hai mostrato oggi la bont&#224; con la quale ti conduci verso di me; poich&#233; l&#8217;Eterno m&#8217;avea dato nelle tue mani, e tu non m&#8217;hai ucciso.</p> 
<p><A NAME="an_24:19">24:19</A>&nbsp;(H24-20) Se uno incontra il suo nemico, lo lascia egli andarsene in pace? Ti renda dunque l&#8217;Eterno il contraccambio del bene che m&#8217;hai fatto quest&#8217;oggi!</p> 
<p><A NAME="an_24:20">24:20</A>&nbsp;(H24-21) Ora, ecco, io so che per certo tu regnerai, e che il regno d&#8217;Israele rimarr&#224; stabile nelle tue mani.</p> 
<p><A NAME="an_24:21">24:21</A>&nbsp;(H24-22) Or dunque giurami nel nome dell&#8217;Eterno che non distruggerai la mia progenie dopo di me, e che non estirperai il mio nome dalla casa di mio padre".</p> 
<p><A NAME="an_24:22">24:22</A>&nbsp;(H24-23) E Davide lo giur&#242; a Saul. Poi Saul se ne and&#242; a casa sua, e Davide e la sua gente risaliron al loro forte rifugio.</p> 
<p><A NAME="an_25:1">25:1</A>&nbsp;Samuele mor&#236;, e tutto Israele si radun&#242; e ne fece cordoglio; e lo seppellirono nella sua propriet&#224;, a Rama. Allora Davide si lev&#242;, e scese verso il deserto di Paran.</p> 
<p><A NAME="an_25:2">25:2</A>&nbsp;Or v&#8217;era un uomo a Maon, che aveva i suoi beni a Carmel; era molto ricco, avea tremila pecore e mille capre, e si trovava a Carmel per la tosatura delle sue pecore.</p> 
<p><A NAME="an_25:3">25:3</A>&nbsp;Quest&#8217;uomo avea nome Nabal, e il nome di sua moglie era Abigail, donna di buon senso e di bell&#8217;aspetto; ma l&#8217;uomo era duro e malvagio nell&#8217;agir suo; discendeva da Caleb.</p> 
<p><A NAME="an_25:4">25:4</A>&nbsp;Davide, avendo saputo nel deserto che Nabal tosava le sue pecore,</p> 
<p><A NAME="an_25:5">25:5</A>&nbsp;gli mand&#242; dieci giovani, ai quali disse: "Salite a Carmel, andate da Nabal, salutatelo a nome mio,</p> 
<p><A NAME="an_25:6">25:6</A>&nbsp;e dite cos&#236;: Salute! pace a te, pace alla tua casa, e pace a tutto quello che t&#8217;appartiene!</p> 
<p><A NAME="an_25:7">25:7</A>&nbsp;Ho saputo che tu hai i tosatori; ora, i tuoi pastori sono stati con noi, e noi non abbiam fatto loro alcun oltraggio, e nulla &#232; stato loro portato via per tutto il tempo che sono stati a Carmel.</p> 
<p><A NAME="an_25:8">25:8</A>&nbsp;Domandane ai tuoi servi, e te lo diranno. Trovin dunque questi giovani grazia agli occhi tuoi, giacch&#233; siam venuti in giorno di gioia; e da&#8217;, ti prego, ai tuoi servi e al tuo figliuolo Davide ci&#242; che avrai fra mano".</p> 
<p><A NAME="an_25:9">25:9</A>&nbsp;Quando i giovani di Davide arrivarono, ripeterono a Nabal tutte queste parole in nome di Davide, poi si tacquero.</p> 
<p><A NAME="an_25:10">25:10</A>&nbsp;Ma Nabal rispose ai servi di Davide, dicendo: "Chi &#232; Davide? E chi e il figliuolo d&#8217;Isai? Sono molti, oggi, i servi che scappano dai loro padroni;</p> 
<p><A NAME="an_25:11">25:11</A>&nbsp;e prenderei io il mio pane, la mia acqua e la carne che ho macellata pei miei tosatori, per darli a gente che non so donde venga?"</p> 
<p><A NAME="an_25:12">25:12</A>&nbsp;I giovani ripresero la loro strada, tornarono, e andarono a riferire a Davide tutte queste parole.</p> 
<p><A NAME="an_25:13">25:13</A>&nbsp;Allora Davide disse ai suoi uomini: "Ognun di voi si cinga la sua spada". Ognuno si cinse la sua spada, e Davide pure si cinse la sua, e saliron dietro a Davide circa quattrocento uomini; duecento rimasero presso il bagaglio.</p> 
<p><A NAME="an_25:14">25:14</A>&nbsp;Or Abigail, moglie di Nabal, fu informata della cosa da uno de&#8217; suoi servi, che le disse: "Ecco, Davide ha inviato dal deserto de&#8217; messi per salutare il nostro padrone, ed egli li ha trattati male.</p> 
<p><A NAME="an_25:15">25:15</A>&nbsp;Eppure, quella gente &#232; stata molto buona verso di noi; noi non ne abbiam ricevuto alcun oltraggio, e non ci han portato via nulla per tutto il tempo che siamo andati attorno con loro quand&#8217;eravamo per la campagna.</p> 
<p><A NAME="an_25:16">25:16</A>&nbsp;Di giorno e di notte sono stati per noi come una muraglia, per tutto il tempo che siamo stati con loro pascendo i greggi.</p> 
<p><A NAME="an_25:17">25:17</A>&nbsp;Or dunque rifletti, e vedi quel che tu debba fare; poich&#233; un guaio &#232; certo che avverr&#224; al nostro padrone e a tutta la sua casa; ed egli &#232; uomo cos&#236; malvagio, che non gli si pu&#242; parlare".</p> 
<p><A NAME="an_25:18">25:18</A>&nbsp;Allora Abigail prese in fretta duecento pani, due otri di vino, cinque montoni allestiti, cinque misure di grano arrostito, cento picce d&#8217;uva secca e duecento masse di fichi, e caric&#242; ogni cosa su degli asini.</p> 
<p><A NAME="an_25:19">25:19</A>&nbsp;Poi disse ai suoi servi: "Andate innanzi a me; ecco, io vi seguir&#242;". Ma non disse nulla a Nabal suo marito.</p> 
<p><A NAME="an_25:20">25:20</A>&nbsp;E com&#8217;ella, a cavallo al suo asino, scendeva il monte per un sentiero coperto, ecco Davide e i suoi uomini che scendevano di fronte a lei, s&#236; ch&#8217;ella li incontr&#242;.</p> 
<p><A NAME="an_25:21">25:21</A>&nbsp;Or Davide avea detto: "Invano dunque ho io protetto tutto ci&#242; che colui aveva nel deserto, in guisa che nulla &#232; mancato di tutto ci&#242; ch&#8217;ei possiede; ed egli m&#8217;ha reso male per bene.</p> 
<p><A NAME="an_25:22">25:22</A>&nbsp;Cos&#236; tratti Iddio i nemici di Davide col massimo rigore! Fra qui e lo spuntar del giorno, di tutto quel che gli appartiene io non lascer&#242; in vita un sol uomo".</p> 
<p><A NAME="an_25:23">25:23</A>&nbsp;E quando Abigail ebbe veduto Davide, scese in fretta dall&#8217;asino e gettandosi con la faccia a terra, si prostr&#242; dinanzi a lui.</p> 
<p><A NAME="an_25:24">25:24</A>&nbsp;Poi, gettandosi ai suoi piedi, disse: "O mio signore, la colpa e mia! Deh, lascia che la tua serva parli in tua presenza, e tu ascolta le parole della tua serva!</p> 
<p><A NAME="an_25:25">25:25</A>&nbsp;Te ne prego, signor mio, non far caso di quell&#8217;uomo da nulla ch&#8217;&#232; Nabal; poich&#233; egli &#232; quel che dice il suo nome; si chiama Nabal, e in lui non c&#8217;&#232; che stoltezza; ma io, la tua serva, non vidi i giovani mandati dal mio signore.</p> 
<p><A NAME="an_25:26">25:26</A>&nbsp;Or dunque, signor mio, com&#8217;&#232; vero che vive l&#8217;Eterno e che l&#8217;anima tua vive, l&#8217;Eterno t&#8217;ha impedito di spargere il sangue e di farti giustizia con le tue proprie mani. Ed ora, i tuoi nemici e quelli che voglion fare del male al mio signore siano come Nabal!</p> 
<p><A NAME="an_25:27">25:27</A>&nbsp;E adesso, ecco questo regalo che la tua serva reca al mio signore; sia dato ai giovani che seguono il mio signore.</p> 
<p><A NAME="an_25:28">25:28</A>&nbsp;Deh, perdona il fallo della tua serva; poich&#233; per certo l&#8217;Eterno render&#224; stabile la casa del mio signore, giacch&#233; il mio signore combatte le battaglie dell&#8217;Eterno, e in tutto il tempo della tua vita non s&#8217;&#232; trovata malvagit&#224; in te.</p> 
<p><A NAME="an_25:29">25:29</A>&nbsp;E se mai sorgesse alcuno a perseguitarti e ad attentare alla tua vita, l&#8217;anima del mio signore sar&#224; custodita nello scrigno della vita presso l&#8217;Eterno, ch&#8217;&#232; il tuo Dio; ma l&#8217;anima de&#8217; tuoi nemici l&#8217;Eterno la lancer&#224; via, come dalla rete d&#8217;una frombola.</p> 
<p><A NAME="an_25:30">25:30</A>&nbsp;E quando l&#8217;Eterno avr&#224; fatto al mio signore tutto il bene che t&#8217;ha promesso e t&#8217;avr&#224; stabilito come capo sopra Israele,</p> 
<p><A NAME="an_25:31">25:31</A>&nbsp;il mio signore non avr&#224; questo dolore e questo rimorso d&#8217;avere sparso del sangue senza motivo e d&#8217;essersi fatto giustizia da s&#233;. E quando l&#8217;Eterno avr&#224; fatto del bene al mio signore, ricordati della tua serva".</p> 
<p><A NAME="an_25:32">25:32</A>&nbsp;E Davide disse ad Abigail: "Sia benedetto l&#8217;Eterno, l&#8217;Iddio d&#8217;Israele, che t&#8217;ha oggi mandata incontro a me!</p> 
<p><A NAME="an_25:33">25:33</A>&nbsp;E sia benedetto il tuo senno, e benedetta sii tu che m&#8217;hai oggi impedito di spargere del sangue e di farmi giustizia con le mie proprie mani!</p> 
<p><A NAME="an_25:34">25:34</A>&nbsp;Poich&#233; certo, com&#8217;&#232; vero che vive l&#8217;Eterno, l&#8217;Iddio d&#8217;Israele, che m&#8217;ha impedito di farti del male, se tu non ti fossi affrettata a venirmi incontro, fra qui e lo spuntar del giorno a Nabal non sarebbe rimasto un sol uomo".</p> 
<p><A NAME="an_25:35">25:35</A>&nbsp;Davide quindi ricev&#233; dalle mani di lei quello ch&#8217;essa avea portato, e le disse: "Risali in pace a casa tua; vedi, io ho dato ascolto alla tua voce, e ho avuto riguardo a te".</p> 
<p><A NAME="an_25:36">25:36</A>&nbsp;Ed Abigail venne da Nabal; ed ecco ch&#8217;egli faceva banchetto in casa sua; banchetto da re. Nabal aveva il cuore allegro, perch&#8217;era ebbro fuor di modo; ond&#8217;ella non gli fece sapere alcuna cosa, piccola o grande, fino allo spuntar del giorno.</p> 
<p><A NAME="an_25:37">25:37</A>&nbsp;Ma la mattina, quando gli fu passata l&#8217;ebbrezza, la moglie raccont&#242; a Nabal queste cose; allora gli si fredd&#242; il cuore, ed ei rimase come un sasso.</p> 
<p><A NAME="an_25:38">25:38</A>&nbsp;E circa dieci giorni dopo, l&#8217;Eterno colp&#236; Nabal, ed egli mor&#236;.</p> 
<p><A NAME="an_25:39">25:39</A>&nbsp;Quando Davide seppe che Nabal era morto, disse: "Sia benedetto l&#8217;Eterno, che m&#8217;ha reso giustizia dell&#8217;oltraggio fattomi da Nabal, e ha preservato il suo servo dal far del male! La malvagit&#224; di Nabal, l&#8217;Eterno l&#8217;ha fatta ricadere sul capo di lui!" Poi Davide mand&#242; da Abigail a proporle di diventar sua moglie.</p> 
<p><A NAME="an_25:40">25:40</A>&nbsp;E i servi di Davide vennero da Abigail a Carmel, e le parlarono cos&#236;: "Davide ci ha mandati da te, perch&#233; vuol prenderti in moglie".</p> 
<p><A NAME="an_25:41">25:41</A>&nbsp;Allora ella si lev&#242;, si prostr&#242; con la faccia a terra, e disse: "Ecco, la tua serva far&#224; da schiava, per lavare i piedi ai servi del mio signore".</p> 
<p><A NAME="an_25:42">25:42</A>&nbsp;Poi Abigail si lev&#242; tosto, mont&#242; sopra un asino, e, segu&#236;ta da cinque fanciulle tenne dietro ai messi di Davide, e divenne sua moglie.</p> 
<p><A NAME="an_25:43">25:43</A>&nbsp;Davide spos&#242; anche Ahinoam di Izreel, e ambedue furono sue mogli.</p> 
<p><A NAME="an_25:44">25:44</A>&nbsp;Or Saul avea dato Mical sua figliuola, moglie di Davide, a Palti, figliuolo di Laish, che era di Gallim.</p> 
<p><A NAME="an_26:1">26:1</A>&nbsp;Or gli Zifei vennero da Saul a Ghibea e gli dissero: "Davide non sta egli nascosto sulla collina di Hakila dirimpetto al deserto?"</p> 
<p><A NAME="an_26:2">26:2</A>&nbsp;Allora Saul si lev&#242; e scese nel deserto di Zif avendo seco tremila uomini scelti d&#8217;Israele, per cercar Davide nel deserto di Zif.</p> 
<p><A NAME="an_26:3">26:3</A>&nbsp;E Saul si accamp&#242; sulla collina di Hakila ch&#8217;&#232; dirimpetto al deserto, presso la strada. E Davide, che stava nel deserto, avendo inteso che Saul veniva nel deserto per cercarlo,</p> 
<p><A NAME="an_26:4">26:4</A>&nbsp;mand&#242; delle spie, e seppe con certezza che Saul era giunto.</p> 
<p><A NAME="an_26:5">26:5</A>&nbsp;Allora Davide si lev&#242;, venne al luogo dove Saul stava accampato, e not&#242; il luogo ov&#8217;eran coricati Saul ed Abner, il figliuolo di Ner, capo dell&#8217;esercito di lui. Saul stava coricato nel parco dei carri, e la sua gente era accampata intorno a lui.</p> 
<p><A NAME="an_26:6">26:6</A>&nbsp;E Davide prese a dire ad Ahimelec, lo Hitteo, e ad Abishai, figliuolo di Tseruia, fratello di Joab: "Chi scender&#224; con me verso Saul nel campo?" E Abishai rispose: "Scender&#242; io con te".</p> 
<p><A NAME="an_26:7">26:7</A>&nbsp;Davide ed Abishai dunque pervennero di notte a quella gente; ed ecco che Saul giaceva addormentato nel parco dei carri, con la sua lancia fitta in terra, dalla parte del capo; ed Abner e la sua gente gli stavan coricati all&#8217;intorno.</p> 
<p><A NAME="an_26:8">26:8</A>&nbsp;Allora Abishai disse a Davide: "Oggi Iddio t&#8217;ha messo il tuo nemico nelle mani; or lascia, ti prego, ch&#8217;io lo colpisca con la lancia e lo inchiodi in terra con un sol colpo; e non ci sar&#224; bisogno d&#8217;un secondo".</p> 
<p><A NAME="an_26:9">26:9</A>&nbsp;Ma Davide disse ad Abishai: "Non lo ammazzare; chi potrebbe metter le mani addosso all&#8217;unto dell&#8217;Eterno senza rendersi colpevole?"</p> 
<p><A NAME="an_26:10">26:10</A>&nbsp;Poi Davide aggiunse: "Com&#8217;&#232; vero che l&#8217;Eterno vive, l&#8217;Eterno solo sar&#224; quegli che lo colpir&#224;, sia che venga il suo giorno e muoia, sia che scenda in campo di battaglia e vi perisca.</p> 
<p><A NAME="an_26:11">26:11</A>&nbsp;Mi guardi l&#8217;Eterno dal metter le mani addosso all&#8217;unto dell&#8217;Eterno! Prendi ora soltanto, ti prego, la lancia ch&#8217;&#232; presso al suo capo e la brocca dell&#8217;acqua, e andiamocene".</p> 
<p><A NAME="an_26:12">26:12</A>&nbsp;Davide dunque prese la lancia e la brocca dell&#8217;acqua che Saul avea presso al suo capo, e se ne andarono. Nessuno vide la cosa n&#233; s&#8217;accorse di nulla; e nessuno si svegli&#242;; tutti dormivano, perch&#233; l&#8217;Eterno avea fatto cader su loro un sonno profondo.</p> 
<p><A NAME="an_26:13">26:13</A>&nbsp;Poi Davide pass&#242; dalla parte opposta e si ferm&#242; in lontananza in vetta al monte, a gran distanza dal campo di Saul;</p> 
<p><A NAME="an_26:14">26:14</A>&nbsp;e grid&#242; alla gente di Saul e ad Abner, figliuolo di Ner: "Non rispondi tu, Abner?" Abner rispose e disse: "Chi sei tu che gridi al re?"</p> 
<p><A NAME="an_26:15">26:15</A>&nbsp;E Davide disse ad Abner: "Non sei tu un valoroso? E chi &#232; pari a te in Israele? Perch&#233; dunque non hai tu fatto buona guardia al re tuo signore? Poich&#233; uno del popolo e venuto per ammazzare il re tuo signore.</p> 
<p><A NAME="an_26:16">26:16</A>&nbsp;Questo che tu hai fatto non sta bene. Com&#8217;&#232; vero che l&#8217;Eterno vive, meritate la morte voi che non avete fatto buona guardia al vostro signore, all&#8217;unto dell&#8217;Eterno! Ed ora guarda dove sia la lancia del re e dove sia la brocca dell&#8217;acqua che stava presso al suo capo!"</p> 
<p><A NAME="an_26:17">26:17</A>&nbsp;Saul riconobbe la voce di Davide e disse: "E&#8217; questa la tua voce, o figliuol mio Davide?" Davide rispose: "E&#8217; la mia voce, o re, mio signore!"</p> 
<p><A NAME="an_26:18">26:18</A>&nbsp;Poi aggiunse: "Perch&#233; il mio signore perseguita il suo servo? Che ho io fatto? Che delitto ho io commesso?</p> 
<p><A NAME="an_26:19">26:19</A>&nbsp;Ora dunque, si degni il re, mio signore, d&#8217;ascoltare le parole dei suo servo. Se &#232; l&#8217;Eterno quegli che t&#8217;incita contro di me, accetti egli un&#8217;oblazione! Ma se son gli uomini, siano essi maledetti dinanzi all&#8217;Eterno, poich&#233; m&#8217;hanno oggi cacciato per separarmi dall&#8217;eredit&#224; dell&#8217;Eterno, dicendomi: Va&#8217; a servir a degli d&#232;i stranieri!</p> 
<p><A NAME="an_26:20">26:20</A>&nbsp;Or dunque non cada il mio sangue in terra lungi dalla presenza dell&#8217;Eterno! Poich&#233; il re d&#8217;Israele &#232; uscito per andar in traccia d&#8217;una pulce, come si va dietro a una pernice su per i monti".</p> 
<p><A NAME="an_26:21">26:21</A>&nbsp;Allora Saul disse: "Ho peccato; torna, figliuol mio Davide; poich&#233; io non ti far&#242; pi&#249; alcun male, giacch&#233; oggi la mia vita &#232; stata preziosa agli occhi tuoi; ecco, io ho operato da stolto, e ho commesso un gran fallo".</p> 
<p><A NAME="an_26:22">26:22</A>&nbsp;Davide rispose: "Ecco la lancia del re; passi qua uno de&#8217; tuoi giovani a prenderla.</p> 
<p><A NAME="an_26:23">26:23</A>&nbsp;L&#8217;Eterno retribuir&#224; ciascuno secondo la sua giustizia e la sua fedelt&#224;; giacch&#233; l&#8217;Eterno t&#8217;avea dato oggi nelle mie mani, e io non ho voluto metter le mani addosso all&#8217;unto dell&#8217;Eterno.</p> 
<p><A NAME="an_26:24">26:24</A>&nbsp;E come preziosa &#232; stata oggi la tua vita agli occhi miei, cos&#236; preziosa sar&#224; la vita mia agli occhi dell&#8217;Eterno; ed egli mi liberer&#224; da ogni tribolazione".</p> 
<p><A NAME="an_26:25">26:25</A>&nbsp;E Saul disse a Davide: "Sii tu benedetto, figliuol mio Davide. Tu agirai da forte, e riuscirai per certo vittorioso". Davide continu&#242; il suo cammino, e Saul torn&#242; a casa sua.</p> 
<p><A NAME="an_27:1">27:1</A>&nbsp;Or Davide disse in cuor suo: "Un giorno o l&#8217;altro io perir&#242; per le mani di Saul; non v&#8217;&#232; nulla di meglio per me che rifugiarmi nel paese dei Filistei, in guisa che Saul, perduta ogni speranza, finisca di cercarmi per tutto il territorio d&#8217;Israele; cos&#236; scamper&#242; dalle sue mani".</p> 
<p><A NAME="an_27:2">27:2</A>&nbsp;Davide dunque si lev&#242;, e coi seicento uomini che avea seco, si rec&#242; da Akis figlio di Maoc, re di Gath.</p> 
<p><A NAME="an_27:3">27:3</A>&nbsp;E Davide dimor&#242; con Akis a Gath, egli e la sua gente, ciascuno con la sua famiglia. Davide avea seco le sue due mogli: Ahinoam, la Izreelita, e Abigail, la Carmelita, ch&#8217;era stata moglie di Nabal.</p> 
<p><A NAME="an_27:4">27:4</A>&nbsp;E Saul, informato che Davide era fuggito Gath, non si di&#232; pi&#249; a cercarlo.</p> 
<p><A NAME="an_27:5">27:5</A>&nbsp;Davide disse ad Akis: "Se ho trovato grazia agli occhi tuoi, siami dato in una delle citt&#224; della campagna un luogo dove io possa stabilirmi; e perch&#233; il tuo servo dimorerebb&#8217;egli con te nella citt&#224; reale?"</p> 
<p><A NAME="an_27:6">27:6</A>&nbsp;Ed Akis, in quel giorno, gli diede Tsiklag; perci&#242; Tsiklag ha appartenuto ai re di Giuda fino al d&#236; d&#8217;oggi.</p> 
<p><A NAME="an_27:7">27:7</A>&nbsp;Or il tempo che Davide pass&#242; nel paese dei Filistei fu di un anno e quattro mesi.</p> 
<p><A NAME="an_27:8">27:8</A>&nbsp;E Davide e la sua gente salivano e facevano delle scorrerie nel paese dei Gheshuriti, dei Ghirziti e degli Amalekiti; poich&#233; queste popolazioni abitavano da tempi antichi il paese, dal lato di Shur fino al paese d&#8217;Egitto.</p> 
<p><A NAME="an_27:9">27:9</A>&nbsp;E Davide devastava il paese, non vi lasciava in vita n&#233; uomo n&#233; donna, e pigliava pecore, buoi, asini, cammelli e indumenti; poi se ne tornava e andava da Akis.</p> 
<p><A NAME="an_27:10">27:10</A>&nbsp;Akis domandava: "Dove avete fatto la scorreria quest&#8217;oggi?" E Davide rispondeva: "Verso il mezzogiorno di Giuda, verso il mezzogiorno degli Jerahmeeliti e verso il mezzogiorno dei Kenei".</p> 
<p><A NAME="an_27:11">27:11</A>&nbsp;E Davide non lasciava in vita n&#233; uomo n&#233; donna per menarli a Gath, poich&#233; diceva: "Potrebbero parlare contro di noi e dire: Cos&#236; ha fatto Davide". Questo fu il suo modo d&#8217;agire tutto il tempo che dimor&#242; nel paese dei Filistei.</p> 
<p><A NAME="an_27:12">27:12</A>&nbsp;Ed Akis avea fiducia in Davide e diceva: "Egli si rende odioso a Israele, suo popolo; e cos&#236; sar&#224; mio servo per sempre".</p> 
<p><A NAME="an_28:1">28:1</A>&nbsp;Or avvenne in quei giorni che i Filistei radunarono i loro eserciti per muover guerra ad Israele. Ed Akis disse a Davide: "Sappi per cosa certa che verrai meco alla guerra, tu e la tua gente". Davide rispose ad Akis:</p> 
<p><A NAME="an_28:2">28:2</A>&nbsp;"E tu vedrai quello che il tuo servo far&#224;". E Akis a Davide: "E io t&#8217;affider&#242; per sempre la guardia della mia persona".</p> 
<p><A NAME="an_28:3">28:3</A>&nbsp;Or Samuele era morto; tutto Israele ne avea fatto cordoglio, e l&#8217;avean sepolto in Rama, nella sua citt&#224;. E Saul avea cacciato dal paese gli evocatori di spiriti e gl&#8217;indovini.</p> 
<p><A NAME="an_28:4">28:4</A>&nbsp;I Filistei si radunarono e vennero ad accamparsi a Sunem. Saul parimente radun&#242; tutto Israele, e si accamparono a Ghilboa.</p> 
<p><A NAME="an_28:5">28:5</A>&nbsp;Quando Saul vide l&#8217;accampamento dei Filistei ebbe paura e il cuore gli trem&#242; forte.</p> 
<p><A NAME="an_28:6">28:6</A>&nbsp;E Saul consult&#242; l&#8217;Eterno, ma l&#8217;Eterno non gli rispose n&#233; per via di sogni, n&#233; mediante l&#8217;Urim, n&#233; per mezzo dei profeti.</p> 
<p><A NAME="an_28:7">28:7</A>&nbsp;Allora Saul disse ai suoi servi: "Cercatemi una donna che sappia evocar gli spiriti ed io andr&#242; da lei a consultarla". I servi gli dissero: "Ecco, a En-Dor v&#8217;&#232; una donna che evoca gli spiriti".</p> 
<p><A NAME="an_28:8">28:8</A>&nbsp;E Saul si contraffece, si mise altri abiti, e part&#236; accompagnato da due uomini. Giunsero di notte presso la donna, e Saul le disse: "Dimmi l&#8217;avvenire, ti prego, evocando uno spirito e fammi salire colui che ti dir&#242;".</p> 
<p><A NAME="an_28:9">28:9</A>&nbsp;La donna gli rispose: "Ecco, tu sai quel che Saul ha fatto, com&#8217;egli ha sterminato dal paese gli evocatori di spiriti e gl&#8217;indovini; perch&#233; dunque tendi un&#8217;insidia alla mia vita per farmi morire?"</p> 
<p><A NAME="an_28:10">28:10</A>&nbsp;E Saul le giur&#242; per l&#8217;Eterno, dicendo: "Com&#8217;&#232; vero che l&#8217;Eterno vive, nessuna punizione ti toccher&#224; per questo!"</p> 
<p><A NAME="an_28:11">28:11</A>&nbsp;Allora la donna gli disse: "Chi debbo farti salire?" Ed egli: "Fammi salire Samuele".</p> 
<p><A NAME="an_28:12">28:12</A>&nbsp;E quando la donna vide Samuele lev&#242; un gran grido e disse a Saul: "Perch&#233; m&#8217;hai ingannata? Tu sei Saul!"</p> 
<p><A NAME="an_28:13">28:13</A>&nbsp;Il re le disse: "Non temere; ma che vedi?" E la donna a Saul: "Vedo un essere sovrumano che esce di sotto terra".</p> 
<p><A NAME="an_28:14">28:14</A>&nbsp;Ed egli a lei: "Che forma ha?" Ella rispose: "E&#8217; un vecchio che sale, ed &#232; avvolto in un mantello". Allora Saul comprese ch&#8217;era Samuele, si chin&#242; con la faccia a terra e gli si prostro dinanzi.</p> 
<p><A NAME="an_28:15">28:15</A>&nbsp;E Samuele disse a Saul: "Perch&#233; mi hai tu disturbato, facendomi salire?" Saul rispose: "Io sono in grande angustia, poich&#233; i Filistei mi fanno guerra, e Dio si &#232; ritirato da me e non mi risponde pi&#249; n&#233; mediante i profeti n&#233; per via di sogni; perci&#242; t&#8217;ho chiamato perch&#233; tu mi faccia sapere quel che ho da fare".</p> 
<p><A NAME="an_28:16">28:16</A>&nbsp;Samuele disse: "Perch&#233; consulti me, mentre l&#8217;Eterno si &#232; ritirato da te e t&#8217;&#232; divenuto avversario?</p> 
<p><A NAME="an_28:17">28:17</A>&nbsp;L&#8217;Eterno ha agito come aveva annunziato per mio mezzo; l&#8217;Eterno ti strappa di mano il regno e lo d&#224; al tuo prossimo, a Davide,</p> 
<p><A NAME="an_28:18">28:18</A>&nbsp;perch&#233; non hai ubbidito alla voce dell&#8217;Eterno e non hai lasciato corso all&#8217;ardore della sua ira contro ad Amalek; perci&#242; l&#8217;Eterno ti tratta cos&#236; quest&#8217;oggi.</p> 
<p><A NAME="an_28:19">28:19</A>&nbsp;E l&#8217;Eterno dar&#224; anche Israele con te nelle mani dei Filistei, e domani tu e i tuoi figliuoli sarete meco; l&#8217;Eterno dar&#224; pure il campo d&#8217;Israele nelle mani dei Filistei".</p> 
<p><A NAME="an_28:20">28:20</A>&nbsp;Allora Saul cadde subitamente lungo disteso per terra, perch&#233; spaventato dalle parole di Samuele; ed era inoltre senza forza, giacch&#233; non avea preso cibo tutto quel giorno e tutta quella notte.</p> 
<p><A NAME="an_28:21">28:21</A>&nbsp;La donna s&#8217;avvicin&#242; a Saul; e vedutolo tutto atterrito, gli disse: "Ecco, la tua serva ha ubbidito alla tua voce; io ho messo a repentaglio la mia vita per ubbidire alle parole che m&#8217;hai dette.</p> 
<p><A NAME="an_28:22">28:22</A>&nbsp;Or dunque, anche tu porgi ascolto alla voce della tua serva, e lascia ch&#8217;io ti metta davanti un boccon di pane; e mangia per prender forza da rimetterti in viaggio".</p> 
<p><A NAME="an_28:23">28:23</A>&nbsp;Ma egli rifiut&#242; e disse: "Non manger&#242;". I suoi servi, per&#242;, unitamente alla donna gli fecero violenza, ed egli s&#8217;arrese alle loro istanze; s&#8217;alz&#242; da terra e si pose a sedere sul letto.</p> 
<p><A NAME="an_28:24">28:24</A>&nbsp;Or la donna aveva in casa un vitello ingrassato, che ella s&#8217;affrett&#242; ad ammazzare; poi prese della farina, la impast&#242; e ne fece dei pani senza lievito;</p> 
<p><A NAME="an_28:25">28:25</A>&nbsp;mise quei cibi davanti a Saul e ai suoi servi, e quelli mangiarono, poi si levarono e ripartirono quella stessa notte.</p> 
<p><A NAME="an_29:1">29:1</A>&nbsp;I Filistei radunarono tutte le loro truppe ad Afek, e gl&#8217;Israeliti si accamparono presso la sorgente di Izreel.</p> 
<p><A NAME="an_29:2">29:2</A>&nbsp;I principi dei Filistei marciavano alla testa delle loro centinaia e delle loro migliaia, e Davide e la sua gente marciavano alla retroguardia con Akis.</p> 
<p><A NAME="an_29:3">29:3</A>&nbsp;Allora i capi dei Filistei dissero: "Che fanno qui questi Ebrei?" E Akis rispose ai capi dei Filistei: "Ma questi &#232; Davide, servo di Saul re d&#8217;Israele, che &#232; stato presso di me da giorni, anzi da anni, e contro il quale non ho avuto nulla da ridire dal giorno della sua defezione a oggi!"</p> 
<p><A NAME="an_29:4">29:4</A>&nbsp;Ma i capi de&#8217; Filistei si adirarono contro di lui, e gli dissero: "Rimanda costui e se ne ritorni al luogo che tu gli hai assegnato, e non scenda con noi alla battaglia, affinch&#233; non sia per noi un nemico durante la battaglia. Poich&#233; come potrebbe costui riacquistar la grazia del signor suo, se non a prezzo delle teste di questi uomini nostri?</p> 
<p><A NAME="an_29:5">29:5</A>&nbsp;Non &#232; egli quel Davide di cui si cantava in mezzo alle danze: Saul ha ucciso i suoi mille, e Davide i suoi diecimila?"</p> 
<p><A NAME="an_29:6">29:6</A>&nbsp;Allora Akis chiam&#242; Davide e gli disse: "Com&#8217;&#232; vero che l&#8217;Eterno vive, tu sei un uomo retto, e vedo con piacere il tuo andare e venire con me nel campo, poich&#233; non ho trovato in te nulla di male dal giorno che arrivasti da me fino ad oggi; ma tu non piaci ai principi.</p> 
<p><A NAME="an_29:7">29:7</A>&nbsp;Or dunque, ritornatene e vattene in pace, per non disgustare i principi dei Filistei".</p> 
<p><A NAME="an_29:8">29:8</A>&nbsp;Davide disse ad Akis: "Ma che ho mai fatto? e che hai tu trovato nel tuo servo, in tutto il tempo che sono stato presso di te fino al d&#236; d&#8217;oggi, perch&#8217;io non debba andare a combattere contro i nemici del re, mio signore?"</p> 
<p><A NAME="an_29:9">29:9</A>&nbsp;Akis rispose a Davide, dicendo: "Lo so; tu sei caro agli occhi miei come un angelo di Dio; ma i principi dei Filistei hanno detto: Egli non deve salire con noi alla battaglia!</p> 
<p><A NAME="an_29:10">29:10</A>&nbsp;Or dunque, alzati domattina di buon&#8217;ora, coi servi del tuo signore che son venuti teco; alzatevi di buon mattino e appena far&#224; giorno, andatevene".</p> 
<p><A NAME="an_29:11">29:11</A>&nbsp;Davide dunque con la sua gente si lev&#242; di buon&#8217;ora, per partire al mattino e tornare nel paese dei Filistei. E i Filistei salirono a Izreel.</p> 
<p><A NAME="an_30:1">30:1</A>&nbsp;Tre giorni dopo, quando Davide e la sua gente furon giunti a Tsiklag, ecco che gli Amalekiti avean fatto una scorreria verso il mezzogiorno e verso Tsiklag; aveano presa Tsiklag e l&#8217;aveano incendiata:</p> 
<p><A NAME="an_30:2">30:2</A>&nbsp;avean fatto prigionieri le donne e tutti quelli che vi si trovavano, piccoli e grandi; non avevano ucciso alcuno, ma aveano menato via tutti, e se n&#8217;eran tornati donde eran venuti.</p> 
<p><A NAME="an_30:3">30:3</A>&nbsp;Quando Davide e la sua gente giunsero alla citt&#224;, ecco ch&#8217;essa era distrutta dal fuoco, e le loro mogli, i loro figliuoli e le loro figliuole erano stati menati via prigionieri.</p> 
<p><A NAME="an_30:4">30:4</A>&nbsp;Allora Davide e tutti quelli ch&#8217;eran con lui alzaron la voce e piansero, finch&#233; non ebbero pi&#249; forza di piangere.</p> 
<p><A NAME="an_30:5">30:5</A>&nbsp;Le due mogli di Davide, Ahinoam la Izreelita e Abigail la Carmelita ch&#8217;era stata moglie di Nabal, erano anch&#8217;esse prigioniere.</p> 
<p><A NAME="an_30:6">30:6</A>&nbsp;E Davide fu grandemente angosciato perch&#233; la gente parlava di lapidarlo, essendo l&#8217;animo di tutti amareggiato a motivo dei lor figliuoli e delle loro figliuole; ma Davide si fortific&#242; nell&#8217;Eterno, nel suo Dio.</p> 
<p><A NAME="an_30:7">30:7</A>&nbsp;Davide disse al sacerdote Abiathar, figliuolo di Ahimelec: "Ti prego, portami qua l&#8217;efod". E Abiathar port&#242; l&#8217;efod a Davide.</p> 
<p><A NAME="an_30:8">30:8</A>&nbsp;E Davide consult&#242; l&#8217;Eterno, dicendo: "Debbo io dar dietro a questa banda di predoni? la raggiunger&#242; io?" L&#8217;Eterno rispose: "D&#224;lle dietro, poich&#233; certamente la raggiungerai, e potrai ricuperare ogni cosa".</p> 
<p><A NAME="an_30:9">30:9</A>&nbsp;Davide dunque and&#242; coi seicento uomini che avea seco, e giunsero al torrente Besor, dove quelli ch&#8217;erano rimasti indietro si fermarono:</p> 
<p><A NAME="an_30:10">30:10</A>&nbsp;ma Davide continu&#242; l&#8217;inseguimento con quattrocento uomini: duecento erano rimasti addietro, troppo stanchi per poter attraversare il torrente Besor.</p> 
<p><A NAME="an_30:11">30:11</A>&nbsp;Trovarono per la campagna un Egiziano, e lo menarono a Davide. Gli diedero del pane, ch&#8217;egli mangi&#242;, e dell&#8217;acqua da bere;</p> 
<p><A NAME="an_30:12">30:12</A>&nbsp;e gli diedero un pezzo di schiacciata di fichi secchi e due picce d&#8217;uva. Quand&#8217;egli ebbe mangiato, si riebbe, perch&#233; non avea mangiato pane n&#233; bevuto acqua per tre giorni e tre notti.</p> 
<p><A NAME="an_30:13">30:13</A>&nbsp;Davide gli chiese: "A chi appartieni? e di dove sei? Quegli rispose: "Sono un giovine egiziano, servo di un Amalekita; e il mio padrone m&#8217;ha abbandonato perch&#233; tre giorni fa caddi infermo.</p> 
<p><A NAME="an_30:14">30:14</A>&nbsp;Abbiam fatto una scorreria nel mezzogiorno dei Kerethei, sul territorio di Giuda e nel mezzogiorno di Caleb, e abbiamo incendiato Tsiklag".</p> 
<p><A NAME="an_30:15">30:15</A>&nbsp;Davide gli disse: "Vuoi tu condurmi gi&#249; dov&#8217;&#232; quella banda?" Quegli rispose: "Giurami per il nome di Dio che non mi ucciderai e non mi darai nelle mani del mio padrone, e io ti mener&#242; gi&#249; dov&#8217;&#232; quella banda".</p> 
<p><A NAME="an_30:16">30:16</A>&nbsp;E quand&#8217;ei l&#8217;ebbe menato l&#224;, ecco che gli Amalekiti erano sparsi dappertutto per la campagna, mangiando, bevendo, e facendo festa, a motivo del gran bottino che avean portato via dal paese dei Filistei e da paese di Giuda.</p> 
<p><A NAME="an_30:17">30:17</A>&nbsp;Davide di&#232; loro addosso dalla sera di quel giorno fino alla sera dell&#8217;indomani; e non uno ne scamp&#242;, tranne quattrocento giovani, che montarono su dei cammelli e fuggirono.</p> 
<p><A NAME="an_30:18">30:18</A>&nbsp;Davide ricuper&#242; tutto quello che gli Amalekiti aveano portato via, e liber&#242; anche le sue due mogli.</p> 
<p><A NAME="an_30:19">30:19</A>&nbsp;E non vi manc&#242; alcuno, n&#233; dei piccoli n&#233; dei grandi, n&#233; de&#8217; figliuoli n&#233; delle figliuole, n&#233; alcun che del bottino, n&#233; cosa alcuna che gli Amalekiti avessero presa. Davide ricondusse via tutto.</p> 
<p><A NAME="an_30:20">30:20</A>&nbsp;Davide riprese anche tutti i greggi e tutti gli armenti; e quelli che menavano questo bestiame e camminavano alla sua testa, dicevano: "Questo &#232; il bottino di Davide!"</p> 
<p><A NAME="an_30:21">30:21</A>&nbsp;Poi Davide torn&#242; verso quei duecento uomini che per la grande stanchezza non gli avevano potuto tener dietro, e che egli avea fatti rimanere al torrente Besor. Quelli si fecero avanti incontro a Davide e alla gente ch&#8217;era con lui. E Davide, accostatosi a loro, li salut&#242;.</p> 
<p><A NAME="an_30:22">30:22</A>&nbsp;Allora tutti i tristi e i perversi fra gli uomini che erano andati con Davide, presero a dire: "Giacch&#233; costoro non son venuti con noi, non darem loro nulla del bottino che abbiamo ricuperato; tranne a ciascun di loro la sua moglie e i suoi figliuoli; se li menino via, e se ne vadano!"</p> 
<p><A NAME="an_30:23">30:23</A>&nbsp;Ma Davide disse: "Non fate cos&#236;, fratelli miei, riguardo alle cose che l&#8217;Eterno ci ha date: Egli che ci ha protetti, e ha dato nelle nostre mani la banda ch&#8217;era venuta contro di noi.</p> 
<p><A NAME="an_30:24">30:24</A>&nbsp;E chi vi darebbe retta in quest&#8217;affare? Qual &#232; la parte di chi scende alla battaglia, tale dev&#8217;essere la parte di colui che rimane presso il bagaglio; faranno tra loro le parti uguali.</p> 
<p><A NAME="an_30:25">30:25</A>&nbsp;E da quel giorno in poi si fece cos&#236;; Davide ne fece in Israele una legge e una norma, che han durato fino al d&#236; d&#8217;oggi.</p> 
<p><A NAME="an_30:26">30:26</A>&nbsp;Quando Davide fu tornato a Tsiklag, mand&#242; parte di quel bottino agli anziani di Giuda, suoi amici, dicendo: "Eccovi un dono che viene dal bottino preso ai nemici dell&#8217;Eterno".</p> 
<p><A NAME="an_30:27">30:27</A>&nbsp;Ne mand&#242; a quelli di Bethel, a quelli di Ramoth del mezzogiorno, a quelli di Jattir,</p> 
<p><A NAME="an_30:28">30:28</A>&nbsp;a quelli d&#8217;Aroer, a quelli di Simoth, a quelli d&#8217;Eshtemoa,</p> 
<p><A NAME="an_30:29">30:29</A>&nbsp;a quelli di Racal, a quelli delle citt&#224; degli Ierahmeeliti, a quelli delle citt&#224; dei Kenei,</p> 
<p><A NAME="an_30:30">30:30</A>&nbsp;a quelli di Horma, a quelli di Cor-Ashan, a quelli di Athac,</p> 
<p><A NAME="an_30:31">30:31</A>&nbsp;a quelli di Hebron, e a quelli di tutti i luoghi che Davide e la sua gente aveano percorso.</p> 
<p><A NAME="an_31:1">31:1</A>&nbsp;Or i Filistei vennero a battaglia con Israele, e gl&#8217;Israeliti fuggirono dinanzi ai Filistei, e caddero morti in gran numero sul monte Ghilboa.</p> 
<p><A NAME="an_31:2">31:2</A>&nbsp;I Filistei inseguirono accanitamente Saul e i suoi figliuoli, e uccisero Gionathan, Abinadab e Malkishua, figliuoli di Saul.</p> 
<p><A NAME="an_31:3">31:3</A>&nbsp;Il forte della battaglia si volse contro Saul; gli arcieri lo raggiunsero, ed egli si trov&#242; in grande angoscia a motivo degli arcieri.</p> 
<p><A NAME="an_31:4">31:4</A>&nbsp;Saul disse al suo scudiero: "Sfodera la spada, e trafiggimi, affinch&#233; questi incirconcisi non vengano a trafiggermi ed a farmi oltraggio". Ma lo scudiero non volle farlo, perch&#8217;era c&#242;lto da gran paura. Allora Saul prese la propria spada e vi si gett&#242; sopra.</p> 
<p><A NAME="an_31:5">31:5</A>&nbsp;Lo scudiero di Saul, vedendolo morto, si gett&#242; anch&#8217;egli sulla propria spada, e mor&#236; con lui.</p> 
<p><A NAME="an_31:6">31:6</A>&nbsp;Cos&#236;, in quel giorno, morirono insieme Saul, i suoi tre figliuoli, il suo scudiero e tutta la sua gente.</p> 
<p><A NAME="an_31:7">31:7</A>&nbsp;E quando gl&#8217;Israeliti che stavano di l&#224; dalla valle e di l&#224; dal Giordano videro che la gente d&#8217;Israele s&#8217;era data alla fuga e che Saul e i suoi figliuoli erano morti, abbandonarono le citt&#224;, e fuggirono; e i Filistei andarono essi ad abitarle.</p> 
<p><A NAME="an_31:8">31:8</A>&nbsp;L&#8217;indomani i Filistei vennero a spogliare i morti, e trovarono Saul e i suoi tre figliuoli caduti sul monte Ghilboa.</p> 
<p><A NAME="an_31:9">31:9</A>&nbsp;Tagliarono la testa a Saul, lo spogliarono delle sue armi, e mandarono all&#8217;intorno per il paese de&#8217; Filistei ad annunziare la buona notizia nei templi dei loro idoli ed al popolo;</p> 
<p><A NAME="an_31:10">31:10</A>&nbsp;e collocarono le armi di lui nel tempio di Astarte, e appesero il suo cadavere alle mura di Beth-Shan.</p> 
<p><A NAME="an_31:11">31:11</A>&nbsp;Ma quando gli abitanti di Jabes di Galaad udirono quello che i Filistei avean fatto a Saul,</p> 
<p><A NAME="an_31:12">31:12</A>&nbsp;tutti gli uomini valorosi si levarono, camminarono tutta la notte, tolsero dalle mura di Beth-Shan il cadavere di Saul e i cadaveri dei suoi figliuoli, tornarono a Jabes, e quivi li bruciarono.</p> 
<p><A NAME="an_31:13">31:13</A>&nbsp;Poi presero le loro ossa, le seppellirono sotto alla tamerice di Jabes, e digiunarono per sette giorni.</p> 
<p><HR>
<CENTER>
<A HREF="sa2">Next: 2 Samuel</A></CENTER>
</BODY>
</HTML>
