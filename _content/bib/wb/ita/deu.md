[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](num)  [Next](jos) 

------------------------------------------------------------------------

### Italian Bible: Deuteronomy

<span id="an_1:1">1:1</span> Queste sono le parole che Mosè rivolse a
Israele di là dal Giordano, nel deserto, nella pianura dirimpetto a Suf,
fra Paran, Tofel, Laban, Hatseroth e Di-Zahab.

<span id="an_1:2">1:2</span> (Vi sono undici giornate dallo Horeb, per
la via del monte Seir, fino a Kades-Barnea).

<span id="an_1:3">1:3</span> Il quarantesimo anno, l’undecimo mese, il
primo giorno del mese, Mosè parlò ai figliuoli d’Israele, secondo tutto
quello che l’Eterno gli aveva ordinato di dir loro.

<span id="an_1:4">1:4</span> Questo avvenne dopo ch’egli ebbe sconfitto
Sihon, re degli Amorei che abitava in Heshbon, e Og, re di Basan che
abitava in Astaroth e in Edrei.

<span id="an_1:5">1:5</span> Di là dal Giordano, nel paese di Moab, Mosè
cominciò a spiegare questa legge, dicendo:

<span id="an_1:6">1:6</span> L’Eterno, l’Iddio nostro, ci parlò in Horeb
e ci disse: "Voi avete dimorato abbastanza in queste montagne;

<span id="an_1:7">1:7</span> voltatevi, partite e andate nella contrada
montuosa degli Amorei e in tutte le vicinanze, nella pianura, sui monti,
nella regione bassa, nel mezzogiorno, sulla costa del mare, nel paese
dei Cananei ed al Libano, fino al gran fiume, il fiume Eufrate.

<span id="an_1:8">1:8</span> Ecco, io v’ho posto il paese dinanzi;
entrate, prendete possesso del paese che l’Eterno giurò di dare ai
vostri padri, Abrahamo, Isacco e Giacobbe, e alla loro progenie dopo di
loro".

<span id="an_1:9">1:9</span> In quel tempo io vi parlai e vi dissi: "Io
non posso da solo sostenere il carico del popolo.

<span id="an_1:10">1:10</span> L’Eterno, ch’è il vostro Dio, vi ha
moltiplicati, ed ecco che oggi siete numerosi come le stelle del cielo.

<span id="an_1:11">1:11</span> L’Eterno, l’Iddio de’ vostri padri vi
aumenti anche mille volte di più, e vi benedica come vi ha promesso di
fare!

<span id="an_1:12">1:12</span> Ma come posso io, da solo, portare il
vostro carico, il vostro peso e le vostre liti?

<span id="an_1:13">1:13</span> Prendete nelle vostre tribù degli uomini
savi, intelligenti e conosciuti, e io ve li stabilirò come capi".

<span id="an_1:14">1:14</span> E voi mi rispondeste, dicendo: "E’ bene
che facciamo quel che tu proponi".

<span id="an_1:15">1:15</span> Allora presi i capi delle vostre tribù,
uomini savi e conosciuti, e li stabilii sopra voi come capi di migliaia,
capi di centinaia, capi di cinquantine, capi di diecine, e come
ufficiali nelle vostre tribù.

<span id="an_1:16">1:16</span> E in quel tempo detti quest’ordine ai
vostri giudici: "Ascoltate le cause de’ vostri fratelli, e giudicate con
giustizia le questioni che uno può avere col fratello o con lo straniero
che sta da lui.

<span id="an_1:17">1:17</span> Nei vostri giudizi non avrete riguardi
personali; darete ascolto al piccolo come al grande; non temerete alcun
uomo, poiché il giudicio appartiene a Dio; e le cause troppo difficili
per voi le recherete a me, e io le udirò".

<span id="an_1:18">1:18</span> Così, in quel tempo, io vi ordinai tutte
le cose che dovevate fare.

<span id="an_1:19">1:19</span> Poi partimmo dallo Horeb e attraversammo
tutto quel grande e spaventevole deserto che avete veduto, dirigendoci
verso la contrada montuosa degli Amorei, come l’Eterno, l’Iddio nostro,
ci aveva ordinato di fare, e giungemmo a Kades-Barnea.

<span id="an_1:20">1:20</span> Allora vi dissi: Siete arrivati alla
contrada montuosa degli Amorei, che l’Eterno, l’Iddio nostro, ci dà.

<span id="an_1:21">1:21</span> Ecco, l’Eterno, il tuo Dio, t’ha posto il
paese dinanzi; sali, prendine possesso, come l’Eterno, l’Iddio de’ tuoi
padri, t’ha detto; non temere, e non ti spaventare".

<span id="an_1:22">1:22</span> E voi vi accostaste a me tutti quanti, e
diceste: "Mandiamo degli uomini davanti a noi, che ci esplorino il
paese, e ci riferiscano qualcosa del cammino per il quale noi dovremo
salire, e delle città alle quali dovremo arrivare".

<span id="an_1:23">1:23</span> La cosa mi piacque, e presi dodici uomini
tra voi, uno per tribù.

<span id="an_1:24">1:24</span> Quelli s’incamminarono, salirono verso i
monti, giunsero alla valle d’Eshcol, ed esplorarono il paese.

<span id="an_1:25">1:25</span> Presero con le loro mani de’ frutti del
paese, ce li portarono, e ci fecero la loro relazione dicendo: "Quello
che l’Eterno, il nostro Dio, ci dà, è un buon paese".

<span id="an_1:26">1:26</span> Ma voi non voleste salirvi, e vi
ribellaste all’ordine dell’Eterno, del vostro Dio;

<span id="an_1:27">1:27</span> mormoraste nelle vostre tende, e diceste:
"L’Eterno ci odia, per questo ci ha fatti uscire dal paese d’Egitto per
darci in mano agli Amorei e per distruggerci.

<span id="an_1:28">1:28</span> Dove saliam noi? I nostri fratelli ci han
fatto struggere il cuore, dicendo: Quella gente è più grande e più alta
di noi; le città vi sono grandi e fortificate fino al cielo; e abbiam
perfino visto colà de’ figliuoli degli Anakim".

<span id="an_1:29">1:29</span> E io vi dissi: "Non vi sgomentate, e non
abbiate paura di loro.

<span id="an_1:30">1:30</span> L’Eterno, l’Iddio vostro che va davanti a
voi, combatterà egli stesso per voi, come ha fatto tante volte sotto gli
occhi vostri, in Egitto,

<span id="an_1:31">1:31</span> e nel deserto, dove hai veduto come
l’Eterno, il tuo Dio, ti ha portato come un uomo porta il suo figliuolo,
per tutto il cammino che avete fatto, finché siete arrivati a questo
luogo".

<span id="an_1:32">1:32</span> Nonostante questo non aveste fiducia
nell’Eterno, nell’Iddio vostro,

<span id="an_1:33">1:33</span> che andava innanzi a voi nel cammino per
cercarvi un luogo da piantar le tende: di notte, nel fuoco per mostrarvi
la via per la quale dovevate andare, e, di giorno, nella nuvola.

<span id="an_1:34">1:34</span> E l’Eterno udì le vostre parole, si adirò
gravemente, e giurò dicendo:

<span id="an_1:35">1:35</span> "Certo, nessuno degli uomini di questa
malvagia generazione vedrà il buon paese che ho giurato di dare ai
vostri padri,

<span id="an_1:36">1:36</span> salvo Caleb, figliuolo di Gefunne. Egli
lo vedrà; e a lui e ai suoi figliuoli darò la terra che egli ha calcato,
perché ha pienamente seguito l’Eterno".

<span id="an_1:37">1:37</span> Anche contro a me l’Eterno si adirò per
via di voi, e disse: "Neanche tu v’entrerai;

<span id="an_1:38">1:38</span> Giosuè, figliuolo di Nun, che ti serve,
v’entrerà; fortificalo, perch’egli metterà Israele in possesso di questo
paese.

<span id="an_1:39">1:39</span> E i vostri fanciulli, de’ quali avete
detto: Diventeranno tanta preda! e i vostri figliuoli, che oggi non
conoscono né il bene né il male, sono quelli che v’entreranno; a loro lo
darò, e saranno essi che lo possederanno.

<span id="an_1:40">1:40</span> Ma voi, tornate indietro e avviatevi
verso il deserto, in direzione del mar Rosso".

<span id="an_1:41">1:41</span> Allora voi rispondeste, dicendomi:
"Abbiam peccato contro l’Eterno; noi saliremo e combatteremo,
interamente come l’Eterno, l’Iddio nostro, ci ha ordinato". E ognun di
voi cinse le armi, e vi metteste temerariamente a salire verso i monti.

<span id="an_1:42">1:42</span> E l’Eterno mi disse: "Di’ loro: Non
salite, e non combattete, perché io non sono in mezzo a voi; voi sareste
sconfitti davanti ai vostri nemici".

<span id="an_1:43">1:43</span> Io ve lo dissi, ma voi non mi deste
ascolto; anzi foste ribelli all’ordine dell’Eterno, foste presuntuosi, e
vi metteste a salire verso i monti.

<span id="an_1:44">1:44</span> Allora gli Amorei, che abitano quella
contrada montuosa, uscirono contro a voi, v’inseguirono come fanno le
api, e vi batterono in Seir fino a Horma.

<span id="an_1:45">1:45</span> E voi tornaste e piangeste davanti
all’Eterno; ma l’Eterno non dette ascolto alla vostra voce e non vi
porse orecchio.

<span id="an_1:46">1:46</span> Così rimaneste in Kades molti giorni; e
ben sapete quanti giorni vi siete rimasti.

<span id="an_2:1">2:1</span> Poi tornammo indietro e partimmo per il
deserto in direzione del mar Rosso, come l’Eterno m’avea detto, e
girammo attorno al monte Seir per lungo tempo.

<span id="an_2:2">2:2</span> E l’Eterno mi parlò dicendo:

<span id="an_2:3">2:3</span> "Avete girato abbastanza attorno a questo
monte; volgetevi verso settentrione.

<span id="an_2:4">2:4</span> E da’ quest’ordine al popolo: Voi state per
passare i confini de’ figliuoli d’Esaù, vostri fratelli, che dimorano in
Seir; ed essi avranno paura di voi; state quindi bene in guardia;

<span id="an_2:5">2:5</span> non movete lor guerra, poiché del loro
paese io non vi darò neppur quanto ne può calcare un piede; giacché ho
dato il monte di Seir a Esaù, come sua proprietà.

<span id="an_2:6">2:6</span> Comprerete da loro a danaro contante le
vettovaglie che mangerete, e comprerete pure da loro con tanto danaro
l’acqua che berrete.

<span id="an_2:7">2:7</span> Poiché l’Eterno, il tuo Dio, ti ha
benedetto in tutta l’opera delle tue mani, t’ha seguito nel tuo viaggio
attraverso questo gran deserto; l’Eterno, il tuo Dio, è stato teco
durante questi quarant’anni, e non t’è mancato nulla".

<span id="an_2:8">2:8</span> Così passammo, lasciando a distanza i
figliuoli di Esaù, nostri fratelli, che abitano in Seir, ed evitando la
via della pianura, come pure Elath ed Etsion-Gheber. Poi ci voltammo, e
c’incamminammo verso il deserto di Moab.

<span id="an_2:9">2:9</span> E l’Eterno mi disse: "Non attaccare Moab e
non gli muover guerra, poiché io non ti darò nulla da possedere nel suo
paese, giacché ho dato Ar ai figliuoli di Lot, come loro proprietà.

<span id="an_2:10">2:10</span> (Prima vi abitavano gli Emim: popolo
grande, numeroso, alto di statura come gli Anakim.

<span id="an_2:11">2:11</span> Erano anch’essi tenuti in conto di
Refaim, come gli Anakim; ma i Moabiti li chiamavano Emim.

<span id="an_2:12">2:12</span> Anche Seir era prima abitata dagli Horei;
ma i figliuoli di Esaù li cacciarono, li distrussero e si stabilirono in
luogo loro, come ha fatto Israele nel paese che possiede e che l’Eterno
gli ha dato).

<span id="an_2:13">2:13</span> Ora levatevi, e passate il torrente di
Zered". E noi passammo il torrente di Zered.

<span id="an_2:14">2:14</span> Or il tempo che durarono le nostre marce,
da Kades-Barnea al passaggio del torrente di Zered, fu di trentotto
anni, finché tutta quella generazione degli uomini di guerra scomparve
interamente dal campo, come l’Eterno l’avea loro giurato.

<span id="an_2:15">2:15</span> E infatti la mano dell’Eterno fu contro a
loro per sterminarli dal campo, finché fossero del tutto scomparsi.

<span id="an_2:16">2:16</span> E quando la morte ebbe finito di
consumare tutti quegli uomini di guerra,

<span id="an_2:17">2:17</span> l’Eterno mi parlò dicendo:

<span id="an_2:18">2:18</span> "Oggi tu stai per passare i confini di
Moab, ad Ar, e ti avvicinerai ai figliuoli di Ammon.

<span id="an_2:19">2:19</span> Non li attaccare e non muover loro
guerra, perché io non ti darò nulla da possedere nel paese de’ figliuoli
di Ammon, giacché l’ho dato ai figliuoli di Lot, come loro proprietà.

<span id="an_2:20">2:20</span> (Anche questo paese era reputato paese di
Refaim: prima vi abitavano dei Refaim, e gli Ammoniti li chiamavano
Zamzummim:

<span id="an_2:21">2:21</span> popolo grande, numeroso, alto di statura
come gli Anakim; ma l’Eterno li distrusse davanti agli Ammoniti, che li
cacciarono e si stabilirono nel luogo loro.

<span id="an_2:22">2:22</span> Così l’Eterno avea fatto per i figliuoli
d’Esaù che abitano in Seir, quando distrusse gli Horei davanti a loro;
essi li cacciarono e si stabilirono nel luogo loro, e vi son rimasti
fino al dì d’oggi.

<span id="an_2:23">2:23</span> E anche gli Avvei, che dimoravano in
villaggi fino a Gaza, furon distrutti dai Caftorei, usciti da Caftor, i
quali si stabilirono nel luogo loro).

<span id="an_2:24">2:24</span> Levatevi, partite, e passate la valle
dell’Arnon; ecco, io do in tuo potere Sihon, l’Amoreo, re di Heshbon, e
il suo paese; comincia a prenderne possesso, e muovigli guerra.

<span id="an_2:25">2:25</span> Oggi comincerò a ispirare paura e terrore
di te ai popoli che sono sotto il cielo intero, sì che, all’udire la tua
fama, tremeranno e saranno presi d’angoscia dinanzi a te".

<span id="an_2:26">2:26</span> Allora mandai ambasciatori dal deserto di
Kedemoth a Sihon, re di Heshbon, con parole di pace, e gli feci dire:

<span id="an_2:27">2:27</span> "Lasciami passare per il tuo paese; io
camminerò per la strada maestra, senza volgermi né a destra né a
sinistra.

<span id="an_2:28">2:28</span> Tu mi venderai a danaro contante le
vettovaglie che mangerò, e mi darai per danaro contante l’acqua che
berrò; permettimi semplicemente il transito

<span id="an_2:29">2:29</span> (come m’han fatto i figliuoli d’Esaù che
abitano in Seir e i Moabiti che abitano in Ar), finché io abbia passato
il Giordano per entrare nel paese che l’Eterno, il nostro Dio, ci dà".

<span id="an_2:30">2:30</span> Ma Sihon, re di Heshbon, non ci volle
lasciar passare per il suo paese, perché l’Eterno, il tuo Dio, gli aveva
indurato lo spirito e reso ostinato il cuore, per dartelo nelle mani,
come difatti oggi si vede.

<span id="an_2:31">2:31</span> E l’Eterno mi disse: "Vedi, ho
principiato a dare in tuo potere Sihon e il suo paese; comincia la
conquista, impadronendoti dei suo paese".

<span id="an_2:32">2:32</span> Allora Sihon uscì contro a noi con tutta
la sua gente, per darci battaglia a Iahats.

<span id="an_2:33">2:33</span> E l’Eterno, l’Iddio nostro, ce lo diè
nelle mani, e noi ponemmo in rotta lui, i suoi figliuoli e tutta la sua
gente.

<span id="an_2:34">2:34</span> E in quel tempo prendemmo tutte le sue
città e votammo allo sterminio ogni città, uomini, donne, bambini; non
vi lasciammo anima viva.

<span id="an_2:35">2:35</span> Ma riserbammo come nostra preda il
bestiame e le spoglie delle città che avevamo prese.

<span id="an_2:36">2:36</span> Da Aroer, che è sull’orlo della valle
dell’Arnon e dalla città che è nella valle, fino a Galaad, non ci fu
città che fosse troppo forte per noi: l’Eterno, l’Iddio nostro, le diè
tutte in nostro potere.

<span id="an_2:37">2:37</span> Ma non ti avvicinasti al paese de’
figliuoli di Ammon, ad alcun posto toccato dal torrente di Iabbok, alle
città del paese montuoso, a tutti i luoghi che l’Eterno, il nostro Dio,
ci avea proibito d’attaccare.

<span id="an_3:1">3:1</span> Poi ci voltammo, e salimmo per la via di
Basan; e Og, re di Basan, con tutta la sua gente, ci uscì contro per
darci battaglia a Edrei.

<span id="an_3:2">3:2</span> E l’Eterno mi disse: "Non lo temere, poiché
io ti do nelle mani lui, tutta la sua gente e il suo paese; e tu farai a
lui quel che facesti a Sihon, re degli Amorei, che abitava a Heshbon".

<span id="an_3:3">3:3</span> Così l’Eterno, il nostro Dio, diede in
poter nostro anche Og, re di Basan, con tutta la sua gente; e noi lo
battemmo in guisa che non gli restò anima viva.

<span id="an_3:4">3:4</span> Gli prendemmo in quel tempo tutte le sue
città; non ci fu città che noi non prendessimo loro: sessanta città,
tutta la contrada d’Argob, il regno di Og in Basan.

<span id="an_3:5">3:5</span> Tutte queste città erano fortificate, con
alte mura, porte e sbarre, senza contare le città aperte, ch’erano in
grandissimo numero.

<span id="an_3:6">3:6</span> Noi le votammo allo sterminio, come avevamo
fatto di Sihon, re di Heshbon: votammo allo sterminio ogni città,
uomini, donne, bambini.

<span id="an_3:7">3:7</span> Ma riserbammo come nostra preda tutto il
bestiame e le spoglie delle città.

<span id="an_3:8">3:8</span> In quel tempo dunque prendemmo ai due re
degli Amorei il paese ch’è al di là del Giordano, dalla valle dell’Arnon
al monte Hermon

<span id="an_3:9">3:9</span> (il quale Hermon i Sidonii chiamano Sirion,
e gli Amorei Senir),

<span id="an_3:10">3:10</span> tutte le città della pianura, tutto
Galaad, tutto Basan fino a Salca e a Edrei, città del regno di Og, in
Basan.

<span id="an_3:11">3:11</span> (Poiché Og, re di Basan, era rimasto solo
della stirpe dei Refaim. Ecco, il suo letto, un letto di ferro, non è
esso a Rabbah degli Ammoniti? Ha nove cubiti di lunghezza e quattro
cubiti di larghezza, a misura di cubito ordinario d’uomo).

<span id="an_3:12">3:12</span> Fu allora che c’impossessammo di questo
paese; io detti ai Rubeniti e ai Gaditi il territorio che si parte da
Aroer, presso la valle dell’Arnon, e la metà della contrada montuosa di
Galaad con le sue città;

<span id="an_3:13">3:13</span> e detti alla mezza tribù di Manasse il
resto di Galaad e tutto il regno di Og in Basan: tutta la regione di
Argob con tutto Basan, che si chiamava il paese dei Refaim.

<span id="an_3:14">3:14</span> Iair, figliuolo di Manasse, prese tutta
la regione di Argob, sino ai confini dei Gheshuriti, e dei Mahacathiti;
e chiamò col suo nome le borgate di Basan, che si nominano anche oggi
Havvoth-Iair.

<span id="an_3:15">3:15</span> E detti Galaad a Makir.

<span id="an_3:16">3:16</span> E ai Rubeniti e ai Gaditi detti una parte
di Galaad e il paese fino alla valle dell’Arnon, fino al mezzo della
valle che serve di confine, e fino al torrente di Iabbok, frontiera dei
figliuoli di Ammon,

<span id="an_3:17">3:17</span> e la pianura col Giordano che ne segna il
confine, da Kinnereth fino il mare della pianura, il mar Salato, appiè
delle pendici del Pisga verso l’Oriente.

<span id="an_3:18">3:18</span> Or in quel tempo, io vi detti
quest’ordine, dicendo: "L’Eterno, il vostro Dio, vi ha dato questo paese
perché lo possediate. Voi tutti, uomini di valore, marcerete armati alla
testa de’ figliuoli d’Israele, vostri fratelli.

<span id="an_3:19">3:19</span> Ma le vostre mogli, i vostri fanciulli e
il vostro bestiame (so che del bestiame ne avete molto) rimarranno nelle
città che vi ho date,

<span id="an_3:20">3:20</span> finché l’Eterno abbia dato riposo ai
vostri fratelli come ha fatto a voi, e prendano anch’essi possesso del
paese che l’Eterno Iddio vostro dà loro al di là del Giordano. Poi
ciascuno tornerà nel possesso che io v’ho dato".

<span id="an_3:21">3:21</span> In quel tempo, detti anche a Giosuè
quest’ordine, dicendo: "I tuoi occhi hanno veduto tutto quello che
l’Iddio vostro, l’Eterno, ha fatto a questi due re; lo stesso farà
l’Eterno a tutti i regni nei quali tu stai per entrare.

<span id="an_3:22">3:22</span> Non li temete, poiché l’Eterno, il vostro
Dio, è quegli che combatte per voi".

<span id="an_3:23">3:23</span> In quel medesimo tempo, io supplicai
l’Eterno, dicendo:

<span id="an_3:24">3:24</span> "O Signore, o Eterno, tu hai cominciato a
mostrare al tuo servo la tua grandezza e la tua mano potente; poiché
qual è l’Iddio, in cielo o sulla terra, che possa fare delle opere e dei
portenti pari a quelli che fai tu?

<span id="an_3:25">3:25</span> Deh, lascia ch’io passi e vegga il bel
paese ch’è oltre il Giordano e la bella contrada montuosa e il Libano!"

<span id="an_3:26">3:26</span> Ma l’Eterno si adirò contro di me, per
cagion vostra; e non mi esaudì. E l’Eterno mi disse: "Basta così; non mi
parlar più di questa cosa.

<span id="an_3:27">3:27</span> Sali in vetta al Pisga, volgi lo sguardo
a occidente, a settentrione, a mezzogiorno e ad oriente, e contempla il
paese con gli occhi tuoi; poiché tu non passerai questo Giordano.

<span id="an_3:28">3:28</span> Ma da’ i tuoi ordini a Giosuè,
fortificalo e incoraggialo, perché sarà lui che lo passerà alla testa di
questo popolo, e metterà Israele in possesso del paese che vedrai".

<span id="an_3:29">3:29</span> Così ci fermammo nella valle dirimpetto a
Beth-Peor.

<span id="an_4:1">4:1</span> Ora, dunque, Israele, da’ ascolto alle
leggi e alle prescrizioni che io v’insegno perché le mettiate in
pratica, affinché viviate ed entriate in possesso del paese che
l’Eterno, l’Iddio de’ vostri padri, vi dà.

<span id="an_4:2">4:2</span> Non aggiungerete nulla a ciò che io vi
comando, e non ne toglierete nulla; ma osserverete i comandamenti
dell’Eterno Iddio vostro che io vi prescrivo.

<span id="an_4:3">4:3</span> Gli occhi vostri videro ciò che l’Eterno
fece nel caso di Baal-Peor: come l’Eterno, il tuo Dio, distrusse di
mezzo a te tutti quelli ch’erano andati dietro a Baal-Peor:

<span id="an_4:4">4:4</span> ma voi che vi teneste stretti all’Eterno,
all’Iddio vostro, siete oggi tutti in vita.

<span id="an_4:5">4:5</span> Ecco, io vi ho insegnato leggi e
prescrizioni, come l’Eterno, l’Iddio mio, mi ha ordinato, affinché le
mettiate in pratica nel paese nel quale state per entrare per prenderne
possesso.

<span id="an_4:6">4:6</span> Le osserverete dunque e li metterete in
pratica; poiché quella sarà la vostra sapienza e la vostra intelligenza
agli occhi dei popoli, i quali, udendo parlare di tutte queste leggi,
diranno: "Questa grande nazione è il solo popolo savio e intelligente!"

<span id="an_4:7">4:7</span> Qual è difatti la gran nazione alla quale
la divinità sia così vicina come l’Eterno, l’Iddio nostro, è vicino a
noi, ogni volta che l’invochiamo?

<span id="an_4:8">4:8</span> E qual è la gran nazione che abbia delle
leggi e delle prescrizioni giuste com’è tutta questa legge ch’io vi
espongo quest’oggi?

<span id="an_4:9">4:9</span> Soltanto, bada bene a te stesso e veglia
diligentemente sull’anima tua, onde non avvenga che tu dimentichi le
cose che gli occhi tuoi hanno vedute, ed esse non t’escano dal cuore
finché ti duri la vita. Falle anzi sapere ai tuoi figliuoli e ai
figliuoli de’ tuoi figliuoli.

<span id="an_4:10">4:10</span> Ricordati del giorno che comparisti
davanti all’Eterno, all’Iddio tuo, in Horeb, quando l’Eterno mi disse:
"Adunami il popolo, e io farò loro udire le mie parole, ond’essi
imparino a temermi tutto il tempo che vivranno sulla terra, e le
insegnino ai loro figliuoli".

<span id="an_4:11">4:11</span> E voi vi avvicinaste, e vi fermaste appiè
del monte; e il monte era tutto in fiamme, che s’innalzavano fino al
cielo; e v’eran tenebre, nuvole ed oscurità.

<span id="an_4:12">4:12</span> E l’Eterno vi parlò di mezzo al fuoco;
voi udiste il suono delle parole, ma non vedeste alcuna figura; non
udiste che una voce.

<span id="an_4:13">4:13</span> Ed egli vi promulgò il suo patto, che vi
comandò di osservare, cioè le dieci parole; e le scrisse su due tavole
di pietra.

<span id="an_4:14">4:14</span> E a me, in quel tempo, l’Eterno ordinò
d’insegnarvi leggi e prescrizioni, perché voi le metteste in pratica nel
paese dove state per passare per prenderne possesso.

<span id="an_4:15">4:15</span> Or dunque, siccome non vedeste alcuna
figura il giorno che l’Eterno vi parlò in Horeb in mezzo al fuoco,
vegliate diligentemente sulle anime vostre,

<span id="an_4:16">4:16</span> affinché non vi corrompiate e vi facciate
qualche immagine scolpita, la rappresentazione di qualche idolo, la
figura d’un uomo o d’una donna,

<span id="an_4:17">4:17</span> la figura di un animale tra quelli che
son sulla terra, la figura d’un uccello che vola nei cieli,

<span id="an_4:18">4:18</span> la figura d’una bestia che striscia sul
suolo, la figura d’un pesce che vive nelle acque sotto la terra;

<span id="an_4:19">4:19</span> ed anche affinché, alzando gli occhi al
cielo e vedendo il sole, la luna, le stelle, tutto l’esercito celeste,
tu non sia tratto a prostrarti davanti a quelle cose e ad offrir loro un
culto. Quelle cose sono il retaggio che l’Eterno, l’Iddio tuo, ha
assegnato a tutti i popoli che sono sotto tutti i cieli;

<span id="an_4:20">4:20</span> ma voi l’Eterno vi ha presi, v’ha tratti
fuori dalla fornace di ferro, dall’Egitto, perché foste un popolo che
gli appartenesse in proprio, come oggi difatti siete.

<span id="an_4:21">4:21</span> Or l’Eterno s’adirò contro di me per
cagion vostra, e giurò ch’io non passerei il Giordano e non entrerei nel
buon paese che l’Eterno, l’Iddio tuo, ti dà in eredità.

<span id="an_4:22">4:22</span> Poiché, io dovrò morire in questo paese,
senza passare il Giordano; ma voi lo passerete, e possederete quel buon
paese.

<span id="an_4:23">4:23</span> Guardatevi dal dimenticare il patto che
l’Eterno, il vostro Dio, ha fermato con voi, e dal farvi alcuna immagine
scolpita, o rappresentazione di qualsivoglia cosa che l’Eterno, l’Iddio
tuo, t’abbia proibita.

<span id="an_4:24">4:24</span> Poiché l’Eterno, il tuo Dio, è un fuoco
consumante, un Dio geloso.

<span id="an_4:25">4:25</span> Quando avrai dei figliuoli e de’
figliuoli de’ tuoi figliuoli e sarete stati lungo tempo nel paese, se vi
corrompete, se vi fate delle immagini scolpite, delle rappresentazioni
di qualsivoglia cosa, se fate ciò ch’è male agli occhi dell’Eterno, ch’è
l’Iddio vostro, per irritarlo,

<span id="an_4:26">4:26</span> io chiamo oggi in testimonio contro di
voi il cielo e la terra, che voi ben presto perirete, scomparendo dal
paese di cui andate a prender possesso di là dal Giordano. Voi non vi
prolungherete i vostri giorni, ma sarete interamente distrutti.

<span id="an_4:27">4:27</span> E l’Eterno vi disperderà fra i popoli e
non resterete più che un piccol numero fra le nazioni dove l’Eterno vi
condurrà.

<span id="an_4:28">4:28</span> E quivi servirete a dèi fatti da mano
d’uomo, dèi di legno e di pietra, i quali non vedono, non odono, non
mangiano, non fiutano.

<span id="an_4:29">4:29</span> Ma di là cercherai l’Eterno, il tuo Dio;
e lo troverai, se lo cercherai con tutto il tuo cuore e con tutta
l’anima tua.

<span id="an_4:30">4:30</span> Nell’angoscia tua, quando tutte queste
cose ti saranno avvenute, negli ultimi tempi, tornerai all’Eterno,
all’Iddio tuo, e darai ascolto alla sua voce;

<span id="an_4:31">4:31</span> poiché l’Eterno, l’Iddio tuo, è un Dio
pietoso; egli non ti abbandonerà e non ti distruggerà; non dimenticherà
il patto che giurò ai tuoi padri.

<span id="an_4:32">4:32</span> Interroga pure i tempi antichi, che furon
prima di te, dal giorno che Dio creò l’uomo sulla terra, e da
un’estremità de’ cieli all’altra: Ci fu egli mai cosa così grande come
questa, e s’udì egli mai cosa simile a questa?

<span id="an_4:33">4:33</span> ci fu egli mai popolo che udisse la voce
di Dio parlante di mezzo al fuoco come l’hai udita tu, e che rimanesse
vivo?

<span id="an_4:34">4:34</span> ci fu egli mai un dio che provasse di
venire a prendersi una nazione di mezzo a un’altra nazione mediante
prove, segni, miracoli e battaglie, con mano potente e con braccio steso
e con grandi terrori, come fece per voi l’Eterno, l’Iddio vostro, in
Egitto, sotto i vostri occhi?

<span id="an_4:35">4:35</span> Tu sei stato fatto testimone di queste
cose affinché tu riconosca che l’Eterno è Dio, e che non ve n’è altri
fuori di lui.

<span id="an_4:36">4:36</span> Dal cielo t’ha fatto udire la sua voce
per ammaestrarti; e sulla terra t’ha fatto vedere il suo gran fuoco, e
tu hai udito le sue parole di mezzo al fuoco.

<span id="an_4:37">4:37</span> E perch’egli ha amato i tuoi padri, ha
scelto la loro progenie dopo loro, ed egli stesso, in persona, ti ha
tratto dall’Egitto con la sua gran potenza,

<span id="an_4:38">4:38</span> per cacciare d’innanzi a te nazioni più
grandi e più potenti di te, per farti entrare nel loro paese e per
dartene il possesso, come oggi si vede.

<span id="an_4:39">4:39</span> Sappi dunque oggi e ritieni bene in cuor
tuo che l’Eterno è Dio: lassù ne’ cieli, e quaggiù sulla terra; e che
non ve n’è alcun altro.

<span id="an_4:40">4:40</span> Osserva dunque le sue leggi e i suoi
comandamenti che oggi ti do, affinché sii felice tu e i tuoi figliuoli
dopo di te, e affinché tu prolunghi in perpetuo i tuoi giorni nel paese
che l’Eterno, l’Iddio tuo, ti dà.

<span id="an_4:41">4:41</span> Allora Mosè appartò tre città di là dal
Giordano, verso oriente,

<span id="an_4:42">4:42</span> perché servissero di rifugio all’omicida
che avesse ucciso il suo prossimo involontariamente, senz’averlo odiato
per l’addietro, e perch’egli potesse aver salva la vita, ricoverandosi
in una di quelle città.

<span id="an_4:43">4:43</span> Esse furono Betser, nel deserto, nella
regione piana, per i Rubeniti; Ramoth, in Galaad, per i Gaditi, e Golan,
in Basan, per i Manassiti.

<span id="an_4:44">4:44</span> Or questa è la legge che Mosè espose ai
figliuoli d’Israele.

<span id="an_4:45">4:45</span> Queste sono le istruzioni, le leggi e le
prescrizioni che Mosè dette ai figliuoli d’Israele quando furono usciti
dall’Egitto,

<span id="an_4:46">4:46</span> di là dal Giordano, nella valle,
dirimpetto Beth-Peor, nel paese di Sihon, re degli Amorei che dimorava a
Heshbon, e che Mosè e i figliuoli d’Israele sconfissero quando furono
usciti dall’Egitto.

<span id="an_4:47">4:47</span> Essi s’impossessarono del paese di lui e
del paese di Og re di Basan due re degli Amorei, che stavano di là dal
Giordano, verso oriente,

<span id="an_4:48">4:48</span> da Aroer, che è sull’orlo della valle
dell’Arnon, fino al monte Sion, che è lo Hermon,

<span id="an_4:49">4:49</span> con tutta la pianura oltre il Giordano,
verso oriente, fino al mare della pianura appiè delle pendici del Pisga.

<span id="an_5:1">5:1</span> Mosè convocò tutto Israele, e disse loro:
Ascolta, Israele, le leggi e le prescrizioni che oggi io proclamo
dinanzi a voi; imparatele, e mettetele diligentemente in pratica.

<span id="an_5:2">5:2</span> L’Eterno, l’Iddio nostro, fermò con noi un
patto in Horeb.

<span id="an_5:3">5:3</span> L’Eterno non fermò questo patto coi nostri
padri, ma con noi, che siam qui oggi tutti quanti in vita.

<span id="an_5:4">5:4</span> L’Eterno vi parlò faccia a faccia sul
monte, di mezzo al fuoco.

<span id="an_5:5">5:5</span> Io stavo allora fra l’Eterno e voi per
riferirvi la parola dell’Eterno; poiché voi avevate paura di quel fuoco,
e non saliste sul monte. Egli disse:

<span id="an_5:6">5:6</span> "Io sono l’Eterno, l’Iddio tuo, che ti ho
tratto fuori dal paese d’Egitto, dalla casa di schiavitù.

<span id="an_5:7">5:7</span> Non avere altri dèi nel mio cospetto.

<span id="an_5:8">5:8</span> Non ti fare scultura alcuna né immagine
alcuna delle cose che sono lassù nel cielo o quaggiù sulla terra o nelle
acque sotto la terra.

<span id="an_5:9">5:9</span> Non ti prostrare davanti a quelle cose e
non servir loro, perché io, l’Eterno, il tuo Dio, sono un Dio geloso che
punisco l’iniquità dei padri sopra i figliuoli fino alla terza e alla
quarta generazione di quelli che m’odiano,

<span id="an_5:10">5:10</span> ed uso benignità fino a mille generazioni
verso quelli che mi amano e osservano i miei comandamenti.

<span id="an_5:11">5:11</span> Non usare il nome dell’Eterno, dell’Iddio
tuo, in vano, poiché l’Eterno non terrà per innocente chi avrà usato il
suo nome in vano.

<span id="an_5:12">5:12</span> Osserva il giorno del riposo per
santificarlo, come l’Eterno, l’Iddio tuo, ti ha comandato.

<span id="an_5:13">5:13</span> Lavora sei giorni, e fa’ in essi tutta
l’opera tua;

<span id="an_5:14">5:14</span> ma il settimo giorno è giorno di riposo
consacrato all’Eterno, al tuo Dio: non fare in esso lavoro alcuno, né
tu, né il tuo figliuolo, né la tua figliuola, né il tuo servo, né la tua
serva, né il tuo bue, né il tuo asino, né alcuna delle tue bestie, né il
tuo forestiero che sta dentro le tue porte, affinché il tuo servo e la
tua serva si riposino come tu.

<span id="an_5:15">5:15</span> E ricordati che sei stato schiavo nel
paese d’Egitto, e che l’Eterno, l’Iddio tuo, ti tratto di là con mano
potente e con braccio steso; perciò l’Eterno, il tuo Dio, ti ordina
d’osservare il giorno del riposo.

<span id="an_5:16">5:16</span> Onora tuo padre e tua madre, come
l’Eterno, l’Iddio tuo, ti ha comandato, affinché i tuoi giorni siano
prolungati, e tu sii felice sulla terra che l’Eterno, l’Iddio tuo, ti
dà.

<span id="an_5:17">5:17</span> Non uccidere.

<span id="an_5:18">5:18</span> Non commettere adulterio.

<span id="an_5:19">5:19</span> Non rubare.

<span id="an_5:20">5:20</span> Non attestare il falso contro il tuo
prossimo.

<span id="an_5:21">5:21</span> Non concupire la moglie del tuo prossimo,
e non bramare la casa del tuo prossimo, né il suo campo, né il suo
servo, né la sua serva, né il suo bue, né il suo asino, né cosa alcuna
che sia del tuo prossimo".

<span id="an_5:22">5:22</span> Queste parole pronunziò l’Eterno parlando
a tutta la vostra raunanza, sul monte, di mezzo al fuoco, alla nuvola,
all’oscurità, con voce forte, e non aggiunse altro. Le scrisse su due
tavole di pietra, e me le diede.

<span id="an_5:23">5:23</span> Or come udiste la voce che usciva dalle
tenebre mentre il monte era tutto in fiamme, i vostri capi tribù e i
vostri anziani s’accostarono tutti a me, e diceste:

<span id="an_5:24">5:24</span> "Ecco, l’Eterno, l’Iddio nostro, ci ha
fatto vedere la sua gloria e la sua grandezza, e noi abbiamo udito la
sua voce di mezzo al fuoco; oggi abbiam veduto che Dio ha parlato con
l’uomo e l’uomo è rimasto vivo.

<span id="an_5:25">5:25</span> Or dunque, perché morremmo noi? giacché
questo gran fuoco ci consumerà; se continuiamo a udire ancora la voce
dell’Eterno, dell’Iddio nostro, noi morremo.

<span id="an_5:26">5:26</span> Poiché qual è il mortale, chiunque egli
sia, che abbia udito come noi la voce dell’Iddio vivente parlare di
mezzo al fuoco e sia rimasto vivo?

<span id="an_5:27">5:27</span> Accostati tu e ascolta tutto ciò che
l’Eterno, il nostro Dio, dirà; e ci riferirai tutto ciò che l’Eterno,
l’Iddio nostro, ti avrà detto, e noi l’ascolteremo e lo faremo".

<span id="an_5:28">5:28</span> E l’Eterno udì le vostre parole, mentre
mi parlavate; e l’Eterno mi disse: "Io ho udito le parole che questo
popolo ti ha rivolte; tutto quello che hanno detto, sta bene.

<span id="an_5:29">5:29</span> Oh avessero pur sempre un tal cuore, da
temermi e da osservare tutti i miei comandamenti, per esser felici in
perpetuo eglino ed i loro figliuoli!

<span id="an_5:30">5:30</span> Va’ e di’ loro: Tornate alle vostre
tende;

<span id="an_5:31">5:31</span> ma tu resta qui meco, e io ti dirò tutti
i comandamenti, tutte le leggi e le prescrizioni che insegnerai loro,
perché le mettano in pratica nel paese di cui do loro il possesso".

<span id="an_5:32">5:32</span> Abbiate dunque cura di far ciò che
l’Eterno, l’Iddio vostro, vi ha comandato; non ve ne sviate né a destra
né a sinistra;

<span id="an_5:33">5:33</span> camminate in tutto e per tutto per la via
che l’Eterno, il vostro Dio, vi ha prescritta, affinché viviate e siate
felici e prolunghiate i vostri giorni nel paese di cui avrete il
possesso.

<span id="an_6:1">6:1</span> Or questi sono i comandamenti, le leggi e
le prescrizioni che l’Eterno, il vostro Dio, ha ordinato d’insegnarvi,
perché li mettiate in pratica nel paese nel quale state per passare per
prenderne possesso;

<span id="an_6:2">6:2</span> affinché tu tema l’Iddio tuo, l’Eterno,
osservando, tutti i giorni della tua vita, tu, il tuo figliuolo e il
figliuolo del tuo figliuolo, tutte le sue leggi e tutti i suoi
comandamenti che io ti do, e affinché i tuoi giorni siano prolungati.

<span id="an_6:3">6:3</span> Ascolta dunque, Israele, e abbi cura di
metterli in pratica, affinché tu sii felice e moltiplichiate grandemente
nel paese ove scorre il latte e il miele, come l’Eterno, l’Iddio de’
tuoi padri, ti ha detto.

<span id="an_6:4">6:4</span> Ascolta, Israele: l’Eterno, l’Iddio nostro,
è l’unico Eterno.

<span id="an_6:5">6:5</span> Tu amerai dunque l’Eterno, il tuo Dio, con
tutto il cuore, con tutta l’anima tua e con tutte le tue forze.

<span id="an_6:6">6:6</span> E questi comandamenti che oggi ti do ti
staranno nel cuore;

<span id="an_6:7">6:7</span> li inculcherai ai tuoi figliuoli, ne
parlerai quando te ne starai seduto in casa tua, quando sarai per via,
quando ti coricherai e quando ti alzerai.

<span id="an_6:8">6:8</span> Te li legherai alla mano come un segnale,
ti saranno come frontali tra gli occhi,

<span id="an_6:9">6:9</span> e li scriverai sugli stipiti della tua casa
e sulle tue porte.

<span id="an_6:10">6:10</span> E quando l’Eterno, l’Iddio tuo, t’avrà
fatto entrare nel paese che giurò ai tuoi padri, Abrahamo, Isacco e
Giacobbe, di darti; quando t’avrà menato alle grandi e buone città che
tu non hai edificate,

<span id="an_6:11">6:11</span> alle case piene d’ogni bene che tu non
hai riempite, alle cisterne scavate che tu non hai scavate, alle vigne e
agli uliveti che tu non hai piantati, e quando mangerai e sarai satollo,

<span id="an_6:12">6:12</span> guardati dal dimenticare l’Eterno che ti
ha tratto dal paese d’Egitto, dalla casa di schiavitù.

<span id="an_6:13">6:13</span> Temerai l’Eterno, l’Iddio tuo, lo
servirai e giurerai per il suo nome.

<span id="an_6:14">6:14</span> Non andrete dietro ad altri dèi, fra gli
dèi dei popoli che vi staranno attorno,

<span id="an_6:15">6:15</span> perché l’Iddio tuo, l’Eterno, che sta in
mezzo a te, è un Dio geloso; l’ira dell’Eterno, dell’Iddio tuo,
s’accenderebbe contro a te e ti sterminerebbe di sulla terra.

<span id="an_6:16">6:16</span> Non tenterete l’Eterno, il vostro Dio,
come lo tentaste a Massa.

<span id="an_6:17">6:17</span> Osserverete diligentemente i comandamenti
dell’Eterno, ch’è l’Iddio vostro, le sue istruzioni e le sue leggi che
v’ha date.

<span id="an_6:18">6:18</span> E farai ciò ch’è affinché tu sii felice
ed entri in possesso del buon paese che l’Eterno giurò ai tuoi padri di
darti,

<span id="an_6:19">6:19</span> dopo ch’egli avrà tutti i tuoi nemici
d’innanzi a te, come l’Eterno ha promesso.

<span id="an_6:20">6:20</span> Quando, in avvenire, il tuo figliuolo ti
domanderà: "Che significano queste istruzioni, queste leggi e queste
prescrizioni che l’Eterno, l’Iddio nostro, vi ha date?"

<span id="an_6:21">6:21</span> tu risponderai al tuo figliuolo: "Eravamo
schiavi di Faraone in Egitto, e l’Eterno ci trasse dall’Egitto con mano
potente.

<span id="an_6:22">6:22</span> E l’Eterno operò sotto i nostri occhi
miracoli e prodigi grandi e disastrosi contro l’Egitto, contro Faraone e
contro tutta la sua casa.

<span id="an_6:23">6:23</span> E ci trasse di là per condurci nel paese
che avea giurato ai nostri padri di darci.

<span id="an_6:24">6:24</span> E l’Eterno ci ordinò di mettere in
pratica tutte queste leggi, temendo l’Eterno, l’Iddio nostro, affinché
fossimo sempre felici, ed egli ci conservasse in vita, come ha fatto
finora.

<span id="an_6:25">6:25</span> E questa sarà la nostra giustizia: l’aver
cura di mettere in pratica tutti questi comandamenti nel cospetto
dell’Eterno, dell’Iddio nostro, com’egli ci ha ordinato".

<span id="an_7:1">7:1</span> Quando l’Iddio tuo, l’Eterno, ti avrà
introdotto nel paese dove vai per prenderne possesso, e ne avrà cacciate
d’innanzi a te molte nazioni: gli Hittei, i Ghirgasei, gli Amorei, i
Cananei, i Ferezei, gli Hivvei e i Gebusei, sette nazioni più grandi e
più potenti di te,

<span id="an_7:2">7:2</span> e quando l’Eterno, l’Iddio tuo, le avrà
date in tuo potere e tu le avrai sconfitte, tu le voterai allo
sterminio: non farai con esse alleanza, ne farai loro grazia.

<span id="an_7:3">7:3</span> Non t’imparenterai con loro, non darai le
tue figliuole ai loro figliuoli e non prenderai le loro figliuole per i
tuoi figliuoli,

<span id="an_7:4">7:4</span> perché stornerebbero i tuoi figliuoli dal
seguir me per farli servire a dèi stranieri, e l’ira dell’Eterno
s’accenderebbe contro a voi, ed egli ben presto vi distruggerebbe.

<span id="an_7:5">7:5</span> Ma farete loro così: demolirete i loro
altari, spezzerete le loro statue, abbatterete i loro idoli e darete
alle fiamme le loro immagini scolpite.

<span id="an_7:6">7:6</span> Poiché tu sei un popolo consacrato
all’Eterno, ch’è l’Iddio tuo; l’Eterno, l’Iddio tuo, ti ha scelto per
essere il suo tesoro particolare fra tutti i popoli che sono sulla
faccia della terra.

<span id="an_7:7">7:7</span> L’Eterno ha riposto in voi la sua affezione
e vi ha scelti, non perché foste più numerosi di tutti gli altri popoli,
ché anzi siete meno numerosi d’ogni altro popolo;

<span id="an_7:8">7:8</span> ma perché l’Eterno vi ama, perché ha voluto
mantenere il giuramento fatto ai vostri padri, l’Eterno vi ha tratti
fuori con mano potente e vi ha redenti dalla casa di schiavitù, dalla
mano di Faraone, re d’Egitto.

<span id="an_7:9">7:9</span> Riconosci dunque che l’Eterno, l’Iddio tuo,
è Dio: l’Iddio fedele, che mantiene il suo patto e la sua benignità fino
alla millesima generazione a quelli che l’amano e osservano i suoi
comandamenti,

<span id="an_7:10">7:10</span> ma rende immediatamente a quelli che
l’odiano ciò che si meritano, distruggendoli; non differisce, ma rende
immediatamente a chi l’odia ciò che si merita.

<span id="an_7:11">7:11</span> Osserva dunque i comandamenti, le leggi e
le prescrizioni che oggi ti do, mettendoli in pratica.

<span id="an_7:12">7:12</span> E avverrà che, per aver voi dato ascolto
a queste prescrizioni e per averle osservate e messe in pratica, il
vostro Dio, l’Eterno, vi manterrà il patto e la benignità che promise
con giuramento ai vostri padri.

<span id="an_7:13">7:13</span> Egli t’amerà, ti benedirà, ti
moltiplicherà, benedirà il frutto del tuo seno e il frutto del tuo
suolo: il tuo frumento, il tuo mosto e il tuo olio, il figliare delle
tue vacche e delle tue pecore, nel paese che giurò ai tuoi padri di
darti.

<span id="an_7:14">7:14</span> Tu sarai benedetto più di tutti i popoli,
e non ci sarà in mezzo a te né uomo né donna sterile, né animale sterile
fra il tuo bestiame.

<span id="an_7:15">7:15</span> L’Eterno allontanerà da te ogni malattia,
e non manderà su te alcuno di quei morbi funesti d’Egitto che ben
conoscesti, ma li farà venire addosso a quelli che t’odiano.

<span id="an_7:16">7:16</span> Sterminerai dunque tutti i popoli che
l’Eterno, l’Iddio tuo, sta per dare in tuo potere; l’occhio tuo non
n’abbia pietà; e non servire agli dèi loro, perché ciò ti sarebbe un
laccio. Forse dirai in cuor tuo:

<span id="an_7:17">7:17</span> "Queste nazioni sono più numerose di me;
come potrò io cacciarle?"

<span id="an_7:18">7:18</span> Non le temere; ricordati di quello che
l’Eterno, il tuo Dio, fece a Faraone e a tutti gli Egiziani;

<span id="an_7:19">7:19</span> ricordati delle grandi prove che vedesti
con gli occhi tuoi, de’ miracoli e dei prodigi, della mano potente e del
braccio steso coi quali l’Eterno, l’Iddio tuo, ti trasse dall’Egitto;
così farà l’Eterno, l’Iddio tuo, a tutti i popoli, dei quali hai timore.

<span id="an_7:20">7:20</span> L’Eterno, il tuo Dio, manderà pure contro
a loro i calabroni, finché quelli che saranno rimasti e quelli che si
saranno nascosti per paura di te, siano periti.

<span id="an_7:21">7:21</span> Non ti sgomentare per via di loro, poiché
l’Iddio tuo, l’Eterno, è in mezzo a te, Dio grande e terribile.

<span id="an_7:22">7:22</span> E l’Eterno, l’Iddio tuo, caccerà a poco a
poco queste nazioni d’innanzi a te; tu non le potrai distruggere a un
tratto, perché altrimenti le fiere della campagna moltiplicherebbero a
tuo danno;

<span id="an_7:23">7:23</span> ma il tuo Dio, l’Eterno, le darà in tuo
potere, e le metterà interamente in rotta finché siano distrutte.

<span id="an_7:24">7:24</span> Ti darà nelle mani i loro re, e tu farai
scomparire i loro nomi di sotto ai cieli; nessuno potrà starti a fronte,
finché tu le abbia distrutte.

<span id="an_7:25">7:25</span> Darai alle fiamme le immagini scolpite
dei loro dèi; non agognerai e non prenderai per te l’argento ch’è su
quelle, onde tu non abbia a esserne preso come da un laccio; perché sono
un’abominazione per l’Eterno, ch’è l’Iddio tuo;

<span id="an_7:26">7:26</span> e non introdurrai cosa abominevole in
casa tua, perché saresti maledetto, com’è quella cosa; la detesterai e
l’abominerai assolutamente, perché è un interdetto.

<span id="an_8:1">8:1</span> Abbiate cura di mettere in pratica tutti i
comandamenti che oggi vi do, affinché viviate, moltiplichiate, ed
entriate in possesso del paese che l’Eterno giurò di dare ai vostri
padri.

<span id="an_8:2">8:2</span> Ricordati di tutto il cammino che l’Eterno,
l’Iddio tuo, ti ha fatto fare questi quarant’anni nel deserto per
umiliarti e metterti alla prova, per sapere quello che avevi nel cuore,
e se tu osserveresti o no i suoi comandamenti.

<span id="an_8:3">8:3</span> Egli dunque t’ha umiliato, t’ha fatto
provar la fame, poi t’ha nutrito di manna che tu non conoscevi e che i
tuoi padri non avean mai conosciuta, per insegnarti che l’uomo non vive
soltanto di pane, ma vive di tutto quello che la bocca dell’Eterno avrà
ordinato.

<span id="an_8:4">8:4</span> Il tuo vestito non ti s’è logorato addosso,
e il tuo piè non s’è gonfiato durante questi quarant’anni.

<span id="an_8:5">8:5</span> Riconosci dunque in cuor tuo che, come un
uomo corregge il suo figliuolo, così l’Iddio tuo, l’Eterno, corregge te.

<span id="an_8:6">8:6</span> E osserva i comandamenti dell’Eterno,
dell’Iddio tuo, camminando nelle sue vie e temendolo;

<span id="an_8:7">8:7</span> perché il tuo Dio, l’Eterno, sta per farti
entrare in un buon paese: paese di corsi d’acqua, di laghi e di sorgenti
che nascono nelle valli e nei monti;

<span id="an_8:8">8:8</span> paese di frumento, d’orzo, di vigne, di
fichi e di melagrani; paese d’ulivi da olio e di miele;

<span id="an_8:9">8:9</span> paese dove mangerai del pane a volontà,
dove non ti mancherà nulla; paese dove le pietre son ferro, e dai cui
monti scaverai il rame.

<span id="an_8:10">8:10</span> Mangerai dunque e ti sazierai, e
benedirai l’Eterno, il tuo Dio, a motivo del buon paese che t’avrà dato.

<span id="an_8:11">8:11</span> Guardati bene dal dimenticare il tuo Dio,
l’Eterno, al punto da non osservare i suoi comandamenti, le sue
prescrizioni e le sue leggi che oggi ti do;

<span id="an_8:12">8:12</span> onde non avvenga, dopo che avrai mangiato
a sazietà ed avrai edificato e abitato delle belle case,

<span id="an_8:13">8:13</span> dopo che avrai veduto il tuo grosso e il
tuo minuto bestiame moltiplicare, accrescersi il tuo argento e il tuo
oro, ed abbondare ogni cosa tua,

<span id="an_8:14">8:14</span> che il tuo cuore s’innalzi, e tu
dimentichi il tuo Dio, l’Eterno, che ti ha tratto dal paese d’Egitto,
dalla casa di schiavitù;

<span id="an_8:15">8:15</span> che t’ha condotto attraverso questo
grande e terribile deserto, pieno di serpenti ardenti e di scorpioni,
terra arida, senz’acqua; che ha fatto sgorgare per te dell’acqua dalla
durissima rupe;

<span id="an_8:16">8:16</span> che nel deserto t’ha nutrito di manna che
i tuoi padri non avean mai conosciuta, per umiliarti e per provarti, per
farti, alla fine, del bene.

<span id="an_8:17">8:17</span> Guardati dunque dal dire in cuor tuo: "La
mia forza e la potenza della mia mano m’hanno acquistato queste
ricchezze";

<span id="an_8:18">8:18</span> ma ricordati dell’Eterno, dell’Iddio tuo;
poiché egli ti dà la forza per acquistar ricchezze, affin di confermare,
come fa oggi, il patto che giurò ai tuoi padri.

<span id="an_8:19">8:19</span> Ma se avvenga che tu dimentichi il tuo
Dio, l’Eterno, e vada dietro ad altri dèi e li serva e ti prostri
davanti a loro, io vi dichiaro quest’oggi solennemente che certo
perirete.

<span id="an_8:20">8:20</span> Perirete come le nazioni che l’Eterno fa
perire davanti a voi, perché non avrete dato ascolto alla voce
dell’Eterno, dell’Iddio vostro.

<span id="an_9:1">9:1</span> Ascolta, Israele! Oggi tu stai per passare
il Giordano per andare a impadronirti di nazioni più grandi e più
potenti di te, di città grandi e fortificate fino al cielo,

<span id="an_9:2">9:2</span> di un popolo grande e alto di statura, de’
figliuoli degli Anakim che tu conosci, e dei quali hai sentito dire:
"Chi mai può stare a fronte de’ figliuoli di Anak?"

<span id="an_9:3">9:3</span> Sappi dunque oggi che l’Eterno, il tuo Dio,
è quegli che marcerà alla tua testa, come un fuoco divorante; ei li
distruggerà e li abbatterà davanti a te; tu li scaccerai e li farai
perire in un attimo, come l’Eterno ti ha detto.

<span id="an_9:4">9:4</span> Quando l’Eterno, il tuo Dio, li avrà
cacciati via d’innanzi a te, non dire nel tuo cuore: "A cagione della
mia giustizia l’Eterno mi ha fatto entrare in possesso di questo paese";
poiché l’Eterno caccia d’innanzi a te queste nazioni, per la loro
malvagità.

<span id="an_9:5">9:5</span> No, tu non entri in possesso del loro paese
a motivo della tua giustizia, né a motivo della rettitudine del tuo
cuore; ma l’Eterno, il tuo Dio, sta per cacciare quelle nazioni
d’innanzi a te per la loro malvagità e per mantenere la parola giurata
ai tuoi padri, ad Abrahamo, a Isacco e a Giacobbe.

<span id="an_9:6">9:6</span> Sappi dunque che, non a motivo della tua
giustizia l’Eterno, il tuo Dio, ti dà il possesso di questo buon paese;
poiché tu sei un popolo di collo duro.

<span id="an_9:7">9:7</span> Ricordati, non dimenticare come hai
provocato ad ira l’Eterno, il tuo Dio, nel deserto. Dal giorno che
uscisti dal paese d’Egitto, fino al vostro arrivo in questo luogo, siete
stati ribelli all’Eterno.

<span id="an_9:8">9:8</span> Anche ad Horeb provocaste ad ira l’Eterno;
e l’Eterno si adirò contro di voi, al punto di volervi distruggere.

<span id="an_9:9">9:9</span> Quand’io fui salito sul monte a prendere le
tavole di pietra, le tavole del patto che l’Eterno avea fermato con voi,
io rimasi sul monte quaranta giorni e quaranta notti, senza mangiar pane
né bere acqua;

<span id="an_9:10">9:10</span> e l’Eterno mi dette le due tavole di
pietra, scritte col dito di Dio, sulle quali stavano tutte le parole che
l’Eterno vi avea dette sul monte, di mezzo al fuoco, il giorno della
raunanza.

<span id="an_9:11">9:11</span> E fu alla fine dei quaranta giorni e
delle quaranta notti che l’Eterno mi dette le due tavole di pietra, le
tavole del patto.

<span id="an_9:12">9:12</span> Poi l’Eterno mi disse: "Lèvati, scendi
prontamente di qui, perché il tuo popolo che hai tratto dall’Egitto si è
corrotto; hanno ben presto lasciato la via che io avevo loro ordinato di
seguire; si son fatti una immagine di getto".

<span id="an_9:13">9:13</span> L’Eterno mi parlò ancora, dicendo: "Io
l’ho visto questo popolo; ecco, esso è un popolo di collo duro;

<span id="an_9:14">9:14</span> lasciami fare; io li distruggerò e
cancellerò il loro nome di sotto i cieli, e farò di te una nazione più
potente e più grande di loro".

<span id="an_9:15">9:15</span> Così io mi volsi e scesi dal monte, dal
monte tutto in fiamme, tenendo nelle mie due mani le due tavole del
patto.

<span id="an_9:16">9:16</span> Guardai, ed ecco che avevate peccato
contro l’Eterno, il vostro Dio; v’eravate fatto un vitello di getto;
avevate ben presto lasciata la via che l’Eterno vi aveva ordinato di
seguire.

<span id="an_9:17">9:17</span> E afferrai le due tavole, le gettai dalle
mie due mani, e le spezzai sotto i vostri occhi.

<span id="an_9:18">9:18</span> Poi mi prostrai davanti all’Eterno, come
avevo fatto la prima volta, per quaranta giorni e per quaranta notti;
non mangiai pane né bevvi acqua, a cagione del gran peccato che avevate
commesso, facendo ciò ch’è male agli occhi dell’Eterno, per irritarlo.

<span id="an_9:19">9:19</span> Poiché io avevo paura, a veder l’ira e il
furore da cui l’Eterno era invaso contro di voi, al punto di volervi
distruggere. Ma l’Eterno m’esaudì anche questa volta.

<span id="an_9:20">9:20</span> L’Eterno s’adiro anche fortemente contro
Aaronne, al punto di volerlo far perire; e io pregai in quell’occasione
anche per Aaronne.

<span id="an_9:21">9:21</span> Poi presi il corpo del vostro delitto, il
vitello che avevate fatto, lo detti alle fiamme, lo feci a pezzi,
frantumandolo finché fosse ridotto in polvere, e buttai quella polvere
nel torrente che scende dal monte.

<span id="an_9:22">9:22</span> Anche a Tabeera, a Massa e a
Kibroth-Hattaava voi irritaste l’Eterno.

<span id="an_9:23">9:23</span> E quando l’Eterno vi volle far partire da
Kades-Barnea dicendo: "Salite, e impossessatevi del paese che io vi do",
voi vi ribellaste all’ordine dell’Eterno, del vostro Dio, non aveste
fede in lui, e non ubbidiste alla sua voce.

<span id="an_9:24">9:24</span> Siete stati ribelli all’Eterno, dal
giorno che vi conobbi.

<span id="an_9:25">9:25</span> Io stetti dunque così prostrato davanti
all’Eterno quei quaranta giorni e quelle quaranta notti, perché l’Eterno
avea detto di volervi distruggere.

<span id="an_9:26">9:26</span> E pregai l’Eterno e dissi: "O Signore, o
Eterno, non distruggere il tuo popolo, la tua eredità, che hai redento
nella tua grandezza, che hai tratto dall’Egitto con mano potente.

<span id="an_9:27">9:27</span> Ricordati de’ tuoi servi, Abrahamo,
Isacco e Giacobbe; non guardare alla caparbietà di questo popolo, e alla
sua malvagità, e al suo peccato,

<span id="an_9:28">9:28</span> affinché il paese donde ci hai tratti non
dica: Siccome l’Eterno non era capace d’introdurli nella terra che aveva
loro promessa, e siccome li odiava, li ha fatti uscir di qui per farli
morire nel deserto.

<span id="an_9:29">9:29</span> E nondimeno, essi sono il tuo popolo, la
tua eredità, che tu traesti dall’Egitto con la tua gran potenza e col
tuo braccio steso".

<span id="an_10:1">10:1</span> In quel tempo, l’Eterno mi disse:
"Tagliati due tavole di pietra simili alle prime, e sali da me sul
monte; fatti anche un’arca di legno;

<span id="an_10:2">10:2</span> e io scriverò su quelle tavole le parole
che erano sulle prime che tu spezzasti, e tu le metterai nell’arca".

<span id="an_10:3">10:3</span> Io feci allora un’arca di legno d’acacia,
e tagliai due tavole di pietra simili alle prime; poi salii sul monte,
tenendo le due tavole in mano.

<span id="an_10:4">10:4</span> E l’Eterno scrisse su quelle due tavole
ciò che era stato scritto la prima volta, cioè le dieci parole che
l’Eterno avea pronunziate per voi sul monte, di mezzo al fuoco, il
giorno della raunanza. E l’Eterno me le diede.

<span id="an_10:5">10:5</span> Allora mi volsi e scesi dal monte; misi
le tavole nell’arca che avevo fatta, e quivi stanno, come l’Eterno mi
aveva ordinato.

<span id="an_10:6">10:6</span> (Or i figliuoli d’Israele partirono da
Beeroth-Benè-Jaakan per Mosera. Quivi morì Aaronne, e quivi fu sepolto;
ed Eleazar, suo figliuolo, divenne sacerdote al posto di lui.

<span id="an_10:7">10:7</span> Di là partirono alla volta di Gudgoda; e
da Gudgoda alla volta di Jotbatha, paese di corsi d’acqua.

<span id="an_10:8">10:8</span> In quel tempo l’Eterno separò la tribù di
Levi per portare l’arca del patto dell’Eterno, per stare davanti
all’Eterno ed esser suoi ministri, e per dar la benedizione nel nome di
lui, come ha fatto sino al dì d’oggi.

<span id="an_10:9">10:9</span> Perciò Levi non ha parte né eredità coi
suoi fratelli; l’Eterno è la sua eredità, come gli ha detto l’Eterno,
l’Iddio tuo).

<span id="an_10:10">10:10</span> Or io rimasi sul monte, come la prima
volta, quaranta giorni e quaranta notti; e l’Eterno mi esaudì anche
questa volta: l’Eterno non ti volle distruggere.

<span id="an_10:11">10:11</span> E l’Eterno mi disse: "Lèvati, mettiti
in cammino alla testa del tuo popolo, ed entrino essi nel paese che
giurai ai loro padri di dar loro, e ne prendano possesso".

<span id="an_10:12">10:12</span> Ed ora, Israele, che chiede da te
l’Eterno, il tuo Dio, se non che tu tema l’Eterno, il tuo Dio, che tu
cammini in tutte le sue vie, che tu l’ami e serva all’Eterno, ch’è il
tuo Dio, con tutto il tuo cuore e con tutta l’anima tua,

<span id="an_10:13">10:13</span> che tu osservi per il tuo bene i
comandamenti dell’Eterno e le sue leggi che oggi ti do?

<span id="an_10:14">10:14</span> Ecco, all’Eterno, al tuo Dio,
appartengono i cieli, i cieli dei cieli, la terra e tutto quanto essa
contiene;

<span id="an_10:15">10:15</span> ma soltanto ne’ tuoi padri l’Eterno
pose affezione, e li amò; e, dopo loro, fra tutti i popoli, scelse la
loro progenie, cioè voi, come oggi si vede.

<span id="an_10:16">10:16</span> Circoncidete dunque il vostro cuore e
non indurate più il vostro collo;

<span id="an_10:17">10:17</span> poiché l’Eterno, il vostro Dio, è
l’Iddio degli dèi, il Signor dei signori, l’Iddio grande, forte e
tremendo, che non ha riguardi personali e non accetta presenti,

<span id="an_10:18">10:18</span> che fa giustizia all’orfano e alla
vedova, che ama lo straniero e gli dà pane e vestito.

<span id="an_10:19">10:19</span> Amate dunque lo straniero, poiché anche
voi foste stranieri nel paese d’Egitto.

<span id="an_10:20">10:20</span> Temi l’Eterno, il tuo Dio, a lui servi,
tienti stretto a lui, e giura nel suo nome.

<span id="an_10:21">10:21</span> Egli è l’oggetto delle tue lodi, egli è
il tuo Dio, che ha fatto per te queste cose grandi e tremende che gli
occhi tuoi hanno vedute.

<span id="an_10:22">10:22</span> I tuoi padri scesero in Egitto in
numero di settanta persone; e ora l’Eterno, il tuo Dio, ha fatto di te
una moltitudine pari alle stelle de’ cieli.

<span id="an_11:1">11:1</span> Ama dunque l’Eterno, il tuo Dio, e
osserva sempre quel che ti dice d’osservare, le sue leggi, le sue
prescrizioni e i suoi comandamenti.

<span id="an_11:2">11:2</span> E riconoscete oggi (poiché non parlo ai
vostri figliuoli che non hanno conosciuto né hanno veduto le lezioni
dell’Eterno, del vostro Dio), riconoscete la sua grandezza, la sua mano
potente, il suo braccio steso,

<span id="an_11:3">11:3</span> i suoi miracoli, le opere che fece in
mezzo all’Egitto contro Faraone, re d’Egitto, e contro il suo paese;

<span id="an_11:4">11:4</span> e quel che fece all’esercito d’Egitto, ai
suoi cavalli e ai suoi carri, come fece rifluir su loro le acque del mar
Rosso quand’essi v’inseguivano, e come li distrusse per sempre;

<span id="an_11:5">11:5</span> e quel che ha fatto per voi nel deserto,
fino al vostro arrivo in questo luogo;

<span id="an_11:6">11:6</span> e quel che fece a Dathan e ad Abiram,
figliuoli di Eliab, figliuolo di Ruben; come la terra spalancò la sua
bocca e li inghiottì con le loro famiglie, le loro tende e tutti quelli
ch’erano al loro séguito, in mezzo a tutto Israele.

<span id="an_11:7">11:7</span> Poiché gli occhi vostri hanno veduto le
grandi cose che l’Eterno ha fatte.

<span id="an_11:8">11:8</span> Osservate dunque tutti i comandamenti che
oggi vi do, affinché siate forti e possiate entrare in possesso del
paese nel quale state per entrare per impadronirvene,

<span id="an_11:9">11:9</span> e affinché prolunghiate i vostri giorni
sul suolo che l’Eterno giurò di dare ai vostri padri e alla loro
progenie: terra ove scorre il latte e il miele.

<span id="an_11:10">11:10</span> Poiché il paese del quale state per
entrare in possesso non è come il paese d’Egitto donde siete usciti, e
nel quale gettavi la tua semenza e poi lo annaffiavi coi piedi, come si
fa d’un orto;

<span id="an_11:11">11:11</span> ma il paese di cui andate a prendere
possesso è paese di monti e di valli, che beve l’acqua della pioggia che
vien dal cielo:

<span id="an_11:12">11:12</span> paese del quale l’Eterno, il tuo Dio,
ha cura, e sul quale stanno del continuo gli occhi dell’Eterno, del tuo
Dio, dal principio dell’anno sino alla fine.

<span id="an_11:13">11:13</span> E se ubbidirete diligentemente ai miei
comandamenti che oggi vi do, amando il vostro Dio, l’Eterno, e
servendogli con tutto il vostro cuore e con tutta l’anima vostra,

<span id="an_11:14">11:14</span> avverrà ch’io darò al vostro paese la
pioggia a suo tempo: la pioggia d’autunno e di primavera, perché tu
possa raccogliere il tuo grano, il tuo vino e il tuo olio;

<span id="an_11:15">11:15</span> e farò pure crescere dell’erba ne’ tuoi
campi per il tuo bestiame, e tu mangerai e sarai saziato.

<span id="an_11:16">11:16</span> Vegliate su voi stessi onde il vostro
cuore non sia sedotto e voi lasciate la retta via e serviate a dèi
stranieri e vi prostriate dinanzi a loro,

<span id="an_11:17">11:17</span> e si accenda contro di voi l’ira
dell’Eterno, ed egli chiuda i cieli in guisa che non vi sia più pioggia,
e la terra non dia più i suoi prodotti, e voi periate ben presto,
scomparendo dal buon paese che l’Eterno vi dà.

<span id="an_11:18">11:18</span> Vi metterete dunque nel cuore e
nell’anima queste mie parole; ve le legherete alla mano come un segnale
e vi saranno come frontali tra gli occhi;

<span id="an_11:19">11:19</span> le insegnerete ai vostri figliuoli,
parlandone quando te ne starai seduto in casa tua, quando sarai per
viaggio, quando ti coricherai e quando ti alzerai;

<span id="an_11:20">11:20</span> e le scriverai sugli stipiti della tua
casa e sulle tue porte,

<span id="an_11:21">11:21</span> affinché i vostri giorni e i giorni de’
vostri figliuoli, nel paese che l’Eterno giurò ai vostri padri di dar
loro, siano numerosi come i giorni de’ cieli al disopra della terra.

<span id="an_11:22">11:22</span> Poiché, se osservate diligentemente
tutti questi comandamenti che vi do, e li mettete in pratica, amando
l’Eterno, il vostro Dio, camminando in tutte le sue vie e tenendovi
stretti a lui,

<span id="an_11:23">11:23</span> l’Eterno caccerà d’innanzi a voi tutte
quelle nazioni, e voi v’impadronirete di nazioni più grandi e più
potenti di voi.

<span id="an_11:24">11:24</span> Ogni luogo che la pianta del vostro
piede calcherà, sarà vostro; i vostri confini si estenderanno dal
deserto al Libano, dal fiume, il fiume Eufrate, al mare occidentale.

<span id="an_11:25">11:25</span> Nessuno vi potrà stare a fronte;
l’Eterno, il vostro Dio, come vi ha detto, spanderà la paura e il
terrore di voi per tutto il paese dove camminerete.

<span id="an_11:26">11:26</span> Guardate, io pongo oggi dinanzi a voi
la benedizione e la maledizione:

<span id="an_11:27">11:27</span> la benedizione, se ubbidite ai
comandamenti dell’Eterno, del vostro Dio, i quali oggi vi do;

<span id="an_11:28">11:28</span> la maledizione, se non ubbidite ai
comandamenti dell’Eterno, dell’Iddio vostro, e se vi allontanate dalla
via che oggi vi prescrivo, per andar dietro a dèi stranieri che voi non
avete mai conosciuti.

<span id="an_11:29">11:29</span> E quando l’Eterno, il tuo Dio, t’avrà
introdotto nel paese nel quale vai per prenderne possesso, tu
pronunzierai la benedizione sul monte Gherizim, e la maledizione sul
monte Ebal.

<span id="an_11:30">11:30</span> Questi monti non sono essi di là dal
Giordano, dietro la via di ponente, nel paese dei Cananei che abitano
nella pianura dirimpetto a Ghilgal presso la querce di Moreh?

<span id="an_11:31">11:31</span> Poiché voi state per passare il
Giordano per andare a prender possesso del paese, che l’Eterno, l’Iddio
vostro, vi da; voi lo possederete e vi abiterete.

<span id="an_11:32">11:32</span> Abbiate dunque cura di mettere in
pratica tutte le leggi e le prescrizioni, che oggi io pongo dinanzi a
voi.

<span id="an_12:1">12:1</span> Queste sono le leggi e le prescrizioni
che avrete cura d’osservare nel paese che l’Eterno, l’Iddio de’ tuoi
padri, ti da perché tu lo possegga, tutto il tempo che vivrete sulla
terra.

<span id="an_12:2">12:2</span> Distruggerete interamente tutti i luoghi
dove le nazioni che state per cacciare servono i loro dèi: sugli alti
monti, sui colli, e sotto qualunque albero verdeggiante.

<span id="an_12:3">12:3</span> Demolirete i loro altari, spezzerete le
loro statue, darete alle fiamme i loro idoli d’Astarte, abbatterete le
immagini scolpite dei loro dèi, e farete sparire il loro nome da quei
luoghi.

<span id="an_12:4">12:4</span> Non così farete riguardo all’Eterno,
all’Iddio vostro;

<span id="an_12:5">12:5</span> ma lo cercherete nella sua dimora, nel
luogo che l’Eterno, il vostro Dio, avrà scelto fra tutte le vostre
tribù, per mettervi il suo nome; e quivi andrete;

<span id="an_12:6">12:6</span> quivi recherete i vostri olocausti e i
vostri sacrifizi, le vostre decime, quel che le vostre mani avranno
prelevato, le vostre offerte votive e le vostre offerte volontarie, e i
primogeniti de’ vostri armenti e de’ vostri greggi;

<span id="an_12:7">12:7</span> e quivi mangerete davanti all’Eterno,
ch’è il vostro Dio, e vi rallegrerete, voi e le vostre famiglie, godendo
di tutto ciò a cui avrete messo mano, e in cui l’Eterno, il vostro Dio,
vi avrà benedetti.

<span id="an_12:8">12:8</span> Non farete come facciamo oggi qui, dove
ognuno fa tutto quel che gli par bene,

<span id="an_12:9">12:9</span> perché finora non siete giunti al riposo
e all’eredità che l’Eterno, il vostro Dio, vi dà.

<span id="an_12:10">12:10</span> Ma passerete il Giordano e abiterete il
paese che l’Eterno, il vostro Dio, vi dà in eredità, e avrete requie da
tutti i vostri nemici che vi circondano e sarete stanziati in sicurtà;

<span id="an_12:11">12:11</span> e allora, recherete al luogo che
l’Eterno, il vostro Dio, avrà scelto per dimora del suo nome, tutto
quello che vi comando: i vostri olocausti e i vostri sacrifizi, le
vostre decime, quel che le vostre mani avranno prelevato, e tutte le
offerte scelte che avrete votate all’Eterno.

<span id="an_12:12">12:12</span> E vi rallegrerete dinanzi all’Eterno,
al vostro Dio, voi, i vostri figliuoli, le vostre figliuole, i vostri
servi, le vostre serve e il Levita che sarà entro le vostre porte;
poich’egli non ha né parte né possesso tra voi.

<span id="an_12:13">12:13</span> Allora ti guarderai bene dall’offrire i
tuoi olocausti in qualunque luogo vedrai;

<span id="an_12:14">12:14</span> ma offrirai i tuoi olocausti nel luogo
che l’Eterno avrà scelto in una delle tue tribù; e quivi farai tutto
quello che ti comando.

<span id="an_12:15">12:15</span> Però, potrai a tuo piacimento scannare
animali e mangiarne la carne in tutte le tue città, secondo la
benedizione che l’Eterno t’avrà largita; tanto colui che sarà impuro
come colui che sarà puro ne potranno mangiare, come si fa della carne di
gazzella e di cervo;

<span id="an_12:16">12:16</span> ma non ne mangerete il sangue; lo
spargerai per terra come acqua.

<span id="an_12:17">12:17</span> Non potrai mangiare entro le tue porte
le decime del tuo frumento, del tuo mosto, del tuo olio, né i
primogeniti de’ tuoi armenti e de’ tuoi greggi, né ciò che avrai
consacrato per voto, né le tue offerte volontarie, né quel che le tue
mani avranno prelevato;

<span id="an_12:18">12:18</span> tali cose mangerai dinanzi all’Eterno,
ch’è il tuo Dio, nel luogo che l’Eterno, il tuo Dio, avrà scelto, tu, il
tuo figliuolo, la tua figliuola, il tuo servo, la tua serva, e il Levita
che sarà entro le tue porte; e ti rallegrerai dinanzi all’Eterno, ch’è
il tuo Dio, d’ogni cosa a cui avrai messo mano.

<span id="an_12:19">12:19</span> Guardati bene, tutto il tempo che
vivrai nel tuo paese, dall’abbandonare il Levita.

<span id="an_12:20">12:20</span> Quando l’Eterno, il tuo Dio, avrà
ampliato i tuoi confini, come t’ha promesso, e tu, desiderando di
mangiar della carne dirai: "Vorrei mangiar della carne", potrai mangiar
della carne a tuo piacimento.

<span id="an_12:21">12:21</span> Se il luogo che l’Eterno, il tuo Dio,
avrà scelto per porvi il suo nome sarà lontano da te, potrai ammazzare
del grosso e del minuto bestiame che l’Eterno t’avrà dato, come t’ho
prescritto; e potrai mangiarne entro le tue porte a tuo piacimento.

<span id="an_12:22">12:22</span> Soltanto, ne mangerai come si mangia la
carne di gazzella e di cervo; ne potrà mangiare tanto chi sarà impuro
quanto chi sarà puro;

<span id="an_12:23">12:23</span> ma guardati assolutamente dal mangiarne
il sangue, perché il sangue e la vita; e tu non mangerai la vita insieme
con la carne.

<span id="an_12:24">12:24</span> Non lo mangerai; lo spargerai per terra
come acqua.

<span id="an_12:25">12:25</span> Non lo mangerai affinché sii felice tu
e i tuoi figliuoli dopo di te, quando avrai fatto ciò ch’è retto agli
occhi dell’Eterno.

<span id="an_12:26">12:26</span> Ma quanto alle cose che avrai
consacrate o promesse per voto, le prenderai e andrai al luogo che
l’Eterno avrà scelto,

<span id="an_12:27">12:27</span> e offrirai i tuoi olocausti, la carne e
il sangue, sull’altare dell’Eterno, ch’è il tuo Dio; e il sangue delle
altre tue vittime dovrà essere sparso sull’altare dell’Eterno, del tuo
Dio, e tu ne mangerai la carne.

<span id="an_12:28">12:28</span> Osserva e ascolta tutte queste cose che
ti comando, affinché sii sempre felice tu e i tuoi figliuoli dopo di te,
quando avrai fatto ciò ch’è bene e retto agli occhi dell’Eterno, ch’è il
tuo Dio.

<span id="an_12:29">12:29</span> Quando l’Eterno, l’Iddio tuo, avrà
sterminate davanti a te le nazioni là dove tu stai per entrare a
spodestarle, e quando le avrai spodestate e ti sarai stanziato nel loro
paese,

<span id="an_12:30">12:30</span> guardati bene dal cadere nel laccio,
seguendo il loro esempio, dopo che saranno state distrutte davanti a te,
e dall’informarti de’ loro dèi, dicendo: "Queste nazioni come servivano
esse ai loro dèi? Anch’io vo’ fare lo stesso".

<span id="an_12:31">12:31</span> Non così farai riguardo all’Eterno,
all’Iddio tuo; poiché esse praticavano verso i loro dèi tutto ciò ch’è
abominevole per l’Eterno e ch’egli detesta; davan perfino alle fiamme i
loro figliuoli e le loro figliuole, in onore dei loro dèi.

<span id="an_12:32">12:32</span> Avrete cura di mettere in pratica tutte
le cose che vi comando; non vi aggiungerai nulla, e nulla ne toglierai.

<span id="an_13:1">13:1</span> Quando sorgerà in mezzo a te un profeta o
un sognatore che ti mostri un segno o un prodigio,

<span id="an_13:2">13:2</span> e il segno o il prodigio di cui t’avrà
parlato succeda, ed egli ti dica: "Andiamo dietro a dèi stranieri (che
tu non hai mai conosciuto) e ad essi serviamo",

<span id="an_13:3">13:3</span> tu non darai retta alle parole di quel
profeta o di quel sognatore; perché l’Eterno, il vostro Dio, vi mette
alla prova per sapere se amate l’Eterno, il vostro Dio, con tutto il
vostro cuore e con tutta l’anima vostra.

<span id="an_13:4">13:4</span> Seguirete l’Eterno, l’Iddio vostro,
temerete lui, osserverete i suoi comandamenti, ubbidirete alla sua voce,
a lui servirete e vi terrete stretti.

<span id="an_13:5">13:5</span> E quel profeta o quel sognatore sarà
messo a morte, perché avrà predicato l’apostasia dall’Eterno, dal vostro
Dio, che vi ha tratti dal paese d’Egitto e vi ha redenti dalla casa di
schiavitù, per spingerti fuori della via per la quale l’Eterno, il tuo
Dio, t’ha ordinato di camminare. Così toglierai il male di mezzo a te.

<span id="an_13:6">13:6</span> Se il tuo fratello, figliuolo di tua
madre, o il tuo figliuolo o la tua figliuola o la moglie che riposa sul
tuo seno o l’amico che ti è come un altro te stesso t’inciterà in
segreto, dicendo: "Andiamo, serviamo ad altri dèi": dèi che né tu né i
tuoi padri avete mai conosciuti,

<span id="an_13:7">13:7</span> dèi de’ popoli che vi circondano, vicini
a te o da te lontani, da una estremità all’altra della terra,

<span id="an_13:8">13:8</span> tu non acconsentire, non gli dar retta;
l’occhio tuo non abbia pietà per lui; non lo risparmiare, non lo
ricettare;

<span id="an_13:9">13:9</span> anzi uccidilo senz’altro; la tua mano sia
la prima a levarsi su lui, per metterlo a morte; poi venga la mano di
tutto il popolo;

<span id="an_13:10">13:10</span> lapidalo, e muoia, perché ha cercato di
spingerti lungi dall’Eterno, dall’Iddio tuo, che ti trasse dal paese
d’Egitto, dalla casa di schiavitù.

<span id="an_13:11">13:11</span> E tutto Israele l’udrà e temerà e non
commetterà più nel mezzo di te una simile azione malvagia.

<span id="an_13:12">13:12</span> Se sentirai dire di una delle tue città
che l’Eterno, il tuo Dio, ti dà per abitarle:

<span id="an_13:13">13:13</span> "Degli uomini perversi sono usciti di
mezzo a te e hanno sedotto gli abitanti della loro città dicendo:
Andiamo, serviamo ad altri dèi" (che voi non avete mai conosciuti),

<span id="an_13:14">13:14</span> tu farai delle ricerche, investigherai,
interrogherai con cura; e, se troverai che sia vero, che il fatto
sussiste e che una tale abominazione è stata realmente commessa in mezzo
a te,

<span id="an_13:15">13:15</span> allora metterai senz’altro a fil di
spada gli abitanti di quella città, la voterai allo sterminio, con tutto
quel che contiene, e passerai a fil di spada anche il suo bestiame.

<span id="an_13:16">13:16</span> E radunerai tutto il bottino in mezzo
alla piazza, e darai interamente alle fiamme la città con tutto il suo
bottino, come sacrifizio arso interamente all’Eterno, ch’è il vostro
Dio; essa sarà in perpetuo un mucchio di rovine, e non sarà mai più
riedificata.

<span id="an_13:17">13:17</span> E nulla di ciò che sarà così votato
allo sterminio s’attaccherà alle tue mani, affinché l’Eterno si distolga
dall’ardore della sua ira, ti faccia misericordia, abbia pietà di te e
ti moltiplichi, come giurò di fare ai tuoi padri,

<span id="an_13:18">13:18</span> quando tu obbedisca alla voce
dell’Eterno, del tuo Dio, osservando tutti i suoi comandamenti che oggi
ti do, e facendo ciò ch’è retto agli occhi dell’Eterno, ch’è il tuo Dio.

<span id="an_14:1">14:1</span> Voi siete i figliuoli dell’Eterno, ch’è
l’Iddio vostro; non vi fate incisioni addosso, e non vi radete i peli
tra gli occhi per lutto d’un morto;

<span id="an_14:2">14:2</span> poiché tu sei un popolo consacrato
all’Eterno, all’Iddio tuo, e l’Eterno ti ha scelto perché tu gli fossi
un popolo specialmente suo, fra tutti i popoli che sono sulla faccia
della terra.

<span id="an_14:3">14:3</span> Non mangerai cosa alcuna abominevole.

<span id="an_14:4">14:4</span> Questi sono gli animali dei quali potrete
mangiare: il bue, la pecora e la capra;

<span id="an_14:5">14:5</span> il cervo, la gazzella, il daino, lo
stambecco, l’antilope, il capriolo e il camoscio.

<span id="an_14:6">14:6</span> Potrete mangiare d’ogni animale che ha
l’unghia spartita, il piè forcuto, e che rumina.

<span id="an_14:7">14:7</span> Ma non mangerete di quelli che ruminano
soltanto, o che hanno soltanto l’unghia spartita o il piè forcuto; e
sono: il cammello, la lepre, il coniglio, che ruminano ma non hanno
l’unghia spartita; considerateli come impuri;

<span id="an_14:8">14:8</span> e anche il porco, che ha l’unghia
spartita ma non rumina; lo considererete come impuro. Non mangerete
della loro carne, e non toccherete i loro corpi morti.

<span id="an_14:9">14:9</span> Fra tutti gli animali che vivono nelle
acque, potrete mangiare di tutti quelli che hanno pinne e squame;

<span id="an_14:10">14:10</span> ma non mangerete di alcuno di quelli
che non hanno pinne e squame; considerateli come impuri.

<span id="an_14:11">14:11</span> Potrete mangiare di qualunque uccello
puro;

<span id="an_14:12">14:12</span> ma ecco quelli dei quali non dovete
mangiare: l’aquila, l’ossifraga e l’aquila di mare;

<span id="an_14:13">14:13</span> il nibbio, il falco e ogni specie
d’avvoltoio;

<span id="an_14:14">14:14</span> ogni specie di corvo;

<span id="an_14:15">14:15</span> lo struzzo, il barbagianni, il gabbiano
e ogni specie di sparviere,

<span id="an_14:16">14:16</span> il gufo, l’ibi, il cigno;

<span id="an_14:17">14:17</span> il pellicano, il tuffolo, lo smergo;

<span id="an_14:18">14:18</span> la cicogna, ogni specie di airone,
l’upupa e il pipistrello.

<span id="an_14:19">14:19</span> E considererete come impuro ogni
insetto alato; non se ne mangerà.

<span id="an_14:20">14:20</span> Potrete mangiare d’ogni volatile puro.

<span id="an_14:21">14:21</span> Non mangerete d’alcuna bestia morta da
sé; la darai allo straniero che sarà entro le tue porte perché la mangi,
o la venderai a qualche estraneo; poiché tu sei un popolo consacrato
all’Eterno, ch’è il tuo Dio. Non farai cuocere il capretto nel latte di
sua madre.

<span id="an_14:22">14:22</span> Avrete cura di prelevare la decima da
tutto quello che produrrà la tua semenza, da quello che ti frutterà il
campo ogni anno.

<span id="an_14:23">14:23</span> Mangerai, nel cospetto dell’Eterno, del
tuo Dio, nel luogo ch’egli avrà scelto per dimora del suo nome, la
decima del tuo frumento, del tuo mosto, del tuo olio, e i primi parti
de’ tuoi armenti e de’ tuoi greggi, affinché tu impari a temer sempre
l’Eterno, l’Iddio tuo.

<span id="an_14:24">14:24</span> Ma se il cammino è troppo lungo per te,
sì che tu non possa portar colà quelle decime, essendo il luogo che
l’Eterno, il tuo Dio, avrà scelto per stabilirvi il suo nome troppo
lontano da te (perché l’Eterno, il tuo Dio, t’avrà benedetto),

<span id="an_14:25">14:25</span> allora le convertirai in danaro, terrai
stretto in mano questo danaro, andrai al luogo che l’Eterno, il tuo Dio,
avrà scelto,

<span id="an_14:26">14:26</span> e impiegherai quel danaro a comprarti
tutto quello che il cuor tuo desidererà: buoi, pecore, vino, bevande
alcooliche, o qualunque cosa possa più piacerti; e quivi mangerai nel
cospetto dell’Eterno, del tuo Dio, e ti rallegrerai: tu con la tua
famiglia.

<span id="an_14:27">14:27</span> E il Levita che abita entro le tue
porte, non lo abbandonerai poiché non ha parte né eredità con te.

<span id="an_14:28">14:28</span> Alla fine d’ogni triennio, metterai da
parte tutta le decime delle tue entrate del terzo anno, e le riporrai
entro le tue porte;

<span id="an_14:29">14:29</span> e il Levita, che non ha parte né
eredità con te, e lo straniero e l’orfano e la vedova che saranno entro
le tue porte verranno, mangeranno e si sazieranno, affinché l’Eterno, il
tuo Dio, ti benedica in ogni opera a cui porrai mano.

<span id="an_15:1">15:1</span> Alla fine d’ogni settennio celebrerete
l’anno di remissione.

<span id="an_15:2">15:2</span> Ed ecco il modo di questa remissione:
Ogni creditore sospenderà il suo diritto relativamente al prestito fatto
al suo prossimo; non esigerà il pagamento dal suo prossimo, dal suo
fratello, quando si sarà proclamato l’anno di remissione in onore
dell’Eterno.

<span id="an_15:3">15:3</span> Potrai esigerlo dallo straniero; ma
quanto a ciò che il tuo fratello avrà del tuo, sospenderai il tuo
diritto.

<span id="an_15:4">15:4</span> Nondimeno, non vi sarà alcun bisognoso
tra voi; poiché l’Eterno senza dubbio ti benedirà nel paese che
l’Eterno, il tuo Dio, ti dà in eredità, perché tu lo possegga,

<span id="an_15:5">15:5</span> purché però tu ubbidisca diligentemente
alla voce dell’Eterno, ch’è il tuo Dio, avendo cura di mettere in
pratica tutti questi comandamenti, che oggi ti do.

<span id="an_15:6">15:6</span> Il tuo Dio, l’Eterno, ti benedirà come
t’ha promesso, e tu farai dei prestiti a molte nazioni, e non prenderai
nulla in prestito; dominerai su molte nazioni, ed esse non domineranno
su te.

<span id="an_15:7">15:7</span> Quando vi sarà in mezzo a te qualcuno de’
tuoi fratelli che sia bisognoso in una delle tue città nel paese che
l’Eterno, l’Iddio tuo, ti dà, non indurerai il cuor tuo, e non chiuderai
la mano davanti al tuo fratello bisognoso;

<span id="an_15:8">15:8</span> anzi gli aprirai largamente la mano e gli
presterai quanto gli abbisognerà per la necessità nella quale si trova.

<span id="an_15:9">15:9</span> Guardati dall’accogliere in cuor tuo un
cattivo pensiero, che ti faccia dire: "Il settimo anno, l’anno di
remissione, e vicino!", e ti spinga ad essere spietato verso il tuo
fratello bisognoso, sì da non dargli nulla; poich’egli griderebbe contro
di te all’Eterno, e ci sarebbe del peccato in te.

<span id="an_15:10">15:10</span> Dagli liberalmente; e quando gli darai,
non te ne dolga il cuore; perché, a motivo di questo, l’Eterno, l’Iddio
tuo, ti benedirà in ogni opera tua e in ogni cosa a cui porrai mano.

<span id="an_15:11">15:11</span> Poiché i bisognosi non mancheranno mai
nel paese; perciò io ti do questo comandamento, e ti dico: "Apri
liberalmente la tua mano al tuo fratello povero e bisognoso nel tuo
paese".

<span id="an_15:12">15:12</span> Se un tuo fratello ebreo o una sorella
ebrea si vende a te, ti servirà sei anni; ma il settimo, lo manderai via
da te libero.

<span id="an_15:13">15:13</span> E quando lo manderai via da te libero,
non lo rimanderai a vuoto;

<span id="an_15:14">15:14</span> lo fornirai liberalmente di doni tratti
dal tuo gregge, dalla tua aia e dal tuo strettoio; gli farai parte delle
benedizioni che l’Eterno, il tuo Dio, t’avrà largite;

<span id="an_15:15">15:15</span> e ti ricorderai che sei stato schiavo
nel paese d’Egitto, e che l’Eterno, il tuo Dio, ti ha redento; perciò io
ti do oggi questo comandamento.

<span id="an_15:16">15:16</span> Ma se avvenga ch’egli ti dica: "Non
voglio andarmene da te", perché ama te e la tua casa e sta bene da te,

<span id="an_15:17">15:17</span> allora prenderai una lesina, gli
forerai l’orecchio contro la porta, ed egli ti sarà schiavo per sempre.
Lo stesso farai per la tua schiava.

<span id="an_15:18">15:18</span> Non ti sia grave rimandarlo da te
libero, poiché t’ha servito sei anni, e un mercenario ti sarebbe costato
il doppio; e l’Eterno, il tuo Dio, ti benedirà in tutto ciò che farai.

<span id="an_15:19">15:19</span> Consacrerai all’Eterno, il tuo Dio,
ogni primogenito maschio che ti nascerà ne’ tuoi armenti e ne’ tuoi
greggi. Non metterai al lavoro il primogenito della tua vacca, e non
toserai il primogenito della tua pecora.

<span id="an_15:20">15:20</span> Li mangerai ogni anno con la tua
famiglia, in presenza dell’Eterno, dell’Iddio tuo, nel luogo che
l’Eterno avrà scelto.

<span id="an_15:21">15:21</span> E se l’animale ha qualche difetto, se è
zoppo o cieco o ha qualche altro grave difetto, non lo sacrificherai
all’Eterno, al tuo Dio;

<span id="an_15:22">15:22</span> lo mangerai entro le tue porte; colui
che sarà impuro e colui che sarà puro ne mangeranno senza distinzione,
come si mangia della gazzella e del cervo.

<span id="an_15:23">15:23</span> Però, non ne mangerai il sangue; lo
spargerai per terra come acqua.

<span id="an_16:1">16:1</span> Osserva il mese di Abib e celebra la
Pasqua in onore dell’Eterno, del tuo Dio; poiché, nel mese di Abib,
l’Eterno, il tuo Dio, ti trasse dall’Egitto, durante la notte.

<span id="an_16:2">16:2</span> E immolerai la Pasqua all’Eterno,
all’Iddio tuo, con vittime de’ tuoi greggi e de’ tuoi armenti, nel luogo
che l’Eterno avrà scelto per dimora del suo nome.

<span id="an_16:3">16:3</span> Non mangerai con queste offerte pane
lievitato; per sette giorni mangerai con esse pane azzimo, pane
d’afflizione (poiché uscisti in fretta dal paese d’Egitto); affinché tu
ti ricordi del giorno che uscisti dal paese d’Egitto, tutto il tempo
della tua vita.

<span id="an_16:4">16:4</span> Non si vegga lievito presso di te, entro
tutti i tuoi confini, per sette giorni; e della carne che avrai immolata
la sera del primo giorno, nulla se ne serbi durante la notte fino al
mattino.

<span id="an_16:5">16:5</span> Non potrai immolare la Pasqua in una
qualunque delle città che l’Eterno, il tuo Dio, ti dà;

<span id="an_16:6">16:6</span> anzi, immolerai la Pasqua soltanto nel
luogo che l’Eterno, il tuo Dio, avrà scelto per dimora del suo nome; la
immolerai la sera, al tramontar del sole, nell’ora in cui uscisti
dall’Egitto.

<span id="an_16:7">16:7</span> Farai cuocere la vittima, e la mangerai
nel luogo che l’Eterno, il tuo Dio, avrà scelto; e la mattina te ne
potrai tornare e andartene alle tue tende.

<span id="an_16:8">16:8</span> Per sei giorni mangerai pane senza
lievito; e il settimo giorno vi sarà una solenne raunanza, in onore
dell’Eterno, ch’è l’Iddio tuo; non farai lavoro di sorta.

<span id="an_16:9">16:9</span> Conterai sette settimane; da quando si
metterà la falce nella mèsse comincerai a contare sette settimane;

<span id="an_16:10">16:10</span> poi celebrerai la festa delle settimane
in onore dell’Eterno, del tuo Dio, mediante offerte volontarie, che
presenterai nella misura delle benedizioni che avrai ricevute
dall’Eterno, ch’è il tuo Dio.

<span id="an_16:11">16:11</span> E ti rallegrerai in presenza
dell’Eterno, del tuo Dio, tu, il tuo figliuolo e la tua figliuola, il
tuo servo e la tua serva, il Levita che sarà entro le tue porte, e lo
straniero, l’orfano e la vedova che saranno in mezzo a te, nel luogo che
l’Eterno, il tuo Dio, avrà scelto per dimora del suo nome.

<span id="an_16:12">16:12</span> Ti ricorderai che fosti schiavo in
Egitto, e osserverai e metterai in pratica queste leggi.

<span id="an_16:13">16:13</span> Celebrerai la festa delle Capanne per
sette giorni, quando avrai raccolto il prodotto della tua aia e del tuo
strettoio;

<span id="an_16:14">16:14</span> e ti rallegrerai in questa tua festa,
tu, il tuo figliuolo e la tua figliuola, il tuo servo e la tua serva, e
il Levita, lo straniero, l’orfano e la vedova che saranno entro le tue
porte.

<span id="an_16:15">16:15</span> Celebrerai la festa per sette giorni in
onore dell’Eterno, del tuo Dio, nel luogo che l’Eterno avrà scelto;
poiché l’Eterno, il tuo Dio, ti benedirà in tutta la tua raccolta e in
tutta l’opera delle tue mani, e tu ti darai interamente alla gioia.

<span id="an_16:16">16:16</span> Tre volte all’anno ogni tuo maschio si
presenterà davanti all’Eterno, al tuo Dio, nel luogo che questi avrà
scelto: nella festa de’ pani azzimi, nella festa delle settimane e nella
festa delle Capanne; e nessuno si presenterà davanti all’Eterno a mani
vuote.

<span id="an_16:17">16:17</span> Ognuno darà ciò che potrà, secondo le
benedizioni che l’Eterno, l’Iddio tuo, t’avrà date.

<span id="an_16:18">16:18</span> Stabilisciti de’ giudici e dei
magistrati in tutte le città che l’Eterno, il tuo Dio, ti dà, tribù per
tribù; ed essi giudicheranno il popolo con giusti giudizi.

<span id="an_16:19">16:19</span> Non pervertirai il diritto, non avrai
riguardi personali, e non accetterai donativi, perché il donativo acceca
gli occhi de’ savi e corrompe le parole de’ giusti.

<span id="an_16:20">16:20</span> La giustizia, solo la giustizia
seguirai, affinché tu viva e possegga il paese che l’Eterno, il tuo Dio,
ti dà.

<span id="an_16:21">16:21</span> Non pianterai alcun idolo d’Astarte, di
qualsivoglia specie di legno, allato all’altare che edificherai
all’Eterno, ch’è il tuo Dio;

<span id="an_16:22">16:22</span> e non erigerai alcuna statua; cosa, che
l’Eterno, il tuo Dio, odia.

<span id="an_17:1">17:1</span> Non immolerai all’Eterno, al tuo Dio, bue
o pecora che abbia qualche difetto o qualche deformità, perché sarebbe
cosa abominevole per l’Eterno, ch’è il tuo Dio.

<span id="an_17:2">17:2</span> Se si troverà nel tuo mezzo, in una delle
città che l’Eterno, il tuo Dio, ti dà, un uomo o una donna che faccia
ciò che è male agli occhi dell’Eterno, del tuo Dio, trasgredendo il suo
patto

<span id="an_17:3">17:3</span> e che vada e serva ad altri dèi e si
prostri dinanzi a loro, dinanzi al sole o alla luna o a tutto l’esercito
celeste, cosa che io non ho comandata,

<span id="an_17:4">17:4</span> quando ciò ti sia riferito e tu l’abbia
saputo, informatene diligentemente; e se è vero, se il fatto sussiste,
se una tale abominazione è stata realmente commessa in Israele,

<span id="an_17:5">17:5</span> farai condurre alle porte della tua città
quell’uomo o quella donna che avrà commesso quell’atto malvagio, e
lapiderai quell’uomo o quella donna, sì che muoia.

<span id="an_17:6">17:6</span> Colui che dovrà morire sarà messo a morte
sulla deposizione di due o di tre testimoni; non sarà messo a morte
sulla deposizione di un solo testimonio.

<span id="an_17:7">17:7</span> La mano dei testimoni sarà la prima a
levarsi contro di lui per farlo morire; poi, la mano di tutto il popolo;
così torrai il male di mezzo a te.

<span id="an_17:8">17:8</span> Quando il giudizio d’una causa sarà
troppo difficile per te, sia che si tratti d’un omicidio o d’una
contestazione o d’un ferimento, di materie da processo entro le tue
porte, ti leverai e salirai al luogo che l’Eterno, il tuo Dio, avrà
scelto;

<span id="an_17:9">17:9</span> andrai dai sacerdoti levitici e dal
giudice in carica a quel tempo; li consulterai, ed essi ti faranno
conoscere ciò che dice il diritto;

<span id="an_17:10">17:10</span> e tu ti conformerai a quello ch’essi ti
dichiareranno nel luogo che l’Eterno avrà scelto, e avrai cura di fare
tutto quello che t’avranno insegnato.

<span id="an_17:11">17:11</span> Ti conformerai alla legge ch’essi
t’avranno insegnata e al diritto come te l’avranno dichiarato; non
devierai da quello che t’avranno insegnato, né a destra né a sinistra.

<span id="an_17:12">17:12</span> E l’uomo che avrà la presunzione di non
dare ascolto al sacerdote che sta là per servire l’Eterno, il tuo Dio, o
al giudice, quell’uomo morrà; così torrai via il male da Israele;

<span id="an_17:13">17:13</span> e tutto il popolo udrà la cosa, temerà,
e non agirà più con presunzione.

<span id="an_17:14">17:14</span> Quando sarai entrato nel paese che
l’Eterno, il tuo Dio, ti dà e ne avrai preso possesso e l’abiterai, se
dici: "Voglio costituire su di me un re come tutte le nazioni che mi
circondano",

<span id="an_17:15">17:15</span> dovrai costituire su di te come re
colui che l’Eterno, il tuo Dio, avrà scelto. Costituirai su di te come
re uno de’ tuoi fratelli; non potrai costituire su di te uno straniero
che non sia tuo fratello.

<span id="an_17:16">17:16</span> Però, non abbia egli gran numero di
cavalli, e non riconduca il popolo in Egitto per procurarsi gran numero
di cavalli, poiché l’Eterno vi ha detto: "Non rifarete mai più quella
via".

<span id="an_17:17">17:17</span> E neppure abbia gran numero di mogli,
affinché il suo cuore non si svii; e neppure abbia gran quantità
d’argento e d’oro.

<span id="an_17:18">17:18</span> E quando s’insedierà sul suo trono
reale, scriverà per suo uso in un libro, una copia di questa legge
secondo l’esemplare dei sacerdoti levitici.

<span id="an_17:19">17:19</span> E terrà il libro presso di sé, e vi
leggerà dentro tutti i giorni della sua vita, per imparare a temere
l’Eterno, il suo Dio, a mettere diligentemente in pratica tutte le
parole di questa legge e tutte queste prescrizioni,

<span id="an_17:20">17:20</span> affinché il cuor suo non si elevi al
disopra de’ suoi fratelli, ed egli non devii da questi comandamenti né a
destra né a sinistra, e prolunghi così i suoi giorni nel suo regno, egli
coi suoi figliuoli, in mezzo ad Israele.

<span id="an_18:1">18:1</span> I sacerdoti levitici, tutta quanta la
tribù di Levi, non avranno parte né eredità con Israele; vivranno dei
sacrifizi fatti mediante il fuoco all’Eterno, e della eredità di lui.

<span id="an_18:2">18:2</span> Non avranno, dico, alcuna eredità tra i
loro fratelli; l’Eterno è la loro eredità, com’egli ha detto loro.

<span id="an_18:3">18:3</span> Or questo sarà il diritto de’ sacerdoti
sul popolo, su quelli che offriranno come sacrifizio sia un bue sia una
pecora: essi daranno al sacerdote la spalla, le mascelle e il
ventricolo.

<span id="an_18:4">18:4</span> Gli darai le primizie del tuo frumento,
del tuo mosto e del tuo olio, e le primizie della tosatura delle tue
pecore;

<span id="an_18:5">18:5</span> poiché l’Eterno, il tuo Dio, l’ha scelto
fra tutte le tue tribù, perché si presentino a fare il servizio nel nome
dell’Eterno, egli e i suoi figliuoli, in perpetuo.

<span id="an_18:6">18:6</span> E quando un Levita, partendo da una
qualunque delle città dove soggiorna in Israele, verrà, seguendo il
pieno desiderio del suo cuore, al luogo che l’Eterno avrà scelto,

<span id="an_18:7">18:7</span> e farà il servizio nel nome dell’Eterno,
del tuo Dio, come tutti i suoi fratelli Leviti che stanno quivi davanti
all’Eterno,

<span id="an_18:8">18:8</span> egli riceverà, per il suo mantenimento,
una parte uguale a quella degli altri, oltre quello che gli può venire
dalla vendita del suo patrimonio.

<span id="an_18:9">18:9</span> Quando sarai entrato nel paese che
l’Eterno, l’Iddio tuo, ti dà, non imparerai a imitare le abominazioni
delle nazioni che son quivi.

<span id="an_18:10">18:10</span> Non si trovi in mezzo a te chi faccia
passare il suo figliuolo o la sua figliuola per il fuoco, né chi
eserciti la divinazione, né pronosticatore, né augure, né mago,

<span id="an_18:11">18:11</span> né incantatore, né chi consulti gli
spiriti, né chi dica la buona fortuna, né negromante;

<span id="an_18:12">18:12</span> perché chiunque fa queste cose è in
abominio all’Eterno; e, a motivo di queste abominazioni, l’Eterno, il
tuo Dio, sta per cacciare quelle nazioni d’innanzi a te.

<span id="an_18:13">18:13</span> Tu sarai integro verso l’Eterno,
l’Iddio tuo;

<span id="an_18:14">18:14</span> poiché quelle nazioni, del cui paese tu
vai ad impossessarti, dànno ascolto ai pronosticatori e agl’indovini;
ma, quanto a te, l’Eterno, il tuo Dio, ha disposto altrimenti.

<span id="an_18:15">18:15</span> L’Eterno, il tuo Dio, ti susciterà un
profeta come me, in mezzo a te, d’infra i tuoi fratelli; a quello darete
ascolto!

<span id="an_18:16">18:16</span> Avrai così per l’appunto quello che
chiedesti all’Eterno, al tuo Dio, in Horeb, il giorno della raunanza,
quando dicesti: "Ch’io non oda più la voce dell’Eterno, dell’Iddio mio,
e non vegga più questo gran fuoco, ond’io non muoia".

<span id="an_18:17">18:17</span> E l’Eterno mi disse: "Quello che han
detto, sta bene;

<span id="an_18:18">18:18</span> io susciterò loro un profeta come te,
di mezzo ai loro fratelli, e porrò le mie parole nella sua bocca, ed
egli dirà loro tutto quello che io gli comanderò.

<span id="an_18:19">18:19</span> E avverrà che se qualcuno non darà
ascolto alle mie parole ch’egli dirà in mio nome, io gliene domanderò
conto.

<span id="an_18:20">18:20</span> Ma il profeta che avrà la presunzione
di dire in mio nome qualcosa ch’io non gli abbia comandato di dire o che
parlerà in nome di altri dèi, quel profeta sarà punito di morte".

<span id="an_18:21">18:21</span> E se tu dici in cuor tuo: "Come
riconosceremo la parola che l’Eterno non ha detta?"

<span id="an_18:22">18:22</span> Quando il profeta parlerà in nome
dell’Eterno, e la cosa non succede e non si avvera, quella sarà una
parola che l’Eterno non ha detta; il profeta l’ha detta per presunzione;
tu non lo temere.

<span id="an_19:1">19:1</span> Quando l’Eterno, il tuo Dio, avrà
sterminato le nazioni delle quali l’Eterno, il tuo Dio, ti dà il paese,
e tu succederai a loro e abiterai nelle loro città e nelle loro case,

<span id="an_19:2">19:2</span> ti metterai da parte tre città, in mezzo
al paese, del quale l’Eterno, il tuo Dio, ti dà il possesso.

<span id="an_19:3">19:3</span> Preparerai delle strade, e dividerai in
tre parti il territorio del paese che l’Eterno, il tuo Dio, ti dà come
eredità, affinché qualsivoglia omicida si possa rifugiare in quelle
città.

<span id="an_19:4">19:4</span> Ed ecco in qual caso l’omicida che vi si
rifugerà avrà salva la vita: chiunque avrà ucciso il suo prossimo
involontariamente, senza che l’abbia odiato prima,

<span id="an_19:5">19:5</span> come se uno, ad esempio, va al bosco col
suo compagno a tagliar delle legna e, mentre la mano avventa la scure
per abbatter l’albero, il ferro gli sfugge dal manico e colpisce il
compagno sì ch’egli ne muoia, quel tale si rifugerà in una di queste
città ed avrà salva la vita;

<span id="an_19:6">19:6</span> altrimenti, il vindice del sangue, mentre
l’ira gli arde in cuore, potrebbe inseguire l’omicida e, quando sia
lungo il cammino da fare, raggiungerlo e colpirlo a morte, mentre non
era degno di morte, in quanto che non aveva prima odiato il compagno.

<span id="an_19:7">19:7</span> Perciò ti do quest’ordine: "Mettiti da
parte tre città".

<span id="an_19:8">19:8</span> E se l’Eterno, il tuo Dio, allarga i tuoi
confini, come giurò ai tuoi padri di fare, e ti dà tutto il paese che
promise di dare ai tuoi padri,

<span id="an_19:9">19:9</span> qualora tu abbia cura d’osservare tutti
questi comandamenti che oggi ti do, amando l’Eterno, il tuo Dio, e
camminando sempre nelle sue vie, aggiungerai tre altre città a quelle
prime tre,

<span id="an_19:10">19:10</span> affinché non si sparga sangue innocente
in mezzo al paese che l’Eterno, il tuo Dio, ti dà in eredità, e tu non
ti renda colpevole di omicidio.

<span id="an_19:11">19:11</span> Ma se un uomo odia il suo prossimo, gli
tende insidie, l’assale, lo percuote in modo da cagionargli la morte, e
poi si rifugia in una di quelle città,

<span id="an_19:12">19:12</span> gli anziani della sua città lo
manderanno a trarre di là, e lo daranno nelle mani del vindice del
sangue affinché sia messo a morte.

<span id="an_19:13">19:13</span> L’occhio tuo non ne avrà pietà; torrai
via da Israele il sangue innocente, e così sarai felice.

<span id="an_19:14">19:14</span> Non sposterai i termini del tuo
prossimo, posti dai tuoi antenati, nell’eredità che avrai nel paese di
cui l’Eterno, il tuo Dio, ti dà il possesso.

<span id="an_19:15">19:15</span> Un solo testimone non sarà sufficiente
contro ad alcuno, qualunque sia il delitto o il peccato che questi abbia
commesso; il fatto sarà stabilito sulla deposizione di due o di tre
testimoni.

<span id="an_19:16">19:16</span> Quando un testimonio iniquo si leverà
contro qualcuno per accusarlo d’un delitto,

<span id="an_19:17">19:17</span> i due uomini fra i quali ha luogo la
contestazione compariranno davanti all’Eterno, davanti ai sacerdoti e ai
giudici in carica in que’ giorni.

<span id="an_19:18">19:18</span> I giudici faranno una diligente
inchiesta; e se quel testimonio risulta un testimonio falso, che ha
deposto il falso contro il suo fratello,

<span id="an_19:19">19:19</span> farete a lui quello ch’egli avea
intenzione di fare al suo fratello. Così torrai via il male di mezzo a
te.

<span id="an_19:20">19:20</span> Gli altri l’udranno e temeranno, e
d’allora in poi non si commetterà più in mezzo a te una simile
malvagità.

<span id="an_19:21">19:21</span> L’occhio tuo non avrà pietà: vita per
vita, occhio per occhio, dente per dente, mano per mano, piede per
piede.

<span id="an_20:1">20:1</span> Quando andrai alla guerra contro i tuoi
nemici e vedrai cavalli e carri e gente in maggior numero di te, non li
temere, perché l’Eterno, il tuo Dio, che ti fece salire dal paese
d’Egitto, è teco.

<span id="an_20:2">20:2</span> E quando sarete sul punto di dar
battaglia, il sacerdote si farà avanti, parlerà al popolo

<span id="an_20:3">20:3</span> e gli dirà: "Ascolta, Israele! Voi state
oggi per impegnar battaglia coi vostri nemici; il vostro cuore non venga
meno; non temete, non vi smarrite e non vi spaventate dinanzi a loro,

<span id="an_20:4">20:4</span> perché l’Eterno, il vostro Dio, è colui
che marcia con voi per combattere per voi contro i vostri nemici, e per
salvarvi".

<span id="an_20:5">20:5</span> Poi gli ufficiali parleranno al popolo,
dicendo: "C’è qualcuno che abbia edificata una casa nuova e non l’abbia
ancora inaugurata? Vada, torni a casa sua, onde non abbia a morire in
battaglia, e un altro inauguri la casa.

<span id="an_20:6">20:6</span> C’è qualcuno che abbia piantato una vigna
e non ne abbia ancora goduto il frutto? Vada, torni a casa sua, onde non
abbia a morire in battaglia, e un altro ne goda il frutto.

<span id="an_20:7">20:7</span> C’è qualcuno che si sia fidanzato con una
donna e non l’abbia ancora presa? Vada, torni a casa sua, onde non abbia
a morire in battaglia, e un altro se la prenda".

<span id="an_20:8">20:8</span> E gli ufficiali parleranno ancora al
popolo, dicendo: "C’è qualcuno che abbia paura e senta venirgli meno il
cuore? Vada, torni a casa sua, onde il cuore de’ suoi fratelli non abbia
ad avvilirsi come il suo".

<span id="an_20:9">20:9</span> E come gli ufficiali avranno finito di
parlare al popolo, costituiranno i capi delle schiere alla testa del
popolo.

<span id="an_20:10">20:10</span> Quando ti avvicinerai a una città per
attaccarla, le offrirai prima la pace.

<span id="an_20:11">20:11</span> E se acconsente alla pace e t’apre le
sue porte, tutto il popolo che vi si troverà ti sarà tributario e
soggetto.

<span id="an_20:12">20:12</span> Ma s’essa non vuol far pace teco e ti
vuol far guerra, allora l’assedierai;

<span id="an_20:13">20:13</span> e quando l’Eterno, il tuo Dio, te
l’avrà data nelle mani, ne metterai a fil di spada tutti i maschi;

<span id="an_20:14">20:14</span> ma le donne, i bambini, il bestiame e
tutto ciò che sarà nella città, tutto quanto il suo bottino, te li
prenderai come tua preda; e mangerai il bottino de’ tuoi nemici, che
l’Eterno, l’Iddio tuo, t’avrà dato.

<span id="an_20:15">20:15</span> Così farai per tutte le città che sono
molto lontane da te, e che non sono città di queste nazioni.

<span id="an_20:16">20:16</span> Ma nelle città di questi popoli che
l’Eterno, il tuo Dio, ti da come eredità, non conserverai in vita nulla
che respiri;

<span id="an_20:17">20:17</span> ma voterai a completo sterminio gli
Hittei, gli Amorei, i Cananei, i Ferezei, gli Hivvei e i Gebusei, come
l’Eterno, il tuo Dio, ti ha comandato di fare;

<span id="an_20:18">20:18</span> affinché essi non v’insegnino a imitare
tutte le abominazioni che fanno per i loro dèi, e voi non pecchiate
contro l’Eterno, ch’è il vostro Dio.

<span id="an_20:19">20:19</span> Quando cingerai d’assedio una città per
lungo tempo, attaccandola per prenderla, non ne distruggerai gli alberi
a colpi di scure; ne mangerai il frutto, ma non li abbatterai; poiché
l’albero della campagna è forse un uomo che tu l’abbia ad includere
nell’assedio?

<span id="an_20:20">20:20</span> Potrai però distruggere e abbattere gli
alberi che saprai non esser alberi da frutto, e ne costruirai delle
opere d’assedio contro la città che fa guerra teco, finch’essa cada.

<span id="an_21:1">21:1</span> Quando nella terra di cui l’Eterno, il
tuo Dio, ti dà il possesso si troverà un uomo ucciso, disteso in un
campo, senza che sappiasi chi l’abbia ucciso,

<span id="an_21:2">21:2</span> i tuoi anziani e i tuoi giudici usciranno
e misureranno la distanza fra l’ucciso e le città dei dintorni.

<span id="an_21:3">21:3</span> Poi gli anziani della città più vicina
all’ucciso prenderanno una giovenca, che non abbia ancora lavorato né
portato il giogo;

<span id="an_21:4">21:4</span> e gli anziani di quella città faranno
scendere la giovenca presso un torrente perenne in luogo dove non si
lavora e non si semina, e quivi troncheranno il collo alla giovenca nel
torrente.

<span id="an_21:5">21:5</span> E i sacerdoti, figliuoli di Levi, si
avvicineranno, poiché l’Eterno, il tuo Dio, li ha scelti per servirlo e
per dare la benedizione nel nome dell’Eterno, e la loro parola ha da
decidere ogni controversia e ogni caso di lesione.

<span id="an_21:6">21:6</span> Allora tutti gli anziani di quella città
che sono i più vicini all’ucciso, si laveranno le mani sulla giovenca a
cui si sarà troncato il collo nel torrente;

<span id="an_21:7">21:7</span> e, prendendo la parola, diranno: "Le
nostre mani non hanno sparso questo sangue, e i nostri occhi non l’hanno
visto spargere.

<span id="an_21:8">21:8</span> O Eterno, perdona al tuo popolo Israele
che tu hai riscattato, e non far responsabile il tuo popolo Israele del
sangue innocente". E quel sangue sparso sarà loro perdonato.

<span id="an_21:9">21:9</span> Così tu torrai via di mezzo a te il
sangue innocente, perché avrai fatto ciò ch’è giusto agli occhi
dell’Eterno.

<span id="an_21:10">21:10</span> Quando andrai alla guerra contro i tuoi
nemici e l’Eterno, il tuo Dio, te li avrà dati nelle mani e tu avrai
fatto de’ prigionieri,

<span id="an_21:11">21:11</span> se vedrai tra i prigionieri una donna
bella d’aspetto, e le porrai affezione e vorrai prendertela per moglie,
la menerai in casa tua;

<span id="an_21:12">21:12</span> ella si raderà il capo, si taglierà le
unghie,

<span id="an_21:13">21:13</span> si leverà il vestito che portava quando
fu presa, dimorerà in casa tua, e piangerà suo padre e sua madre per un
mese intero; poi entrerai da lei, e tu sarai suo marito, ed ella tua
moglie.

<span id="an_21:14">21:14</span> E se avvenga che non ti piaccia più, la
lascerai andare dove vorrà; ma non la potrai in alcun modo vendere per
danaro né trattare da schiava, giacché l’hai umiliata.

<span id="an_21:15">21:15</span> Quand’un uomo avrà due mogli, l’una
amata e l’altra odiata, e tanto l’amata quanto l’odiata gli avrà dato
de’ figliuoli, se il primogenito è figliuolo dell’odiata,

<span id="an_21:16">21:16</span> nel giorno ch’ei dividerà tra i suoi
figliuoli i beni che possiede, non potrà far primogenito il figliuolo
dell’amata, anteponendolo al figliuolo della odiata, che è il
primogenito;

<span id="an_21:17">21:17</span> ma riconoscerà come primogenito il
figliuolo dell’odiata, dandogli una parte doppia di tutto quello che
possiede; poich’egli è la primizia del suo vigore, e a lui appartiene il
diritto di primogenitura.

<span id="an_21:18">21:18</span> Quando un uomo avrà un figliuolo
caparbio e ribelle che non ubbidisce alla voce né di suo padre né di sua
madre, e benché l’abbian castigato non da loro retta,

<span id="an_21:19">21:19</span> suo padre e sua madre lo prenderanno e
lo meneranno dagli anziani della sua città, alla porta del luogo dove
abita,

<span id="an_21:20">21:20</span> e diranno agli anziani della sua città:
"Questo nostro figliuolo è caparbio e ribelle; non vuol ubbidire alla
nostra voce, è un ghiotto e un ubriacone";

<span id="an_21:21">21:21</span> e tutti gli uomini della sua città lo
lapideranno, sì che muoia; così toglierai via di mezzo a te il male, e
tutto Israele lo saprà e temerà.

<span id="an_21:22">21:22</span> E quand’uno avrà commesso un delitto
degno di morte, e tu l’avrai fatto morire e appiccato a un albero,

<span id="an_21:23">21:23</span> il suo cadavere non dovrà rimanere
tutta la notte sull’albero, ma lo seppellirai senza fallo lo stesso
giorno; perché l’appiccato è maledetto da Dio, e tu non contaminerai la
terra che l’Eterno, il tuo Dio, ti dà come eredità.

<span id="an_22:1">22:1</span> Se vedi smarriti il bue o la pecora del
tuo fratello, tu non farai vista di non averli scorti, ma avrai cura di
ricondurli al tuo fratello.

<span id="an_22:2">22:2</span> E se il tuo fratello non abita vicino a
te e non lo conosci, raccoglierai l’animale in casa tua, e rimarrà da te
finché il tuo fratello non ne faccia ricerca; e allora glielo renderai.

<span id="an_22:3">22:3</span> Lo stesso farai del suo asino, lo stesso
della sua veste, lo stesso di qualunque altro oggetto che il tuo
fratello abbia perduto e che tu trovi; tu non farai vista di non averli
scorti.

<span id="an_22:4">22:4</span> Se vedi l’asino del tuo fratello o il suo
bue caduto nella strada, tu non farai vista di non averli scorti, ma
dovrai aiutare il tuo fratello a rizzarlo.

<span id="an_22:5">22:5</span> La donna non si vestirà da uomo, né
l’uomo si vestirà da donna; poiché chiunque fa tali cose è in abominio
all’Eterno, il tuo Dio.

<span id="an_22:6">22:6</span> Quando, cammin facendo, t’avverrà di
trovare sopra un albero o per terra un nido d’uccello con de’ pulcini o
delle uova e la madre che cova i pulcini o le uova, non prenderai la
madre coi piccini;

<span id="an_22:7">22:7</span> avrai cura di lasciar andare la madre,
prendendo per te i piccini; e questo affinché tu sii felice e prolunghi
i tuoi giorni.

<span id="an_22:8">22:8</span> Quando edificherai una casa nuova, farai
un parapetto intorno al tuo tetto, per non metter sangue sulla tua casa,
nel caso che qualcuno avesse a cascare di lassù.

<span id="an_22:9">22:9</span> Non seminerai nella tua vigna semi di
specie diverse; perché altrimenti il prodotto di ciò che avrai seminato
e la rendita della vigna saranno cosa consacrata.

<span id="an_22:10">22:10</span> Non lavorerai con un bue ed un asino
aggiogati assieme.

<span id="an_22:11">22:11</span> Non porterai vestito di tessuto misto,
fatto di lana e di lino.

<span id="an_22:12">22:12</span> Metterai delle frange ai quattro canti
del mantello con cui ti cuopri.

<span id="an_22:13">22:13</span> Se un uomo sposa una donna, coabita con
lei e poi la prende in odio,

<span id="an_22:14">22:14</span> l’accusa di cose turpi e la diffama,
dicendo: "Ho preso questa donna, e quando mi sono accostato a lei non
l’ho trovata vergine",

<span id="an_22:15">22:15</span> il padre e la madre della giovane
prenderanno i segni della verginità della giovane e li produrranno
dinanzi agli anziani della città, alla porta;

<span id="an_22:16">22:16</span> e il padre della giovane dirà agli
anziani: "Io ho dato la mia figliuola per moglie a quest’uomo; egli l’ha
presa in odio,

<span id="an_22:17">22:17</span> ed ecco che l’accusa di cose infami,
dicendo: Non ho trovata vergine la tua figliuola; or ecco qua i segni
della verginità della mia figliuola". E spiegheranno il lenzuolo davanti
agli anziani della città.

<span id="an_22:18">22:18</span> Allora gli anziani di quella città
prenderanno il marito e lo castigheranno;

<span id="an_22:19">22:19</span> e siccome ha diffamato una vergine
d’Israele, lo condanneranno a un’ammenda di cento sicli d’argento, che
daranno al padre della giovane. Ella rimarrà sua moglie ed egli non
potrà mandarla via per tutto il tempo della sua vita.

<span id="an_22:20">22:20</span> Ma se la cosa è vera, se la giovane non
è stata trovata vergine,

<span id="an_22:21">22:21</span> allora si farà uscire quella giovane
all’ingresso della casa di suo padre, e la gente della sua città la
lapiderà, sì ch’ella muoia, perché ha commesso un atto infame in
Israele, prostituendosi in casa di suo padre. Così torrai via il male di
mezzo a te.

<span id="an_22:22">22:22</span> Quando si troverà un uomo a giacere con
una donna maritata, ambedue morranno: l’uomo che s’è giaciuto con la
donna, e la donna. Così torrai via il male di mezzo ad Israele.

<span id="an_22:23">22:23</span> Quando una fanciulla vergine è
fidanzata, e un uomo, trovandola in città, si giace con lei,

<span id="an_22:24">22:24</span> condurrete ambedue alla porta di quella
città, e li lapiderete sì che muoiano: la fanciulla, perché essendo in
città, non ha gridato; e l’uomo perché ha disonorato la donna del suo
prossimo. Così torrai via il male di mezzo a te.

<span id="an_22:25">22:25</span> Ma se l’uomo trova per i campi la
fanciulla fidanzata e facendole violenza si giace con lei, allora morrà
soltanto l’uomo che si sarà giaciuto con lei;

<span id="an_22:26">22:26</span> ma non farai niente alla fanciulla;
nella fanciulla non c’è colpa degna di morte; si tratta d’un caso come
quello d’un uomo che si levi contro il suo prossimo, e l’uccida;

<span id="an_22:27">22:27</span> poiché egli l’ha trovata per i campi;
la fanciulla fidanzata ha gridato, ma non c’era nessuno per salvarla.

<span id="an_22:28">22:28</span> Se un uomo trova una fanciulla vergine
che non sia fidanzata, e l’afferra, e si giace con lei, e sono sorpresi,

<span id="an_22:29">22:29</span> l’uomo che s’è giaciuto con lei darà al
padre della fanciulla cinquanta sicli d’argento, ed ella sarà sua
moglie, perché l’ha disonorata; e non potrà mandarla via per tutto il
tempo della sua vita.

<span id="an_22:30">22:30</span> Nessuno prenderà la moglie di suo padre
ne solleverà il lembo della coperta di suo padre.

<span id="an_23:1">23:1</span> L’eunuco a cui sono state infrante o
mutilate le parti, non entrerà nella raunanza dell’Eterno.

<span id="an_23:2">23:2</span> Il bastardo non entrerà nella raunanza
dell’Eterno; nessuno de’ suoi, neppure alla decima generazione, entrerà
nella raunanza dell’Eterno.

<span id="an_23:3">23:3</span> L’Ammonita e il Moabita non entreranno
nella raunanza dell’Eterno; nessuno dei loro discendenti, neppure alla
decima generazione, entrerà nella raunanza dell’Eterno;

<span id="an_23:4">23:4</span> non v’entreranno mai, perché non vi
vennero incontro col pane e con l’acqua nel vostro viaggio,
quand’usciste dall’Egitto, e perché salariarono a tuo danno, Balaam
figliuolo di Beor, da Pethor in Mesopotamia, per maledirti.

<span id="an_23:5">23:5</span> Ma l’Eterno, il tuo Dio, non volle
ascoltar Balaam; ma l’Eterno, il tuo Dio, mutò per te la maledizione in
benedizione, perché l’Eterno, il tuo Dio, ti ama.

<span id="an_23:6">23:6</span> Non cercherai né la loro pace né la loro
prosperità, finché tu viva, in perpetuo.

<span id="an_23:7">23:7</span> Non aborrirai l’Idumeo, poich’egli è tuo
fratello; non aborrirai l’Egiziano, perché fosti straniero nel suo
paese;

<span id="an_23:8">23:8</span> i figliuoli che nasceranno loro potranno,
alla terza generazione, entrare nella raunanza dell’Eterno.

<span id="an_23:9">23:9</span> Quando uscirai e ti accamperai contro i
tuoi nemici, guardati da ogni cosa malvagia.

<span id="an_23:10">23:10</span> Se v’è qualcuno in mezzo a te che sia
impuro a motivo d’un accidente notturno, uscirà dal campo, e non vi
rientrerà;

<span id="an_23:11">23:11</span> sulla sera si laverà con acqua, e dopo
il tramonto del sole potrà rientrare nel campo.

<span id="an_23:12">23:12</span> Avrai pure un luogo fuori del campo; e
là fuori andrai per i tuoi bisogni;

<span id="an_23:13">23:13</span> e fra i tuoi utensili avrai una pala,
con la quale, quando vorrai andar fuori per i tuoi bisogni, scaverai la
terra, e coprirai i tuoi escrementi.

<span id="an_23:14">23:14</span> Poiché l’Eterno, il tuo Dio, cammina in
mezzo al tuo campo per liberarti e per darti nelle mani i tuoi nemici;
perciò il tuo campo dovrà esser santo; affinché l’Eterno non abbia a
vedere in mezzo a te alcuna bruttura e a ritrarsi da te.

<span id="an_23:15">23:15</span> Non consegnerai al suo padrone lo
schiavo che, dopo averlo lasciato, si sarà rifugiato presso di te.

<span id="an_23:16">23:16</span> Rimarrà da te, nel tuo paese, nel luogo
che avrà scelto, in quella delle tue città che gli parrà meglio; e non
lo molesterai.

<span id="an_23:17">23:17</span> Non vi sarà alcuna meretrice tra le
figliuole d’Israele, né vi sarà alcun uomo che si prostituisca tra i
figliuoli d’Israele.

<span id="an_23:18">23:18</span> Non porterai nella casa dell’Eterno,
del tuo Dio, la mercede d’una meretrice né il prezzo della vendita d’un
cane, per sciogliere qualsivoglia voto; poiché ambedue son cose
abominevoli per l’Eterno, ch’è il tuo Dio.

<span id="an_23:19">23:19</span> Non farai al tuo fratello prestiti a
interesse, né di danaro, né di viveri, né di qualsivoglia cosa che si
presta a interesse.

<span id="an_23:20">23:20</span> Allo straniero potrai prestare a
interesse, ma non al tuo fratello; affinché l’Eterno, il tuo Dio, ti
benedica in tutto ciò a cui porrai mano, nel paese dove stai per entrare
per prenderne possesso.

<span id="an_23:21">23:21</span> Quando avrai fatto un voto all’Eterno,
al tuo Dio, non tarderai ad adempirlo; poiché l’Eterno, il tuo Dio, te
ne domanderebbe certamente conto, e tu saresti colpevole;

<span id="an_23:22">23:22</span> ma se ti astieni dal far voti, non
commetti peccato.

<span id="an_23:23">23:23</span> Mantieni e compi la parola uscita dalle
tue labbra; fa’ secondo il voto che avrai fatto volontariamente
all’Eterno, al tuo Dio, e che la tua bocca avrà pronunziato.

<span id="an_23:24">23:24</span> Quando entrerai nella vigna del tuo
prossimo, potrai a tuo piacere mangiar dell’uva a sazietà, ma non ne
metterai nel tuo paniere.

<span id="an_23:25">23:25</span> Quando entrerai nelle biade del tuo
prossimo, potrai coglierne delle spighe con la mano; ma non metterai la
falce nelle biade del tuo prossimo.

<span id="an_24:1">24:1</span> Quand’uno avrà preso una donna e sarà
divenuto suo marito, se avvenga ch’ella poi non gli sia più gradita
perché ha trovato in lei qualcosa di vergognoso, e scriva per lei un
libello di ripudio e glielo consegni in mano e la mandi via di casa sua,

<span id="an_24:2">24:2</span> s’ella, uscita di casa di colui, va e
divien moglie d’un altro marito,

<span id="an_24:3">24:3</span> e quest’altro marito la prende in odio,
scrive per lei un libello di ripudio, glielo consegna in mano e la manda
via di casa sua, o se quest’altro marito che l’avea presa per moglie
viene a morire,

<span id="an_24:4">24:4</span> il primo marito che l’avea mandata via
non potrà riprenderla per moglie dopo ch’ella è stata contaminata;
poiché sarebbe un’abominazione agli occhi dell’Eterno; e tu non
macchierai di peccato il paese che l’Eterno, il tuo Dio, ti dà come
eredità.

<span id="an_24:5">24:5</span> Quando un uomo si sarà sposato di fresco,
non andrà alla guerra, e non gli sarà imposto alcun incarico; sarà
libero per un anno di starsene a casa, e farà lieta la moglie che ha
sposata.

<span id="an_24:6">24:6</span> Nessuno prenderà in pegno sia le due
macine, sia la macina superiore, perché sarebbe come prendere in pegno
la vita.

<span id="an_24:7">24:7</span> Quando si troverà un uomo che abbia
rubato qualcuno dei suoi fratelli di tra i figliuoli d’Israele, ne abbia
fatto un suo schiavo e l’abbia venduto, quel ladro sarà messo a morte;
così torrai via il male di mezzo a te.

<span id="an_24:8">24:8</span> State in guardia contro la piaga della
lebbra, per osservare diligentemente e fare tutto quello che i sacerdoti
levitici v’insegneranno; avrete cura di fare come io ho loro ordinato.

<span id="an_24:9">24:9</span> Ricordati di quello che l’Eterno, il tuo
Dio, fece a Maria, durante il viaggio, dopo che foste usciti
dall’Egitto.

<span id="an_24:10">24:10</span> Quando presterai qualsivoglia cosa al
tuo prossimo, non entrerai in casa sua per prendere il suo pegno;

<span id="an_24:11">24:11</span> te ne starai di fuori, e l’uomo a cui
avrai fatto il prestito, ti porterà il pegno fuori.

<span id="an_24:12">24:12</span> E se quell’uomo è povero, non ti
coricherai, avendo ancora il suo pegno.

<span id="an_24:13">24:13</span> Non mancherai di restituirgli il pegno,
al tramonto del sole, affinché egli possa dormire nel suo mantello, e
benedirti; e questo ti sarà contato come un atto di giustizia agli occhi
dell’Eterno, ch’è il tuo Dio.

<span id="an_24:14">24:14</span> Non defrauderai il mercenario povero e
bisognoso, sia egli uno de’ tuoi fratelli o uno degli stranieri che
stanno nel tuo paese, entro le tue porte;

<span id="an_24:15">24:15</span> gli darai il suo salario il giorno
stesso, prima che tramonti il sole; poich’egli è povero, e l’aspetta con
impazienza; così egli non griderà contro di te all’Eterno, e tu non
commetterai un peccato.

<span id="an_24:16">24:16</span> Non si metteranno a morte i padri per i
figliuoli, né si metteranno a morte i figliuoli per i padri; ognuno sarà
messo a morte per il proprio peccato.

<span id="an_24:17">24:17</span> Non conculcherai il diritto dello
straniero o dell’orfano, e non prenderai in pegno la veste della vedova;

<span id="an_24:18">24:18</span> ma ti ricorderai che sei stato schiavo
in Egitto, e che di là, ti ha redento l’Eterno, l’Iddio tuo; perciò io
ti comando che tu faccia così.

<span id="an_24:19">24:19</span> Allorché, facendo la mietitura nel tuo
campo, vi avrai dimenticato qualche manipolo, non tornerai indietro a
prenderlo; sarà per lo straniero, per l’orfano e per la vedova, affinché
l’Eterno, il tuo Dio, ti benedica in tutta l’opera delle tue mani.

<span id="an_24:20">24:20</span> Quando scoterai i tuoi ulivi, non
starai a cercar le ulive rimaste sui rami; saranno per lo straniero, per
l’orfano e per la vedova.

<span id="an_24:21">24:21</span> Quando vendemmierai la tua vigna, non
starai a coglierne i raspolli; saranno per lo straniero, per l’orfano e
per la vedova.

<span id="an_24:22">24:22</span> E ti ricorderai che sei stato schiavo
nel paese d’Egitto; perciò ti comando che tu faccia così.

<span id="an_25:1">25:1</span> Quando sorgerà una lite fra alcuni, e
verranno in giudizio, i giudici che li giudicheranno assolveranno
l’innocente e condanneranno il colpevole.

<span id="an_25:2">25:2</span> E se il colpevole avrà meritato d’esser
battuto, il giudice lo farà distendere per terra e battere in sua
presenza, con un numero di colpi proporzionato alla gravità della sua
colpa.

<span id="an_25:3">25:3</span> Gli farà dare non più di quaranta colpi,
per tema che il tuo fratello resti avvilito agli occhi tuoi, qualora si
oltrepassasse di molto questo numero di colpi.

<span id="an_25:4">25:4</span> Non metterai la musoliera al bue che
trebbia il grano.

<span id="an_25:5">25:5</span> Quando de’ fratelli staranno assieme, e
l’un d’essi morrà senza lasciar figliuoli, la moglie del defunto non si
mariterà fuori, con uno straniero; il suo cognato verrà da lei e se la
prenderà per moglie, compiendo così verso di lei il suo dovere di
cognato;

<span id="an_25:6">25:6</span> e il primogenito ch’ella partorirà,
succederà al fratello defunto e ne porterà il nome, affinché questo nome
non sia estinto in Israele.

<span id="an_25:7">25:7</span> E se a quell’uomo non piaccia di prender
la sua cognata, la cognata salirà alla porta dagli anziani e dirà: "Il
mio cognato rifiuta di far rivivere in Israele il nome del suo fratello;
ei non vuol compiere verso di me il suo dovere di cognato".

<span id="an_25:8">25:8</span> Allora gli anziani della sua città lo
chiameranno e gli parleranno; e se egli persiste e dice: "Non mi piace
di prenderla",

<span id="an_25:9">25:9</span> allora la sua cognata gli si avvicinerà
in presenza degli anziani, gli leverà il calzare dal piede, gli sputerà
in faccia, e dirà: "Così sarà fatto all’uomo che non vuol edificare la
casa del suo fratello".

<span id="an_25:10">25:10</span> E la casa di lui sarà chiamata in
Israele "la casa dello scalzato".

<span id="an_25:11">25:11</span> Quando alcuni verranno a contesa fra
loro, e la moglie dell’uno s’accosterà per liberare suo marito dalle
mani di colui che lo percuote, e stendendo la mano afferrerà
quest’ultimo per le sue vergogne, tu le mozzerai la mano;

<span id="an_25:12">25:12</span> l’occhio tuo non ne abbia pietà.

<span id="an_25:13">25:13</span> Non avrai nella tua sacchetta due pesi,
uno grande e uno piccolo.

<span id="an_25:14">25:14</span> Non avrai in casa due misure, una
grande e una piccola.

<span id="an_25:15">25:15</span> Terrai pesi esatti e giusti, terrai
misure esatte e giuste, affinché i tuoi giorni siano prolungati sulla
terra che l’Eterno, l’Iddio tuo, ti dà.

<span id="an_25:16">25:16</span> Poiché chiunque fa altrimenti, chiunque
commette iniquità, è in abominio all’Eterno, al tuo Dio.

<span id="an_25:17">25:17</span> Ricordati di ciò che ti fece Amalek,
durane il viaggio, quando usciste dall’Egitto:

<span id="an_25:18">25:18</span> com’egli ti attaccò per via, piombando
per di dietro su tutti i deboli che ti seguivano, quand’eri già stanco e
sfinito, e come non ebbe alcun timore di Dio.

<span id="an_25:19">25:19</span> Quando dunque l’Eterno, il tuo Dio,
t’avrà dato requie, liberandoti da tutti i tuoi nemici all’intorno nel
paese che l’Eterno, il tuo Dio, ti dà come eredità perché tu lo
possegga, cancellerai la memoria di Amalek di sotto al cielo: non te ne
scordare!

<span id="an_26:1">26:1</span> Or quando sarai entrato nel paese che
l’Eterno, il tuo Dio, ti dà come eredità, e lo possederai e ti ci sarai
stanziato,

<span id="an_26:2">26:2</span> prenderai delle primizie di tutti i
frutti del suolo da te raccolti nel paese che l’Eterno, il tuo Dio, ti
dà, le metterai in un paniere, e andrai al luogo che l’Eterno, l’Iddio
tuo, avrà scelto per dimora del suo nome.

<span id="an_26:3">26:3</span> E ti presenterai al sacerdote in carica
in que’ giorni, e gli dirai: "Io dichiaro oggi all’Eterno, all’Iddio
tuo, che sono entrato nel paese che l’Eterno giurò ai nostri padri di
darci".

<span id="an_26:4">26:4</span> Il sacerdote prenderà il paniere dalle
tue mani, e lo deporrà davanti all’altare dell’Eterno, del tuo Dio,

<span id="an_26:5">26:5</span> e tu pronunzierai queste parole davanti
all’Eterno, ch’è il tuo Dio: "Mio padre era un Arameo errante; scese in
Egitto, vi stette come straniero con poca gente, e vi diventò una
nazione grande, potente e numerosa.

<span id="an_26:6">26:6</span> E gli Egiziani ci maltrattarono, ci
umiliarono e c’imposero un duro servaggio.

<span id="an_26:7">26:7</span> Allora gridammo all’Eterno, all’Iddio de’
nostri padri, e l’Eterno udì la nostra voce, vide la nostra umiliazione,
il nostro travaglio e la nostra oppressione,

<span id="an_26:8">26:8</span> e l’Eterno ci trasse dall’Egitto con
potente mano e con braccio disteso, con grandi terrori, con miracoli e
con prodigi,

<span id="an_26:9">26:9</span> e ci ha condotti in questo luogo e ci ha
dato questo paese, paese ove scorre il latte e il miele.

<span id="an_26:10">26:10</span> Ed ora, ecco, io reco le primizie de’
frutti del suolo che tu, o Eterno, m’hai dato!" E le deporrai davanti
all’Eterno, al tuo Dio, e ti prostrerai davanti all’Eterno, al tuo Dio;

<span id="an_26:11">26:11</span> e ti rallegrerai, tu col Levita e con
lo straniero che sarà in mezzo a te, di tutto il bene che l’Eterno, il
tuo Dio, avrà dato a te e alla tua casa.

<span id="an_26:12">26:12</span> Quando avrai finito di prelevare tutte
le decime delle tue entrate, il terzo anno, l’anno delle decime, e le
avrai date al Levita, allo straniero, all’orfano e alla vedova perché ne
mangino entro le tue porte e siano saziati,

<span id="an_26:13">26:13</span> dirai, dinanzi all’Eterno, al tuo Dio:
"Io ho tolto dalla mia casa ciò che era consacrato, e l’ho dato al
Levita, allo straniero, all’orfano e alla vedova, interamente secondo
gli ordini che mi hai dato; non ho trasgredito né dimenticato alcuno dei
tuoi comandamenti.

<span id="an_26:14">26:14</span> Non ho mangiato cose consacrate,
durante il mio lutto; non ne ho tolto nulla quand’ero impuro, e non ne
ho dato nulla in occasione di qualche morto; ho ubbidito alla voce
dell’Eterno, dell’Iddio mio, ho fatto interamente come tu m’hai
comandato.

<span id="an_26:15">26:15</span> Volgi a noi lo sguardo dalla dimora
della tua santità, dal cielo, e benedici il tuo popolo d’Israele e la
terra che ci hai dato, come giurasti ai nostri padri, terra ove scorre
il latte e il miele".

<span id="an_26:16">26:16</span> Oggi, l’Eterno, il tuo Dio, ti comanda
di mettere in pratica queste leggi e queste prescrizioni; osservale
dunque, mettile in pratica con tutto il tuo cuore, con tutta l’anima
tua.

<span id="an_26:17">26:17</span> Tu hai fatto dichiarare oggi all’Eterno
ch’egli sarà il tuo Dio, purché tu cammini nelle sue vie e osservi le
sue leggi, i suoi comandamenti, le sue prescrizioni, e tu ubbidisca alla
sua voce.

<span id="an_26:18">26:18</span> E l’Eterno t’ha fatto oggi dichiarare
che gli sarai un popolo specialmente suo, com’egli t’ha detto, e che
osserverai tutti i suoi comandamenti,

<span id="an_26:19">26:19</span> ond’egli ti renda eccelso per gloria,
rinomanza e splendore, su tutte le nazioni che ha fatte, e tu sia un
popolo consacrato all’Eterno, al tuo Dio, com’egli t’ha detto.

<span id="an_27:1">27:1</span> Or Mosè e gli anziani d’Israele dettero
quest’ordine al popolo: "Osservate tutti i comandamenti che oggi vi do.

<span id="an_27:2">27:2</span> E quando avrete passato il Giordano per
entrare nel paese che l’Eterno, l’Iddio vostro, vi dà, rizzerai delle
grandi pietre, e le intonacherai di calcina.

<span id="an_27:3">27:3</span> Poi vi scriverai sopra tutte le parole di
questa legge, quand’avrai passato il Giordano per entrare nel paese che
l’Eterno, il tuo Dio, ti dà: paese ove scorre il latte e il miele, come
l’Eterno, l’Iddio de’ tuoi padri, ti ha detto.

<span id="an_27:4">27:4</span> Quando dunque avrete passato il Giordano,
rizzerete sul monte Ebal queste pietre, come oggi vi comando, e le
intonacherete di calcina.

<span id="an_27:5">27:5</span> Quivi edificherai pure un altare
all’Eterno, ch’è il tuo Dio: un altare di pietre, sulle quali non
passerai ferro.

<span id="an_27:6">27:6</span> Edificherai l’altare dell’Eterno, del tuo
Dio, di pietre intatte, e su d’esso offrirai degli olocausti all’Eterno,
al tuo Dio.

<span id="an_27:7">27:7</span> E offrirai de’ sacrifizi di azioni di
grazie, e quivi mangerai e ti rallegrerai dinanzi all’Eterno, al tuo
Dio.

<span id="an_27:8">27:8</span> E scriverai su quelle pietre tutte le
parole di questa legge, in modo che siano nitidamente scolpite".

<span id="an_27:9">27:9</span> E Mosè e i sacerdoti levitici parlarono a
tutto Israele, dicendo: "Fa’ silenzio e ascolta, o Israele! Oggi sei
divenuto il popolo dell’Eterno, del tuo Dio.

<span id="an_27:10">27:10</span> Ubbidirai quindi alla voce dell’Eterno,
del tuo Dio, e metterai in pratica i suoi comandamenti e le sue leggi
che oggi ti do".

<span id="an_27:11">27:11</span> In quello stesso giorno Mosè diede pure
quest’ordine al popolo:

<span id="an_27:12">27:12</span> "Quando avrete passato il Giordano,
ecco quelli che staranno sul monte Gherizim per benedire il popolo:
Simeone, Levi, Giuda, Issacar, Giuseppe e Beniamino;

<span id="an_27:13">27:13</span> ed ecco quelli che staranno sul monte
Ebal, per pronunziare la maledizione: Ruben, Gad, Ascer, Zabulon, Dan e
Neftali.

<span id="an_27:14">27:14</span> I Leviti parleranno e diranno ad alta
voce a tutti gli uomini d’Israele:

<span id="an_27:15">27:15</span> Maledetto l’uomo che fa un’immagine
scolpita o di getto, cosa abominevole per l’Eterno, opera di mano
d’artefice, e la pone in luogo occulto! E tutto il popolo risponderà e
dirà: Amen.

<span id="an_27:16">27:16</span> Maledetto chi sprezza suo padre o sua
madre! E tutto il popolo dirà: Amen.

<span id="an_27:17">27:17</span> Maledetto chi sposta i termini del suo
prossimo! E tutto il popolo dirà: Amen.

<span id="an_27:18">27:18</span> Maledetto chi fa smarrire al cieco il
suo cammino! E tutto il popolo dirà: Amen.

<span id="an_27:19">27:19</span> Maledetto chi conculca il diritto dello
straniero, dell’orfano e della vedova! E tutto il popolo dirà: Amen.

<span id="an_27:20">27:20</span> Maledetto chi giace con la moglie di
suo padre, perché ha sollevato il lembo della coperta di suo padre! E
tutto il popolo dirà: Amen.

<span id="an_27:21">27:21</span> Maledetto chi giace con qualsivoglia
bestia! E tutto il popolo dirà: Amen.

<span id="an_27:22">27:22</span> Maledetto chi giace con la propria
sorella, figliuola di suo padre o figliuola di sua madre! E tutto il
popolo dirà: Amen.

<span id="an_27:23">27:23</span> Maledetto chi giace con la sua suocera!
E tutto il popolo dirà: Amen.

<span id="an_27:24">27:24</span> Maledetto chi uccide il suo prossimo in
occulto! E tutto il popolo dirà: Amen.

<span id="an_27:25">27:25</span> Maledetto chi accetta un donativo per
condannare a morte un innocente! E tutto il popolo dirà: Amen.

<span id="an_27:26">27:26</span> Maledetto chi non si attiene alle
parole di questa legge, per metterle in pratica! E tutto il popolo dirà:
Amen.

<span id="an_28:1">28:1</span> Ora, se tu ubbidisci diligentemente alla
voce dell’Eterno, del tuo Dio, avendo cura di mettere in pratica tutti i
suoi comandamenti che oggi ti do, avverrà che l’Eterno, il tuo Dio, ti
renderà eccelso sopra tutte le nazioni della terra;

<span id="an_28:2">28:2</span> e tutte queste benedizioni verranno su te
e si compiranno per te, se darai ascolto alla voce dell’Eterno,
dell’Iddio tuo:

<span id="an_28:3">28:3</span> Sarai benedetto nelle città e sarai
benedetto nella campagna.

<span id="an_28:4">28:4</span> Benedetto sarà il frutto delle tue
viscere, il frutto del tuo suolo e il frutto del tuo bestiame; benedetti
i parti delle tue vacche e delle tue pecore.

<span id="an_28:5">28:5</span> Benedetti saranno il tuo paniere e la tua
madia.

<span id="an_28:6">28:6</span> Sarai benedetto al tuo entrare e
benedetto al tuo uscire.

<span id="an_28:7">28:7</span> L’Eterno farà sì che i tuoi nemici,
quando si leveranno contro di te, siano sconfitti dinanzi a te;
usciranno contro a te per una via, e per sette vie fuggiranno d’innanzi
a te.

<span id="an_28:8">28:8</span> L’Eterno ordinerà alla benedizione
d’esser teco ne’ tuoi granai e in tutto ciò a cui metterai mano; e ti
benedirà nel paese che l’Eterno, il tuo Dio, ti dà.

<span id="an_28:9">28:9</span> L’Eterno ti stabilirà perché tu gli sia
un popolo santo, come t’ha giurato, se osserverai i comandamenti
dell’Eterno, ch’è il tuo Dio, e se camminerai nelle sue vie;

<span id="an_28:10">28:10</span> e tutti i popoli della terra vedranno
che tu porti il nome dell’Eterno, e ti temeranno.

<span id="an_28:11">28:11</span> L’Eterno, il tuo Dio, ti colmerà di
beni, moltiplicando il frutto delle tue viscere, il frutto del tuo
bestiame e il frutto del tuo suolo, nel paese che l’Eterno giurò ai tuoi
padri di darti.

<span id="an_28:12">28:12</span> L’Eterno aprirà per te il suo buon
tesoro, il cielo, per dare alla tua terra la pioggia a suo tempo, e per
benedire tutta l’opera delle tue mani, e tu presterai a molte nazioni e
non prenderai nulla in prestito.

<span id="an_28:13">28:13</span> L’Eterno ti metterà alla testa e non
alla coda, e sarai sempre in alto e mai in basso, se ubbidirai ai
comandamenti dell’Eterno, del tuo Dio, i quali oggi ti do perché tu li
osservi e li metta in pratica,

<span id="an_28:14">28:14</span> e se non devierai né a destra né a
sinistra da alcuna delle cose che oggi vi comando, per andar dietro ad
altri dèi e per servirli.

<span id="an_28:15">28:15</span> Ma se non ubbidisci alla voce
dell’Eterno, del tuo Dio, se non hai cura di mettere in pratica tutti i
suoi comandamenti e tutte le sue leggi che oggi ti do, avverrà che tutte
queste maledizioni verranno su te e si compiranno per te:

<span id="an_28:16">28:16</span> Sarai maledetto nella città e sarai
maledetto nella campagna.

<span id="an_28:17">28:17</span> Maledetti saranno il tuo paniere e la
tua madia.

<span id="an_28:18">28:18</span> Maledetto sarà il frutto delle tue
viscere, il frutto del tuo suolo; maledetti i parti delle tue vacche e
delle tue pecore.

<span id="an_28:19">28:19</span> Sarai maledetto al tuo entrare e
maledetto al tuo uscire.

<span id="an_28:20">28:20</span> L’Eterno manderà contro di te la
maledizione, lo spavento e la minaccia in ogni cosa a cui metterai mano
e che farai, finché tu sia distrutto e tu perisca rapidamente, a motivo
della malvagità delle tue azioni per la quale m’avrai abbandonato.

<span id="an_28:21">28:21</span> L’Eterno farà sì che la peste
s’attaccherà a te, finch’essa t’abbia consumato nel paese nel quale stai
per entrare per prenderne possesso.

<span id="an_28:22">28:22</span> L’Eterno ti colpirà di consunzione, di
febbre, d’infiammazione, d’arsura, di aridità, di carbonchio e di
ruggine, che ti perseguiteranno finché tu sia perito.

<span id="an_28:23">28:23</span> Il tuo cielo sarà di rame sopra il tuo
capo, e la terra sotto di te sarà di ferro.

<span id="an_28:24">28:24</span> L’Eterno manderà sul tuo paese, invece
di pioggia, sabbia e polvere, che cadranno su te dal cielo, finché tu
sia distrutto.

<span id="an_28:25">28:25</span> L’Eterno farà si che sarai messo in
rotta dinanzi ai tuoi nemici; uscirai contro a loro per una via e per
sette vie fuggirai d’innanzi a loro, e nessuno dei regni della terra ti
darà requie.

<span id="an_28:26">28:26</span> I tuoi cadaveri saran pasto di tutti
gli uccelli del cielo e delle bestie della terra, che nessuno scaccerà.

<span id="an_28:27">28:27</span> L’Eterno ti colpirà con l’ulcera
d’Egitto, con emorroidi, con la rogna e con la tigna, di cui non potrai
guarire.

<span id="an_28:28">28:28</span> L’Eterno ti colpirà di delirio, di
cecità e di smarrimento di cuore;

<span id="an_28:29">28:29</span> e andrai brancolando in pien mezzodì,
come il cieco brancola nel buio; non prospererai nelle tue vie, sarai
del continuo oppresso e spogliato, e non vi sarà alcuno che ti soccorra.

<span id="an_28:30">28:30</span> Ti fidanzerai con una donna, e un altro
si giacerà con lei; edificherai una casa, ma non vi abiterai; pianterai
una vigna, e non ne godrai il frutto.

<span id="an_28:31">28:31</span> Il tuo bue sarà ammazzato sotto i tuoi
occhi, e tu non ne mangerai; il tuo asino sarà portato via in tua
presenza, e non ti sarà reso; le tue pecore saranno date ai tuoi nemici,
e non vi sarà chi ti soccorra.

<span id="an_28:32">28:32</span> I tuoi figliuoli e le tue figliuole
saran dati in balìa d’un altro popolo; i tuoi occhi lo vedranno e
languiranno del continuo dal rimpianto di loro, e la tua mano sarà senza
forza.

<span id="an_28:33">28:33</span> Un popolo, che tu non avrai conosciuto,
mangerà il frutto della tua terra e di tutta la tua fatica, e sarai del
continuo oppresso e schiacciato.

<span id="an_28:34">28:34</span> E sarai fuor di te per le cose che
vedrai con gli occhi tuoi.

<span id="an_28:35">28:35</span> L’Eterno ti colpirà sulle ginocchia e
sulle cosce con un’ulcera maligna, della quale non potrai guarire; ti
colpirà dalle piante de’ piedi alla sommità del capo.

<span id="an_28:36">28:36</span> L’Eterno farà andare te e il tuo re che
avrai costituito sopra di te, verso una nazione che né tu né i padri
tuoi avrete conosciuta; e quivi servirai a dèi stranieri, al legno e
alla pietra;

<span id="an_28:37">28:37</span> e diverrai lo stupore, il proverbio e
la favola di tutti i popoli fra i quali l’Eterno t’avrà condotto.

<span id="an_28:38">28:38</span> Porterai molta semenza al campo e
raccoglierai poco, perché la locusta la divorerà.

<span id="an_28:39">28:39</span> Pianterai vigne, le coltiverai, ma non
berrai vino ne coglierai uva, perché il verme le roderà.

<span id="an_28:40">28:40</span> Avrai degli ulivi in tutto il tuo
territorio ma non t’ungerai d’olio, perché i tuoi ulivi perderanno il
loro frutto.

<span id="an_28:41">28:41</span> Genererai figliuoli e figliuole, ma non
saranno tuoi perché andranno in schiavitù.

<span id="an_28:42">28:42</span> Tutti i tuoi alberi e il frutto del tuo
suolo saran preda alla locusta.

<span id="an_28:43">28:43</span> Lo straniero che sarà in mezzo a te
salirà sempre più in alto al disopra di te, e tu scenderai sempre più in
basso.

<span id="an_28:44">28:44</span> Egli presterà a te, e tu non presterai
a lui; egli sarà alla testa, e tu in coda.

<span id="an_28:45">28:45</span> Tutte queste maledizioni verranno su
te, ti perseguiteranno e ti raggiungeranno, finché tu sia distrutto,
perché non avrai ubbidito alla voce dell’Eterno, del tuo Dio, osservando
i comandamenti e le leggi ch’egli t’ha dato.

<span id="an_28:46">28:46</span> Esse saranno per te e per la tua
progenie come un segno e come un prodigio, in perpetuo.

<span id="an_28:47">28:47</span> E perché non avrai servito all’Eterno,
al tuo Dio, con gioia e di buon cuore in mezzo all’abbondanza d’ogni
cosa,

<span id="an_28:48">28:48</span> servirai ai tuoi nemici che l’Eterno
manderà contro di te, in mezzo alla fame, alla sete, alla nudità e alla
mancanza d’ogni cosa; ed essi ti metteranno un giogo di ferro sul collo,
finché t’abbiano distrutto.

<span id="an_28:49">28:49</span> L’Eterno farà muover contro di te, da
lontano, dalle estremità della terra, una nazione, pari all’aquila che
vola, una nazione della quale non intenderai la lingua,

<span id="an_28:50">28:50</span> una nazione dall’aspetto truce, che non
avrà riguardo al vecchio e non avrà mercé del fanciullo;

<span id="an_28:51">28:51</span> che mangerà il frutto del tuo bestiame
e il frutto del tuo suolo, finché tu sia distrutto, e non ti lascerà di
resto né frumento, né mosto, né olio, né parti delle tue vacche e delle
tue pecore, finché t’abbia fatto perire.

<span id="an_28:52">28:52</span> E t’assedierà in tutte le tue città,
finché in tutto il tuo paese cadano le alte e forti mura nelle quali
avrai riposto la tua fiducia. Essa ti assedierà in tutte le tue città,
in tutto il paese che l’Eterno, il tuo Dio, t’avrà dato.

<span id="an_28:53">28:53</span> E durante l’assedio e nella distretta
alla quale ti ridurrà il tuo nemico, mangerai il frutto delle tue
viscere, le carni de’ tuoi figliuoli e delle tue figliuole, che
l’Eterno, il tuo Dio, t’avrà dati.

<span id="an_28:54">28:54</span> L’uomo più delicato e più molle tra voi
guarderà di mal occhio il suo fratello, la donna che riposa sul suo
seno, i figliuoli che ancora gli rimangono,

<span id="an_28:55">28:55</span> non volendo dare ad alcun d’essi delle
carni de’ suoi figliuoli delle quali si ciberà, perché non gli sarà
rimasto nulla in mezzo all’assedio e alla distretta alla quale i nemici
t’avranno ridotto in tutte le tue città.

<span id="an_28:56">28:56</span> La donna più delicata e più molle tra
voi, che per mollezza e delicatezza non si sarebbe attentata a posare la
pianta del piede in terra, guarderà di mal occhio il marito che le
riposa sul seno, il suo figliuolo e la sua figliuola,

<span id="an_28:57">28:57</span> per non dar loro nulla della placenta
uscita dal suo seno e de’ figliuoli che metterà al mondo, perché,
mancando di tutto, se ne ciberà di nascosto, in mezzo all’assedio e alla
penuria alla quale i nemici t’avranno ridotto in tutte le tue città.

<span id="an_28:58">28:58</span> Se non hai cura di mettere in pratica
tutte le parole di questa legge, scritte in questo libro, se non temi
questo nome glorioso e tremendo dell’Eterno, dell’Iddio tuo,

<span id="an_28:59">28:59</span> l’Eterno renderà straordinarie le
piaghe con le quali colpirà te e la tua progenie: piaghe grandi e
persistenti e malattie maligne e persistenti,

<span id="an_28:60">28:60</span> e farà tornare su te tutte le malattie
d’Egitto, dinanzi alle quali tu tremavi, e s’attaccheranno a te.

<span id="an_28:61">28:61</span> Ed anche le molte malattie e le molte
piaghe non menzionate nel libro di questa legge, l’Eterno le farà venir
su te, finché tu sia distrutto.

<span id="an_28:62">28:62</span> E voi rimarrete poca gente, dopo essere
stati numerosi come le stelle del cielo perché non avrai ubbidito alla
voce dell’Eterno, ch’è il tuo Dio.

<span id="an_28:63">28:63</span> E avverrà che come l’Eterno prendeva
piacere a farvi del bene e moltiplicarvi, così l’Eterno prenderà piacere
a farvi perire e a distruggervi; e sarete strappati dal paese del quale
vai a prender possesso.

<span id="an_28:64">28:64</span> L’Eterno ti disperderà fra tutti i
popoli, da un’estremità della terra sino all’altra; e là servirai ad
altri dèi, che né tu né i tuoi padri avete mai conosciuti: al legno e
alla pietra.

<span id="an_28:65">28:65</span> E fra quelle nazioni non avrai requie,
e non vi sarà luogo di riposo per la pianta de’ tuoi piedi; ma l’Eterno
ti darà quivi un cuor tremante, degli occhi che si spegneranno e
un’anima languente.

<span id="an_28:66">28:66</span> La tua vita ti starà dinanzi come
sospesa; tremerai notte e giorno, e non sarai sicuro della tua
esistenza.

<span id="an_28:67">28:67</span> La mattina dirai: "Fosse pur sera!" e
la sera dirai: "Fosse pur mattina!" a motivo dello spavento ond’avrai
pieno il cuore, e a motivo delle cose che vedrai cogli occhi tuoi.

<span id="an_28:68">28:68</span> E l’Eterno ti farà tornare in Egitto su
delle navi, per la via della quale t’avevo detto: "Non la rivedrai mai
più!" E là sarete offerti in vendita ai vostri nemici come schiavi e
come schiave, e mancherà il compratore!

<span id="an_29:1">29:1</span> Queste sono le parole del patto che
l’Eterno comandò a Mosè di stabilire coi figliuoli d’Israele nel paese
di Moab, oltre il patto che avea stabilito con essi a Horeb.

<span id="an_29:2">29:2</span> Mosè convocò dunque tutto Israele, e
disse loro: "Voi avete veduto tutto quello che l’Eterno ha fatto sotto
gli occhi vostri, nel paese d’Egitto, a Faraone, a tutti i suoi
servitori e a tutto il suo paese;

<span id="an_29:3">29:3</span> gli occhi tuoi han vedute le calamità
grandi con le quali furon provati, quei miracoli, quei gran prodigi;

<span id="an_29:4">29:4</span> ma, fino a questo giorno, l’Eterno non
v’ha dato un cuore per comprendere, né occhi per vedere, né orecchi per
udire.

<span id="an_29:5">29:5</span> Io vi ho condotti quarant’anni nel
deserto; le vostre vesti non vi si son logorate addosso, né i vostri
calzari vi si son logorati ai piedi.

<span id="an_29:6">29:6</span> Non avete mangiato pane, non avete bevuto
vino né bevanda alcoolica, affinché conosceste che io sono l’Eterno, il
vostro Dio.

<span id="an_29:7">29:7</span> E quando siete arrivati a questo luogo, e
Sihon re di Heshbon, e Og re di Basan sono usciti contro noi per
combattere, noi li abbiamo sconfitti,

<span id="an_29:8">29:8</span> abbiam preso il loro paese, e l’abbiam
dato come proprietà ai Rubeniti, ai Gaditi e alla mezza tribù di
Manasse.

<span id="an_29:9">29:9</span> Osservate dunque le parole di questo
patto e mettetele in pratica, affinché prosperiate in tutto ciò che
farete.

<span id="an_29:10">29:10</span> Oggi voi comparite tutti davanti
all’Eterno, al vostro Dio, i vostri capi, le vostre tribù, i vostri
anziani, i vostri ufficiali, tutti gli uomini d’Israele,

<span id="an_29:11">29:11</span> i vostri bambini, le vostre mogli, lo
straniero ch’è in mezzo al tuo campo, da colui che ti spacca le legna a
colui che ti attinge l’acqua,

<span id="an_29:12">29:12</span> per entrare nel patto dell’Eterno, ch’è
il tuo Dio: patto fermato con giuramento, e che l’Eterno, il tuo Dio, fa
oggi con te,

<span id="an_29:13">29:13</span> per stabilirti oggi come suo popolo, e
per esser tuo Dio, come ti disse e come giurò ai tuoi padri, ad
Abrahamo, ad Isacco e a Giacobbe.

<span id="an_29:14">29:14</span> E non con voi soltanto fo io questo
patto e questo giuramento,

<span id="an_29:15">29:15</span> ma con quelli che stanno qui oggi con
noi davanti all’Eterno, ch’è l’Iddio nostro, e con quelli che non son
qui oggi con noi.

<span id="an_29:16">29:16</span> Poiché voi sapete come abbiam dimorato
nel paese d’Egitto, e come siam passati per mezzo alle nazioni, che
avete attraversate;

<span id="an_29:17">29:17</span> e avete vedute le loro abominazioni e
gl’idoli di legno, di pietra, d’argento e d’oro, che son fra quelle.

<span id="an_29:18">29:18</span> Non siavi tra voi uomo o donna o
famiglia o tribù che volga oggi il cuore lungi dall’Eterno, ch’è il
nostro Dio, per andare a servire agli dèi di quelle nazioni; non siavi
tra voi radice alcuna che produca veleno e assenzio;

<span id="an_29:19">29:19</span> e non avvenga che alcuno, dopo aver
udito le parole di questo giuramento, si lusinghi in cuor suo dicendo:
"Avrò pace, anche se camminerò secondo la caparbietà del mio cuore"; in
guisa che chi ha bevuto largamente tragga a perdizione chi ha sete.

<span id="an_29:20">29:20</span> L’Eterno non vorrà perdonargli; ma in
tal caso l’ira dell’Eterno e la sua gelosia s’infiammeranno contro
quell’uomo, tutte le maledizioni scritte in questo libro si poseranno su
lui, e l’Eterno cancellerà il nome di lui di sotto al cielo;

<span id="an_29:21">29:21</span> l’Eterno lo separerà, per sua sventura,
da tutte le tribù d’Israele, secondo tutte le maledizioni del patto
scritto in questo libro della legge.

<span id="an_29:22">29:22</span> La generazione a venire, i vostri
figliuoli che sorgeranno dopo di voi, e lo straniero che verrà da paese
lontano, anzi tutte le nazioni, quando vedranno le piaghe di questo
paese e le malattie onde l’Eterno l’avrà afflitto,

<span id="an_29:23">29:23</span> e che tutto il suo suolo sarà zolfo,
sale, arsura, e non vi sarà più sementa, né prodotto, né erba di sorta
che vi cresca, come dopo la ruina di Sodoma, di Gomorra, di Adma e di
Tseboim che l’Eterno distrusse nella sua ira e nel suo furore, diranno:

<span id="an_29:24">29:24</span> "Perché l’Eterno ha egli trattato così
questo paese? perché l’ardore di questa grand’ira?"

<span id="an_29:25">29:25</span> E si risponderà: "Perché hanno
abbandonato il patto dell’Eterno, dell’Iddio dei loro padri: il patto
ch’egli fermò con loro quando li ebbe tratti dal paese d’Egitto;

<span id="an_29:26">29:26</span> perché sono andati a servire ad altri
dèi e si son prostrati dinanzi a loro: dèi, ch’essi non aveano
conosciuti, e che l’Eterno non aveva assegnati loro.

<span id="an_29:27">29:27</span> Per questo s’è accesa l’ira dell’Eterno
contro questo paese per far venire su di esso tutte le maledizioni
scritte in questo libro;

<span id="an_29:28">29:28</span> e l’Eterno li ha divelti dal loro suolo
con ira, con furore, con grande indignazione, e li ha gettati in un
altro paese, come oggi si vede".

<span id="an_29:29">29:29</span> Le cose occulte appartengono
all’Eterno, al nostro Dio, ma le cose rivelate sono per noi e per i
nostri figliuoli, in perpetuo, perché mettiamo in pratica tutte le
parole di questa legge.

<span id="an_30:1">30:1</span> Or quando tutte queste cose che io t’ho
poste dinanzi, la benedizione e la maledizione, si saranno effettuate
per te, e tu te le ridurrai a memoria fra tutte le nazioni dove
l’Eterno, il tuo Dio, t’avrà sospinto,

<span id="an_30:2">30:2</span> e ti convertirai all’Eterno, al tuo Dio,
e ubbidirai alla sua voce, tu e i tuoi figliuoli, con tutto il tuo cuore
e con tutta l’anima tua, secondo tutto ciò che oggi io ti comando,

<span id="an_30:3">30:3</span> l’Eterno, il tuo Dio, farà ritornare i
tuoi dalla schiavitù, avrà pietà di te, e ti raccoglierà di nuovo di fra
tutti i popoli, fra i quali l’Eterno, il tuo Dio, t’aveva disperso.

<span id="an_30:4">30:4</span> Quand’anche i tuoi esuli fossero
all’estremità de’ cieli, l’Eterno, il tuo Dio, ti raccoglierà di là, e
di là ti prenderà.

<span id="an_30:5">30:5</span> L’Eterno, il tuo Dio, ti ricondurrà nel
paese che i tuoi padri avevano posseduto, e tu lo possederai; ed Egli ti
farà del bene e ti moltiplicherà più dei tuoi padri.

<span id="an_30:6">30:6</span> L’Eterno, il tuo Dio, circonciderà il tuo
cuore e il cuore della tua progenie affinché tu ami l’Eterno, il tuo
Dio, con tutto il tuo cuore e con tutta l’anima tua, e così tu viva.

<span id="an_30:7">30:7</span> E l’Eterno, il tuo Dio, farà cadere tutte
queste maledizioni sui tuoi nemici e su tutti quelli che t’avranno
odiato e perseguitato.

<span id="an_30:8">30:8</span> E tu ti convertirai, ubbidirai alla voce
dell’Eterno, e metterai in pratica tutti questi comandamenti che oggi ti
do.

<span id="an_30:9">30:9</span> L’Eterno, il tuo Dio, ti colmerà di beni,
facendo prosperare tutta l’opera delle tue mani, il frutto delle tue
viscere, il frutto dei tuo bestiame e il frutto del tuo suolo; poiché
l’Eterno si compiacerà di nuovo nel farti del bene, come si compiacque
nel farlo ai tuoi padri,

<span id="an_30:10">30:10</span> perché ubbidirai alla voce dell’Eterno,
ch’è il tuo Dio, osservando i suoi comandamenti e i suoi precetti
scritti in questo libro della legge, perché ti sarai convertito
all’Eterno, al tuo Dio, con tutto il tuo cuore e con tutta l’anima tua.

<span id="an_30:11">30:11</span> Questo comandamento che oggi ti do, non
e troppo alto per te, né troppo lontano da te.

<span id="an_30:12">30:12</span> Non è nel cielo, perché tu dica: "Chi
salirà per noi nel cielo e ce lo recherà e ce lo farà udire perché lo
mettiamo in pratica?"

<span id="an_30:13">30:13</span> Non è di là dal mare, perché tu dica:
"Chi passerà per noi di là dal mare e ce lo recherà e ce lo farà udire
perché lo mettiamo in pratica?"

<span id="an_30:14">30:14</span> Invece questa parola è molto vicina a
te; è nella tua bocca e nel tuo cuore, perché tu la metta in pratica.

<span id="an_30:15">30:15</span> Vedi, io pongo oggi davanti a te la
vita e il bene, la morte e il male;

<span id="an_30:16">30:16</span> poiché io ti comando oggi d’amare
l’Eterno, il tuo Dio, di camminare nelle sue vie, d’osservare i suoi
comandamenti, le sue leggi e i suoi precetti affinché tu viva e ti
moltiplichi, e l’Eterno, il tuo Dio, ti benedica nel paese dove stai per
entrare per prenderne possesso.

<span id="an_30:17">30:17</span> Ma se il tuo cuore si volge indietro, e
se tu non ubbidisci, e ti lasci trascinare a prostrarti davanti ad altri
del e a servir loro,

<span id="an_30:18">30:18</span> io vi dichiaro oggi che certamente
perirete, che non prolungherete i vostri giorni nel paese, per entrare
in possesso del quale voi siete in procinto di passare il Giordano.

<span id="an_30:19">30:19</span> Io prendo oggi a testimoni contro a voi
il cielo e la terra, che io ti ho posto davanti la vita e la morte, la
benedizione e la maledizione; scegli dunque la vita, onde tu viva, tu e
la tua progenie,

<span id="an_30:20">30:20</span> amando l’Eterno, il tuo Dio, ubbidendo
alla sua voce e tenendoti stretto a lui (poich’egli è la tua vita e
colui che prolunga i tuoi giorni), affinché tu possa abitare sul suolo
che l’Eterno giurò di dare ai tuoi padri Abrahamo, Isacco e Giacobbe.

<span id="an_31:1">31:1</span> Mosè andò e rivolse ancora queste parole
a tutto Israele.

<span id="an_31:2">31:2</span> Disse loro: "Io sono oggi in età di
centovent’anni; non posso più andare e venire, e l’Eterno m’ha detto: Tu
non passerai questo Giordano.

<span id="an_31:3">31:3</span> L’Eterno, il tuo Dio, sarà quegli che
passerà davanti a te, che distruggerà d’innanzi a te quelle nazioni, e
tu possederai il loro paese; e Giosuè passerà davanti a te, come
l’Eterno ha detto.

<span id="an_31:4">31:4</span> E l’Eterno tratterà quelle nazioni come
trattò Sihon e Og, re degli Amorei, ch’egli distrusse col loro paese.

<span id="an_31:5">31:5</span> L’Eterno le darà in vostro potere, e voi
le tratterete secondo tutti gli ordini che v’ho dato.

<span id="an_31:6">31:6</span> Siate forti, fatevi animo, non temete e
non vi spaventate di loro, perché l’Eterno, il tuo Dio, è quegli che
cammina teco; egli non ti lascerà e non ti abbandonerà".

<span id="an_31:7">31:7</span> Poi Mosè chiamò Giosuè, e gli disse in
presenza di tutto Israele: "Sii forte e fatti animo, perché tu entrerai
con questo popolo nel paese che l’Eterno giurò ai loro padri di dar
loro, e tu sarai quello che gliene darai il possesso.

<span id="an_31:8">31:8</span> E l’Eterno cammina egli stesso davanti a
te; egli sarà con te; non ti lascerà e non ti abbandonerà; non temere e
non ti perdere d’animo".

<span id="an_31:9">31:9</span> E Mosè scrisse questa legge e la diede ai
sacerdoti figliuoli di Levi che portano l’arca del patto dell’Eterno, e
a tutti gli anziani d’Israele.

<span id="an_31:10">31:10</span> Mosè diede loro quest’ordine: "Alla
fine d’ogni settennio, al tempo dell’anno di remissione, alla festa
delle Capanne,

<span id="an_31:11">31:11</span> quando tutto Israele verrà a
presentarsi davanti all’Eterno, al tuo Dio, nel luogo ch’egli avrà
scelto, leggerai questa legge dinanzi a tutto Israele, in guisa ch’egli
l’oda.

<span id="an_31:12">31:12</span> Radunerai il popolo, uomini, donne,
bambini, con lo straniero che sarà entro le tue porte, affinché odano,
imparino a temere l’Eterno, il vostro Dio, e abbiano cura di mettere in
pratica tutte le parole di questa legge.

<span id="an_31:13">31:13</span> E i loro figliuoli, che non ne avranno
ancora avuto conoscenza, l’udranno e impareranno a temer l’Eterno, il
vostro Dio, tutto il tempo che vivrete nel paese del quale voi andate a
prender possesso, passando il Giordano".

<span id="an_31:14">31:14</span> E l’Eterno disse a Mosè: "Ecco, il
giorno della tua morte s’avvicina; chiama Giosuè, e presentatevi nella
tenda di convegno perch’io gli dia i miei ordini". Mosè e Giosuè dunque
andarono e si presentarono nella tenda di convegno.

<span id="an_31:15">31:15</span> L’Eterno apparve, nella tenda, in una
colonna di nuvola; e la colonna di nuvola si fermò all’ingresso della
tenda.

<span id="an_31:16">31:16</span> E l’Eterno disse a Mosè: "Ecco, tu stai
per addormentarti coi tuoi padri; e questo popolo si leverà e si
prostituirà, andando dietro agli dèi stranieri del paese nel quale va a
stare; e mi abbandonerà, e violerà il mio patto che io ho fermato con
lui.

<span id="an_31:17">31:17</span> In quel giorno, l’ira mia s’infiammerà
contro a lui; e io li abbandonerò, nasconderò loro la mia faccia, e
saranno divorati, e molti mali e molte angosce cadranno loro addosso;
talché in quel giorno diranno: Questi mali non ci son eglino caduti
addosso perché il nostro Dio non è in mezzo a noi?

<span id="an_31:18">31:18</span> E io, in quel giorno, nasconderò del
tutto la mia faccia a cagione di tutto il male che avranno fatto,
rivolgendosi ad altri dèi.

<span id="an_31:19">31:19</span> Scrivetevi dunque questo cantico, e
insegnatelo ai figliuoli d’Israele; mettetelo loro in bocca, affinché
questo cantico mi serva di testimonio contro i figliuoli d’Israele.

<span id="an_31:20">31:20</span> Quando li avrò introdotti nel paese che
promisi ai padri loro con giuramento, paese ove scorre il latte e il
miele, ed essi avranno mangiato, si saranno saziati e ingrassati, e si
saranno rivolti ad altri dèi per servirli, e avranno sprezzato me e
violato il mio patto,

<span id="an_31:21">31:21</span> e quando molti mali e molte angosce
saran piombati loro addosso, allora questo cantico leverà la sua voce
contro di loro, come un testimonio; poiché esso non sarà dimenticato, e
rimarrà sulle labbra dei loro posteri; giacché io conosco quali siano i
pensieri ch’essi concepiscono, anche ora, prima ch’io li abbia
introdotti nel paese che giurai di dar loro".

<span id="an_31:22">31:22</span> Così Mosè scrisse quel giorno questo
cantico, e lo insegnò ai figliuoli d’Israele.

<span id="an_31:23">31:23</span> Poi l’Eterno dette i suoi ordini a
Giosuè, figliuolo di Nun, e gli disse: "Sii forte e fatti animo, poiché
tu sei quello che introdurrai i figliuoli d’Israele nel paese che giurai
di dar loro; e io sarò teco".

<span id="an_31:24">31:24</span> E quando Mosè ebbe finito di scrivere
in un libro tutte quante le parole di questa legge,

<span id="an_31:25">31:25</span> diede quest’ordine ai Leviti che
portavano l’arca del patto dell’Eterno:

<span id="an_31:26">31:26</span> "Prendete questo libro della legge e
mettetelo allato all’arca del patto dell’Eterno, ch’è il vostro Dio; e
quivi rimanga come testimonio contro di te;

<span id="an_31:27">31:27</span> perché io conosco il tuo spirito
ribelle e la durezza del tuo collo. Ecco, oggi, mentre sono ancora
vivente tra voi, siete stati ribelli contro l’Eterno; quanto più lo
sarete dopo la mia morte!

<span id="an_31:28">31:28</span> Radunate presso di me tutti gli anziani
delle vostre tribù e i vostri ufficiali; io farò loro udire queste
parole, e prenderò a testimoni contro di loro il cielo e la terra.

<span id="an_31:29">31:29</span> Poiché io so che, dopo la mia morte,
voi certamente vi corromperete e lascerete la via che v’ho prescritta; e
la sventura v’incoglierà nei giorni a venire, perché avrete fatto ciò
ch’è male agli occhi dell’Eterno, provocandolo a sdegno con l’opera
delle vostre mani".

<span id="an_31:30">31:30</span> Mosè dunque pronunziò dal principio
alla fine le parole di questo cantico, in presenza di tutta la raunanza
d’Israele.

<span id="an_32:1">32:1</span> "Porgete orecchio, o cieli, ed io
parlerò, e ascolti la terra le parole della mia bocca.

<span id="an_32:2">32:2</span> Si spanda il mio insegnamento come la
pioggia, stilli la mia parola come la rugiada, come la pioggerella sopra
la verdura, e come un acquazzone sopra l’erba,

<span id="an_32:3">32:3</span> poiché io proclamerò il nome dell’Eterno.
Magnificate il nostro Iddio!

<span id="an_32:4">32:4</span> Quanto alla Ròcca, l’opera sua è
perfetta, poiché tutte le sue vie sono giustizia. E’ un Dio fedele e
senza iniquità; egli è giusto e retto.

<span id="an_32:5">32:5</span> Ma essi si sono condotti male verso di
lui; non sono suoi figliuoli, l’infamia è di loro, razza storta e
perversa.

<span id="an_32:6">32:6</span> E’ questa la ricompensa che date
all’Eterno, o popolo insensato e privo di saviezza? Non è egli il padre
tuo che t’ha creato? non è egli colui che t’ha fatto e ti ha stabilito?

<span id="an_32:7">32:7</span> Ricordati de’ giorni antichi, considera
gli anni delle età passate, interroga tuo padre, ed egli te lo farà
conoscere, i tuoi vecchi, ed essi te lo diranno.

<span id="an_32:8">32:8</span> Quando l’Altissimo diede alle nazioni la
loro eredità, quando separò i figliuoli degli uomini, egli fissò i
confini dei popoli, tenendo conto del numero de’ figliuoli d’Israele.

<span id="an_32:9">32:9</span> Poiché la parte dell’Eterno e il suo
popolo, Giacobbe è la porzione della sua eredità.

<span id="an_32:10">32:10</span> Egli lo trovò in una terra deserta, in
una solitudine piena d’urli e di desolazione. Egli lo circondò, ne prese
cura, lo custodi come la pupilla dell’occhio suo.

<span id="an_32:11">32:11</span> Pari all’aquila che desta la sua
nidiata, si libra a volo sopra i suoi piccini spiega le sue ali, li
prende e li porta sulle penne,

<span id="an_32:12">32:12</span> l’Eterno solo l’ha condotto, e nessun
dio straniero era con lui.

<span id="an_32:13">32:13</span> Egli l’ha fatto passare a cavallo sulle
alture della terra, e Israele ha mangiato il prodotto de’ campi; gli ha
fatto succhiare il miele ch’esce dalla rupe, l’olio ch’esce dalle rocce
più dure,

<span id="an_32:14">32:14</span> la crema delle vacche e il latte delle
pecore. Gli ha dato il grasso degli agnelli, de’ montoni di Basan e de’
capri, col fior di farina del frumento; e tu hai bevuto il vino
generoso, il sangue dell’uva.

<span id="an_32:15">32:15</span> Ma Ieshurun s’è fatto grasso ed ha
ricalcitrato, ti sei fatto grasso, grosso e pingue! ha abbandonato
l’Iddio che l’ha fatto, e ha sprezzato la Ròcca della sua salvezza.

<span id="an_32:16">32:16</span> Essi l’han mosso a gelosia con divinità
straniere, l’hanno irritato con abominazioni.

<span id="an_32:17">32:17</span> Han sacrificato a demoni che non son
Dio, a dèi che non avean conosciuti, dèi nuovi, apparsi di recente,
dinanzi ai quali i vostri padri non avean tremato.

<span id="an_32:18">32:18</span> Hai abbandonato la Ròcca che ti diè la
vita, e hai obliato l’Iddio che ti mise al mondo.

<span id="an_32:19">32:19</span> E l’Eterno l’ha veduto, e ha reietto i
suoi figliuoli e le sue figliuole che l’aveano irritato;

<span id="an_32:20">32:20</span> e ha detto: "Io nasconderò loro la mia
faccia, e starò a vedere quale ne sarà la fine; poiché sono una razza
quanto mai perversa, figliuoli in cui non è fedeltà di sorta.

<span id="an_32:21">32:21</span> Essi m’han mosso a gelosia con ciò che
non è Dio, m’hanno irritato coi loro idoli vani; e io li moverò a
gelosia con gente che non è un popolo, li irriterò con una nazione
stolta.

<span id="an_32:22">32:22</span> Poiché un fuoco s’è acceso, nella mia
ira, e divamperà fino in fondo al soggiorno de’ morti; divorerà la terra
e i suoi prodotti, e infiammerà le fondamenta delle montagne.

<span id="an_32:23">32:23</span> Io accumulerò su loro dei mali,
esaurirò contro a loro tutti i miei strali.

<span id="an_32:24">32:24</span> Essi saran consunti dalla fame,
divorati dalla febbre, da mortifera pestilenza; lancerò contro a loro le
zanne delle fiere, col veleno delle bestie che striscian nella polvere.

<span id="an_32:25">32:25</span> Di fuori la spada, e di dentro il
terrore spargeranno il lutto, mietendo giovani e fanciulle, lattanti e
uomini canuti.

<span id="an_32:26">32:26</span> Io direi: Li spazzerò via d’un soffio,
farò sparire la loro memoria di fra gli uomini,

<span id="an_32:27">32:27</span> se non temessi gl’insulti del nemico, e
che i loro avversari, prendendo abbaglio, fosser tratti a dire: "E’
stata la nostra potente mano e non l’Eterno, che ha fatto tutto questo!"

<span id="an_32:28">32:28</span> Poiché è una nazione che ha perduto il
senno, e non v’è in essi alcuna intelligenza.

<span id="an_32:29">32:29</span> Se fosser savi, lo capirebbero,
considererebbero la fine che li aspetta.

<span id="an_32:30">32:30</span> Come potrebbe un solo inseguirne mille,
e due metterne in fuga diecimila, se la Ròcca loro non li avesse
venduti, se l’Eterno non li avesse dati in man del nemico?

<span id="an_32:31">32:31</span> Poiché la ròcca loro non è come la
nostra Ròcca; i nostri stessi nemici ne son giudici;

<span id="an_32:32">32:32</span> ma la loro vigna vien dalla vigna di
Sodoma e dalle campagne di Gomorra; le loro uve son uve avvelenate, i
loro grappoli, amari;

<span id="an_32:33">32:33</span> il loro vino è un tossico di serpenti,
un crudel veleno d’aspidi.

<span id="an_32:34">32:34</span> "Tutto questo non è egli tenuto in
serbo presso di me, sigillato ne’ miei tesori?

<span id="an_32:35">32:35</span> A me la vendetta e la retribuzione,
quando il loro piede vacillerà!" Poiché il giorno della loro calamità è
vicino, e ciò che per loro è preparato, s’affretta a venire.

<span id="an_32:36">32:36</span> Sì, l’Eterno giudicherà il suo popolo,
ma avrà pietà de’ suoi servi quando vedrà che la forza è sparita, e che
non riman più tra loro né schiavo né libero.

<span id="an_32:37">32:37</span> Allora egli dirà: "Ove sono i loro dèi,
la ròcca nella quale confidavano,

<span id="an_32:38">32:38</span> gli dèi che mangiavano il grasso de’
loro sacrifizi e beveano il vino delle loro libazioni? Si levino essi a
soccorrervi, a coprirvi della loro protezione!

<span id="an_32:39">32:39</span> Ora vedete che io solo son Dio, e che
non v’è altro dio accanto a me. Io fo morire e fo vivere, ferisco e
risano, e non v’è chi possa liberare dalla mia mano.

<span id="an_32:40">32:40</span> Sì, io alzo la mia mano al cielo, e
dico: Com’è vero ch’io vivo in perpetuo,

<span id="an_32:41">32:41</span> quando aguzzerò la mia folgorante spada
e metterò mano a giudicare, farò vendetta de’ miei nemici e darò ciò che
si meritano a quelli che m’odiano.

<span id="an_32:42">32:42</span> Inebrierò di sangue le mie frecce, del
sangue degli uccisi e dei prigionieri, la mia spada divorerà la carne,
le teste dei condottieri nemici".

<span id="an_32:43">32:43</span> Nazioni, cantate le lodi del suo
popolo! poiché l’Eterno vendica il sangue de’ suoi servi, fa ricadere la
sua vendetta sopra i suoi avversari, ma si mostra propizio alla sua
terra, al suo popolo".

<span id="an_32:44">32:44</span> E Mosè venne con Giosuè, figliuolo di
Nun, e pronunziò in presenza del popolo tutte le parole di questo
cantico.

<span id="an_32:45">32:45</span> E quando Mosè ebbe finito di
pronunziare tutte queste parole dinanzi a tutto Israele, disse loro:

<span id="an_32:46">32:46</span> "Prendete a cuore tutte le parole con
le quali testimonio oggi contro a voi. Le prescriverete ai vostri
figliuoli, onde abbian cura di mettere in pratica tutte le parole di
questa legge.

<span id="an_32:47">32:47</span> Poiché questa non e una parola senza
valore per voi: anzi, e la vostra vita; e per questa parola
prolungherete i vostri giorni nel paese del quale andate a prender
possesso, passando il Giordano".

<span id="an_32:48">32:48</span> E, in quello stesso giorno, l’Eterno
parlò a Mosè, dicendo:

<span id="an_32:49">32:49</span> "Sali su questo monte di Abarim, sul
monte Nebo, ch’è nel paese di Moab, di faccia a Gerico, e mira il paese
di Canaan, ch’io do a possedere ai figliuoli d’Israele.

<span id="an_32:50">32:50</span> Tu morrai sul monte sul quale stai per
salire, e sarai riunito al tuo popolo, come Aaronne tuo fratello è morto
sul monte di Hor ed è stato riunito al suo popolo,

<span id="an_32:51">32:51</span> perché commetteste un’infedeltà contro
di me in mezzo ai figliuoli d’Israele, alle acque di Meriba a Kades, nel
deserto di Tsin, e perché non mi santificaste in mezzo ai figliuoli
d’Israele.

<span id="an_32:52">32:52</span> Tu vedrai il paese davanti a te, ma là,
nel paese che io do ai figliuoli d’Israele, non entrerai".

<span id="an_33:1">33:1</span> Or questa è la benedizione con la quale
Mosè, uomo di Dio, benedisse i figliuoli d’Israele, prima di morire.

<span id="an_33:2">33:2</span> Disse dunque: "L’Eterno è venuto dal
Sinai, e s’è levato su loro da Seir; ha fatto splendere la sua luce dal
monte di Paran, è giunto dal mezzo delle sante miriadi; dalla sua destra
usciva per essi il fuoco della legge.

<span id="an_33:3">33:3</span> Certo, l’Eterno ama i popoli; ma i suoi
santi son tutti agli ordini suoi. Ed essi si tennero ai tuoi piedi, e
raccolsero le tue parole.

<span id="an_33:4">33:4</span> Mosè ci ha dato una legge, eredità della
raunanza di Giacobbe;

<span id="an_33:5">33:5</span> ed egli è stato re in Ieshurun, quando
s’adunavano i capi del popolo e tutte assieme le tribù d’Israele.

<span id="an_33:6">33:6</span> Viva Ruben! ch’egli non muoia; ma siano
gli uomini suoi ridotti a pochi!"

<span id="an_33:7">33:7</span> E questo è per Giuda. Egli disse:
Ascolta, o Eterno, la voce di Giuda, e riconducilo al suo popolo. Con
tutte le sue forze egli lotta per esso; tu gli sarai d’aiuto contro i
suoi nemici!"

<span id="an_33:8">33:8</span> Poi disse di Levi: "I tuoi Thummim e i
tuoi Urim appartengono all’uomo pio che ti sei scelto, che tu provasti a
Massa, e col quale contendesti alle acque di Meriba.

<span id="an_33:9">33:9</span> Egli dice di suo padre e di sua madre:
"Io non li ho visti!" non riconosce i suoi fratelli, e nulla sa de’
propri figliuoli; perché i Leviti osservano la tua parola e sono i
custodi del tuo patto.

<span id="an_33:10">33:10</span> Essi insegnano i tuoi statuti a
Giacobbe e la tua legge a Israele; metton l’incenso sotto le tue nari, e
l’olocausto sopra il tuo altare.

<span id="an_33:11">33:11</span> O Eterno, benedici la sua forza, e
gradisci l’opera delle sue mani. Trafiggi le reni a quelli che insorgono
contro di lui, che gli sono nemici, sì che non possan risorgere.

<span id="an_33:12">33:12</span> Di Beniamino disse: "L’amato
dell’Eterno abiterà sicuro presso di lui. L’Eterno gli farà riparo del
continuo, e abiterà fra le colline di lui".

<span id="an_33:13">33:13</span> Poi disse di Giuseppe: "Il suo paese
sarà benedetto dall’Eterno coi doni più preziosi del cielo, con la
rugiada, con le acque dell’abisso che giace in basso,

<span id="an_33:14">33:14</span> coi frutti più preziosi che il sole
matura, con le cose più squisite che ogni luna arreca,

<span id="an_33:15">33:15</span> coi migliori prodotti de’ monti
antichi, coi doni più preziosi de’ colli eterni, coi doni più preziosi
della terra e di quanto essa racchiude.

<span id="an_33:16">33:16</span> Il favor di colui che stava nel pruno
venga sul capo di Giuseppe, sulla fronte di colui ch’è principe tra i
suoi fratelli!

<span id="an_33:17">33:17</span> Del suo toro primogenito egli ha la
maestà; le sue corna son corna di bufalo. Con esse darà di cozzo ne’
popoli tutti quanti assieme, fino alle estremità della terra. Tali sono
le miriadi d’Efraim, tali sono le migliaia di Manasse".

<span id="an_33:18">33:18</span> Poi disse di Zabulon: "Rallegrati, o
Zabulon, nel tuo uscire, e tu, Issacar, nelle tue tende!

<span id="an_33:19">33:19</span> Essi chiameranno i popoli al monte, e
quivi offriranno sacrifizi di giustizia; poich’essi succhieranno la
dovizia del mare e i tesori nascosti nella rena".

<span id="an_33:20">33:20</span> Poi disse di Gad: "Benedetto colui che
mette Gad al largo! Egli sta nella sua dimora come una leonessa, e
sbrana braccio e cranio.

<span id="an_33:21">33:21</span> Ei s’è scelto le primizie del paese,
poiché quivi è la parte riserbata al condottiero, ed egli v’è giunto
alla testa del popolo, ha compiuto la giustizia dell’Eterno e i suoi
decreti, insieme ad Israele".

<span id="an_33:22">33:22</span> Poi disse di Dan: "Dan è un leoncello,
che balza da Bashan".

<span id="an_33:23">33:23</span> Poi disse di Neftali: "O Neftali, sazio
di favori e ricolmo di benedizioni dell’Eterno, prendi possesso
dell’occidente e del mezzodì!"

<span id="an_33:24">33:24</span> Poi disse di Ascer: "Benedetto sia
Ascer tra i figliuoli d’Israele! Sia il favorito de’ suoi fratelli, e
tuffi il suo piè nell’olio!

<span id="an_33:25">33:25</span> Sian le sue sbarre di ferro e di rame,
e duri quanto i tuoi giorni la tua quiete!

<span id="an_33:26">33:26</span> O Ieshurun, nessuno è pari a Dio che,
sul carro dei cieli, corre in tuo aiuto, che, nella sua maestà, s’avanza
sulle nubi:

<span id="an_33:27">33:27</span> l’Iddio che ab antico è il tuo rifugio;
e sotto a te stanno le braccia eterne. Egli scaccia d’innanzi a te il
nemico, e ti dice: "Distruggi!"

<span id="an_33:28">33:28</span> Israele starà sicuro nella sua dimora;
la sorgente di Giacobbe sgorgherà solitaria in un paese di frumento e di
mosto, e dove il cielo stilla la rugiada.

<span id="an_33:29">33:29</span> Te felice, o Israele! Chi è pari a te,
un popolo salvato dall’Eterno, ch’è lo scudo che ti protegge, e la spada
che ti fa trionfare? I tuoi nemici verranno a blandirti, e tu
calpesterai le loro alture".

<span id="an_34:1">34:1</span> Poi Mosè salì dalle pianure di Moab sul
Monte Nebo, in vetta al Pisga, che è difaccia a Gerico. E l’Eterno gli
fece vedere tutto il paese: Galaad fino a Dan,

<span id="an_34:2">34:2</span> tutto Neftali, il paese di Efraim e di
Manasse, tutto il paese di Giuda fino al mare occidentale,

<span id="an_34:3">34:3</span> il mezzogiorno, il bacino del Giordano e
la valle di Gerico, città delle palme, fino a Tsoar.

<span id="an_34:4">34:4</span> L’Eterno gli disse: "Questo è il paese
riguardo al quale io feci ad Abrahamo, a Isacco ed a Giacobbe, questo
giuramento: Io lo darò alla tua progenie. Io te l’ho fatto vedere con i
tuoi occhi, ma tu non v’entrerai".

<span id="an_34:5">34:5</span> Mosè, servo dell’Eterno, morì quivi, nel
paese di Moab, come l’Eterno avea comandato.

<span id="an_34:6">34:6</span> E l’Eterno lo seppellì nella valle, nel
paese di Moab, dirimpetto a Beth-Peor; e nessuno fino a questo giorno ha
mai saputo dove fosse la sua tomba.

<span id="an_34:7">34:7</span> Or Mosè avea centovent’anni quando morì;
la vista non gli s’era indebolita e il vigore non gli era venuto meno.

<span id="an_34:8">34:8</span> E i figliuoli d’Israele lo piansero nelle
pianure di Moab per trenta giorni, e si compieron così i giorni del
pianto, del lutto per Mosè.

<span id="an_34:9">34:9</span> E Giosuè, figliuolo di Nun, fu riempito
dello spirito di sapienza, perché Mosè gli aveva imposto le mani; e i
figliuoli d’Israele gli ubbidirono e fecero quello che l’Eterno avea
comandato a Mosè.

<span id="an_34:10">34:10</span> Non è mai più sorto in Israele un
profeta simile a Mosè, col quale l’Eterno abbia trattato faccia a
faccia.

<span id="an_34:11">34:11</span> Niuno è stato simile a lui in tutti
quei segni e miracoli che Dio lo mandò a fare nel paese d’Egitto contro
Faraone, contro tutti i suoi servi e contro tutto il suo paese;

<span id="an_34:12">34:12</span> né simile a lui in quegli atti potenti
e in tutte quelle gran cose tremende, che Mosè fece dinanzi agli occhi
di tutto Israele.

------------------------------------------------------------------------

[Next: Joshua](jos)
