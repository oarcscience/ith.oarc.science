[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](lam)  [Next](dan) 

------------------------------------------------------------------------

### Italian Bible: Ezekiel

<span id="an_1:1">1:1</span> Or avvenne l’anno trentesimo, il quinto
giorno del quarto mese, che, essendo presso al fiume Kebar, fra quelli
ch’erano stati menati in cattività, i cieli s’aprirono, e io ebbi delle
visioni divine.

<span id="an_1:2">1:2</span> Il quinto giorno del mese (era il quinto
anno della cattività del re Joiakin),

<span id="an_1:3">1:3</span> la parola dell’Eterno fu espressamente
rivolta al sacerdote Ezechiele, figliuolo di Buzi, nel paese dei Caldei,
presso al fiume Kebar; e la mano dell’Eterno fu quivi sopra lui.

<span id="an_1:4">1:4</span> Io guardai, ed ecco venire dal settentrione
un vento di tempesta, una grossa nuvola con un globo di fuoco che
spandeva tutto all’intorno d’essa uno splendore; e nel centro di quel
fuoco si vedeva come del rame sfavillante in mezzo al fuoco.

<span id="an_1:5">1:5</span> Nel centro del fuoco appariva la forma di
quattro esseri viventi; e questo era l’aspetto loro: avevano sembianza
umana.

<span id="an_1:6">1:6</span> Ognuno d’essi aveva quattro facce, e ognuno
quattro ali.

<span id="an_1:7">1:7</span> I loro piedi eran diritti, e la pianta de’
loro piedi era come la pianta del piede d’un vitello; e sfavillavano
come il rame terso.

<span id="an_1:8">1:8</span> Avevano delle mani d’uomo sotto le ali ai
loro quattro lati; e tutti e quattro avevano le loro facce e le loro
ali.

<span id="an_1:9">1:9</span> Le loro ali s’univano l’una all’altra;
camminando, non si voltavano; ognuno camminava dritto dinanzi a sé.

<span id="an_1:10">1:10</span> Quanto all’aspetto delle loro facce, essi
avevan tutti una faccia d’uomo, tutti e quattro una faccia di leone a
destra, tutti e quattro una faccia di bue a sinistra, e tutti e quattro
una faccia d’aquila.

<span id="an_1:11">1:11</span> Le loro facce e le loro ali erano
separate nella parte superiore; ognuno aveva due ali che s’univano a
quelle dell’altro, e due che coprivan loro il corpo.

<span id="an_1:12">1:12</span> Camminavano ognuno dritto davanti a sé,
andavano dove lo spirito li faceva andare, e, camminando, non si
voltavano.

<span id="an_1:13">1:13</span> Quanto all’aspetto degli esseri viventi,
esso era come di carboni ardenti, come di fiaccole; quel fuoco circolava
in mezzo agli esseri viventi, era un fuoco sfavillante, e dal fuoco
uscivan de’ lampi.

<span id="an_1:14">1:14</span> E gli esseri viventi correvano in tutti i
sensi, simili al fulmine.

<span id="an_1:15">1:15</span> Or com’io stavo guardando gli esseri
viventi, ecco una ruota in terra, presso a ciascun d’essi, verso le loro
quattro facce.

<span id="an_1:16">1:16</span> L’aspetto delle ruote e la loro forma
eran come l’aspetto del crisolito; tutte e quattro si somigliavano; il
loro aspetto e la loro forma eran quelli d’una ruota che fosse
attraversata da un’altra ruota.

<span id="an_1:17">1:17</span> Quando si movevano, andavano tutte e
quattro dal proprio lato, e, andando, non si voltavano.

<span id="an_1:18">1:18</span> Quanto ai loro cerchi, essi erano alti e
formidabili; e i cerchi di tutte e quattro eran pieni d’occhi
d’ogn’intorno.

<span id="an_1:19">1:19</span> Quando gli esseri viventi camminavano, le
ruote si movevano allato a loro; e quando gli esseri viventi s’alzavan
su da terra, s’alzavano anche le ruote.

<span id="an_1:20">1:20</span> Dovunque lo spirito voleva andare,
andavano anch’essi; e le ruote s’alzavano allato a quelli, perché lo
spirito degli esseri viventi era nelle ruote.

<span id="an_1:21">1:21</span> Quando quelli camminavano, anche le ruote
si movevano; quando quelli si fermavano, anche queste si fermavano; e
quando quelli s’alzavano su da terra, anche queste s’alzavano allato
d’essi, perché lo spirito degli esseri viventi era nelle ruote.

<span id="an_1:22">1:22</span> Sopra le teste degli esseri viventi c’era
come una distesa di cielo, di colore simile a cristallo d’ammirabile
splendore, e s’espandeva su in alto, sopra alle loro teste.

<span id="an_1:23">1:23</span> Sotto la distesa si drizzavano le loro
ali, l’una verso l’altra; e ne avevano ciascuno due che coprivano loro
il corpo.

<span id="an_1:24">1:24</span> E quand’essi camminavano, io sentivo il
rumore delle loro ali, come il rumore delle grandi acque, come la voce
dell’Onnipotente: un rumore di gran tumulto, come il rumore d’un
accampamento; quando si fermavano, abbassavano le loro ali;

<span id="an_1:25">1:25</span> e s’udiva un rumore che veniva dall’alto
della distesa ch’era sopra le loro teste.

<span id="an_1:26">1:26</span> E al disopra della distesa che stava
sopra le loro teste, c’era come una pietra di zaffiro, che pareva un
trono; e su questa specie di trono appariva come la figura d’un uomo,
che vi stava assiso sopra, su in alto.

<span id="an_1:27">1:27</span> Vidi pure come del rame terso, come del
fuoco, che lo circondava d’ogn’intorno dalla sembianza dei suoi fianchi
in su; e dalla sembianza dei suoi fianchi in giù vidi come del fuoco,
come uno splendore tutto attorno a lui.

<span id="an_1:28">1:28</span> Qual è l’aspetto dell’arco ch’è nella
nuvola in un giorno di pioggia, tal era l’aspetto di quello splendore
che lo circondava. Era una apparizione dell’immagine della gloria
dell’Eterno. A questa vista caddi sulla mia faccia, e udii la voce d’uno
che parlava.

<span id="an_2:1">2:1</span> E mi disse: "Figliuol d’uomo, rizzati in
piedi, e io ti parlerò".

<span id="an_2:2">2:2</span> E com’egli mi parlava, lo spirito entrò in
me, e mi fece rizzare in piedi; e io udii colui che mi parlava.

<span id="an_2:3">2:3</span> Egli mi disse: "Figliuol d’uomo, io ti
mando ai figliuoli d’Israele, a nazioni ribelli, che si son ribellate a
me; essi e i loro padri si son rivoltati contro di me fino a questo
giorno.

<span id="an_2:4">2:4</span> A questi figliuoli dalla faccia dura e dal
cuore ostinato io ti mando, e tu dirai loro: Così parla il Signore,
l’Eterno.

<span id="an_2:5">2:5</span> E sia che t’ascoltino o non t’ascoltino
giacché è una casa ribelle essi sapranno che v’è un profeta in mezzo a
loro.

<span id="an_2:6">2:6</span> E tu, figliuol d’uomo, non aver paura di
loro, né delle loro parole, giacché tu stai colle ortiche e colle spine,
e abiti fra gli scorpioni; non aver paura delle loro parole, non ti
sgomentare davanti a loro, poiché sono una casa ribelle.

<span id="an_2:7">2:7</span> Ma tu riferirai loro le mie parole, sia che
t’ascoltino o non t’ascoltino, poiché sono ribelli.

<span id="an_2:8">2:8</span> E tu, figliuol d’uomo, ascolta ciò che ti
dico; non esser ribelle com’è ribelle questa casa; apri la bocca, e
mangia ciò che ti do".

<span id="an_2:9">2:9</span> Io guardai, ed ecco una mano stava stesa
verso di me, la quale teneva il rotolo d’un libro;

<span id="an_2:10">2:10</span> ed egli lo spiegò davanti a me; era
scritto di dentro e di fuori, e conteneva delle lamentazioni, de’ gemiti
e dei guai.

<span id="an_3:1">3:1</span> Ed egli mi disse: "Figliuol d’uomo, mangia
ciò che tu trovi; mangia questo rotolo, e va’ e parla alla casa
d’Israele".

<span id="an_3:2">3:2</span> Io aprii la bocca, ed egli mi fece mangiare
quel rotolo.

<span id="an_3:3">3:3</span> E mi disse: "Figliuol d’uomo, nutriti il
ventre e riempiti le viscere di questo rotolo che ti do". E io lo
mangiai, e mi fu dolce in bocca, come del miele.

<span id="an_3:4">3:4</span> Ed egli mi disse: "Figliuol d’uomo, va’,
récati alla casa d’Israele, e riferisci loro le mie parole;

<span id="an_3:5">3:5</span> poiché tu sei mandato, non a un popolo dal
parlare oscuro e dalla lingua non intelligibile, ma alla casa d’Israele:

<span id="an_3:6">3:6</span> non a molti popoli dal parlare oscuro e
dalla lingua non intelligibile, di cui tu non intenda le parole. Certo,
s’io ti mandassi a loro, essi ti darebbero ascolto;

<span id="an_3:7">3:7</span> ma la casa d’Israele non ti vorrà
ascoltare, perché non vogliono ascoltar me; giacché tutta la casa
d’Israele ha la fronte dura e il cuore ostinato.

<span id="an_3:8">3:8</span> Ecco, io t’induro la faccia, perché tu
l’opponga alla faccia loro; induro la tua fronte, perché l’opponga alla
fronte loro;

<span id="an_3:9">3:9</span> io rendo la tua fronte come un diamante,
più dura della selce; non li temere, non ti sgomentare davanti a loro,
perché sono una casa ribelle".

<span id="an_3:10">3:10</span> Poi mi disse: "Figliuol d’uomo, ricevi
nel cuor tuo tutte le parole che io ti dirò, e ascoltale con le tue
orecchie.

<span id="an_3:11">3:11</span> E va’ dai figliuoli del tuo popolo che
sono in cattività, parla loro, e di’ loro: Così parla il Signore,
l’Eterno; sia che t’ascoltino o non ti ascoltino".

<span id="an_3:12">3:12</span> E lo spirito mi levò in alto, e io udii
dietro a me il suono d’un gran fragore che diceva: "Benedetta sia la
gloria dell’Eterno dalla sua dimora!"

<span id="an_3:13">3:13</span> e udii pure il rumore delle ali degli
esseri viventi che battevano l’una contro l’altra, il rumore delle ruote
allato ad esse, e il suono d’un gran fragore.

<span id="an_3:14">3:14</span> E lo spirito mi levò in alto, e mi portò
via; e io andai, pieno d’amarezza nello sdegno del mio spirito; e la
mano dell’Eterno era forte su di me.

<span id="an_3:15">3:15</span> E giunsi da quelli ch’erano in cattività
a Tel-abib presso al fiume Kebar, e mi fermai dov’essi dimoravano; e
dimorai quivi sette giorni, mesto e silenzioso, in mezzo a loro.

<span id="an_3:16">3:16</span> E in capo a sette giorni, la parola
dell’Eterno mi fu rivolta in questi termini:

<span id="an_3:17">3:17</span> "Figliuol d’uomo, io t’ho stabilito come
sentinella per la casa d’Israele; e quando tu udrai dalla mia bocca una
parola, tu l’avvertirai da parte mia.

<span id="an_3:18">3:18</span> Quando io dirò all’empio: Certo morrai,
se tu non l’avverti, e non parli per avvertire quell’empio di abbandonar
la sua via malvagia, e salvargli così la vita, quell’empio morrà per la
sua iniquità; ma io domanderò conto del suo sangue alla tua mano.

<span id="an_3:19">3:19</span> Ma, se tu avverti l’empio, ed egli non si
ritrae dalla sua empietà e dalla sua via malvagia, egli morrà per la sua
iniquità, ma tu avrai salvata l’anima tua.

<span id="an_3:20">3:20</span> E quando un giusto si ritrae dalla sua
giustizia e commette l’iniquità, se io gli pongo davanti una qualche
occasione di caduta, egli morrà, perché tu non l’avrai avvertito; morrà
per il suo peccato, e le cose giuste che avrà fatte non saranno più
ricordate; ma io domanderò conto del suo sangue alla tua mano.

<span id="an_3:21">3:21</span> Però, se tu avverti quel giusto perché
non pecchi, e non pecca, egli certamente vivrà, perch’è stato avvertito,
e tu avrai salvata l’anima tua".

<span id="an_3:22">3:22</span> E la mano dell’Eterno fu quivi sopra me,
ed egli mi disse: "Lèvati, va’ nella pianura, e quivi io parlerò teco".

<span id="an_3:23">3:23</span> Io dunque mi levai, uscii nella pianura,
ed ecco che quivi stava la gloria dell’Eterno, gloria simile a quella
che avevo veduta presso al fiume Kebar; e caddi sulla mia faccia.

<span id="an_3:24">3:24</span> Ma lo spirito entrò in me; mi fece
rizzare in piedi, e l’Eterno mi parlò e mi disse: "Va’, chiuditi in casa
tua!

<span id="an_3:25">3:25</span> E a te, figliuol d’uomo, ecco, ti si
metteranno addosso delle corde, con esse ti si legherà, e tu non andrai
in mezzo a loro.

<span id="an_3:26">3:26</span> E io farò che la lingua ti s’attacchi al
palato, perché tu rimanga muto e tu non possa esser per essi un censore;
perché sono una casa ribelle.

<span id="an_3:27">3:27</span> Ma quando io ti parlerò, t’aprirò la
bocca, e tu dirai loro: Così parla il Signore, l’Eterno; chi ascolta,
ascolti; chi non vuole ascoltare non ascolti; poiché sono una casa
ribelle.

<span id="an_4:1">4:1</span> E tu, figliuol d’uomo, prenditi un mattone,
mettitelo davanti e disegnavi sopra una città, Gerusalemme;

<span id="an_4:2">4:2</span> cingila d’assedio, costruisci contro di lei
una torre, fa’ contro di lei dei bastioni, circondala di vari
accampamenti, e disponi contro di lei, d’ogn’intorno, degli arieti.

<span id="an_4:3">4:3</span> Prenditi poi una piastra di ferro, e
collocala come un muro di ferro fra te e la città; vòlta la tua faccia
contro di lei; sia ella assediata, e tu cingila d’assedio. Questo sarà
un segno per la casa d’Israele.

<span id="an_4:4">4:4</span> Poi sdraiati sul tuo lato sinistro, e metti
sul questo lato l’iniquità della casa d’Israele; e per il numero di
giorni che starai sdraiato su quel lato, tu porterai la loro iniquità.

<span id="an_4:5">4:5</span> E io ti conterò gli anni della loro
iniquità in un numero pari a quello di que’ giorni: trecentonovanta
giorni. Tu porterai così l’iniquità della casa d’Israele.

<span id="an_4:6">4:6</span> E quando avrai compiuti que’ giorni, ti
sdraierai di nuovo sul tuo lato destro, e porterai l’iniquità della casa
di Giuda per quaranta giorni: t’impongo un giorno per ogni anno.

<span id="an_4:7">4:7</span> Tu volgerai la tua faccia e il tuo braccio
nudo verso l’assedio di Gerusalemme, e profeterai contro di lei.

<span id="an_4:8">4:8</span> Ed ecco, io ti metterò addosso delle corde,
e tu non potrai voltarti da un lato sull’altro, finché tu non abbia
compiuti i giorni del tuo assedio.

<span id="an_4:9">4:9</span> Prenditi anche del frumento, dell’orzo,
delle fave, delle lenticchie, del miglio, del farro, mettili in un vaso,
fattene del pane durante tutto il tempo che starai sdraiato sul tuo
lato; ne mangerai per trecentonovanta giorni.

<span id="an_4:10">4:10</span> Il cibo che mangerai sarà del peso di
venti sicli per giorno; lo mangerai di tempo in tempo.

<span id="an_4:11">4:11</span> Berrai pure dell’acqua a misura: la sesta
parte d’un hin; la berrai di tempo in tempo.

<span id="an_4:12">4:12</span> Mangerai delle focacce d’orzo, che
cuocerai in loro presenza con escrementi d’uomo".

<span id="an_4:13">4:13</span> E l’Eterno disse: "Così i figliuoli
d’Israele mangeranno il loro pane contaminato, fra le nazioni dove io li
caccerò".

<span id="an_4:14">4:14</span> Allora io dissi: "Ahimè, Signore, Eterno,
ecco, l’anima mia non è stata contaminata; dalla mia fanciullezza a ora,
non ho mai mangiato carne di bestia morta da sé o sbranata, e non m’è
mai entrata in bocca alcuna carne infetta".

<span id="an_4:15">4:15</span> Ed egli mi disse: "Guarda io ti do dello
sterco bovino, invece d’escrementi d’uomo; sopra quello cuocerai il tuo
pane!"

<span id="an_4:16">4:16</span> Poi mi disse: "Figliuol d’uomo, io farò
mancar del tutto il sostegno del pane a Gerusalemme; essi mangeranno il
pane a peso e con angoscia e berranno l’acqua a misura e con
costernazione,

<span id="an_4:17">4:17</span> perché mancheranno di pane e d’acqua; e
saranno costernati tutti quanti, e si struggeranno a motivo della loro
iniquità.

<span id="an_5:1">5:1</span> E tu, figliuol d’uomo, prenditi un ferro
tagliente, prenditi un rasoio da barbiere, e fattelo passare sul capo e
sulla barba; poi prenditi una bilancia da pesare, e dividi i peli che
avrai tagliati.

<span id="an_5:2">5:2</span> Bruciane una terza parte nel fuoco in mezzo
alla città, quando i giorni dell’assedio saranno compiuti; poi prendine
un’altra terza parte, e percuotila con la spada attorno alla città; e
disperdi al vento l’ultima terza parte, dietro alla quale io sguainerò
la spada.

<span id="an_5:3">5:3</span> E di questa prendi una piccola quantità, e
legala nei lembi della tua veste;

<span id="an_5:4">5:4</span> e di questa prendi ancora una parte,
gettala nel fuoco, e bruciala nel fuoco; di là uscirà un fuoco contro
tutta la casa d’Israele.

<span id="an_5:5">5:5</span> Così parla il Signore, l’Eterno: Ecco
Gerusalemme! Io l’avevo posta in mezzo alle nazioni e agli altri paesi
che la circondavano;

<span id="an_5:6">5:6</span> ed ella, per darsi all’empietà, s’è
ribellata alle mie leggi; più delle nazioni, e alle mie prescrizioni più
de’ paesi che la circondano; poiché ha sprezzato le mie leggi, e non ha
camminato seguendo le mie prescrizioni.

<span id="an_5:7">5:7</span> Perciò, così parla il Signore, l’Eterno:
Poiché voi siete stati più insubordinati delle nazioni che vi
circondano, in quanto non avete camminato seguendo le mie prescrizioni e
non avete messo ad effetto le mie leggi e non avete neppure agito
seguendo le leggi delle nazioni che vi circondano,

<span id="an_5:8">5:8</span> così parla il Signore, l’Eterno: "Eccomi,
vengo io da te! ed eseguirò in mezzo a te i miei giudizi, nel cospetto
delle nazioni;

<span id="an_5:9">5:9</span> e farò a te quello che non ho mai fatto e
che non farò mai più così, a motivo di tutte le tue abominazioni.

<span id="an_5:10">5:10</span> Perciò, in mezzo a te, dei padri
mangeranno i loro figliuoli, e dei figliuoli mangeranno i loro padri; e
io eseguirò su di te dei giudizi, e disperderò a tutti i venti quel che
rimarrà di te.

<span id="an_5:11">5:11</span> Perciò, com’è vero ch’io vivo, dice il
Signore, l’Eterno, perché tu hai contaminato il mio santuario con tutte
le tue infamie e con tutte le tue abominazioni, anch’io ti raderò,
l’occhio mio non risparmierà nessuno e anch’io non avrò pietà.

<span id="an_5:12">5:12</span> Una terza parte di te morrà di peste, e
sarà consumata dalla fame in mezzo a te; una terza parte cadrà per la
spada attorno a te, e ne disperderò a tutti i venti l’altra terza parte,
e sguainerò contro ad essa la spada.

<span id="an_5:13">5:13</span> Così si sfogherà la mia ira, e io
soddisfarò su loro il mio furore, e sarò pago; ed essi conosceranno che
io, l’Eterno, ho parlato nella mia gelosia, quando avrò sfogato su loro
il mio furore.

<span id="an_5:14">5:14</span> E farò di te, sotto gli occhi di tutti i
passanti, una desolazione, il vituperio delle nazioni che ti circondano.

<span id="an_5:15">5:15</span> E il tuo obbrobrio e la tua ignominia
saranno un ammaestramento e un oggetto di stupore per le nazioni che ti
circondano, quand’io avrò eseguito su di te i miei giudizi con ira, con
furore, con indignati castighi son io l’Eterno, che parlo

<span id="an_5:16">5:16</span> quando avrò scoccato contro di loro i
letali dardi della fame, apportatori di distruzione e che io tirerò per
distruggervi, quando avrò aggravata su voi la fame e vi avrò fatto venir
meno il sostegno del pane,

<span id="an_5:17">5:17</span> quando avrò mandato contro di voi la fame
e le male bestie che ti priveranno de’ figliuoli, quando la peste e il
sangue saran passati per mezzo a te, e quando io avrò fatto venire su di
te la spada. Io, l’Eterno, son quegli che parla!"

<span id="an_6:1">6:1</span> La parola dell’Eterno mi fu rivolta in
questi termini: "Figliuol d’uomo,

<span id="an_6:2">6:2</span> volgi la tua faccia verso i monti
d’Israele, profetizza contro di loro, e di’:

<span id="an_6:3">6:3</span> O monti d’Israele, ascoltate la parola del
Signore, dell’Eterno! Così parla il Signore, l’Eterno, ai monti ed ai
colli, ai burroni ed alle valli: Eccomi, io fo venire su di voi la
spada, e distruggerò i vostri alti luoghi.

<span id="an_6:4">6:4</span> I vostri altari saranno desolati, le vostre
colonne solari saranno infranti, e io farò cadere i vostri uccisi
davanti ai vostri idoli.

<span id="an_6:5">6:5</span> E metterò i cadaveri de’ figliuoli
d’Israele davanti ai loro idoli, e spargerò le vostre ossa attorno ai
vostri altari.

<span id="an_6:6">6:6</span> Dovunque abitate, le città saranno deserte
e gli alti luoghi desolati, affinché i vostri altari siano deserti e
desolati, i vostri idoli siano infranti e scompaiano, le vostre colonne
solari siano abbattute, e tutte le vostre opere siano spazzate via.

<span id="an_6:7">6:7</span> I morti cadranno in mezzo a voi, e voi
conoscerete che io sono l’Eterno.

<span id="an_6:8">6:8</span> Nondimeno, io vi lascerò un residuo; poiché
avrete alcuni scampati dalla spada fra le nazioni, quando sarete
dispersi in vari paesi.

<span id="an_6:9">6:9</span> E i vostri scampati si ricorderanno di me
fra le genti dove saranno stati menati in cattività, poiché io spezzerò
il loro cuore adultero che s’è stornato da me, e farò piangere i loro
occhi che han commesso adulterio con i loro idoli; e avranno disgusto di
loro stessi, per i mali che hanno commessi con tutte le loro
abominazioni.

<span id="an_6:10">6:10</span> E conosceranno che io sono l’Eterno, e
che non invano li ho minacciati di far loro questo male.

<span id="an_6:11">6:11</span> Così parla il Signore, l’Eterno: Batti le
mani, batti del piede, e di’: Ahimè! a motivo di tutte le scellerate
abominazioni della casa d’Israele, che cadrà per la spada, per la fame,
per la peste.

<span id="an_6:12">6:12</span> Chi sarà lontano morirà di peste; chi
sarà vicino cadrà per la spada; e chi sarà rimasto e sarà assediato,
perirà di fame; e io sfogherò così il mio furore su di loro.

<span id="an_6:13">6:13</span> E voi conoscerete che io sono l’Eterno,
quando i loro morti saranno in mezzo ai loro idoli, attorno ai loro
altari, sopra ogni alto colle, su tutte le vette dei monti, sotto ogni
albero verdeggiante, sotto ogni querce dal folto fogliame, là dove essi
offrivano profumi d’odor soave a tutti i loro idoli.

<span id="an_6:14">6:14</span> E io stenderò su di loro la mia mano, e
renderò il paese più solitario e desolato del deserto di Dibla, dovunque
essi abitano; e conosceranno che io sono l’Eterno".

<span id="an_7:1">7:1</span> E la parola dell’Eterno mi fu rivolta in
questi termini:

<span id="an_7:2">7:2</span> "E tu, figliuol d’uomo, così parla il
Signore, l’Eterno, riguardo al paese d’Israele: La fine! la fine viene
sulle quattro estremità del paese!

<span id="an_7:3">7:3</span> Ora ti sovrasta la fine, e io manderò
contro di te la mia ira, ti giudicherò secondo la tua condotta, e ti
farò ricadere addosso tutte le tue abominazioni.

<span id="an_7:4">7:4</span> E l’occhio mio non ti risparmierà, io sarò
senza pietà, ti farò ricadere addosso la tua condotta e le tue
abominazioni saranno in mezzo a te; e voi conoscerete che io sono
l’Eterno.

<span id="an_7:5">7:5</span> Così parla il Signore, l’Eterno: Una
calamità! ecco viene una calamità!

<span id="an_7:6">7:6</span> La fine viene! viene la fine! Ella si desta
per te! ecco ella viene!

<span id="an_7:7">7:7</span> Vien la tua volta, o abitante del paese! Il
tempo viene, il giorno s’avvicina: giorno di tumulto, e non di grida di
gioia su per i monti.

<span id="an_7:8">7:8</span> Ora, in breve, io spanderò su di te il mio
furore, sfogherò su di te la mia ira, ti giudicherò secondo la tua
condotta, e ti farò ricadere addosso tutte le tue abominazioni.

<span id="an_7:9">7:9</span> E l’occhio mio non ti risparmierà, io non
avrò pietà, ti farò ricadere addosso la tua condotta, le tue
abominazioni saranno in mezzo a te, e voi conoscerete che io, l’Eterno,
son quegli che colpisce.

<span id="an_7:10">7:10</span> Ecco il giorno! ecco ei viene! giunge la
tua volta! La tua verga è fiorita! l’orgoglio è sbocciato!

<span id="an_7:11">7:11</span> La violenza s’eleva e divien la verga
dell’empietà; nulla più riman d’essi, della loro folla tumultuosa, del
loro fracasso, nulla della loro magnificenza!

<span id="an_7:12">7:12</span> Giunge il tempo, il giorno s’avvicina!
Chi compra non si rallegri, chi vende non si dolga, perché un’ira
ardente sovrasta a tutta la loro moltitudine.

<span id="an_7:13">7:13</span> Poiché chi vende non tornerà in possesso
di ciò che avrà venduto, anche se fosse tuttora in vita; poiché la
visione contro tutta la loro moltitudine non sarà revocata, e nessuno
potrà col suo peccato mantenere la propria vita.

<span id="an_7:14">7:14</span> Suona la tromba, tutto è pronto, ma
nessuno va alla battaglia; poiché l’ardore della mia ira sovrasta a
tutta la loro moltitudine.

<span id="an_7:15">7:15</span> Di fuori, la spada; di dentro, la peste e
la fame! Chi è nei campi morrà per la spada: chi è in città sarà
divorato dalla fame e dalla peste.

<span id="an_7:16">7:16</span> E quelli di loro che riusciranno a
scampare staranno su per i monti come le colombe delle valli, tutti
quanti gemendo, ognuno per la propria iniquità.

<span id="an_7:17">7:17</span> Tutte le mani diverranno fiacche, tutte
le ginocchia si scioglieranno in acqua.

<span id="an_7:18">7:18</span> E si cingeranno di sacchi, e lo spavento
sarà la loro coperta; la vergogna sarà su tutti i volti, e avran tutti
il capo rasato.

<span id="an_7:19">7:19</span> Getteranno il loro argento per le strade,
e il loro oro sarà per essi una immondezza; il loro argento e il loro
oro non li potranno salvare nel giorno del furore dell’Eterno; non
potranno saziare la loro fame, né empir loro le viscere, perché furon
quelli la pietra d’intoppo per cui caddero nella loro iniquità.

<span id="an_7:20">7:20</span> La bellezza dei loro ornamenti era per
loro fonte d’orgoglio; e ne han fatto delle immagini delle loro
abominazioni, delle loro divinità esecrande; perciò io farò che siano
per essi una cosa immonda

<span id="an_7:21">7:21</span> e abbandonerò tutto come preda in man
degli stranieri e come bottino in man degli empi della terra, che lo
profaneranno.

<span id="an_7:22">7:22</span> E stornerò la mia faccia da loro; e i
nemici profaneranno il mio intimo santuario; de’ furibondi entreranno in
Gerusalemme, e la profaneranno.

<span id="an_7:23">7:23</span> Prepara le catene! poiché questo paese è
pieno di delitti di sangue, e questa città è piena di violenza.

<span id="an_7:24">7:24</span> E io farò venire le più malvagie delle
nazioni, che s’impossesseranno delle loro case: farò venir meno la
superbia de’ potenti, e i loro santuari saran profanati.

<span id="an_7:25">7:25</span> Vien la ruina! Essi cercheranno la pace,
ma non ve ne sarà alcuna.

<span id="an_7:26">7:26</span> Verrà calamità su calamità, allarme sopra
allarme; essi chiederanno delle visioni al profeta e la legge mancherà
ai sacerdoti, il consiglio agli anziani.

<span id="an_7:27">7:27</span> Il re farà cordoglio, il principe si
rivestirà di desolazione, e le mani del popolo del paese tremeranno di
spavento. Io li tratterò secondo la loro condotta, e li giudicherò
secondo che meritano: e conosceranno che io sono l’Eterno".

<span id="an_8:1">8:1</span> E il sesto anno, il quinto giorno del sesto
mese, avvenne che, come io stavo seduto in casa mia e gli anziani di
Giuda eran seduti in mia presenza, la mano del Signore, dell’Eterno,
cadde quivi su me.

<span id="an_8:2">8:2</span> Io guardai, ed ecco una figura d’uomo, che
aveva l’aspetto del fuoco; dai fianchi in giù pareva di fuoco; e dai
fianchi in su aveva un aspetto risplendente, come di terso rame.

<span id="an_8:3">8:3</span> Egli stese una forma di mano, e mi prese
per una ciocca de’ miei capelli; e lo spirito mi sollevò fra terra e
cielo, e mi trasportò in visioni divine a Gerusalemme, all’ingresso
della porta interna che guarda verso il settentrione, dov’era posto
l’idolo della gelosia, che eccita a gelosia.

<span id="an_8:4">8:4</span> Ed ecco che quivi era la gloria dell’Iddio
d’Israele, come nella visione che avevo avuta nella valle.

<span id="an_8:5">8:5</span> Ed egli mi disse: "Figliuol d’uomo, alza
ora gli occhi verso il settentrione". Ed io alzai gli occhi verso il
settentrione, ed ecco che al settentrione della porta dell’altare,
all’ingresso, stava quell’idolo della gelosia.

<span id="an_8:6">8:6</span> Ed egli mi disse: "Figliuol d’uomo, vedi tu
quello che costoro fanno? le grandi abominazioni che la casa d’Israele
commette qui, perché io m’allontani dal mio santuario? Ma tu vedrai
ancora altre più grandi abominazioni".

<span id="an_8:7">8:7</span> Ed egli mi condusse all’ingresso del
cortile. Io guardai, ed ecco un buco nel muro.

<span id="an_8:8">8:8</span> Allora egli mi disse: "Figliuol d’uomo,
adesso fora il muro". E quand’io ebbi forato il muro, ecco una porta.

<span id="an_8:9">8:9</span> Ed egli mi disse: "Entra, e guarda le
scellerate abominazioni che costoro commettono qui".

<span id="an_8:10">8:10</span> Io entrai, e guardai: ed ecco ogni sorta
di figure di rettili e di bestie abominevoli, e tutti gl’idoli della
casa d’Israele dipinti sul muro attorno attorno;

<span id="an_8:11">8:11</span> e settanta fra gli anziani della casa
d’Israele, in mezzo ai quali era Jaazania, figliuol di Shafan, stavano
in piè davanti a quelli, avendo ciascuno un turibolo in mano, dal quale
saliva il profumo d’una nuvola d’incenso.

<span id="an_8:12">8:12</span> Ed egli mi disse: "Figliuol d’uomo, hai
tu visto quello che gli anziani della casa d’Israele fanno nelle
tenebre, ciascuno nelle camere riservate alle sue immagini? poiché
dicono: L’Eterno non ci vede, l’Eterno ha abbandonato il paese".

<span id="an_8:13">8:13</span> Poi mi disse: "Tu vedrai ancora altre più
grandi abominazioni che costoro commettono".

<span id="an_8:14">8:14</span> E mi menò all’ingresso della porta della
casa dell’Eterno, che è verso il settentrione; ed ecco quivi sedevano
delle donne che piangevano Tammuz.

<span id="an_8:15">8:15</span> Ed egli mi disse: "Hai tu visto, figliuol
d’uomo? Tu vedrai ancora delle abominazioni più grandi di queste".

<span id="an_8:16">8:16</span> E mi menò nel cortile della casa
dell’Eterno; ed ecco, all’ingresso del tempio dell’Eterno, fra il
portico e l’altare, circa venticinque uomini che voltavano le spalle
alla casa dell’Eterno, e la faccia verso l’oriente; e si prostravano
verso l’oriente, davanti al sole.

<span id="an_8:17">8:17</span> Ed egli mi disse: "Hai visto, figliuol
d’uomo? E’ egli poca cosa per la casa di Giuda di commettere le
abominazioni che commette qui, perché abbia anche a riempire il paese di
violenza, e a tornar sempre a provocarmi ad ira? Ed ecco che s’accostano
il ramo al naso.

<span id="an_8:18">8:18</span> E anch’io agirò con furore; l’occhio mio
non li risparmierà, e io non avrò pietà; e per quanto gridino ad alta
voce ai miei orecchi, io non darò loro ascolto".

<span id="an_9:1">9:1</span> Poi gridò ad alta voce ai miei orecchi,
dicendo: "Fate accostare quelli che debbon punire la città, e ciascuno
abbia in mano la sua arma di distruzione".

<span id="an_9:2">9:2</span> Ed ecco venire dal lato della porta
superiore che guarda verso settentrione sei uomini, ognun dei quali
aveva in mano la sua arma di distruzione; e in mezzo a loro stava un
uomo vestito di lino, che aveva un corno da scrivano alla cintura; e
vennero a mettersi di fianco all’altare di rame.

<span id="an_9:3">9:3</span> E la gloria dell’Iddio d’Israele s’alzò di
sul cherubino sul quale stava, e andò verso la soglia della casa; e
l’Eterno chiamò l’uomo vestito di lino, che aveva il corno da scrivano
alla cintura, e gli disse:

<span id="an_9:4">9:4</span> "Passa in mezzo alla città, in mezzo a
Gerusalemme, e fa’ un segno sulla fronte degli uomini che sospirano e
gemono per tutte le abominazioni che si commettono in mezzo di lei".

<span id="an_9:5">9:5</span> E agli altri disse, in modo ch’io intesi:
"Passate per la città dietro a lui, e colpite; il vostro occhio non
risparmi alcuno, e siate senza pietà;

<span id="an_9:6">9:6</span> uccidete, sterminate vecchi, giovani,
vergini, bambini e donne, ma non vi avvicinate ad alcuno che porti il
segno; e cominciate dal mio santuario". Ed essi cominciarono da quegli
anziani che stavano davanti alla casa.

<span id="an_9:7">9:7</span> Poi egli disse loro: "Contaminate la casa
ed empite di morti i cortili! Uscite!" E quelli uscirono, e andarono
colpendo per la città.

<span id="an_9:8">9:8</span> E com’essi colpivano ed io ero rimasto
solo, caddi sulla mia faccia e gridai: "Ahimè, Signore, Eterno,
distruggerai tu tutto ciò che rimane d’Israele, riversando il tuo furore
su Gerusalemme?"

<span id="an_9:9">9:9</span> Ed egli mi rispose: "L’iniquità della casa
d’Israele e di Giuda è oltremodo grande; il paese è pieno di sangue, e
la città è piena di prevaricazioni; poiché dicono: L’Eterno ha
abbandonato il paese, l’Eterno non vede nulla.

<span id="an_9:10">9:10</span> Perciò, anche l’occhio mio non
risparmierà nessuno, io non avrò pietà, e farò ricadere sul loro capo la
loro condotta".

<span id="an_9:11">9:11</span> Ed ecco, l’uomo vestito di lino, che
aveva il corno dello scrivano alla cintura, venne a fare il suo
rapporto, dicendo: "Ho fatto come tu hai comandato".

<span id="an_10:1">10:1</span> Io guardai, ed ecco, sulla distesa sopra
il capo dei cherubini, v’era come una pietra di zaffiro; si vedeva come
una specie di trono che stava sopra loro.

<span id="an_10:2">10:2</span> E l’Eterno parlò all’uomo vestito di
lino, e disse: "Va’ fra le ruote sotto i cherubini, empiti le mani di
carboni ardenti tolti di fra i cherubini, e spargili sulla città". Ed
egli v’andò in mia presenza.

<span id="an_10:3">10:3</span> Or i cherubini stavano al lato destro
della casa, quando l’uomo entrò là; e la nuvola riempì il cortile
interno.

<span id="an_10:4">10:4</span> E la gloria dell’Eterno s’alzò di sui
cherubini, movendo verso la soglia della casa; e la casa fu ripiena
della nuvola; e il cortile fu ripieno dello splendore della gloria
dell’Eterno.

<span id="an_10:5">10:5</span> E il rumore delle ali dei cherubini s’udì
fino al cortile esterno, simile alla voce dell’Iddio onnipotente
quand’egli parla.

<span id="an_10:6">10:6</span> E quando l’Eterno ebbe dato all’uomo
vestito di lino l’ordine di prender del fuoco di fra le ruote che son
tra i cherubini, quegli venne a fermarsi presso una delle ruote.

<span id="an_10:7">10:7</span> E uno dei cherubini stese la mano fra gli
altri cherubini verso il fuoco ch’era fra i cherubini, ne prese e lo
mise nelle mani dell’uomo vestito di lino, che lo ricevette, ed uscì.

<span id="an_10:8">10:8</span> Or ai cherubini si vedeva una forma di
mano d’uomo sotto alle ali.

<span id="an_10:9">10:9</span> E io guardai, ed ecco quattro ruote
presso ai cherubini, una ruota presso ogni cherubino; e le ruote avevano
l’aspetto d’una pietra di crisolito.

<span id="an_10:10">10:10</span> E, a vederle, tutte e quattro avevano
una medesima forma, come se una ruota passasse attraverso all’altra.

<span id="an_10:11">10:11</span> Quando si movevano, si movevano dai
loro quattro lati; e, movendosi, non si voltavano, ma seguivano la
direzione del luogo verso il quale guardava il capo, e, andando, non si
voltavano.

<span id="an_10:12">10:12</span> E tutto il corpo dei cherubini, i loro
dossi, le loro mani, le loro ali, come pure le ruote, le ruote di tutti
e quattro, eran pieni d’occhi tutto attorno.

<span id="an_10:13">10:13</span> E udii che le ruote eran chiamate "Il
Turbine".

<span id="an_10:14">10:14</span> E ogni cherubino aveva quattro facce:
la prima faccia era una faccia di cherubino; la seconda faccia, una
faccia d’uomo; la terza, una faccia di leone; la quarta, una faccia
d’aquila.

<span id="an_10:15">10:15</span> E i cherubini s’alzarono. Erano gli
stessi esseri viventi, che avevo veduti presso il fiume Kebar.

<span id="an_10:16">10:16</span> E quando i cherubini si movevano, anche
le ruote si movevano allato a loro; e quando i cherubini spiegavano le
ali per alzarsi da terra, anche le ruote non deviavano da presso a loro.

<span id="an_10:17">10:17</span> Quando quelli si fermavano, anche
queste si fermavano; quando quelli s’innalzavano, anche queste
s’innalzavano con loro, perché lo spirito degli esseri viventi era in
esse.

<span id="an_10:18">10:18</span> E la gloria dell’Eterno si partì di
sulla soglia della casa, e si fermò sui cherubini.

<span id="an_10:19">10:19</span> E i cherubini spiegarono le loro ali e
s’innalzarono su dalla terra; e io li vidi partire, con le ruote allato
a loro. Si fermarono all’ingresso della porta orientale della casa
dell’Eterno; e la gloria dell’Iddio d’Israele stava sopra di loro, su in
alto.

<span id="an_10:20">10:20</span> Erano gli stessi esseri viventi, che
avevano veduti sotto l’Iddio d’Israele presso il fiume Kebar; e
riconobbi che erano cherubini.

<span id="an_10:21">10:21</span> Ognun d’essi avevan quattro facce,
ognuno quattro ali; e sotto le loro ali appariva la forma di mani
d’uomo.

<span id="an_10:22">10:22</span> E quanto all’aspetto delle loro facce,
eran le facce che avevo vedute presso il fiume Kebar; erano gli stessi
aspetti, i medesimi cherubini. Ognuno andava dritto davanti a sé.

<span id="an_11:1">11:1</span> Poi lo spirito mi levò in alto, e mi menò
alla porta orientale della casa dell’Eterno che guarda verso levante; ed
ecco, all’ingresso della porta, venticinque uomini; e in mezzo ad essi
vidi Jaazania, figliuolo d’Azzur, e Pelatia, figliuolo di Benaia, capi
del popolo.

<span id="an_11:2">11:2</span> E l’Eterno mi disse: "Figliuol d’uomo,
questi sono gli uomini che meditano l’iniquità, e dànno cattivi consigli
in questa città.

<span id="an_11:3">11:3</span> Essi dicono: Il tempo non è così vicino!
Edifichiamo pur case! Questa città è la pentola e noi siamo la carne.

<span id="an_11:4">11:4</span> Perciò profetizza contro di loro,
profetizza, figliuol d’uomo!"

<span id="an_11:5">11:5</span> E lo spirito dell’Eterno cadde su di me,
e mi disse: "Di’: Così parla l’Eterno: Voi parlate a quel modo, o casa
d’Israele, e io conosco le cose che vi passan per la mente.

<span id="an_11:6">11:6</span> Voi avete moltiplicato i vostri omicidi
in questa città, e ne avete riempite d’uccisi le strade.

<span id="an_11:7">11:7</span> Perciò così parla il Signore, l’Eterno: I
vostri morti che avete stesi in mezzo a questa città sono la carne, e la
città è la pentola; ma voi ne sarete tratti fuori.

<span id="an_11:8">11:8</span> Voi avete paura della spada, e io farò
venire su di voi la spada, dice il Signore, l’Eterno.

<span id="an_11:9">11:9</span> Io vi trarrò fuori dalla città, e vi darò
in man di stranieri; ed eseguirò su di voi i miei giudizi.

<span id="an_11:10">11:10</span> Voi cadrete per la spada, io vi
giudicherò sulle frontiere d’Israele, e voi conoscerete che io sono
l’Eterno.

<span id="an_11:11">11:11</span> Questa città non sarà per voi una
pentola, e voi non sarete in mezzo a lei la carne; io vi giudicherò
sulle frontiere d’Israele;

<span id="an_11:12">11:12</span> e voi conoscerete che io sono l’Eterno,
del quale non avete seguito le prescrizioni né messe in pratica le
leggi, ma avete agito secondo le leggi delle nazioni che vi circondano".

<span id="an_11:13">11:13</span> Or avvenne che, come io profetavo a
Pelatia, figliuolo di Benaia, morì; e io mi gettai con la faccia a
terra, e gridai ad alta voce: "Ahimè, Signore, Eterno, farai tu una
completa distruzione di quel che rimane d’Israele?"

<span id="an_11:14">11:14</span> E la parola dell’Eterno mi fu rivolta
in questi termini:

<span id="an_11:15">11:15</span> "Figliuol d’uomo, i tuoi fratelli, i
tuoi fratelli, gli uomini del tuo parentado e tutta quanta la casa
d’Israele son quelli ai quali gli abitanti di Gerusalemme hanno detto:
Statevene lontani dall’Eterno! a noi è dato il possesso del paese.

<span id="an_11:16">11:16</span> Perciò di’: Così parla il Signore,
l’Eterno: Benché io li abbia allontanati fra le nazioni e li abbia
dispersi per i paesi, io sarò per loro, per qualche tempo, un santuario
nei paesi dove sono andati.

<span id="an_11:17">11:17</span> Perciò di’: Così parla il Signore,
l’Eterno: Io vi raccoglierò di fra i popoli, vi radunerò dai paesi dove
siete stati dispersi, e vi darò il suolo d’Israele.

<span id="an_11:18">11:18</span> E quelli vi verranno, e ne torranno via
tutte le cose esecrande e tutte le abominazioni.

<span id="an_11:19">11:19</span> E io darò loro un medesimo cuore,
metterò dentro di loro un nuovo spirito, torrò via dalla loro carne il
cuore di pietra, e darò loro un cuor di carne,

<span id="an_11:20">11:20</span> perché camminino secondo le mie
prescrizioni, e osservino le mie leggi e le mettano in pratica; ed essi
saranno il mio popolo, e io sarò il loro Dio.

<span id="an_11:21">11:21</span> Ma quanto a quelli il cui cuore segue
l’affetto che hanno alle loro cose esecrande e alle loro abominazioni,
io farò ricadere sul loro capo la loro condotta, dice il Signore,
l’Eterno".

<span id="an_11:22">11:22</span> Poi i cherubini spiegarono le loro ali,
e le ruote si mossero allato a loro; e la gloria dell’Iddio d’Israele
stava su loro, in alto.

<span id="an_11:23">11:23</span> E la gloria dell’Eterno s’innalzò di su
mezzo alla città, e si fermò sul monte ch’è ad oriente della città.

<span id="an_11:24">11:24</span> E lo spirito mi trasse in alto, e mi
menò in Caldea presso quelli ch’erano in cattività, in visione, mediante
lo spirito di Dio; e la visione che avevo avuta scomparve d’innanzi a
me;

<span id="an_11:25">11:25</span> e io riferii a quelli ch’erano in
cattività tutte le parole che l’Eterno m’aveva dette in visione.

<span id="an_12:1">12:1</span> La parola dell’Eterno mi fu ancora
rivolta in questi termini:

<span id="an_12:2">12:2</span> "Figliuol d’uomo, tu abiti in mezzo a una
casa ribelle che ha occhi per vedere e non vede, orecchi per udire e non
ode perché è una casa ribelle.

<span id="an_12:3">12:3</span> Perciò, figliuol d’uomo, preparati un
bagaglio da esiliato e parti di giorno in loro presenza, come se tu
andassi in esilio; parti, in loro presenza, dal luogo dove tu sei, per
un altro luogo; forse vi porranno mente; perché sono una casa ribelle.

<span id="an_12:4">12:4</span> Metti dunque fuori, di giorno, in loro
presenza, il tuo bagaglio, simile a quello di chi va in esilio; poi la
sera, esci tu stesso, in loro presenza, come fanno quelli che sen vanno
esuli.

<span id="an_12:5">12:5</span> Fa’, in loro presenza, un foro nel muro,
e porta fuori per esso il tuo bagaglio.

<span id="an_12:6">12:6</span> Portalo sulle spalle in loro presenza;
portalo fuori quando farà buio; copriti la faccia per non veder la
terra; perché io faccio di te un segno per la casa d’Israele".

<span id="an_12:7">12:7</span> E io feci così come m’era stato
comandato; trassi fuori di giorno il mio bagaglio, bagaglio di esiliato,
e sulla sera feci con le mie mani un foro nel muro; e quando fu buio
portai fuori il bagaglio, e me lo misi su le spalle in loro presenza.

<span id="an_12:8">12:8</span> E la mattina la parola dell’Eterno mi fu
rivolta in questi termini:

<span id="an_12:9">12:9</span> "Figliuol d’uomo, la casa d’Israele,
questa casa ribelle, non t’ha ella detto: Che fai?

<span id="an_12:10">12:10</span> Di’ loro: Così parla il Signore,
l’Eterno: Quest’oracolo concerne il principe ch’è in Gerusalemme, e
tutta la casa d’Israele di cui essi fan parte.

<span id="an_12:11">12:11</span> Di’: Io sono per voi un segno: come ho
fatto io, così sarà fatto a loro: essi andranno in esilio, in cattività.

<span id="an_12:12">12:12</span> Il principe ch’è in mezzo a loro
porterà il suo bagaglio sulle spalle quando farà buio, e partirà; si
farà un foro nel muro, per farlo uscire di lì; egli si coprirà la faccia
per non veder coi suoi occhi la terra;

<span id="an_12:13">12:13</span> e io stenderò su lui la mia rete, ed
egli sarà preso nel mio laccio; lo menerò a Babilonia, nella terra dei
Caldei, ma egli non la vedrà, e quivi morrà.

<span id="an_12:14">12:14</span> E io disperderò a tutti i venti quelli
che lo circondano per aiutarlo, e tutti i suoi eserciti, e sguainerò la
spada dietro a loro.

<span id="an_12:15">12:15</span> Ed essi conosceranno che io sono
l’Eterno quando li avrò sparsi tra le nazioni e dispersi nei paesi
stranieri.

<span id="an_12:16">12:16</span> Ma lascerò di loro alcuni pochi uomini
scampati dalla spada, dalla fame e dalla peste, affinché narrino tutte
le loro abominazioni fra le nazioni dove saran giunti; e conosceranno
che io sono l’Eterno".

<span id="an_12:17">12:17</span> La parola dell’Eterno mi fu ancora
rivolta in questi termini:

<span id="an_12:18">12:18</span> "Figliuol d’uomo, mangia il tuo pane
con tremore, e bevi la tua acqua con trepidazione ed ansietà;

<span id="an_12:19">12:19</span> e di’ al popolo del paese: Così parla
il Signore, l’Eterno, riguardo agli abitanti di Gerusalemme nella terra
d’Israele: Mangeranno il loro pane con ansietà e berranno la loro acqua
con desolazione, poiché il loro paese sarà desolato, spogliato di tutto
ciò che contiene, a motivo della violenza di tutti quelli che l’abitano.

<span id="an_12:20">12:20</span> Le città abitate saranno ridotte in
rovina, e il paese sarà desolato; e voi conoscerete che io sono
l’Eterno.

<span id="an_12:21">12:21</span> E la parola dell’Eterno mi fu rivolta
in questi termini:

<span id="an_12:22">12:22</span> "Figliuol d’uomo: Che proverbio è
questo che voi ripetete nel paese d’Israele quando dite: I giorni si
prolungano e ogni visione è venuta meno?

<span id="an_12:23">12:23</span> Perciò di’ loro: Così parla il Signore,
l’Eterno: Io farò cessare questo proverbio, e non lo si ripeterà più in
Israele; di’ loro, invece: I giorni s’avvicinano, e s’avvicina
l’avveramento d’ogni visione;

<span id="an_12:24">12:24</span> poiché nessuna visione sarà più vana,
né vi sarà più divinazione ingannevole in mezzo alla casa d’Israele.

<span id="an_12:25">12:25</span> Poiché io sono l’Eterno; qualunque sia
la parola che avrò detta, ella sarà messa ad effetto; non sarà più
differita; poiché nei vostri giorni, o casa ribelle, io pronunzierò una
parola, e la metterò ad effetto, dice il Signore, l’Eterno".

<span id="an_12:26">12:26</span> La parola dell’Eterno mi fu ancora
rivolta in questi termini:

<span id="an_12:27">12:27</span> "Figliuol d’uomo, ecco, quelli della
casa d’Israele dicono: La visione che costui contempla concerne lunghi
giorni a venire, ed egli profetizza per dei tempi lontani.

<span id="an_12:28">12:28</span> Perciò di’ loro: Così parla il Signore,
l’Eterno: Nessuna della mie parole sarà più differita; la parola che
avrò pronunziata sarà messa ad effetto, dice il Signore, l’Eterno".

<span id="an_13:1">13:1</span> La parola dell’Eterno mi fu rivolta in
questi termini:

<span id="an_13:2">13:2</span> "Figliuol d’uomo, profetizza contro i
profeti d’Israele che profetano, e di’ a quelli che profetano di loro
senno: Ascoltate la parola dell’Eterno.

<span id="an_13:3">13:3</span> Così parla il Signore, l’Eterno: Guai ai
profeti stolti, che seguono il loro proprio spirito, e parlano di cose
che non hanno vedute!

<span id="an_13:4">13:4</span> O Israele, i tuoi profeti sono stati come
volpi tra le ruine!

<span id="an_13:5">13:5</span> Voi non siete saliti alle brecce e non
avete costruito riparo attorno alla casa d’Israele, per poter resistere
alla battaglia nel giorno dell’Eterno.

<span id="an_13:6">13:6</span> Hanno delle visioni vane, delle
divinazioni menzognere, costoro che dicono: L’Eterno ha detto! mentre
l’Eterno non li ha mandati; e sperano che la loro parola s’adempirà!

<span id="an_13:7">13:7</span> Non avete voi delle visioni vane e non
pronunziate voi divinazioni menzognere, quando dite: l’Eterno ha detto e
io non ho parlato?

<span id="an_13:8">13:8</span> Perciò, così parla il Signore, l’Eterno:
Poiché proferite cose vane e avete visioni menzognere, eccomi contro di
voi, dice il Signore, l’Eterno.

<span id="an_13:9">13:9</span> La mia mano sarà contro i profeti dalle
visioni vane e dalle divinazioni menzognere; essi non saranno più nel
consiglio del mio popolo, non saranno più iscritti nel registro della
casa d’Israele, e non entreranno nel paese d’Israele; e voi conoscerete
che io sono il Signore, l’Eterno.

<span id="an_13:10">13:10</span> Giacché, sì, giacché sviano il mio
popolo, dicendo: Pace! quando non v’è alcuna pace, e giacché quando il
popolo edifica un muro, ecco che costoro lo intonacano di malta che non
regge,

<span id="an_13:11">13:11</span> di’ a quelli che lo intonacano di malta
che non regge, ch’esso cadrà; verrà una pioggia scrosciante, e voi, o
pietre di grandine, cadrete; e si scatenerà un vento tempestoso;

<span id="an_13:12">13:12</span> ed ecco, quando il muro cadrà, non vi
si dirà egli: E dov’è la malta con cui l’avevate intonacato?

<span id="an_13:13">13:13</span> Perciò così parla il Signore, l’Eterno:
Io, nel mio furore, farò scatenare un vento tempestoso, e, nella mia
ira, farò cadere una pioggia scrosciante, e, nella mia indignazione,
delle pietre di grandine sterminatrice.

<span id="an_13:14">13:14</span> E demolirò il muro che voi avete
intonacato con malta che non regge, lo rovescerò a terra, e i suoi
fondamenti saranno messi allo scoperto; ed esso cadrà, e voi sarete
distrutti in mezzo alle sue ruine, e conoscerete che io sono l’Eterno.

<span id="an_13:15">13:15</span> Così sfogherò il mio furore su quel
muro, e su quelli che l’hanno intonacato di malta che non regge; e vi
dirò: Il muro non è più, e quelli che lo intonacavano non sono più:

<span id="an_13:16">13:16</span> cioè i profeti d’Israele, che profetano
riguardo a Gerusalemme e hanno per lei delle visioni di pace, benché non
vi sia pace alcuna, dice il Signore, l’Eterno.

<span id="an_13:17">13:17</span> E tu, figliuol d’uomo, volgi la faccia
verso le figliuole del tuo popolo che profetano di loro senno, e
profetizza contro di loro,

<span id="an_13:18">13:18</span> e di’: Così parla il Signore, l’Eterno:
Guai alle donne che cuciono de’ cuscini per tutti i gomiti, e fanno de’
guanciali per le teste d’ogni altezza, per prendere le anime al laccio!
Vorreste voi prendere al laccio le anime del mio popolo e salvare le
vostre proprie anime?

<span id="an_13:19">13:19</span> Voi mi profanate fra il mio popolo per
delle manate d’orzo e per de’ pezzi di pane, facendo morire anime che
non devono morire, e facendo vivere anime che non devono vivere,
mentendo al mio popolo, che dà ascolto alle menzogne.

<span id="an_13:20">13:20</span> Perciò, così parla il Signore,
l’Eterno; Eccomi ai vostri cuscini, coi quali voi prendete le anime al
laccio, come uccelli! io ve li strapperò dalle braccia, e lascerò andare
le anime: le anime, che voi prendete al laccio come gli uccelli.

<span id="an_13:21">13:21</span> Strapperò pure i vostri guanciali, e
libererò il mio popolo dalle vostre mani; ed egli non sarà più nelle
vostre mani per cadere nei lacci, e voi saprete che io sono l’Eterno.

<span id="an_13:22">13:22</span> Poiché avete contristato il cuore del
giusto con delle menzogne, quand’io non lo contristavo, e avete
fortificate le mani dell’empio perché non si convertisse dalla sua via
malvagia per ottenere la vita,

<span id="an_13:23">13:23</span> voi non avrete più visioni vane e non
praticherete più la divinazione; e io libererò il mio popolo dalle
vostre mani, e voi conoscerete che io sono l’Eterno".

<span id="an_14:1">14:1</span> Or vennero a me alcuni degli anziani
d’Israele, e si sedettero davanti a me.

<span id="an_14:2">14:2</span> E la parola dell’Eterno mi fu rivolta in
questi termini:

<span id="an_14:3">14:3</span> "Figliuol d’uomo, questi uomini hanno
innalzato i loro idoli nel loro cuore, e si son messi davanti l’intoppo
che li fa cadere nella loro iniquità; come potrei io esser consultato da
costoro?

<span id="an_14:4">14:4</span> Perciò parla e di’ loro: Così dice il
Signore, l’Eterno: Chiunque della casa d’Israele innalza i suoi idoli
nel suo cuore e pone davanti a sé l’intoppo che lo fa cadere nella sua
iniquità, e poi viene al profeta, io, l’Eterno, gli risponderò come si
merita per la moltitudine de’ suoi idoli,

<span id="an_14:5">14:5</span> affin di prendere per il loro cuore
quelli della casa d’Israele che si sono alienati da me tutti quanti per
i loro idoli.

<span id="an_14:6">14:6</span> Perciò di’ alla casa d’Israele: Così
parla il Signore, l’Eterno: Tornate, ritraetevi dai vostri idoli,
stornate le vostre facce da tutte le vostre abominazioni.

<span id="an_14:7">14:7</span> Poiché, a chiunque della casa d’Israele o
degli stranieri che soggiornano in Israele si separa da me, innalza i
suoi idoli nel suo cuore e pone davanti a sé l’intoppo che lo fa cadere
nella sua iniquità e poi viene al profeta per consultarmi per suo mezzo,
risponderò io, l’Eterno, da me stesso.

<span id="an_14:8">14:8</span> Io volgerò la mia faccia contro a
quell’uomo, ne farò un segno e un proverbio, e lo sterminerò di mezzo al
mio popolo; e voi conoscerete che io sono l’Eterno.

<span id="an_14:9">14:9</span> E se il profeta si lascia sedurre e dice
qualche parola, io, l’Eterno, son quegli che avrò sedotto quel profeta;
e stenderò la mia mano contro di lui, e lo distruggerò di mezzo al mio
popolo d’Israele.

<span id="an_14:10">14:10</span> E ambedue porteranno la pena della loro
iniquità: la pena del profeta sarà pari alla pena di colui che lo
consulta,

<span id="an_14:11">14:11</span> affinché quelli della casa d’Israele
non vadano più errando lungi da me, e non si contaminino più con tutte
le loro trasgressioni, e siano invece mio popolo, e io sia il loro Dio,
dice il Signore, l’Eterno".

<span id="an_14:12">14:12</span> La parola dell’Eterno mi fu ancora
rivolta in questi termini:

<span id="an_14:13">14:13</span> "Figliuol d’uomo, se un paese peccasse
contro di me commettendo qualche prevaricazione, e io stendessi la mia
mano contro di lui, e gli spezzassi il sostegno del pane, e gli mandassi
contro la fame, e ne sterminassi uomini e bestie,

<span id="an_14:14">14:14</span> e in mezzo ad esso si trovassero questi
tre uomini: Noè, Daniele e Giobbe, questi non salverebbero che le loro
persone, per la loro giustizia, dice il Signore, l’Eterno.

<span id="an_14:15">14:15</span> Se io facessi passare per quel paese
delle male bestie che lo spopolassero, sì ch’esso rimanesse un deserto
dove nessuno passasse più a motivo di quelle bestie,

<span id="an_14:16">14:16</span> se in mezzo ad esso si trovassero quei
tre uomini, com’è vero ch’io vivo, dice il Signore, l’Eterno, essi non
salverebbero né figliuoli né figliuole; essi soltanto sarebbero salvati,
ma il paese rimarrebbe desolato.

<span id="an_14:17">14:17</span> O se io facessi venire la spada contro
quel paese, e dicessi: Passi la spada per il paese! in guisa che ne
sterminasse uomini e bestie,

<span id="an_14:18">14:18</span> se in mezzo ad esso si trovassero quei
tre uomini, com’è vero ch’io vivo, dice il Signore, l’Eterno, essi non
salverebbero né figliuoli né figliuole, ma essi soltanto sarebbero
salvati.

<span id="an_14:19">14:19</span> O se contro quel paese mandassi la
peste, e riversassi su d’esso il mio furore fino al sangue, per
sterminare uomini e bestie,

<span id="an_14:20">14:20</span> se in mezzo ad esso si trovassero Noè,
Daniele e Giobbe, com’è vero ch’io vivo, dice il Signore, l’Eterno, essi
non salverebbero né figliuoli né figliuole; non salverebbero che le loro
persone, per la loro giustizia.

<span id="an_14:21">14:21</span> Poiché così parla il Signore, l’Eterno:
Non altrimenti avverrà quando manderò contro Gerusalemme i miei quattro
tremendi giudizi: la spada, la fame, le male bestie e la peste, per
sterminare uomini e bestie.

<span id="an_14:22">14:22</span> Ma ecco, ne scamperà un residuo, de’
figliuoli e delle figliuole, che saran menati fuori, che giungeranno a
voi, e di cui vedrete la condotta e le azioni; e allora vi consolerete
del male che io faccio venire su Gerusalemme, di tutto quello che faccio
venire su di lei.

<span id="an_14:23">14:23</span> Essi vi consoleranno quando vedrete la
loro condotta e le loro azioni, e riconoscerete che, non senza ragione,
io faccio quello che faccio contro di lei, dice il Signore, l’Eterno".

<span id="an_15:1">15:1</span> E la parola dell’Eterno mi fu rivolta in
questi termini:

<span id="an_15:2">15:2</span> "Figliuol d’uomo, il legno della vite che
cos’è egli più di qualunque altro legno? che cos’è il tralcio ch’è fra
gli alberi della foresta?

<span id="an_15:3">15:3</span> Se ne può egli prendere il legno per
farne un qualche lavoro? Si può egli trarne un cavicchio da appendervi
un qualche oggetto?

<span id="an_15:4">15:4</span> Ecco, esso è gettato nel fuoco, perché si
consumi; il fuoco ne consuma i due capi, e il mezzo si carbonizza; è
egli atto a farne qualcosa?

<span id="an_15:5">15:5</span> Ecco, mentr’era intatto, non se ne poteva
fare alcun lavoro; quanto meno se ne potrà fare qualche lavoro, quando
il fuoco l’abbia consumato o carbonizzato!

<span id="an_15:6">15:6</span> Perciò, così parla il Signore, l’Eterno:
com’è fra gli alberi della foresta il legno della vite che io destino al
fuoco perché lo consumi, così farò degli abitanti di Gerusalemme.

<span id="an_15:7">15:7</span> Io volgerò la mia faccia contro di loro;
dal fuoco sono usciti, e il fuoco li consumerà; e riconoscerete che io
sono l’Eterno, quando avrò vòlto la mia faccia contro di loro.

<span id="an_15:8">15:8</span> E renderò il paese desolato, perché hanno
agito in modo infedele, dice il Signore, l’Eterno".

<span id="an_16:1">16:1</span> La parola dell’Eterno mi fu ancora
rivolta in questi termini:

<span id="an_16:2">16:2</span> "Figliuol d’uomo, fa’ conoscere a
Gerusalemme le sue abominazioni,

<span id="an_16:3">16:3</span> e di’: Così parla il Signore, l’Eterno, a
Gerusalemme: Per la tua origine e per la tua nascita sei del paese del
Cananeo; tuo padre era un Amoreo, tua madre una Hittea.

<span id="an_16:4">16:4</span> Quanto alla tua nascita, il giorno che
nascesti l’ombelico non ti fu tagliato, non fosti lavata con acqua per
nettarti, non fosti sfregata con sale, né fosti fasciata.

<span id="an_16:5">16:5</span> Nessuno ebbe sguardi di pietà per te; per
farti una sola di queste cose, avendo compassione di te, ma fosti
gettata nell’aperta campagna il giorno che nascesti, pel disprezzo che
si aveva di te.

<span id="an_16:6">16:6</span> E io ti passai accanto, vidi che ti
dibattevi nel sangue, e ti dissi: Vivi, tu che sei nel sangue! E ti
ripetei: Vivi, tu che sei nel sangue!

<span id="an_16:7">16:7</span> Io ti farò moltiplicare per miriadi, come
il germe dei campi. E tu ti sviluppasti, crescesti, giungesti al colmo
della bellezza, il tuo seno si formò, la tua capigliatura crebbe
abbondante, ma tu eri nuda e scoperta.

<span id="an_16:8">16:8</span> Io ti passai accanto, ti guardai, ed ecco
il tuo tempo era giunto: il tempo degli amori; io stesi su di te il
lembo della mia veste e copersi la tua nudità; ti feci un giuramento,
fermai un patto con te, dice il Signore, l’Eterno, e tu fosti mia.

<span id="an_16:9">16:9</span> Ti lavai con acqua, ti ripulii del sangue
che avevi addosso, e ti unsi con olio.

<span id="an_16:10">16:10</span> Ti misi delle vesti ricamate, de’
calzari di pelle di tasso, ti cinsi il capo di lino fino, ti ricopersi
di seta.

<span id="an_16:11">16:11</span> Ti fornii d’ornamenti, ti misi dei
braccialetti ai polsi, e una collana al collo.

<span id="an_16:12">16:12</span> Ti misi un anello al naso, dei pendenti
agli orecchi, e una magnifica corona in capo.

<span id="an_16:13">16:13</span> Così fosti adorna d’oro e d’argento, e
fosti vestita di lino fino, di seta e di ricami; e tu mangiasti fior di
farina, miele e olio; diventasti sommamente bella, e giungesti fino a
regnare.

<span id="an_16:14">16:14</span> E la tua fama si sparse fra le nazioni,
per la tua bellezza; poich’essa era perfetta, avendoti io coperta della
mia magnificenza, dice il Signore, l’Eterno.

<span id="an_16:15">16:15</span> Ma tu confidasti nella tua bellezza, e
ti prostituisti in grazie della tua fama, e prodigasti le tue
prostituzioni ad ogni passante, a chi voleva.

<span id="an_16:16">16:16</span> Tu prendesti delle tue vesti, ti
facesti degli alti luoghi parati di vari colori, e quivi ti
prostituisti: cose tali, che non ne avvennero mai, e non ne avverranno
più.

<span id="an_16:17">16:17</span> Prendesti pure i tuoi bei gioielli
fatti del mio oro e del mio argento, che io t’avevo dati, te ne facesti
delle immagini d’uomo, e ad esse ti prostituisti;

<span id="an_16:18">16:18</span> e prendeste le tue vesti ricamate e ne
ricopristi quelle immagini, dinanzi alle quali tu ponesti il mio olio e
il mio profumo.

<span id="an_16:19">16:19</span> Parimenti il mio pane che t’avevo dato,
il fior di farina, l’olio e il miele con cui ti nutrivo, tu li ponesti
davanti a loro, come un profumo di soave odore. Questo si fece! dice il
Signore, l’Eterno.

<span id="an_16:20">16:20</span> Prendesti inoltre i tuoi figliuoli e le
tue figliuole che mi avevi partoriti, e li offristi loro in sacrificio,
perché li divorassero. Non bastavan esse le tue prostituzioni,

<span id="an_16:21">16:21</span> perché tu avessi anche a scannare i
miei figliuoli, e a darli loro facendoli passare per il fuoco?

<span id="an_16:22">16:22</span> E in mezzo a tutte le tue abominazioni
e alle tue prostituzioni, non ti sei ricordata de’ giorni della tua
giovinezza, quand’eri nuda, scoperta, e ti dibattevi nel sangue.

<span id="an_16:23">16:23</span> Ora dopo tutta la tua malvagità guai!
guai a te! dice il Signore, l’Eterno,

<span id="an_16:24">16:24</span> ti sei costruita un bordello, e ti sei
fatto un alto luogo in ogni piazza pubblica:

<span id="an_16:25">16:25</span> hai costruito un alto luogo a ogni capo
di strada, hai reso abominevole la tua bellezza, ti sei offerta ad ogni
passante, ed hai moltiplicato le tue prostituzioni.

<span id="an_16:26">16:26</span> Ti sei pure prostituita agli Egiziani,
tuoi vicini dalle membra vigorose, e hai moltiplicato le tue
prostituzioni per provocarmi ad ira.

<span id="an_16:27">16:27</span> Perciò, ecco, io ho steso la mia mano
contro di te, ho diminuito la provvisione che ti avevo fissata, e t’ho
abbandonata in balìa delle figliuole dei Filistei, che t’odiano e hanno
vergogna della tua condotta scellerata.

<span id="an_16:28">16:28</span> Non sazia ancora, ti sei pure
prostituita agli Assiri; ti sei prostituita a loro; e neppure allora sei
stata sazia;

<span id="an_16:29">16:29</span> e hai moltiplicato le tue prostituzioni
col paese di Canaan fino in Caldea, e neppure con questo sei stata
sazia.

<span id="an_16:30">16:30</span> Com’è vile il tuo cuore, dice il
Signore, l’Eterno, a ridurti a fare tutte queste cose, da sfacciata
prostituta!

<span id="an_16:31">16:31</span> Quando ti costruivi il bordello a ogni
capo di strada e ti facevi gli alti luoghi in ogni piazza pubblica, tu
non eri come una prostituta, giacché sprezzavi il salario,

<span id="an_16:32">16:32</span> ma come una donna adultera, che riceve
gli stranieri invece del suo marito.

<span id="an_16:33">16:33</span> A tutte le prostitute si dànno dei
regali: ma tu hai fatto de’ regali a tutti i tuoi amanti, e li hai
sedotti con de’ doni, perché venissero da te, da tutte le parti, per le
tue prostituzioni.

<span id="an_16:34">16:34</span> Con te, nelle tue prostituzioni, è
avvenuto il contrario delle altre donne; giacché non eri tu la
sollecitata; in quanto tu pagavi, invece d’esser pagata, facevi il
contrario delle altre.

<span id="an_16:35">16:35</span> Perciò, o prostituta, ascolta la parola
dell’Eterno.

<span id="an_16:36">16:36</span> Così parla il Signore, l’Eterno: Poiché
il tuo denaro è stato dissipato e la tua nudità è stata scoperta nelle
tue prostituzioni coi tuoi amanti, e a motivi di tutti i tuoi idoli
abominevoli, e a cagione del sangue dei tuoi figliuoli che hai dato
loro,

<span id="an_16:37">16:37</span> ecco, io radunerò tutti i tuoi amanti
ai quali ti sei resa gradita, e tutti quelli che hai amati insieme a
quelli che hai odiati; li radunerò da tutte le parti contro di te, e
scoprirò davanti a loro la tua nudità, ed essi vedranno tutta la tua
nudità.

<span id="an_16:38">16:38</span> Io ti giudicherò alla stregua delle
donne che commettono adulterio e spandono il sangue, e farò che il tuo
sangue sia sparso dal furore e dalla gelosia.

<span id="an_16:39">16:39</span> E ti darò nelle loro mani, ed essi
abbatteranno il tuo bordello, distruggeranno i tuoi alti luoghi, ti
spoglieranno delle tue vesti, ti prenderanno i bei gioielli, e ti
lasceranno nuda e scoperta;

<span id="an_16:40">16:40</span> e faranno salire contro di te una
folla, e ti lapideranno e ti trafiggeranno con le loro spade;

<span id="an_16:41">16:41</span> daranno alle fiamme le tue case,
faranno giustizia di te nel cospetto di molte donne, e io ti farò
cessare dal far la prostituta, e tu non pagherai più nessuno.

<span id="an_16:42">16:42</span> Così io sfogherò il mio furore su di
te, e la mia gelosia di stornerà da te; m’acqueterò, e non sarò più
adirato.

<span id="an_16:43">16:43</span> Poiché tu non ti sei ricordata dei
giorni della tua giovinezza e m’hai provocato ad ira con tutte queste
cose, ecco, anch’io ti farò ricadere sul capo la tua condotta, dice il
Signore, l’Eterno, e tu non aggiungerai altri delitti a tutte le tue
abominazioni.

<span id="an_16:44">16:44</span> Ecco, tutti quelli che usano proverbi
faranno di te un proverbio, e diranno: Quale la madre, tale la figlia.

<span id="an_16:45">16:45</span> Tu sei figliuola di tua madre, ch’ebbe
a sdegno il suo marito e i suoi figliuoli, e sei sorella delle tue
sorelle, ch’ebbero a sdegno i loro mariti e i loro figliuoli. Vostra
madre era una Hittea, e vostro padre un Amoreo.

<span id="an_16:46">16:46</span> La tua sorella maggiore, che ti sta a
sinistra, è Samaria, con le sue figliuole; e la tua sorella minore, che
ti sta a destra, è Sodoma, con le sue figliuole.

<span id="an_16:47">16:47</span> E tu, non soltanto hai camminato nelle
loro vie e commesso le stesse loro abominazioni; era troppo poco; ma in
tutte le tue vie ti sei corrotta più di loro.

<span id="an_16:48">16:48</span> Com’è vero ch’io vivo, dice il Signore,
l’Eterno, Sodoma, la tua sorella, e le sue figliuole, non hanno fatto
quel che avete fatto tu e le figliuole tue.

<span id="an_16:49">16:49</span> Ecco, questa fu l’iniquità di Sodoma,
tua sorella: lei e le sue figliuole vivevano nell’orgoglio,
nell’abbondanza del pane, e nell’ozio indolente; ma non sostenevano la
mano dell’afflitto e del povero.

<span id="an_16:50">16:50</span> Erano altezzose, e commettevano
abominazioni nel mio cospetto; perciò le feci sparire, quando vidi ciò.

<span id="an_16:51">16:51</span> E Samaria non ha commesso la metà de’
tuoi peccati; tu hai moltiplicato le tue abominazioni più che l’una e
l’altra, e hai giustificato le tue sorelle, con tutte le abominazioni
che hai commesse.

<span id="an_16:52">16:52</span> Anche tu porta il vituperio che hai
inflitto alle tue sorelle! Coi tuoi peccati tu ti sei resa più
abominevole di loro, ed esse son più giuste di te; tu pure dunque,
vergognati e porta il tuo vituperio, poiché tu hai giustificato le tue
sorelle!

<span id="an_16:53">16:53</span> Io farò tornare dalla cattività quelli
che là si trovano di Sodoma e delle sue figliuole, quelli di Samaria e
delle sue figliuole e quelli de’ tuoi che sono in mezzo ad essi,

<span id="an_16:54">16:54</span> affinché tu porti il tuo vituperio, che
tu senta l’onta di tutto quello che hai fatto, e sii così loro di
conforto.

<span id="an_16:55">16:55</span> La tua sorella Sodoma e le sue
figliuole torneranno nella loro condizione di prima, Samaria e le sue
figliuole torneranno nella loro condizione di prima, e tu e le tue
figliuole tornerete nella vostra condizione di prima.

<span id="an_16:56">16:56</span> Sodoma, la tua sorella, non era neppur
mentovata dalla tua bocca, ne’ giorni della tua superbia,

<span id="an_16:57">16:57</span> prima che la tua malvagità fosse messa
a nudo, come avvenne quando fosti oltraggiata dalla figliuole della
Siria e da tutti i paesi circonvicini, dalle figliuole dei Filistei, che
t’insultavano da tutte le parti.

<span id="an_16:58">16:58</span> Tu porti alla tua volta il peso della
tua scelleratezza e delle tue abominazioni, dice l’Eterno.

<span id="an_16:59">16:59</span> Poiché, così parla il Signore,
l’Eterno: Io farò a te come hai fatto tu, che hai sprezzato il
giuramento, infrangendo il patto.

<span id="an_16:60">16:60</span> Nondimeno io mi ricorderò del patto che
fermai teco nei giorni della tua giovinezza, e stabilirò per te un patto
eterno.

<span id="an_16:61">16:61</span> E tu ti ricorderai della tua condotta,
e ne avrai vergogna, quando riceverai le tue sorelle, quelle che son più
grandi e quelle che son più piccole di te, e io te le darò per
figliuole, ma non in virtù del tuo patto.

<span id="an_16:62">16:62</span> E io fermerò il mio patto con te, e tu
conoscerai che io sono l’Eterno,

<span id="an_16:63">16:63</span> affinché tu ricordi, e tu arrossisca, e
tu non possa più aprir bocca dalla vergogna, quand’io t’avrò perdonato
tutto quello che hai fatto, dice il Signore, l’Eterno".

<span id="an_17:1">17:1</span> E la parola dell’Eterno mi fu rivolta in
questi termini:

<span id="an_17:2">17:2</span> "Figliuol d’uomo, proponi un enigma e
narra una parabola alla casa d’Israele, e di’:

<span id="an_17:3">17:3</span> Così parla il Signore, l’Eterno: Una
grande aquila, dalle ampie ali, dalle lunghe penne, coperta di piume di
svariati colori, venne al Libano, e tolse la cima a un cedro;

<span id="an_17:4">17:4</span> ne spiccò il più alto dei ramoscelli, lo
portò in un paese di commercio, e lo mise in una città di mercanti.

<span id="an_17:5">17:5</span> poi prese un germoglio del paese, e lo
mise in un campo di sementa; lo collocò presso acque abbondanti, e lo
piantò a guisa di magliolo.

<span id="an_17:6">17:6</span> Esso crebbe, e diventò una vite estesa,
di pianta bassa, in modo da avere i suoi tralci vòlti verso l’aquila, e
le sue radici sotto di lei. Così diventò una vite che fece de’ pampini e
mise de rami.

<span id="an_17:7">17:7</span> Ma c’era un’altra grande aquila, dalla
ampie ali, e dalle piume abbondanti; ed ecco che questa vite volse le
sue radici verso di lei, e, dal suolo dov’era piantata, stese verso
l’aquila i suoi tralci perch’essa l’annaffiasse.

<span id="an_17:8">17:8</span> Or essa era piantata in buon terreno,
presso acque abbondanti, in modo da poter mettere de’ rami, portar
frutto e diventare una vite magnifica.

<span id="an_17:9">17:9</span> Di’: Così parla il Signore, l’Eterno: Può
essa prosperare? La prima aquila non svellerà essa le sue radici e non
taglierà essa via i suoi frutti sì che si secchi, e si secchino tutte le
giovani foglie che metteva? Né ci sarà bisogno di molta forza né di
molta gente per svellerla dalle radici.

<span id="an_17:10">17:10</span> Ecco, essa è piantata. Prospererà? Non
si seccherà essa del tutto dacché l’avrà toccata il vento d’oriente?
Seccherà sul suolo dove ha germogliato".

<span id="an_17:11">17:11</span> Poi la parola dell’Eterno mi fu rivolta
in questi termini:

<span id="an_17:12">17:12</span> "Di’ dunque a questa casa ribelle: Non
sapete voi che cosa voglian dire queste cose? Di’ loro: Ecco, il re di
Babilonia è venuto a Gerusalemme, ne ha preso il re ed i capi, e li ha
menati con sé a Babilonia.

<span id="an_17:13">17:13</span> Poi ha preso uno del sangue reale, ha
fermato un patto con lui, e gli ha fatto prestar giuramento; e ha preso
pure gli uomini potenti del paese,

<span id="an_17:14">17:14</span> perché il regno fosse tenuto basso
senza potersi innalzare, e quegli osservasse il patto fermato con lui,
per poter sussistere.

<span id="an_17:15">17:15</span> Ma il nuovo re s’è ribellato contro di
lui, e ha mandato i suoi ambasciatori in Egitto perché gli fossero dati
cavalli e gran gente. Colui che fa tali cose potrà prosperare? Scamperà?
Ha rotto il patto e scamperebbe?

<span id="an_17:16">17:16</span> Com’è vero ch’io vivo, dice il Signore,
l’Eterno, nella residenza stessa di quel re che l’avea fatto re, e verso
il quale non ha tenuto il giuramento fatto né osservato il patto
concluso vicino a lui, in mezzo a Babilonia, egli morrà:

<span id="an_17:17">17:17</span> Faraone non andrà col suo potente
esercito e con gran gente a soccorrerlo in guerra, quando si eleveranno
dei bastioni e si costruiranno delle torri per sterminare gran numero
d’uomini.

<span id="an_17:18">17:18</span> Egli ha violato il giuramento,
infrangendo il patto eppure, avea dato la mano! Ha fatto tutte queste
cose, e non scamperà.

<span id="an_17:19">17:19</span> Perciò così parla il Signore, l’Eterno:
Com’è vero ch’io vivo, il mio giuramento ch’egli ha violato, il mio
patto ch’egli ha infranto, io glieli farò ricadere sul capo.

<span id="an_17:20">17:20</span> Io stenderò su lui la mia rete, ed egli
rimarrà preso nel mio laccio; lo menerò a Babilonia, e quivi entrerò in
giudizio con lui, per la perfidia di cui si è reso colpevole verso di
me.

<span id="an_17:21">17:21</span> E tutti i fuggiaschi delle sue schiere
cadranno per la spada; e quelli che rimarranno saranno dispersi a tutti
i venti; e voi conoscerete che io, l’Eterno, son quegli che ho parlato.

<span id="an_17:22">17:22</span> Così dice il Signore, l’Eterno: Ma io
prenderò l’alta vetta del cedro, e la porrò in terra; dai più elevati
dei suoi giovani rami spiccherò un tenero ramoscello, e lo pianterò
sopra un monte alto, eminente.

<span id="an_17:23">17:23</span> Lo pianterò sull’alto monte d’Israele;
ed esso metterà rami, porterà frutto, e diventerà un cedro magnifico.
Gli uccelli d’ogni specie faranno sotto di lui la loro dimora; faran la
loro dimora all’ombra dei suoi rami.

<span id="an_17:24">17:24</span> E tutti gli alberi della campagna
sapranno che io, l’Eterno, son quegli che ho abbassato l’albero ch’era
su in alto, che ho innalzato l’albero ch’era giù in basso, che ho fatto
seccare l’albero verde, e che ho fatto germogliare l’albero secco. Io,
l’Eterno, l’ho detto, e lo farò".

<span id="an_18:1">18:1</span> E la parola dell’Eterno mi fu rivolta in
questi termini:

<span id="an_18:2">18:2</span> "Perché dite nel paese d’Israele questo
proverbio: i padri han mangiato l’agresto e ai figliuoli s’allegano i
denti?

<span id="an_18:3">18:3</span> Com’è vero ch’io vivo, dice il Signore,
l’Eterno, non avrete più occasione di dire questo proverbio in Israele.

<span id="an_18:4">18:4</span> Ecco, tutte le anime sono mie; è mia
tanto l’anima del padre quanto quella del figliuolo; l’anima che pecca
sarà quella che morrà.

<span id="an_18:5">18:5</span> Se uno è giusto e pratica l’equità e la
giustizia,

<span id="an_18:6">18:6</span> se non mangia sui monti e non alza gli
occhi verso gli idoli della casa d’Israele, se non contamina la moglie
del suo prossimo, se non s’accosta a donna mentre è impura,

<span id="an_18:7">18:7</span> se non opprime alcuno, se rende al
debitore il suo pegno, se non commette rapine, se dà il suo pane a chi
ha fame e copre di vesti l’ignudo,

<span id="an_18:8">18:8</span> se non presta a interesse e non dà ad
usura, se ritrae la sua mano dall’iniquità e giudica secondo verità fra
uomo e uomo,

<span id="an_18:9">18:9</span> se segue le mie leggi e osserva le mie
prescrizioni operando con fedeltà, quel tale è giusto; certamente egli
vivrà, dice il Signore, l’Eterno.

<span id="an_18:10">18:10</span> Ma se ha generato un figliuolo ch’è un
violento, che spande il sangue e fa al suo fratello qualcuna di queste
cose

<span id="an_18:11">18:11</span> (cose che il padre non commette
affatto), e mangia sui monti, e contamina la moglie del suo prossimo,

<span id="an_18:12">18:12</span> opprime l’afflitto e il povero,
commette rapine, non rende il pegno, alza gli occhi verso gli idoli, fa
delle abominazioni,

<span id="an_18:13">18:13</span> presta a interesse e dà ad usura,
questo figlio vivrà egli? No, non vivrà! Egli ha commesso tutte queste
abominazioni, e sarà certamente messo a morte; il suo sangue ricadrà su
lui.

<span id="an_18:14">18:14</span> Ma ecco che questi ha generato un
figliuolo, il quale, avendo veduto tutti i peccati che suo padre ha
commesso, vi pon mente, e non fa cotali cose:

<span id="an_18:15">18:15</span> non mangia sui monti, non alza gli
occhi verso gli idoli della casa d’Israele, non contamina la moglie del
suo prossimo,

<span id="an_18:16">18:16</span> non opprime alcuno, non prende pegni,
non commette rapine, ma dà il suo pane a chi ha fame, copre di vesti
l’ignudo,

<span id="an_18:17">18:17</span> non fa pesar la mano sul povero, non
prende interesse né usura, osserva le mie prescrizioni e segue le mie
leggi, questo figliuolo non morrà per l’iniquità del padre; egli
certamente vivrà.

<span id="an_18:18">18:18</span> Suo padre, siccome è stato un
oppressore, ha commesso rapine a danno del fratello e ha fatto ciò che
non è bene in mezzo al suo popolo, ecco che muore per la sua iniquità.

<span id="an_18:19">18:19</span> Che se diceste: Perché il figliuolo non
porta l’iniquità del padre? Egli è perché quel figliuolo pratica
l’equità e la giustizia, osserva tutte le mie leggi e le mette ad
effetto. Certamente egli vivrà.

<span id="an_18:20">18:20</span> L’anima che pecca è quella che morrà,
il figliuolo non porterà l’iniquità del padre, e il padre non porterà
l’iniquità del figliuolo, la giustizia del giusto sarà sul giusto,
l’empietà dell’empio sarà sull’empio.

<span id="an_18:21">18:21</span> E se l’empio si ritrae da tutti i
peccati che commetteva, se osserva tutte le mie leggi e pratica l’equità
e la giustizia, egli certamente vivrà, non morrà.

<span id="an_18:22">18:22</span> Nessuna delle trasgressioni che ha
commesse sarà più ricordata contro di lui; per la giustizia che pratica,
egli vivrà.

<span id="an_18:23">18:23</span> Provo io forse piacere se l’empio
muore? dice il Signore, l’Eterno. Non ne provo piuttosto quand’egli si
converte dalle sue vie e vive?

<span id="an_18:24">18:24</span> E se il giusto si ritrae dalla sua
giustizia e commette l’iniquità e imita tutte le abominazioni che
l’empio fa, vivrà egli? Nessuno de’ suoi atti di giustizia sarà
ricordato; per la prevaricazione di cui s’è reso colpevole e per il
peccato che ha commesso, per tutto questo, morrà.

<span id="an_18:25">18:25</span> Ma voi dite: "La via del Signore non è
retta…" Ascoltate dunque, o casa d’Israele! E’ proprio la mia via quella
che non è retta? Non son piuttosto le vie vostre quelle che non son
rette?

<span id="an_18:26">18:26</span> Se il giusto si ritrae dalla sua
giustizia e commette l’iniquità, e per questo muore, muore per
l’iniquità che ha commessa.

<span id="an_18:27">18:27</span> E se l’empio si ritrae dall’empietà che
commetteva e pratica l’equità e la giustizia, farà vivere l’anima sua.

<span id="an_18:28">18:28</span> Se ha cura di ritrarsi da tutte le
trasgressioni che commetteva, certamente vivrà; non morrà.

<span id="an_18:29">18:29</span> Ma la casa d’Israele dice: La via del
Signore non è retta. Son proprio le mie vie quelle che non son rette, o
casa d’Israele? Non son piuttosto le vie vostre quelle che non son
rette?

<span id="an_18:30">18:30</span> Perciò, io vi giudicherò ciascuno
secondo le vie sue, o casa d’Israele! dice il Signore, l’Eterno.
Tornate, convertitevi da tutte le vostre trasgressioni, e non avrete più
occasione di caduta nell’iniquità!

<span id="an_18:31">18:31</span> Gettate lungi da voi tutte le vostre
trasgressioni per le quali avete peccato, e fatevi un cuor nuovo e uno
spirito nuovo; e perché morreste, o casa d’Israele?

<span id="an_18:32">18:32</span> Poiché io non ho alcun piacere nella
morte di colui che muore, dice il Signore, l’Eterno. Convertitevi
dunque, e vivete!

<span id="an_19:1">19:1</span> E tu pronunzia una lamentazione sui
principi d’Israele, e di’:

<span id="an_19:2">19:2</span> Che cos’era tua madre? Una leonessa. Fra
i leoni stava accovacciata; in mezzo ai leoncelli, allevava i suoi
piccini.

<span id="an_19:3">19:3</span> Allevò uno de’ suoi piccini, il quale
divenne un leoncello, imparò a sbranar la preda, e divorò gli uomini.

<span id="an_19:4">19:4</span> Ma le nazioni ne sentiron parlare, ed ei
fu preso nella lor fossa; lo menaron, con de’ raffi alle mascelle, nel
paese d’Egitto.

<span id="an_19:5">19:5</span> E quando ella vide che aspettava invano e
la sua speranza era delusa, prese un altro de’ suoi piccini, e ne fece
un leoncello.

<span id="an_19:6">19:6</span> Questo andava e veniva fra i leoni, e
divenne un leoncello; imparò a sbranar la preda, e divorò gli uomini.

<span id="an_19:7">19:7</span> Devastò i loro palazzi, desolò le loro
città; il paese, con tutto quello che conteneva, fu atterrito al rumore
dei suoi ruggiti.

<span id="an_19:8">19:8</span> Ma da tutte le provincie all’intorno le
nazioni gli diedero addosso, gli tesero contro le loro reti, e fu preso
nella loro fossa.

<span id="an_19:9">19:9</span> Lo misero in una gabbia con dei raffi
alle mascelle e lo menarono al re di Babilonia; lo menarono in una
fortezza, perché la sua voce non fosse più udita sui monti d’Israele.

<span id="an_19:10">19:10</span> Tua madre era, come te, simile a una
vigna, piantata presso alle acque; era feconda, ricca di tralci, per
l’abbondanza dell’acque.

<span id="an_19:11">19:11</span> aveva de’ rami forti, da servire di
scettri a sovrani; s’ergeva nella sua sublimità, fra il folto dei
tralci; era appariscente per la sua elevatezza, per la moltitudine de’
suoi sarmenti.

<span id="an_19:12">19:12</span> Ma è stata divelta con furore, e
gettata a terra; il vento orientale ne ha seccato il frutto, i rami
forti ne sono stati rotti e seccati, il fuoco li ha divorati.

<span id="an_19:13">19:13</span> Ed ora è piantata nel deserto in un
suolo arido ed assetato;

<span id="an_19:14">19:14</span> un fuoco è uscito dal suo ramo
fronzuto, e ne ha divorato il frutto, sì che non v’è in essa più ramo
forte né scettro per governare". Questa la lamentazione, ch’è diventata
una lamentazione.

<span id="an_20:1">20:1</span> Or avvenne, il settimo anno, il decimo
giorno del quinto mese, che alcuni degli anziani d’Israele vennero a
consultare l’Eterno, e si misero a sedere davanti a me.

<span id="an_20:2">20:2</span> E la parola dell’Eterno mi fu rivolta in
questi termini:

<span id="an_20:3">20:3</span> "Figliuol d’uomo, parla agli anziani
d’Israele, e di’ loro: Così parla il Signore, l’Eterno: Siete venuti per
consultarmi? Com’è vero ch’io vivo, io non mi lascerò consultare da voi!
dice il Signore, l’Eterno.

<span id="an_20:4">20:4</span> Giudicali tu, figliuol d’uomo! giudicali
tu! Fa’ loro conoscere le abominazioni dei loro padri; e di’ loro:

<span id="an_20:5">20:5</span> Così parla il Signore, l’Eterno: Il
giorno ch’io scelsi Israele e alzai la mano per fare un giuramento alla
progenie della casa di Giacobbe, e mi feci loro conoscere nel paese
d’Egitto, e alzai la mano per loro, dicendo: Io son l’Eterno, il vostro
Dio,

<span id="an_20:6">20:6</span> quel giorno alzai la mano, giurando che
li trarrei fuori dal paese d’Egitto per introdurli in un paese che io
avevo cercato per loro, paese ove scorre il latte e il miele, il più
splendido di tutti i paesi.

<span id="an_20:7">20:7</span> E dissi loro: Gettate via, ognun di voi,
le abominazioni che attirano i vostri sguardi, e non vi contaminate con
gl’idoli d’Egitto; io sono l’Eterno, il vostro Dio!

<span id="an_20:8">20:8</span> Ma essi si ribellarono contro di me, e
non mi vollero dare ascolto; nessun d’essi gettò via le abominazioni che
attiravano il suo sguardo, e non abbandonò gl’idoli d’Egitto; allora
parlai di voler riversare su loro il mio furore e sfogare su loro la mia
ira in mezzo al paese d’Egitto.

<span id="an_20:9">20:9</span> Nondimeno, io agii per amor del mio nome,
perché non fosse profanato agli occhi delle nazioni in mezzo alle quali
essi si trovavano, in presenza delle quali io m’ero fatto loro
conoscere, allo scopo di trarli fuori dal paese d’Egitto.

<span id="an_20:10">20:10</span> E li trassi fuori dal paese d’Egitto, e
li condussi nel deserto.

<span id="an_20:11">20:11</span> Diedi loro le mie leggi e feci loro
conoscere le mie prescrizioni, per le quali l’uomo che le metterà in
pratica vivrà.

<span id="an_20:12">20:12</span> E diedi pur loro i miei Sabati perché
servissero di segno fra me e loro, perché conoscessero che io sono
l’Eterno che li santifico.

<span id="an_20:13">20:13</span> Ma la casa d’Israele si ribellò contro
di me nel deserto; non camminarono secondo le mie leggi e rigettarono le
mie prescrizioni, per le quali l’uomo che le metterà in pratica vivrà, e
profanarono gravemente i miei Sabati; perciò io parlai di riversare su
loro il mio furore nel deserto, per consumarli.

<span id="an_20:14">20:14</span> Nondimeno io agii per amor del mio
nome, perché non fosse profanata agli occhi delle nazioni, in presenza
delle quali io l’avevo tratti fuori dall’Egitto.

<span id="an_20:15">20:15</span> E alzai perfino la mano nel deserto,
giurando loro che non li farei entrare nel paese che avevo loro dato,
paese ove scorre latte e miele, il più splendido di tutti i paesi,

<span id="an_20:16">20:16</span> perché avevano rigettato le mie
prescrizioni, non avean camminato secondo le mie leggi e avevano
profanato i miei Sabati, poiché il loro cuore andava dietro ai loro
idoli.

<span id="an_20:17">20:17</span> Ma l’occhio mio li risparmiò dalla
distruzione, e io non li sterminai del tutto nel deserto.

<span id="an_20:18">20:18</span> E dissi ai loro figliuoli nel deserto:
Non camminate secondo i precetti de’ vostri padri, non osservate le loro
prescrizioni, e non vi contaminate mediante i loro idoli!

<span id="an_20:19">20:19</span> Io sono l’Eterno, il vostro Dio;
camminate secondo le mie leggi, osservate le mie prescrizioni, e
mettetele in pratica;

<span id="an_20:20">20:20</span> santificate i miei sabati, e siano un
segno fra me e voi, dal quale si conosca che io sono l’Eterno, il vostro
Dio.

<span id="an_20:21">20:21</span> Ma i figliuoli si ribellarono contro di
me; non camminarono secondo le mie leggi, e non osservarono le mie
prescrizioni per metterle in pratica: le leggi per le quali l’uomo che
le mette in pratica vivrà, profanarono i miei sabati, ond’io parlai di
riversare su loro il mio furore e di sfogare su loro la mia ira nel
deserto.

<span id="an_20:22">20:22</span> Nondimeno io ritirai la mia mano, ed
agii per amor del mio nome, perché non fosse profanato agli occhi delle
nazioni, in presenza delle quali li avevo tratti fuori dall’Egitto.

<span id="an_20:23">20:23</span> Ma alzai pure la mano nel deserto,
giurando loro che li disperderei fra le nazioni e li spargerei per tutti
i paesi,

<span id="an_20:24">20:24</span> perché non mettevano in pratica le mie
prescrizioni, rigettavano le mie leggi, profanavano i miei sabati, e i
loro occhi andavan dietro agli idoli dei loro padri.

<span id="an_20:25">20:25</span> E detti loro perfino delle leggi non
buone e delle prescrizioni per le quali non potevano vivere;

<span id="an_20:26">20:26</span> e li contaminai coi loro propri doni,
quando facevan passare per il fuoco ogni primogenito, per ridurli alla
desolazione affinché conoscessero che io sono l’Eterno.

<span id="an_20:27">20:27</span> Perciò, figliuol d’uomo, parla alla
casa d’Israele e di’ loro: Così parla il Signore, l’Eterno: I vostri
padri m’hanno ancora oltraggiato in questo, conducendosi perfidamente
verso di me:

<span id="an_20:28">20:28</span> quando li ebbi introdotti nel paese che
avevo giurato di dar loro, portarono i loro sguardi sopra ogni alto
colle, e sopra ogni alberi fronzuto, e quivi offrirono i loro sacrifizi,
quivi presentarono le loro offerte provocanti, quivi misero i loro
profumi d’odor soave, e quivi sparsero le loro libazioni.

<span id="an_20:29">20:29</span> Ed io dissi loro: Che cos’è l’alto
luogo dove andate? E nondimeno, s’è continuato a chiamarlo "alto luogo"
fino al dì d’oggi.

<span id="an_20:30">20:30</span> Perciò, di’ alla casa d’Israele: Così
parla il Signore, l’Eterno: Quando vi contaminate seguendo le vie de’
vostri padri e vi prostituite ai loro idoli esecrandi

<span id="an_20:31">20:31</span> e quando, offrendo i vostri doni e
facendo passare per il fuoco i vostri figliuoli, vi contaminate fino al
dì d’oggi con tutti i vostri idoli, mi lascerei io consultare da voi, o
casa d’Israele? Com’è vero ch’io vivo, dice il Signore, l’Eterno, io non
mi lascerò consultare da voi.

<span id="an_20:32">20:32</span> E non avverrà affatto quello che vi
passa per la mente quando dite: Noi saremo come le nazioni, come le
famiglie degli altri paesi, e renderemo un culto al legno ed alla
pietra!

<span id="an_20:33">20:33</span> Com’è vero ch’io vivo, dice il Signore,
l’Eterno, con mano forte, con braccio disteso, con scatenamento di
furore, io regnerò su voi!

<span id="an_20:34">20:34</span> E vi trarrò fuori di fra i popoli, e vi
raccoglierò dai paesi dove sarete stati dispersi, con mano forte, con
braccio disteso e con scatenamento di furore,

<span id="an_20:35">20:35</span> e vi condurrò nel deserto dei popoli, e
quivi verrò in giudizio con voi a faccia a faccia;

<span id="an_20:36">20:36</span> come venni in giudizio con i vostri
padri nel deserto del paese d’Egitto, così verrò in giudizio con voi,
dice il Signore, l’Eterno;

<span id="an_20:37">20:37</span> e vi farò passare sotto la verga, e vi
rimetterò nei vincoli del patto;

<span id="an_20:38">20:38</span> e separerò da voi i ribelli e quelli
che mi sono infedeli; io li trarrò fuori dal paese dove sono stranieri,
ma non entreranno nel paese d’Israele, e voi conoscerete che io sono
l’Eterno.

<span id="an_20:39">20:39</span> Voi dunque, casa d’Israele, così parla
il Signore, l’Eterno: Andate, servite ognuno ai vostri idoli, giacché
non mi volete ascoltare! Ma il mio santo nome non lo profanerete più con
i vostri doni e coi vostri idoli!

<span id="an_20:40">20:40</span> Poiché sul mio monte santo, e sull’alto
monte d’Israele, dice il Signore, l’Eterno, là tutti quelli della casa
d’Israele, tutti quanti saranno nel paese, mi serviranno; là io mi
compiacerò di loro, là io chiederò le vostre offerte e le primizie dei
vostri doni in tutto quello che mi consacrerete.

<span id="an_20:41">20:41</span> Io mi compiacerò di voi come d’un
profumo d’odore soave, quando vi avrò tratto fuori di fra i popoli, e vi
avrò radunati dai paesi dove sarete stati dispersi; e io sarò santifico
in voi nel cospetto delle nazioni;

<span id="an_20:42">20:42</span> e voi conoscerete che io sono l’Eterno,
quando v’avrò condotti nella terra d’Israele, paese che giurai di dare
ai vostri padri.

<span id="an_20:43">20:43</span> E là vi ricorderete della vostra
condotta e di tutte le azioni con le quali vi siete contaminati, e
sarete disgustati di voi stessi, per tutte le malvagità che avete
commesse;

<span id="an_20:44">20:44</span> e conoscerete che io sono l’Eterno,
quando avrò agito con voi per amor del mio nome, e non secondo la vostra
condotta malvagia, né secondo le vostre azioni corrotte, o casa
d’Israele! dice il Signore, l’Eterno".

<span id="an_20:45">20:45</span> (H21-1) E la parola dell’Eterno mi fu
rivolta in questi termini:

<span id="an_20:46">20:46</span> (H21-2) "Figliuol d’uomo, vòlta la
faccia dal lato di mezzogiorno, rivolgi la parola al mezzogiorno, e
profetizza contro la foresta della campagna meridionale,

<span id="an_20:47">20:47</span> (H21-3) e di’ alla foresta del mezzodì:
ascolta la parola dell’Eterno! Così parla il Signore, l’Eterno: Ecco, io
accendo in te un fuoco che divorerà in te ogni albero verde e ogni
albero secco; la fiamma dell’incendio non si estinguerà, e tutto ciò
ch’è sulla faccia del suolo ne sarà divampato, dal mezzogiorno al
settentrione;

<span id="an_20:48">20:48</span> (H21-4) e ogni carne vedrà che io,
l’Eterno, son quegli che ho acceso il fuoco, che non s’estinguerà".

<span id="an_20:49">20:49</span> (H21-5) E io dissi: "Ahimè, Signore,
Eterno! Costoro dicon di me: Egli non fa che parlare in parabole".

<span id="an_21:1">21:1</span> (H21-6) E la parola dell’Eterno mi fu
rivolta in questi termini:

<span id="an_21:2">21:2</span> (H21-7) "Figliuol d’uomo, vòlta la faccia
verso Gerusalemme, e rivolgi la parola ai luoghi santi, e profetizza
contro il paese d’Israele;

<span id="an_21:3">21:3</span> (H21-8) e di’ al paese d’Israele: Così
parla l’Eterno: Eccomi a te! Io trarrò la mia spada dal suo fodero, e
sterminerò in mezzo a te giusti e malvagi.

<span id="an_21:4">21:4</span> (H21-9) Appunto perché voglio sterminare
in mezzo a te giusti e malvagi, la mia spada uscirà dal suo fodero per
colpire ogni carne dal mezzogiorno al settentrione;

<span id="an_21:5">21:5</span> (H21-10) e ogni carne conoscerà che io,
l’Eterno, ho tratto la mia spada dal suo fodero; e non vi sarà più
rimessa.

<span id="an_21:6">21:6</span> (H21-11) E tu, figliuol d’uomo, gemi! Coi
lombi rotti e con dolore amaro, gemi dinanzi agli occhi loro.

<span id="an_21:7">21:7</span> (H21-12) E quando ti chiederanno: Perché
gemi? rispondi: Per la notizia che sta per giungere; ogni cuore si
struggerà, tutte le mani diverran fiacche, tutti gli spiriti verranno
meno, tutte le ginocchia si scioglieranno in acqua. Ecco, la cosa
giunge, ed avverrà! dice il Signore, l’Eterno".

<span id="an_21:8">21:8</span> (H21-13) E la parola dell’Eterno mi fu
rivolta in questi termini:

<span id="an_21:9">21:9</span> (H21-14) "Figliuol d’uomo, profetizza, e
di’: Così parla il Signore. Di’: La spada! la spada! è aguzzata ed anche
forbita:

<span id="an_21:10">21:10</span> (H21-15) aguzzata, per fare un macello;
forbita, perché folgoreggi. Ci rallegrerem noi dunque? ripetendo: "Lo
scettro del mio figliuolo disprezza ogni legno".

<span id="an_21:11">21:11</span> (H21-16) Il Signore l’ha data a
forbire, perché la s’impugni; la spada è aguzza, essa è forbita, per
metterla in mano di chi uccide.

<span id="an_21:12">21:12</span> (H21-17) Grida e urla, figliuol d’uomo,
poich’essa è per il mio popolo, e per tutti i principi d’Israele; essi
son dati in balìa della spada col mio popolo; perciò percuotiti la
coscia!

<span id="an_21:13">21:13</span> (H21-18) Poiché la prova è stata fatta;
e che dunque, se perfino lo scettro sprezzante non sarà più? dice il
Signore, l’Eterno.

<span id="an_21:14">21:14</span> (H21-19) E tu, figliuol d’uomo,
profetizza, e batti le mani; la spada raddoppi, triplichi i suoi colpi,
la spada che fa strage, la spada che uccide anche chi è grande, la spada
che li attornia.

<span id="an_21:15">21:15</span> (H21-20) Io ho rivolto la punta della
spada contro tutte le loro porte, perché il loro cuore si strugga e
cresca il numero dei caduti; sì, essa è fatta per folgoreggiare, è
aguzzata per il macello.

<span id="an_21:16">21:16</span> (H21-21) Spada! raccogliti! volgiti a
destra, attenta! Volgiti a sinistra, dovunque è diretto il tuo filo!

<span id="an_21:17">21:17</span> (H21-22) E anch’io batterò le mani, e
sfogherò il mio furore! Io, l’Eterno, son quegli che ho parlato".

<span id="an_21:18">21:18</span> (H21-23) E la parola dell’Eterno mi fu
rivolta in questi termini:

<span id="an_21:19">21:19</span> (H21-24) "E tu, figliuol d’uomo, fatti
due vie, per le quali passi la spada del re di Babilonia; partano
ambedue dal medesimo paese; e traccia un indicatore, tracciato al capo
della strada d’una città.

<span id="an_21:20">21:20</span> (H21-25) Fa’ una strada per la quale la
spada vada a Rabba, città de’ figliuoli d’Ammon, e un’altra perché vada
in Giuda, a Gerusalemme, città fortificata.

<span id="an_21:21">21:21</span> (H21-26) Poiché il re di Babilonia sta
sul bivio, in capo alle due strade, per tirare presagi: scuote le
freccie, consulta gl’idoli, esamina il fegato.

<span id="an_21:22">21:22</span> (H21-27) La sorte, ch’è nella destra,
designa Gerusalemme per collocargli degli arieti, per aprir la bocca a
ordinare il massacro, per alzar la voce in gridi di guerra, per
collocare gli arieti contro le porte, per elevare bastioni, per
costruire delle torri.

<span id="an_21:23">21:23</span> (H21-28) Ma essi non vedono in questo
che una divinazione bugiarda; essi, a cui sono stati fatti tanti
giuramenti! Ma ora egli si ricorderà della loro iniquità, perché siano
presi.

<span id="an_21:24">21:24</span> (H21-29) Perciò così parla il Signore,
l’Eterno: Poiché avete fatto ricordare la vostra iniquità mediante le
vostre manifeste trasgressioni, sì che i vostri peccati si manifestano
in tutte le vostre azioni, poiché ne rievocate il ricordo, sarete presi
dalla sua mano.

<span id="an_21:25">21:25</span> (H21-30) E tu, o empio, dannato alla
spada, o principe d’Israele, il cui giorno è giunto al tempo del colmo
dell’iniquità;

<span id="an_21:26">21:26</span> (H21-31) così parla il Signore,
l’Eterno: La tiara sarà tolta, il diadema sarà levato; tutto sarà
mutato; ciò che in basso sarà innalzato; ciò ch’è in alto sarà
abbassato.

<span id="an_21:27">21:27</span> (H21-32) Ruina! ruina! ruina! Questo
farò di lei; anch’essa non sarà più, finché non venga colui a cui
appartiene il giudizio, e al quale lo rimetterò.

<span id="an_21:28">21:28</span> (H21-33) E tu, figliuol d’uomo,
profetizza, e di’: Così parla il Signore, l’Eterno, riguardo ai
figliuoli d’Ammon ed al loro obbrobrio; e di’: La spada, la spada è
sguainata; è forbita per massacrare, per divorare, per folgoreggiare.

<span id="an_21:29">21:29</span> (H21-34) Mentre s’hanno per te delle
visioni vane, mentre s’hanno per te divinazioni bugiarde, essa ti farà
cadere fra i cadaveri degli empi, il cui giorno è giunto al tempo del
colmo dell’iniquità.

<span id="an_21:30">21:30</span> (H21-35) Riponi la spada nel suo
fodero! Io ti giudicherò nel luogo stesso dove fosti creata, nel paese
della tua origine;

<span id="an_21:31">21:31</span> (H21-36) e riverserò su di te la mia
indignazione, soffierò contro di te nel fuoco della mia ira, e ti darò
in mano d’uomini brutali, artefici di distruzione.

<span id="an_21:32">21:32</span> (H21-37) Tu sarai pascolo al fuoco, il
tuo sangue sarà in mezzo al paese; tu non sarai più ricordata, perché
io, l’Eterno, son quegli che ho parlato".

<span id="an_22:1">22:1</span> E la parola dell’Eterno mi fu rivolta in
questi termini:

<span id="an_22:2">22:2</span> "Ora, figliuol d’uomo, non giudicherai
tu, non giudicherai tu questa città di sangue? Falle dunque conoscere
tutte le sue abominazioni! e di’:

<span id="an_22:3">22:3</span> Così parla il Signore, l’Eterno: O città,
che spandi il sangue in mezzo a te perché il tuo tempo giunga, e che ti
fai degl’idoli per contaminarti!

<span id="an_22:4">22:4</span> Per il sangue che hai sparso ti sei resa
colpevole, e per gl’idoli che hai fatto ti sei contaminata; tu hai fatto
avvicinare i tuoi giorni, e sei giunta al termine de’ tuoi anni, perciò
io ti espongo al vituperio delle nazioni e allo scherno di tutti i
paesi.

<span id="an_22:5">22:5</span> Quelli che ti son vicini e quelli che son
lontani da te si faran beffe di te, o tu contaminata di fama, e piena di
disordine!

<span id="an_22:6">22:6</span> Ecco, i principi d’Israele, ognuno
secondo il suo potere, sono occupati in te a spandere il sangue;

<span id="an_22:7">22:7</span> in te si sprezza padre e madre; in mezzo
a te si opprime lo straniero; in te si calpesta l’orfano e la vedova.

<span id="an_22:8">22:8</span> Tu disprezzi le mie cose sante, tu
profani i miei sabati.

<span id="an_22:9">22:9</span> In te c’è della gente che calunnia per
spandere il sangue, in te si mangia sui monti, in mezzo a te si
commettono scelleratezze.

<span id="an_22:10">22:10</span> E in te si scoprono le vergogne del
padre, in te si violenta la donna durante la sua impurità;

<span id="an_22:11">22:11</span> in te l’uno commette abominazione con
la moglie del suo prossimo, l’altro contamina d’incesto la sua nuora,
l’altro violenta la sua sorella, figliuola di suo padre.

<span id="an_22:12">22:12</span> In te si ricevono regali per spandere
del sangue; tu prendi interesse, dài ad usura, trai guadagno dal
prossimo con la violenza, e dimentichi me, dice il Signore, l’Eterno.

<span id="an_22:13">22:13</span> Ma ecco, io batto le mani, a motivo del
disonesto guadagno che fai, e del sangue da te sparso, ch’è in mezzo di
te.

<span id="an_22:14">22:14</span> Il tuo cuore reggerà egli, o le tue
mani saranno esse forti il giorno che io agirò contro di te? Io,
l’Eterno, son quegli che ho parlato, e lo farò.

<span id="an_22:15">22:15</span> Io ti disperderò fra le nazioni, ti
spargerò per i paesi, e torrò via da te tutta la tua immondezza;

<span id="an_22:16">22:16</span> e tu sarai profanata da te stessa agli
occhi delle nazioni, e conoscerai che io sono l’Eterno".

<span id="an_22:17">22:17</span> E la parola dell’Eterno mi fu rivolta
in questi termini:

<span id="an_22:18">22:18</span> "Figliuol d’uomo, quelli della casa
d’Israele mi son diventati tante scorie: tutti quanti non son che rame,
stagno, ferro, piombo, in mezzo al fornello; son tutti scorie d’argento.

<span id="an_22:19">22:19</span> Perciò, così parla il Signore,
l’Eterno: Poiché siete tutti diventati tante scorie, ecco, io vi raduno
in mezzo a Gerusalemme.

<span id="an_22:20">22:20</span> Come si raduna l’argento, il rame, il
ferro, il piombo e lo stagno in mezzo al fornello e si soffia nel fuoco
per fonderli, così, nella mia ira e nel mio furore io vi radunerò, vi
metterò là, e vi fonderò.

<span id="an_22:21">22:21</span> Vi radunerò, soffierò contro di voi nel
fuoco del mio furore e voi sarete fusi in mezzo a Gerusalemme.

<span id="an_22:22">22:22</span> Come l’argento è fuso in mezzo al
fornello, così voi sarete fusi in mezzo alla città; e voi saprete che
io, l’Eterno, sono quegli che riverso su di voi il mio furore".

<span id="an_22:23">22:23</span> E la parola dell’Eterno mi fu rivolta
in questi termini:

<span id="an_22:24">22:24</span> "Figliuol d’uomo, dì a Gerusalemme: Tu
sei una terra che non è stata purificata, che non è stata bagnata da
pioggia in un giorno d’indignazione.

<span id="an_22:25">22:25</span> V’è una cospirazione de’ suoi profeti
in mezzo a lei; come un leone ruggente che sbrana una preda, costoro
divorano le anime, piglian tesori e cose preziose, moltiplican le vedove
in mezzo a lei.

<span id="an_22:26">22:26</span> I suoi sacerdoti violano la mia legge,
e profanano le mie cose sante; non distinguono fra santo e profano, non
fan conoscere la differenza che passa fra ciò ch’è impuro e ciò ch’è
puro, chiudon gli occhi sui miei sabati, e io son profanato in mezzo a
loro.

<span id="an_22:27">22:27</span> E i suoi capi, in mezzo a lei, son come
lupi che sbranano la loro preda: spandono il sangue, perdono le anime
per saziare la loro cupidigia.

<span id="an_22:28">22:28</span> E i loro profeti intonacan loro tutto
questo con malta che non regge: hanno delle visioni vane, pronostican
loro la menzogna, e dicono: Così parla il Signore, l’Eterno mentre
l’Eterno non ha parlato affatto.

<span id="an_22:29">22:29</span> Il popolo del paese si dà alla
violenza, commette rapine, calpesta l’afflitto e il povero, opprime lo
straniero, contro ogni equità.

<span id="an_22:30">22:30</span> Ed io ho cercato fra loro qualcuno che
riparasse la cinta e stesse sulla breccia davanti a me in favore del
paese, perché io non lo distruggessi; ma non l’ho trovato.

<span id="an_22:31">22:31</span> Perciò, io riverserò su loro la mia
indignazione; io li consumerò col fuoco della mia ira, e farò ricadere
sul loro capo la loro condotta, dice il Signore, l’Eterno".

<span id="an_23:1">23:1</span> E la parola dell’Eterno mi fu rivolta in
questi termini:

<span id="an_23:2">23:2</span> "Figliuol d’uomo, c’erano due donne,
figliuole d’una medesima madre,

<span id="an_23:3">23:3</span> le quali si prostituirono in Egitto; si
prostituirono nella loro giovinezza; là furon premute le loro mammelle,
e la fu compresso il loro vergine seno.

<span id="an_23:4">23:4</span> I loro nomi sono: quello della maggiore,
Ohola; quella della sorella, Oholiba. Esse divennero mie, e mi
partorirono figliuoli e figliuole; e questi sono i loro veri nomi: Ohola
è Samaria, Oholiba è Gerusalemme.

<span id="an_23:5">23:5</span> E, mentre era mia, Ohola si prostituì, e
s’appassionò per i suoi amanti,

<span id="an_23:6">23:6</span> gli Assiri, ch’eran suoi vicini, vestiti
di porpora, governatori e magistrati, tutti bei giovani, cavalieri
montati sui loro cavalli.

<span id="an_23:7">23:7</span> Ella si prostituì con loro, ch’eran tutti
il fior fiore de’ figliuoli d’Assiria, e si contaminò con tutti quelli
per i quali s’appassionava, con tutti i loro idoli.

<span id="an_23:8">23:8</span> Ed ella non abbandonò le prostituzioni
che commetteva con gli Egiziani, quando questi giacevano con lei nella
sua giovinezza, quando comprimevano il suo vergine seno e sfogavano su
lei la loro lussuria.

<span id="an_23:9">23:9</span> Perciò io l’abbandonai in balìa de’ suoi
amanti, in balìa de’ figliuoli d’Assiria, per i quali s’era
appassionata.

<span id="an_23:10">23:10</span> Essi scoprirono la sua nudità, presero
i suoi figliuoli e le sue figliuole, e la uccisero con la spada. Ed ella
diventò famosa fra le donne, e su di lei furono eseguiti dei giudizi.

<span id="an_23:11">23:11</span> E la sua sorella vide questo, e
nondimeno si corruppe più di lei ne’ suoi amori, e le sue prostituzioni
sorpassarono le prostituzioni della sua sorella.

<span id="an_23:12">23:12</span> S’appassionò per i figliuoli d’Assiria,
ch’eran suoi vicini, governatori e magistrati, vestiti pomposamente,
cavalieri montati sui loro cavalli, tutti giovani e belli.

<span id="an_23:13">23:13</span> E io vidi ch’ella si contaminava;
ambedue seguivano la medesima via;

<span id="an_23:14">23:14</span> ma questa superò l’altra nelle sue
prostituzioni; vide degli uomini disegnati sui muri, delle immagini di
Caldei dipinte in rosso,

<span id="an_23:15">23:15</span> con delle cinture ai fianchi, con degli
ampi turbanti in capo, dall’aspetto di capitani, tutti quanti, ritratti
de’ figliuoli di Babilonia, della Caldea, loro terra natia;

<span id="an_23:16">23:16</span> e, come li vide, s’appassionò per loro
e mandò ad essi de’ messaggeri, in Caldea.

<span id="an_23:17">23:17</span> E i figliuoli di Babilonia vennero a
lei, al letto degli amori, e la contaminarono con le loro fornicazioni;
ed ella si contaminò con essi; poi, l’anima sua s’alienò da loro.

<span id="an_23:18">23:18</span> Ella mise a nudo le sue prostituzioni,
mise a nudo la sua vergogna, e l’anima mia s’alienò da lei, come l’anima
mia s’era alienata dalla sua sorella.

<span id="an_23:19">23:19</span> Nondimeno, ella moltiplicò le sue
prostituzioni, ricordandosi dei giorni della sua giovinezza quando s’era
prostituita nel paese d’Egitto;

<span id="an_23:20">23:20</span> e s’appassionò per quei fornicatori
dalle membra d’asino, dall’ardor di stalloni.

<span id="an_23:21">23:21</span> Così tu tornasti alle turpitudini della
tua giovinezza, quando gli egiziani ti premevan le mammelle a motivo del
tuo vergine seno.

<span id="an_23:22">23:22</span> Perciò, Oholiba, così parla il Signore,
l’Eterno: ecco, io susciterò contro di te i tuoi amanti, dai quali
l’anima tua s’è alienata, li farò venire contro di te da tutte le parti:

<span id="an_23:23">23:23</span> i figliuoli di Babilonia e tutti i
Caldei, principi, ricchi e grandi, e tutti i figliuoli d’Assiria con
loro, giovani e belli, tutti governatori e magistrati, capitani e
consiglieri, tutti montati sui loro cavalli.

<span id="an_23:24">23:24</span> Essi vengono contro di te con armi,
carri e ruote, e con una folla di popoli; con targhe, scudi, ed elmi si
schierano contro di te d’ogn’intorno; io rimetto in mano loro il
giudizio, ed essi ti giudicheranno secondo le loro leggi.

<span id="an_23:25">23:25</span> Io darò corso alla mia gelosia contro
di te, ed essi ti tratteranno con furore: ti taglieranno il naso e gli
orecchi, e ciò che rimarrà di te cadrà per la spada; prenderanno i tuoi
figliuoli e le tue figliuole e ciò che rimarrà di te sarà divorato dal
fuoco.

<span id="an_23:26">23:26</span> E ti spoglieranno delle tue vesti, e
porteran via gli oggetti di cui t’adorni.

<span id="an_23:27">23:27</span> E io farò cessare la tua lussuria e la
tua prostituzione cominciata nel paese d’Egitto, e tu non alzerai più
gli occhi verso di loro, e non ti ricorderai più dell’Egitto.

<span id="an_23:28">23:28</span> Poiché così parla il Signore, l’Eterno:
Ecco, io ti do in mano di quelli che tu hai in odio, in mano di quelli,
dai quali l’anima tua s’è alienata.

<span id="an_23:29">23:29</span> Essi ti tratteranno con odio, porteran
via tutto il frutto del tuo lavoro, e ti lasceranno nuda e scoperta; e
così saran messe allo scoperto la vergogna della tua impudicizia, la tua
lussuria e le tue prostituzioni.

<span id="an_23:30">23:30</span> Queste cose ti saran fatte, perché ti
sei prostituita correndo dietro alle nazioni, perché ti sei contaminata
coi loro idoli.

<span id="an_23:31">23:31</span> Tu hai camminato per la via della tua
sorella, e io ti metto in mano la sua coppa.

<span id="an_23:32">23:32</span> Così parla il Signore, l’Eterno: Tu
berrai la coppa della tua sorella: coppa profonda ed ampia, sarai
esposta alle risa ed alle beffe; la coppa è di gran capacità.

<span id="an_23:33">23:33</span> Tu sarai riempita d’ebbrezza e di
dolore: e la coppa della desolazione e della devastazione, è la coppa
della tua sorella Samaria.

<span id="an_23:34">23:34</span> E tu la berrai, la vuoterai, ne
morderai i pezzi, e te ne squarcerai il seno; poiché son io quegli che
ho parlato, dice il Signore, l’Eterno.

<span id="an_23:35">23:35</span> Perciò così parla il Signore, l’Eterno:
Poiché tu m’hai dimenticato e m’hai buttato dietro le spalle, porta
dunque anche tu, la pena della tua scelleratezza e delle tue
prostituzioni".

<span id="an_23:36">23:36</span> E l’Eterno mi disse: "Figliuol d’uomo
non giudicherai tu Ohola e Oholiba? Dichiara loro dunque le loro
abominazioni!

<span id="an_23:37">23:37</span> Poiché han commesso adulterio, han del
sangue sulle mani; han commesso adulterio coi loro idoli, e gli stessi
figliuoli che m’avean partorito, li ha fatti passare per il fuoco perché
servissero loro di pasto.

<span id="an_23:38">23:38</span> E anche questo m’hanno fatto: in quel
medesimo giorno han contaminato il mio santuario, e han profanato i miei
sabati.

<span id="an_23:39">23:39</span> Dopo aver immolato i loro figliuoli ai
loro idoli, in quello stesso giorno son venute nel mio santuario per
profanarlo; ecco, quello che hanno fatto in mezzo alla mia casa.

<span id="an_23:40">23:40</span> E, oltre a questo, hanno mandato a
cercare uomini che vengon da lontano; ad essi hanno invitato de’
messaggeri, ed ecco che son venuti. Per loro ti sei lavata, ti sei
imbellettata gli occhi, ti sei parata d’ornamenti;

<span id="an_23:41">23:41</span> ti sei assisa sopra un letto sontuoso,
davanti al quale era disposta una tavola; e su quella hai messo il mio
profumo e il mio olio.

<span id="an_23:42">23:42</span> E là s’udiva il rumore d’una folla
sollazzante, e oltre alla gente presa tra la folla degli uomini, sono
stati introdotti degli ubriachi venuti dal deserto, che han messo de’
braccialetti hai polsi delle due sorelle, e de’ magnifici diademi sul
loro capo.

<span id="an_23:43">23:43</span> E io ho detto di quella invecchiata
negli adulteri: Anche ora commettono prostituzioni con lei!… proprio con
lei!

<span id="an_23:44">23:44</span> E si viene ad essa, come si va da una
prostituta! Così si viene da Ohola e Oholiba, da queste donne
scellerate.

<span id="an_23:45">23:45</span> Ma degli uomini giusti le
giudicheranno, come si giudican le adultere, come si giudican le donne
che spandono il sangue; perché sono adultere, e hanno del sangue sulle
mani.

<span id="an_23:46">23:46</span> Perciò così parla il Signore, l’Eterno:
Sarà fatta salire contro di loro una moltitudine, ed esse saranno date
in balìa del terrore e del saccheggio.

<span id="an_23:47">23:47</span> E quella moltitudine le lapiderà, e le
farà a pezzi con la spada; ucciderà i loro figliuoli e le loro
figliuole, e darà alle fiamme le loro case.

<span id="an_23:48">23:48</span> E io farò cessare la scelleratezza nel
paese, e tutte le donne saranno ammaestrate a non commetter più
turpitudini come le vostre.

<span id="an_23:49">23:49</span> E la vostra scelleratezza vi sarà fatta
ricadere addosso, e voi porterete la pena della vostra idolatria, e
conoscerete che io sono il Signore, l’Eterno".

<span id="an_24:1">24:1</span> E la parola dell’Eterno mi fu rivolta il
nono anno, il decimo mese, il decimo giorno del mese, in questi termini:

<span id="an_24:2">24:2</span> "Figliuol d’uomo, scriviti la data di
questo giorno, di quest’oggi! Oggi stesso, il re di Babilonia investe
Gerusalemme.

<span id="an_24:3">24:3</span> E proponi una parabola a questa casa
ribelle, e di’ loro: Così parla il Signore, l’Eterno: Metti, metti la
pentola al fuoco, e versaci dentro dell’acqua;

<span id="an_24:4">24:4</span> raccoglici dentro i pezzi di carne, tutti
i buoni pezzi, coscia e spalla; riempila d’ossa scelte.

<span id="an_24:5">24:5</span> Prendi il meglio del gregge, ammonta
sotto la pentola le legna per far bollire le ossa; falla bollire a gran
bollore, affinché anche le ossa che ci son dentro, cuociano.

<span id="an_24:6">24:6</span> Perciò, così parla il Signore, l’Eterno:
Guai alla città sanguinaria, pentola piena di verderame, il cui
verderame non si stacca! Vuotala de’ pezzi, uno a uno, senza tirare a
sorte!

<span id="an_24:7">24:7</span> Poiché il sangue che ha versato è in
mezzo a lei; essa lo ha posto sulla roccia nuda; non l’ha sparso in
terra, per coprirlo di polvere.

<span id="an_24:8">24:8</span> Per eccitare il furore, per farne
vendetta, ho fatto mettere quel sangue sulla roccia nuda, perché non
fosse coperto.

<span id="an_24:9">24:9</span> Perciò, così parla il Signore, l’Eterno:
Guai alla città sanguinaria! Anch’io voglio fare un gran fuoco!

<span id="an_24:10">24:10</span> Ammonta le legna, fa’ levar la fiamma,
fa’ cuocer bene la carne, fa’ struggere il grasso, e fa’ che le ossa si
consumino!

<span id="an_24:11">24:11</span> Poi metti la pentola vuota sui carboni
perché si riscaldi e il suo rame diventi rovente, affinché la sua
impurità si strugga in mezzo ad essa, e il suo verderame sia consumato.

<span id="an_24:12">24:12</span> Ogni sforzo è inutile; il suo
abbondante verderame non si stacca; il suo verderame non se n’andrà che
mediante il fuoco.

<span id="an_24:13">24:13</span> V’è della scelleratezza nella tua
impurità; poiché io t’ho voluto purificare e tu non sei diventata pura;
non sarai più purificata dalla tua impurità, finché io non abbia sfogato
su di te il mio furore.

<span id="an_24:14">24:14</span> Io, l’Eterno, son quegli che ho
parlato; la cosa avverrà, io la compirò; non indietreggerò, non avrò
pietà, non mi pentirò; tu sarai giudicata secondo la tua condotta,
secondo le tue azioni, dice il Signore, l’Eterno".

<span id="an_24:15">24:15</span> E la parola dell’Eterno mi fu rivolta
in questi termini:

<span id="an_24:16">24:16</span> "Figliuol d’uomo, ecco, come un colpo
improvviso io ti tolgo la delizia dei tuoi occhi; e tu non far
cordoglio, non piangere, non spander lacrime.

<span id="an_24:17">24:17</span> Sospira in silenzio; non portar lutto
per i morti, cingiti il capo col turbante, mettiti i calzari ai piedi,
non ti coprire la barba, non mangiare il pane che la gente ti manda".

<span id="an_24:18">24:18</span> La mattina parlai al popolo, e la sera
mi morì la moglie; e la mattina dopo feci come mi era stato comandato.

<span id="an_24:19">24:19</span> E il popolo mi disse: "Non ci
spiegherai tu che cosa significhi quello che fai?"

<span id="an_24:20">24:20</span> E io risposi loro: "La parola
dell’Eterno mi è stata rivolta, in questi termini:

<span id="an_24:21">24:21</span> Di’ alla casa d’Israele: Così parla il
Signore, l’Eterno: Ecco, io profanerò il mio santuario, l’orgoglio della
vostra forza, la delizia degli occhi vostri, il desìo dell’anima vostra;
e i vostri figliuoli e le vostre figliuole che avete lasciati a
Gerusalemme, cadranno per la spada.

<span id="an_24:22">24:22</span> E voi farete come ho fatto io: non vi
coprirete la barba e non mangerete il pane che la gente vi manda;

<span id="an_24:23">24:23</span> avrete i vostri turbanti in capo, e i
vostri calzari ai piedi; non farete cordoglio e non piangerete, ma vi
consumerete di languore per le vostre iniquità, e gemerete l’uno con
l’altro.

<span id="an_24:24">24:24</span> Ed Ezechiele sarà per voi un simbolo;
tutto quello che fa lui, lo farete voi; e, quando queste cose
accadranno, voi conoscerete che io sono il Signore, l’Eterno.

<span id="an_24:25">24:25</span> E tu, figliuol d’uomo, il giorno ch’io
torrò loro ciò che fa la loro forza, la gioia della loro gloria, il
desìo de’ loro occhi, la brama dell’anima loro, i loro figliuoli e le
loro figliuole,

<span id="an_24:26">24:26</span> in quel giorno un fuggiasco verrà da te
a recartene la notizia.

<span id="an_24:27">24:27</span> In quel giorno la tua bocca s’aprirà,
all’arrivo del fuggiasco; e tu parlerai, non sarai più muto, e sarai per
loro un simbolo; ed essi conosceranno che io sono l’Eterno".

<span id="an_25:1">25:1</span> E la parola dell’Eterno mi fu rivolta in
questi termini:

<span id="an_25:2">25:2</span> "Figliuol d’uomo, volgi la tua faccia
verso i figliuoli d’Ammon, e profetizza contro di loro; e di’ ai
figliuoli d’Ammon:

<span id="an_25:3">25:3</span> Ascoltate la parola del Signore,
dell’Eterno: Così parla il Signore, l’Eterno: Poiché tu hai detto: Ah!
Ah! quando il mio santuario è stato profanato, quando il suolo d’Israele
è stato desolato, e quando la casa di Giuda è andata in cattività,

<span id="an_25:4">25:4</span> ecco, io ti do in possesso de’ figliuoli
d’Oriente, ed essi porranno in te i loro accampamenti, e stabiliranno in
mezzo a te le loro dimore; e saranno essi che mangeranno i tuoi frutti,
essi che berranno il tuo latte.

<span id="an_25:5">25:5</span> Io farò di Rabba un pascolo per i
cammelli, e del paese de’ figliuoli d’Ammon, un ovile per le pecore; e
voi conoscerete che io sono l’Eterno.

<span id="an_25:6">25:6</span> Poiché così parla il Signore, l’Eterno:
Poiché tu hai applaudito, e battuto de’ piedi, e ti sei rallegrato con
tutto lo sprezzo che nutrivi dell’anima per la terra d’Israele,

<span id="an_25:7">25:7</span> ecco, io stendo la mia mano contro di te,
ti do in pascolo alle nazioni, ti stermino di fra i popoli, ti fo
sparire dal novero dei paesi, ti distruggo, e tu conoscerai che io sono
l’Eterno.

<span id="an_25:8">25:8</span> Così parla il Signore, l’Eterno: Poiché
Moab e Seir dicono: Ecco, la casa di Giuda è come tutte le altre
nazioni,

<span id="an_25:9">25:9</span> ecco, io aprirò il fianco di Moab dal
lato delle città, dal lato delle città che stanno alle sue frontiere e
sono lo splendore del paese, Beth-Ieschimoth, Baal-meon e Kiriathaim;

<span id="an_25:10">25:10</span> aprirò il fianco di Moab ai figliuoli
dell’Oriente, nello stesso modo che aprirò loro il fianco de’ figliuoli
d’Ammon; e darò questi paesi in loro possesso, affinché i figliuoli
d’Ammon non sian più mentovati fra le nazioni;

<span id="an_25:11">25:11</span> ed eserciterò i miei giudizi su Moab,
ed essi conosceranno che io sono l’Eterno.

<span id="an_25:12">25:12</span> Così parla il Signore, l’Eterno: Poiché
quelli d’Edom si sono crudelmente vendicati della casa di Giuda e si
sono resi gravemente colpevoli vendicandosi d’essa,

<span id="an_25:13">25:13</span> così parla il Signore, l’Eterno: Io
stenderò la mia mano contro Edom, sterminerò uomini e bestie, ne farò un
deserto fino da Theman, e fino a Dedan cadranno per la spada.

<span id="an_25:14">25:14</span> E rimetterò la mia vendetta sopra Edom
nelle mani del mio popolo d’Israele; esso tratterà Edom secondo la mia
ira e secondo il mio furore; ed essi conosceranno la mia vendetta, dice
il Signore, l’Eterno.

<span id="an_25:15">25:15</span> Così parla il Signore, l’Eterno: Poiché
i Filistei si sono abbandonati alla vendetta e si sono crudelmente
vendicati, collo sprezzo che nutrivano nell’anima, dandosi alla
distruzione per odio antico,

<span id="an_25:16">25:16</span> così parla il Signore, l’Eterno: Ecco,
io stenderò la mia mano contro i Filistei, sterminerò i Kerethei, e
distruggerò il rimanente della costa del mare;

<span id="an_25:17">25:17</span> ed esercitò su loro grandi vendette, e
li riprenderò con furore; ed essi conosceranno che io sono l’Eterno,
quando avrò fatto loro sentire la mia vendetta".

<span id="an_26:1">26:1</span> E avvenne, l’anno undecimo, il primo
giorno del mese, che la parola dell’Eterno mi fu rivolta in questi
termini:

<span id="an_26:2">26:2</span> "Figliuol d’uomo, poiché Tiro ha detto di
Gerusalemme: Ah! Ah! è infranta colei ch’era la porta dei popoli! La
gente si volge verso di me! Io mi riempirò di lei ch’è deserta!

<span id="an_26:3">26:3</span> perciò così parla il Signore, l’Eterno:
Eccomi contro di te, o Tiro! Io farò salire contro di te molti popoli,
come il mare fa salire le proprie onde.

<span id="an_26:4">26:4</span> Ed essi distruggeranno le mura di Tiro, e
abbatteranno le sue torri: io spazzerò via di su lei la sua polvere, e
farò di lei una roccia nuda.

<span id="an_26:5">26:5</span> Ella sarà, in mezzo al mare, un luogo da
stender le reti, poiché son io quegli che ho parlato, dice il Signore,
l’Eterno; ella sarà abbandonata al saccheggio delle nazioni;

<span id="an_26:6">26:6</span> e le sue figliuole che sono nei campi
saranno uccise dalla spada, e quei di Tiro sapranno che io sono
l’Eterno.

<span id="an_26:7">26:7</span> Poiché così dice il Signore, l’Eterno:
Ecco, io fo venire dal settentrione contro Tiro, Nebucadnetsar, re di
Babilonia, il re dei re, con de’ cavalli, con de’ carri e con de’
cavalieri, e una gran folla di gente.

<span id="an_26:8">26:8</span> Egli ucciderà con la spada le tue
figliuole che sono nei campi, farà contro di te delle torri, innalzerà
contro di te de’ bastioni, leverà contro di te le targhe;

<span id="an_26:9">26:9</span> dirigerà contro le tue mura i suoi
arieti, e coi suoi picconi abbatterà le tue torri.

<span id="an_26:10">26:10</span> La moltitudine de’ suoi cavalli sarà
tale che la polvere sollevata da loro ti coprirà; lo strepito de’ suoi
cavalieri, delle sue ruote e de’ suoi carri, farà tremare le tue mura,
quand’egli entrerà per le tue porte, come s’entra in una città dove s’è
aperta una breccia.

<span id="an_26:11">26:11</span> Con gli zoccoli de’ suoi cavalli egli
calpesterà tutte le tue strade; ucciderà il tuo popolo con la spada, e
le colonne in cui riponi la tua forza cadranno a terra.

<span id="an_26:12">26:12</span> Essi faran lor bottino delle tue
ricchezze, saccheggeranno le tue mercanzie; abbatteranno le tue mura,
distruggeranno le tue case deliziose, e getteranno in mezzo alle acque
le tue pietre, il tuo legname, la tua polvere.

<span id="an_26:13">26:13</span> Io farò cessare il rumore de’ tuoi
canti, e il suono delle tue arpe non s’udrà più.

<span id="an_26:14">26:14</span> E ti ridurrò ad essere una roccia nuda;
tu sarai un luogo da stendervi le reti; tu non sarai più riedificata,
perché io, l’Eterno, son quegli che ho parlato, dice il Signore,
l’Eterno.

<span id="an_26:15">26:15</span> Così parla il Signore, l’Eterno, a
Tiro: Sì, al rumore della tua caduta, al gemito dei feriti a morte, al
massacro che si farà in mezzo a te, tremeranno le isole.

<span id="an_26:16">26:16</span> Tutti i principi del mare scenderanno
dai loro troni, si torranno i loro manti, deporranno le loro vesti
ricamate; s’avvolgeranno nello spavento, si sederanno per terra,
tremeranno ad ogni istante, saranno costernati per via di te.

<span id="an_26:17">26:17</span> E prenderanno a fare su di te un
lamento, e ti diranno: Come mai sei distrutta, tu che eri abitata da
gente di mare, la città famosa, ch’eri così potente in mare, tu che al
pari dei tuoi abitanti incutevi terrore a tutti gli abitanti della
terra!

<span id="an_26:18">26:18</span> Ora le isole tremeranno il giorno della
tua caduta, le isole del mare saranno spaventate per la tua fine.

<span id="an_26:19">26:19</span> Poiché così parla il Signore, l’Eterno:
Quando farò di te una città desolata come le città che non han più
abitanti, quando farò salire su di te l’abisso e le grandi acque ti
copriranno,

<span id="an_26:20">26:20</span> allora ti trarrò giù, con quelli che
scendon nella fossa, fra il popolo d’un tempo, ti farò dimorare nelle
profondità della terra, nelle solitudini eterne, con quelli che scendon
nella fossa, perché tu non sia più abitata; mentre rimetterò lo
splendore sulla terra dei viventi.

<span id="an_26:21">26:21</span> Io ti ridurrò uno spavento, e non sarai
più; ti si cercherà ma non ti si troverà mai più, dice il Signore,
l’Eterno".

<span id="an_27:1">27:1</span> E la parola dell’Eterno mi fu rivolta in
questi termini:

<span id="an_27:2">27:2</span> "E tu, figliuol d’uomo, pronunzia una
lamentazione su Tiro,

<span id="an_27:3">27:3</span> e di’ a Tiro che sta agli approdi del
mare, che porta le mercanzie de’ popoli a molte isole: Così parla il
Signore, l’Eterno: O Tiro, tu dici: Io sono di una perfetta bellezza.

<span id="an_27:4">27:4</span> Il tuo dominio è nel cuore dei mari; i
tuoi edificatori t’hanno fatto di una bellezza perfetta;

<span id="an_27:5">27:5</span> hanno costruito di cipresso di Senir
tutte le tue pareti; hanno preso dei cedri del Libano per fare
l’alberatura delle tue navi;

<span id="an_27:6">27:6</span> han fatto i tuoi remi di quercia di
Bashan, han fatto i ponti del tuo naviglio d’avorio incastonato in
larice, portato dalle isole di Kittim.

<span id="an_27:7">27:7</span> Il lino fino d’Egitto lavorato in ricami,
t’ha servito per le tue vele e per le tue bandiere; la porpora e lo
scarlatto delle isole d’Elisha formano i tuoi padiglioni.

<span id="an_27:8">27:8</span> Gli abitanti di Sidon e d’Arvad sono i
tuoi rematori; i tuoi savi, o Tiro, sono in mezzo a te; son dessi i tuoi
piloti.

<span id="an_27:9">27:9</span> Tu hai in mezzo a te gli anziani di
Ghebel e i suoi savi, a calafatare le tue falle; in te son tutte le navi
del mare coi loro marinai, per far lo scambio delle tue mercanzie.

<span id="an_27:10">27:10</span> Dei Persiani, dei Lidi, dei Libi
servono nel tuo esercito; son uomini di guerra, che sospendono in mezzo
a te lo scudo e l’elmo; sono la tua magnificenza.

<span id="an_27:11">27:11</span> I figliuoli d’Arvad e il tuo esercito
guarniscono d’ogn’intorno le tue mura, e degli uomini prodi stanno nelle
tue torri; essi sospendono le loro targhe tutt’intorno alle tue mura;
essi rendon perfetta la tua bellezza.

<span id="an_27:12">27:12</span> Tarsis traffica teco con la sua
abbondanza d’ogni sorta di ricchezze; fornisce i tuoi mercati d’argento,
di ferro, di stagno e di piombo.

<span id="an_27:13">27:13</span> Javan, Tubal e Mescec anch’essi
traffican teco; dànno anime umane e utensili di rame in scambio delle
tue mercanzie.

<span id="an_27:14">27:14</span> Quelli della casa di Togarma pagano le
tue mercanzie con cavalli da tiro, con cavalli da corsa, e con muli.

<span id="an_27:15">27:15</span> I figliuoli di Dedan trafficano teco;
il commercio di molte isole passa per le tue mani; ti pagano con denti
d’avorio e con ebano.

<span id="an_27:16">27:16</span> La Siria commercia con te, per la
moltitudine de’ suoi prodotti; fornisce i tuoi scambi di carbonchi, di
porpora, di stoffe ricamate, di bisso, di corallo, di rubini.

<span id="an_27:17">27:17</span> Giuda e il paese d’Israele anch’essi
trafficano teco, ti dànno in pagamento grano di Minnith, pasticcerie,
miele, olio e balsamo.

<span id="an_27:18">27:18</span> Damasco commercia teco, scambiando i
tuoi numerosi prodotti con abbondanza d’ogni sorta di beni, con vino di
Helbon e con lana candida.

<span id="an_27:19">27:19</span> Vedan Javan d’Uzzal provvedono i tuoi
mercanti; ferro lavorato, cassia, canna aromatica, sono fra i prodotti
di scambio.

<span id="an_27:20">27:20</span> Dedan traffica teco in coperte da
cavalcatura.

<span id="an_27:21">27:21</span> L’Arabia e tutti i principi di Kedar
fanno commercio teco, trafficando in agnelli, in montoni, e in capri.

<span id="an_27:22">27:22</span> I mercanti di Sceba e di Raama
anch’essi trafficano teco; provvedono i tuoi mercati di tutti i migliori
aromi, d’ogni sorta di pietre preziose, e d’oro.

<span id="an_27:23">27:23</span> Haran, Canné e Eden, i mercati di
Sceba, d’Assiria, di Kilmad, trafficano teco;

<span id="an_27:24">27:24</span> trafficano teco in oggetti di lusso, in
mantelli di porpora, in ricami, in casse di stoffe preziose legate con
corde, e fatte di cedro.

<span id="an_27:25">27:25</span> Le navi di Tarsis son la tua flotta per
il tuo commercio. Così ti sei riempita, e ti sei grandemente arricchita
nel cuore dei mari.

<span id="an_27:26">27:26</span> I tuoi rematori t’han menata nelle
grandi acque; il vento d’oriente s’infrange nel cuore de’ mari.

<span id="an_27:27">27:27</span> Le tue ricchezze, i tuoi mercati, la
tua mercanzia, i tuoi marinai, i tuoi piloti, i tuoi calafati, i tuoi
negozianti, tutta la tua gente di guerra ch’è in te, e tutta la
moltitudine ch’è in mezzo a te, cadranno nel cuore de’ mari, il giorno
della tua rovina.

<span id="an_27:28">27:28</span> Alle grida de’ tuoi piloti, i lidi
tremeranno;

<span id="an_27:29">27:29</span> e tutti quelli che maneggiano il remo,
e i marinai e tutti i piloti del mare scenderanno dalle loro navi, e si
terranno sulla terra ferma.

<span id="an_27:30">27:30</span> E faranno sentir la lor voce su di te;
grideranno amaramente, si getteranno della polvere sul capo, si
rotoleranno nella cenere.

<span id="an_27:31">27:31</span> A causa di te si raderanno il capo, si
cingeranno di sacchi; per te piangeranno con amarezza d’animo, con
cordoglio amaro;

<span id="an_27:32">27:32</span> e, nella loro angoscia, pronunzieranno
su di te una lamentazione, e si lamenteranno così riguardo a te: Chi fu
mai come Tiro, come questa città, ora muta in mezzo al mare?

<span id="an_27:33">27:33</span> Quando i tuoi prodotti uscivano dai
mari, tu saziavi gran numero di popoli; con l’abbondanza delle ricchezze
e del tuo traffico, arricchivi i re della terra.

<span id="an_27:34">27:34</span> Quando sei stata infranta dai mari,
nelle profondità delle acque, la tua mercanzia e tutta la moltitudine
ch’era in mezzo di te, sono cadute.

<span id="an_27:35">27:35</span> Tutti gli abitanti delle isole sono
sbigottiti a causa di te; i loro re son presi da orribile paura, il loro
aspetto è sconvolto.

<span id="an_27:36">27:36</span> I mercanti fra i popoli fischiano su di
te; sei diventata uno spavento, e non esisterai mai più!"

<span id="an_28:1">28:1</span> E la parola dell’Eterno mi fu rivolta in
questi termini:

<span id="an_28:2">28:2</span> "Figliuol d’uomo, di’ al principe di
Tiro: Così parla il Signore, l’Eterno: Il tuo cuore s’è fatto altero, e
tu dici: Io sono un dio! Io sto assiso sopra un trono di Dio nel cuore
de’ mari! mentre sei un uomo e non un Dio, quantunque tu ti faccia un
cuore simile a un cuore d’un Dio.

<span id="an_28:3">28:3</span> Ecco, tu sei più savio di Daniele, nessun
mistero è oscuro per te;

<span id="an_28:4">28:4</span> con la tua saviezza e con la tua
intelligenza ti sei procurato ricchezza, hai ammassato oro e argento nei
tuoi tesori;

<span id="an_28:5">28:5</span> con la tua gran saviezza e col tuo
commercio hai accresciuto le tue ricchezze, e a motivo delle tue
ricchezze il tuo cuore s’è fatto altero.

<span id="an_28:6">28:6</span> Perciò così parla il Signore, l’Eterno:
Poiché tu ti sei fatto un cuore come un cuore di Dio,

<span id="an_28:7">28:7</span> ecco, io fo venire contro di te degli
stranieri, i più violenti di fra le nazioni; ed essi sguaineranno le
loro spade contro lo splendore della tua saviezza, e contamineranno la
tua bellezza;

<span id="an_28:8">28:8</span> ti trarranno giù nella fossa, e tu morrai
della morte di quelli che sono trafitti nei cuori de’ mari.

<span id="an_28:9">28:9</span> Continuerai tu a dire: "Io sono un Dio",
in presenza di colui che ti ucciderà? Sarai un uomo e non un Dio nelle
mani di chi ti trafiggerà!

<span id="an_28:10">28:10</span> Tu morrai della morte degli
incirconcisi, per man di stranieri; poiché io ho parlato, dice il
Signore, l’Eterno".

<span id="an_28:11">28:11</span> E la parola dell’Eterno mi fu rivolta
in questi termini:

<span id="an_28:12">28:12</span> "Figliuol d’uomo, pronunzia una
lamentazione sul re di Tiro, e digli: Così parla il Signore, l’Eterno:
Tu mettevi il suggello alla perfezione, eri pieno di saviezza, di una
bellezza perfetta;

<span id="an_28:13">28:13</span> eri in Eden il giardino di Dio; eri
coperto d’ogni sorta di pietre preziose: rubini, topazi, diamanti,
crisoliti, onici, diaspri, zaffiri, carbonchi, smeraldi, oro; tamburi e
flauti erano al tuo servizio, preparati il giorno che fosti creato.

<span id="an_28:14">28:14</span> Eri un cherubino dalle ali distese, un
protettore. Io t’avevo stabilito, tu stavi sul monte santo di Dio,
camminavi in mezzo a pietre di fuoco.

<span id="an_28:15">28:15</span> Tu fosti perfetto nelle tue vie dal
giorno che fosti creato, perché non si trovò in te la perversità.

<span id="an_28:16">28:16</span> Per l’abbondanza del tuo commercio,
tutto in te s’è riempito di violenza, e tu hai peccato; perciò io ti
caccio come un profano dal monte di Dio, e ti farò sparire, o cherubino
protettore, di mezzo alle pietre di fuoco.

<span id="an_28:17">28:17</span> Il tuo cuore s’è fatto altero per la
tua bellezza; tu hai corrotto la tua saviezza a motivo del tuo
splendore; io ti gettò a terra, ti do in ispettacolo ai re.

<span id="an_28:18">28:18</span> Con la moltitudini delle tue iniquità,
colla disonestà del tuo commercio, tu hai profanato i tuoi santuari; ed
io faccio uscire di mezzo a te un fuoco che ti divori, e ti riduco in
cenere sulla terra, in presenza di tutti quelli che ti guardano.

<span id="an_28:19">28:19</span> Tutti quelli che ti conoscevano fra i
popoli restano stupefatti al vederti; tu sei diventato oggetto di
terrore e non esisterai mai più".

<span id="an_28:20">28:20</span> La parola dell’Eterno mi fu rivolta in
questi termini:

<span id="an_28:21">28:21</span> "Figliuol d’uomo, volgi la faccia verso
Sidon, profetizza contro di lei,

<span id="an_28:22">28:22</span> e di’: Così parla il Signore, l’Eterno:
Eccomi contro di te, o Sidon! e io mi glorificherò in mezzo di te: e si
conoscerà che io sono l’Eterno, quando avrò eseguiti i miei giudizi
contro di lei, e mi sarò santificato in lei.

<span id="an_28:23">28:23</span> Io manderò contro di lei la peste, e ci
sarà del sangue nelle sue strade; e in mezzo ad essa cadranno gli uccisi
dalla spada, che piomberà su lei da tutte le parti; e si conoscerà che
io sono l’Eterno.

<span id="an_28:24">28:24</span> E non ci sarà più per la casa d’Israele
né spina maligna né rovo irritante fra tutti i suoi vicini che la
disprezzano; e si conoscerà che io sono il Signore, l’Eterno.

<span id="an_28:25">28:25</span> Così parla il Signore, l’Eterno: Quando
avrò raccolto la casa d’Israele di mezzo ai popoli fra i quali essa è
dispersa, io mi santificherò in loro nel cospetto delle nazioni, ed essi
abiteranno il loro paese che io ho dato al mio servo Giacobbe;

<span id="an_28:26">28:26</span> vi abiteranno al sicuro; edificheranno
case e pianteranno vigne; abiteranno al sicuro, quand’io avrò eseguito i
miei giudizi su tutti quelli che li circondano e li disprezzano; e
conosceranno che io sono l’Eterno, il loro Dio".

<span id="an_29:1">29:1</span> L’anno decimo, il decimo mese, il
dodicesimo giorno del mese, la parola dell’Eterno mi fu rivolta in
questi termini:

<span id="an_29:2">29:2</span> "Figliuol d’uomo, volgi la tua faccia
contro Faraone, re d’Egitto, e profetizza contro di lui e contro
l’Egitto tutto quanto;

<span id="an_29:3">29:3</span> parla e di’: Così parla il Signore,
l’Eterno: Eccomi contro di te, Faraone, re d’Egitto, gran coccodrillo,
che giaci in mezzo ai tuoi fiumi, e dici: Il mio fiume è mio, e sono io
che me lo son fatto!

<span id="an_29:4">29:4</span> Io metterò dei ganci nelle tue mascelle,
e farò sì che i pesci de’ tuoi fiumi s’attaccheranno alle tue scaglie, e
ti trarrò fuori di mezzo ai tuoi fiumi, con tutti i pesci de’ tuoi fiumi
attaccati alle tue scaglie.

<span id="an_29:5">29:5</span> E ti getterò nel deserto, te e tutti i
pesci de’ tuoi fiumi, e tu cadrai sulla faccia de’ campi; non sarai né
adunato né raccolto, e io ti darò in pasto alle bestie della terra e
agli uccelli del cielo.

<span id="an_29:6">29:6</span> E tutti gli abitanti dell’Egitto
conosceranno che io sono l’Eterno, perché essi sono stati per la casa
d’Israele un sostegno di canna.

<span id="an_29:7">29:7</span> Quando t’hanno preso in mano tu ti sei
rotto e hai forato loro tutta la spalla, e quando si sono appoggiati su
di te tu ti sei spezzato e li hai fatti stare tutti ritti sui loro
fianchi.

<span id="an_29:8">29:8</span> Perciò, così parla il Signore, l’Eterno:
Ecco, io farò venire sopra di te la spada e sterminerò in mezzo a te
uomini e bestie:

<span id="an_29:9">29:9</span> il paese d’Egitto sarà ridotto in una
desolazione, in un deserto, e si conoscerà che io sono l’Eterno, perché
Faraone ha detto: Il fiume è mio, e son io che l’ho fatto!

<span id="an_29:10">29:10</span> Perciò, eccomi contro di te e contro il
tuo fiume; e ridurrò il paese d’Egitto in un deserto, in una
desolazione, da Migdol a Syene, fino alle frontiere dell’Etiopia.

<span id="an_29:11">29:11</span> Non vi passerà piè d’uomo, non vi
passerà piè di bestia, né sarà più abitato per quarant’anni;

<span id="an_29:12">29:12</span> e ridurrò il paese d’Egitto in una
desolazione in mezzo a contrade desolate, e le sue città saranno una
desolazione, per quarant’anni, in mezzo a città devastate; e disperderò
gli Egiziani fra le nazioni, e li spargerò per tutti i paesi.

<span id="an_29:13">29:13</span> Poiché, così parla il Signore,
l’Eterno: Alla fine dei quarant’anni io raccoglierò gli Egiziani di fra
i popoli dove saranno stati dispersi,

<span id="an_29:14">29:14</span> e farò tornare gli Egiziani dalla loro
cattività e li condurrò nel paese di Patros, nel loro paese natìo, e
quivi saranno un umile regno.

<span id="an_29:15">29:15</span> L’Egitto sarà il più umile dei regni, e
non si eleverà più sopra le nazioni; e io ridurrò il loro numero, perché
non dominino più sulle nazioni;

<span id="an_29:16">29:16</span> e la casa d’Israele non riporrà più la
sua fiducia in quelli che le ricorderanno l’iniquità da lei commessa
quando si volgeva verso di loro; e si conoscerà che io sono il Signore,
l’Eterno".

<span id="an_29:17">29:17</span> E il ventisettesimo anno, il primo
mese, il primo giorno del mese, la parola dell’Eterno mi fu rivolta in
questi termini:

<span id="an_29:18">29:18</span> "Figliuol d’uomo, Nebucadnetsar, re di
Babilonia, ha fatto fare al suo esercito un duro servizio contro Tiro;
ogni testa n’è divenuta calva, ogni spalla scorticata; e né egli e né il
suo esercito hanno ricavato da Tiro alcun salario del servizio ch’egli
ha fatto contro di essa.

<span id="an_29:19">29:19</span> Perciò così parla il Signore, l’Eterno:
Ecco, io do a Nebucadnetsar, re di Babilonia, il paese d’Egitto; ed egli
ne porterà via le ricchezze, lo spoglierà d’ogni sua spoglia, vi prederà
ciò che v’è da predare, e questo sarà il salario del suo esercito.

<span id="an_29:20">29:20</span> Come retribuzione del servizio ch’egli
ha fatto contro Tiro, io gli do il paese d’Egitto, poiché han lavorato
per me, dice il Signore, l’Eterno.

<span id="an_29:21">29:21</span> In quel giorno io farò rispuntare la
potenza della casa d’Israele, e darò a te di parlar liberamente in mezzo
a loro, ed essi conosceranno che io sono l’Eterno".

<span id="an_30:1">30:1</span> E la parola dell’Eterno mi fu rivolta in
questi termini:

<span id="an_30:2">30:2</span> "Figliuol d’uomo, profetizza e di’: Così
parla il Signore, l’Eterno: Urlate: Ahi, che giorno!

<span id="an_30:3">30:3</span> Poiché il giorno è vicino, è vicino il
giorno dell’Eterno: Giorno di nuvole, il tempo delle nazioni.

<span id="an_30:4">30:4</span> La spada verrà sull’Egitto, e vi sarà
terrore in Etiopia quando in Egitto cadranno i feriti a morte, quando si
porteran via le sue ricchezze, e le sue fondamenta saranno rovesciate.

<span id="an_30:5">30:5</span> L’Etiopia, la Libia, la Lidia, Put, Lud,
gli stranieri d’ogni sorta, Cub e i figli del paese dell’alleanza,
cadranno con loro per la spada.

<span id="an_30:6">30:6</span> Così parla l’Eterno: Quelli che
sostengono l’Egitto cadranno, e l’orgoglio della sua forza sarà
abbattuto: da Migdol a Syene essi cadranno per la spada, dice il
Signore, l’Eterno,

<span id="an_30:7">30:7</span> e saranno desolati in mezzo a terre
desolate, e le loro città saranno devastate in mezzo a città devastate;

<span id="an_30:8">30:8</span> e conosceranno che io sono l’Eterno,
quando metterò il fuoco all’Egitto, e tutti i suoi ausiliari saranno
fiaccati.

<span id="an_30:9">30:9</span> In quel giorno, partiranno de’ messi
dalla mia presenza su delle navi per spaventare l’Etiopia nella sua
sicurtà; e regnerà fra loro il terrore come nel giorno dell’Egitto;
poiché, ecco, la cosa sta per avvenire.

<span id="an_30:10">30:10</span> Così parla il Signore, l’Eterno: Io
farò sparire la moltitudine dell’Egitto per mano di Nebucadnetsar, re di
Babilonia.

<span id="an_30:11">30:11</span> Egli e il suo popolo con lui, i più
violenti fra le nazioni, saran condotti a distruggere il paese;
sguaineranno le spade contro l’Egitto, e riempiranno il paese d’uccisi.

<span id="an_30:12">30:12</span> E io muterò i fiumi in luoghi aridi,
darò il paese in balìa di gente malvagia, e per man di stranieri
desolerò il paese e tutto ciò che contiene. Io, l’Eterno, son quegli che
ho parlato.

<span id="an_30:13">30:13</span> Così parla il Signore, l’Eterno: Io
sterminerò da Nof gl’idoli, e ne farò sparire i falsi dèi; non ci sarà
più principe che venga dal paese d’Egitto, e metterò la spavento nel
paese d’Egitto.

<span id="an_30:14">30:14</span> Desolerò Patros, darò alle fiamme
Tsoan, eserciterò i miei giudizi su No,

<span id="an_30:15">30:15</span> riverserò il mio furore sopra Sin, la
fortezza dell’Egitto, e sterminerò la moltitudine di No.

<span id="an_30:16">30:16</span> Appiccherò il fuoco all’Egitto; Sin si
torcerà dal dolore, No sarà squarciata, Nof sarà presa da nemici in
pieno giorno.

<span id="an_30:17">30:17</span> I giovani di Aven e di Pibeseth
cadranno per la spada, e queste città andranno in cattività.

<span id="an_30:18">30:18</span> E a Tahpanes il giorno s’oscurerà,
quand’io spezzerò quivi i gioghi imposti dall’Egitto; e l’orgoglio della
sua forza avrà fine. Quanto a lei, una nuvola la coprirà, e le sue
figliuole andranno in cattività.

<span id="an_30:19">30:19</span> Così eserciterò i miei giudizi
sull’Egitto, e si conoscerà che io sono l’Eterno".

<span id="an_30:20">30:20</span> L’anno undicesimo, il primo mese, il
settimo giorno del mese, la parola dell’Eterno mi fu rivolta in questi
termini:

<span id="an_30:21">30:21</span> "Figliuol d’uomo, io ho spezzato il
braccio di Faraone, re d’Egitto; ed ecco, il suo braccio non è stato
fasciato applicandovi rimedi e mettendovi delle bende per fasciarlo e
fortificarlo, in guisa da poter maneggiare una spada.

<span id="an_30:22">30:22</span> Perciò, così parla il Signore,
l’Eterno: Eccomi contro Faraone, re d’Egitto, per spezzargli le braccia,
tanto quello ch’è ancora forte, quanto quello ch’è già spezzato; farò
cader di mano la spada.

<span id="an_30:23">30:23</span> E disperderò gli Egiziani fra le
nazioni, e li spargerò per tutti i paesi;

<span id="an_30:24">30:24</span> e fortificherò le braccia del re di
Babilonia, e gli metterò in mano la mia spada; e spezzerò le braccia di
Faraone, ed egli gemerà davanti a lui, come geme un uomo ferito a morte.

<span id="an_30:25">30:25</span> Fortificherò le braccia del re di
Babilonia, e le braccia di Faraone cadranno; e si conoscerà che io sono
l’Eterno, quando metterò la mia spada in man del re di Babilonia, ed
egli la volgerà contro il paese d’Egitto.

<span id="an_30:26">30:26</span> E io disperderò gli Egiziani fra le
nazioni, e li spargerò per tutti i paesi; e si conoscerà che io sono
l’Eterno".

<span id="an_31:1">31:1</span> L’anno undicesimo, il terzo mese, il
primo giorno del mese, la parola dell’Eterno mi fu rivolta in questi
termini:

<span id="an_31:2">31:2</span> "Figliuol d’uomo, di’ a Faraone re
d’Egitto, e alla sua moltitudine: A chi somigli tu nella tua grandezza?

<span id="an_31:3">31:3</span> Ecco, l’Assiro era un cedro del Libano,
dai bei rami, dall’ombra folta, dal tronco slanciato, dalla vetta
sporgente fra il folto de’ rami.

<span id="an_31:4">31:4</span> Le acque lo nutrivano, l’abisso lo facea
crescere, andando, coi suoi fiumi, intorno al luogo dov’era piantato,
mentre mandava i suoi canali a tutti gli alberi dei campi.

<span id="an_31:5">31:5</span> Perciò la sua altezza era superiore a
quella di tutti gli alberi della campagna, i suoi rami s’eran
moltiplicati, e i suoi ramoscelli s’erano allungati per l’abbondanza
delle acque che lo faceano sviluppare.

<span id="an_31:6">31:6</span> Tutti gli uccelli del cielo s’annidavano
fra i suoi rami, tutte le bestie dei campi figliavano sotto i suoi
ramoscelli, e tutte le grandi nazioni dimoravano alla sua ombra.

<span id="an_31:7">31:7</span> Era bello per la sua grandezza, per la
lunghezza dei suoi rami, perché la sua radice era presso acque
abbondanti.

<span id="an_31:8">31:8</span> I cedri non lo sorpassavano nel giardino
di Dio; i cipressi non uguagliavano i suoi ramoscelli, e i platani non
eran neppure come i suoi rami; nessun albero nel giardino di Dio lo
pareggiava in bellezza.

<span id="an_31:9">31:9</span> Io l’avevo reso bello per l’abbondanza
de’ suoi rami, e tutti gli alberi d’Eden, che sono nel giardino di Dio,
gli portavano invidia.

<span id="an_31:10">31:10</span> Perciò, così parla il Signore,
l’Eterno: Perché era salito a tanta altezza e sporgeva la sua vetta tra
il folto de’ rami e perché il suo cuore s’era insuperbito della sua
altezza,

<span id="an_31:11">31:11</span> io lo diedi in mano del più forte fra
le nazioni perché lo trattasse a suo piacimento; per la sua empietà io
lo scacciai.

<span id="an_31:12">31:12</span> Degli stranieri, i più violenti fra le
nazioni, l’hanno tagliato e l’han lasciato in abbandono; sui monti e in
tutte le valli son caduti i suoi rami, i suoi ramoscelli sono stati
spezzati in tutti i burroni del paese, e tutti i popoli della terra si
son ritirati dalla sua ombra, e l’hanno abbandonato.

<span id="an_31:13">31:13</span> Sul suo tronco caduto si posano tutti
gli uccelli del cielo, e sopra i suoi rami stanno tutte le bestie de’
campi.

<span id="an_31:14">31:14</span> Così è avvenuto affinché gli alberi
tutti piantati presso alle acque non sian fieri della propria altezza,
non sporgan più la vetta fra il folto de’ rami, e tutti gli alberi
potenti che si dissetano alle acque non persistano nella loro fierezza;
poiché tutti quanti son dati alla morte, alle profondità della terra,
assieme ai figliuoli degli uomini, a quelli che scendon nella fossa.

<span id="an_31:15">31:15</span> Così parla il Signore, l’Eterno: Il
giorno ch’ei discese nel soggiorno de’ morti, io feci fare cordoglio; a
motivo di lui velai l’abisso, ne arrestai i fiumi, e le grandi acque
furon fermate; a motivo di lui abbrunai il Libano, e tutti gli alberi
de’ campi vennero meno a motivo di lui.

<span id="an_31:16">31:16</span> Al rumore della sua caduta fece tremare
le nazioni, quando lo feci scendere nel soggiorno de’ morti con quelli
che scendono nella fossa; e nelle profondità della terra si consolarono
tutti gli alberi di Eden, i più scelti e i più belli del Libano, tutti
quelli che si dissetavano alle acque.

<span id="an_31:17">31:17</span> Anch’essi discesero con lui nel
soggiorno de’ morti, verso quelli che la spada ha uccisi: verso quelli
che erano il suo braccio, e stavano alla sua ombra in mezzo alle
nazioni.

<span id="an_31:18">31:18</span> A chi dunque somigli tu per gloria e
per grandezza fra gli alberi d’Eden? Così tu sarai precipitato con gli
alberi d’Eden nelle profondità della terra; tu giacerai in mezzo
agl’incirconcisi, fra quelli che la spada ha uccisi. Tal sarà di Faraone
con tutta la sua moltitudine, dice il Signore, l’Eterno".

<span id="an_32:1">32:1</span> L’anno dodicesimo, il dodicesimo mese, il
primo giorno del mese, la parola dell’Eterno mi fu rivolta in questi
termini:

<span id="an_32:2">32:2</span> "Figliuol d’uomo, pronunzia una
lamentazione su Faraone, re d’Egitto, e digli: Tu eri simile ad un
leoncello fra le nazioni; eri come un coccodrillo nei mari; ti slanciavi
ne’ tuoi fiumi, e coi tuoi piedi agitavi le acque e ne intorbidavi i
canali.

<span id="an_32:3">32:3</span> Così parla il Signore, l’Eterno: Io
stenderò su di te la mia rete mediante gran moltitudine di popoli, i
quali ti trarranno fuori con la mia rete;

<span id="an_32:4">32:4</span> e t’abbandonerò sulla terra e ti getterò
sulla faccia dei campi, e farò che su di te verranno a posarsi tutti gli
uccelli del cielo, e sazierò di te le bestie di tutta la terra;

<span id="an_32:5">32:5</span> metterò la tua carne su per i monti, e
riempirò le valli de’ tuoi avanzi;

<span id="an_32:6">32:6</span> annaffierò del tuo sangue, fin sui monti,
il paese dove nuoti; e i canali saran ripieni di te.

<span id="an_32:7">32:7</span> Quando t’estinguerò, velerò i cieli e ne
oscurerò le stelle; coprirò il sole di nuvole, e le luna non darà la sua
luce.

<span id="an_32:8">32:8</span> Per via di te, oscurerò tutti i luminari
che splendono in cielo, e stenderò le tenebre sul tuo paese, dice il
Signore, l’Eterno.

<span id="an_32:9">32:9</span> Affliggerò il cuore di molti popoli,
quando farò giungere la notizia della tua ruina fra le nazioni, in paesi
che tu non conosci;

<span id="an_32:10">32:10</span> e farò sì che di te resteranno attoniti
molti popoli, e i loro re saran presi da spavento per causa tua,
quand’io brandirò la mia spada dinanzi a loro; e ognun d’essi tremerà ad
ogni istante per la sua vita, nel giorno della tua caduta.

<span id="an_32:11">32:11</span> Poiché così parla il Signore, l’Eterno:
La spada del re di Babilonia ti piomberà addosso.

<span id="an_32:12">32:12</span> Io farò cadere la moltitudine del tuo
popolo per la spada d’uomini potenti, tutti quanti i più violenti fra le
nazioni, ed essi distruggeranno il fasto dell’Egitto, e tutta la sua
moltitudine sarà annientata.

<span id="an_32:13">32:13</span> E farò perire tutto il suo bestiame di
sulle rive delle grandi acque; nessun piede d’uomo le intorbiderà più,
non le intorbiderà più unghia di bestia.

<span id="an_32:14">32:14</span> Allora lascerò posare le loro acque, e
farò scorrere i loro fiumi come olio, dice il Signore, l’Eterno,

<span id="an_32:15">32:15</span> quando avrò ridotto il paese d’Egitto
in una desolazione, in un paese spogliato di ciò che conteneva, e quando
ne avrò colpito tutti gli abitanti; e si conoscerà che io sono l’Eterno.

<span id="an_32:16">32:16</span> Ecco la lamentazione che sarà
pronunziata; la pronunzieranno le figliuole delle nazioni;
pronunzieranno questa lamentazione sull’Egitto e su tutta la sua
moltitudine, dice il Signore, l’Eterno".

<span id="an_32:17">32:17</span> Il dodicesimo anno, il quindicesimo
giorno del mese, la parola dell’Eterno mi fu rivolta in questi termini:

<span id="an_32:18">32:18</span> "Figliuol d’uomo, intuona un lamento
sulla moltitudine dell’Egitto, e falle scendere, lei e le figliuole
delle nazioni illustri, nelle profondità della terra, con quelli che
scendono nella fossa.

<span id="an_32:19">32:19</span> Chi mai sorpassi tu in bellezza?
Scendi, e sarai posto a giacere con gl’incirconcisi!

<span id="an_32:20">32:20</span> Essi cadranno in mezzo agli uccisi per
la spada. La spada v’è data; trascinate l’Egitto con tutte le sue
moltitudini!

<span id="an_32:21">32:21</span> I più forti fra i prodi e quelli che
gli davan soccorso gli rivolgeranno la parola, di mezzo al soggiorno de’
morti. Sono scesi, gl’incirconcisi; giacciono uccisi dalla spada.

<span id="an_32:22">32:22</span> Là è l’Assiro con tutta la sua
moltitudine; attorno a lui stanno i suoi sepolcri; tutti son uccisi,
caduti per la spada.

<span id="an_32:23">32:23</span> I suoi sepolcri son posti nelle
profondità della fossa, e la sua moltitudine sta attorno al suo
sepolcro; tutti son uccisi, caduti per la spada, essi che spandevano il
terrore sulla terra de’ viventi.

<span id="an_32:24">32:24</span> Là è Elam con tutta la sua moltitudine,
attorno al suo sepolcro; tutti son uccisi, caduti per la spada,
incirconcisi scesi nella profondità della terra: essi, che spandevano il
terrore sulla terra de’ viventi; e han portato il loro obbrobrio con
quelli che scendono nella fossa.

<span id="an_32:25">32:25</span> Han fatto un letto, per lui e per la
sua moltitudine, in mezzo a quelli che sono stati uccisi; attorno a lui
stanno i suoi sepolcri; tutti costoro sono incirconcisi, sono morti per
la spada, perché spandevano il terrore sulla terra de’ viventi; e hanno
portato il loro obbrobrio con quelli che scendono nella fossa; sono
stati messi fra gli uccisi.

<span id="an_32:26">32:26</span> Là è Mescec, Tubal e tutta la loro
moltitudine; attorno a loro stanno i lor sepolcri; tutti costoro sono
incirconcisi, uccisi dalla spada, perché spandevano il terrore sulla
terra de’ viventi.

<span id="an_32:27">32:27</span> Non giacciono coi prodi che sono caduti
fra gli incirconcisi, che sono scesi nel soggiorno de’ morti con le loro
armi da guerra, e sotto il capo de’ quali sono state poste le loro
spade; ma le loro iniquità stanno sulle loro ossa, perché erano il
terrore de’ prodi sulla terra de’ viventi.

<span id="an_32:28">32:28</span> Tu pure sarai fiaccato in mezzo
agl’incirconcisi e giacerai con gli uccisi dalla spada.

<span id="an_32:29">32:29</span> Là è Edom coi suoi re e con tutti i
suoi principi, i quali, nonostante tutto il loro valore, sono stati
messi con gli uccisi di spada. Anch’essi giacciono con gl’incirconcisi e
con quelli che scendono nella fossa.

<span id="an_32:30">32:30</span> Là son tutti i principi del
settentrione e tutti i Sidoni, che son discesi in mezzo agli uccisi,
coperti d’onta, nonostante il terrore che incuteva la loro bravura.
Giacciono gl’incirconcisi con gli uccisi di spada, e portano il loro
obbrobrio con quelli che scendono nella fossa.

<span id="an_32:31">32:31</span> Faraone li vedrà, e si consolerà d’aver
perduto tutta la sua moltitudine; Faraone e tutto il suo esercito
saranno uccisi per la spada, dice il Signore, l’Eterno,

<span id="an_32:32">32:32</span> poiché io spanderò il mio terrore nella
terra de’ viventi; e Faraone con tutta la sua moltitudine sarà posto a
giacere in mezzo agl’incirconcisi, con quelli che sono stati uccisi
dalla spada, dice il Signore, l’Eterno".

<span id="an_33:1">33:1</span> E la parola dell’Eterno mi fu rivolta in
questi termini:

<span id="an_33:2">33:2</span> "Figliuol d’uomo, parla ai figliuoli del
tuo popolo, e di’ loro: Quando io farò venire la spada contro un paese,
e il popolo di quel paese prenderà nel proprio seno un uomo e se lo
stabilirà come sentinella,

<span id="an_33:3">33:3</span> ed egli, vedendo venire la spada contro
il paese, sonerà il corno e avvertirà il popolo,

<span id="an_33:4">33:4</span> se qualcuno, pur udendo il suono del
corno, non se ne cura, e la spada viene e lo porta via, il sangue di
quel tale sarà sopra il suo capo;

<span id="an_33:5">33:5</span> egli ha udito il suono del corno, e non
se n’è curato; il suo sangue sarà sopra lui; se se ne fosse curato,
avrebbe scampato la sua vita.

<span id="an_33:6">33:6</span> Ma se la sentinella vede venir la spada e
non suona il corno, e il popolo non è stato avvertito, e la spada viene
e porta via qualcuno di loro, questi sarà portato via per la propria
iniquità, ma io domanderò contro del suo sangue alla sentinella.

<span id="an_33:7">33:7</span> Ora, o figliuol d’uomo, io ho stabilito
te come sentinella per la casa d’Israele; quando dunque udrai qualche
parola dalla mia bocca, avvertili da parte mia.

<span id="an_33:8">33:8</span> Quando avrò detto all’empio: Empio, per
certo tu morrai! e tu non avrai parlato per avvertir l’empio che si
ritragga dalla sua via, quell’empio morrà per la sua iniquità, ma io
domanderò conto del suo sangue alla tua mano.

<span id="an_33:9">33:9</span> Ma, se tu avverti l’empio che si ritragga
dalla sua via, e quegli non se ne ritrae, esso morrà per la sua
iniquità, ma tu avrai scampato l’anima tua.

<span id="an_33:10">33:10</span> E tu, figliuol d’uomo, di’ alla casa
d’Israele: Voi dite così: Le nostre trasgressioni e i nostri peccati
sono su noi, e a motivo d’essi noi languiamo: come potremmo noi vivere?

<span id="an_33:11">33:11</span> Di’ loro: Com’è vero ch’io vivo, dice
il Signore, l’Eterno, io non mi compiaccio della morte dell’empio, ma
che l’empio si converta dalla sua via e viva; convertitevi, convertitevi
dalle vostre vie malvage! E perché morreste voi, o casa d’Israele?

<span id="an_33:12">33:12</span> E tu, figliuol d’uomo, di’ ai figliuoli
del tuo popolo: La giustizia del giusto non lo salverà nel giorno della
sua trasgressione; e l’empio non cadrà per la sua empietà nel giorno in
cui si sarà ritratto dalla sua empietà; nello stesso modo che il giusto
non potrà vivere per la sua giustizia nel giorno in cui peccherà.

<span id="an_33:13">33:13</span> Quand’io avrò detto al giusto che per
certo egli vivrà, s’egli confida nella propria giustizia e commette
l’iniquità, tutti i suoi atti giusti non saranno più ricordati, e morrà
per l’iniquità che avrà commessa.

<span id="an_33:14">33:14</span> E quando avrò detto all’empio: Per
certo tu morrai, s’egli si ritrae dal suo peccato e pratica ciò ch’è
conforme al diritto e alla giustizia,

<span id="an_33:15">33:15</span> se rende il pegno, se restituisce ciò
che ha rapito, se cammina secondo i precetti che dànno la vita, senza
commettere l’iniquità, per certo egli vivrà, non morrà;

<span id="an_33:16">33:16</span> tutti i peccati che ha commessi non
saranno più ricordati contro di lui; egli ha praticato ciò ch’è conforme
al diritto ed alla giustizia; per certo vivrà.

<span id="an_33:17">33:17</span> Ma i figliuoli del tuo popolo dicono:
La via del Signore non è ben regolata; ma è la via loro quella che non è
ben regolata.

<span id="an_33:18">33:18</span> Quando il giusto si ritrae dalla sua
giustizia e commette l’iniquità, egli muore a motivo di questo;

<span id="an_33:19">33:19</span> e quando l’empio si ritrae dalla sua
empietà e si conduce secondo il diritto e la giustizia, a motivo di
questo, vive.

<span id="an_33:20">33:20</span> Voi dite: La via del Signore non è ben
regolata! Io vi giudicherò ciascuno secondo le vostre vie, o casa
d’Israele!"

<span id="an_33:21">33:21</span> Il dodicesimo anno della nostra
cattività, il decimo mese, il quinto giorno del mese, un fuggiasco da
Gerusalemme venne a me, e mi disse: La città è presa!

<span id="an_33:22">33:22</span> La sera avanti la venuta del fuggiasco,
la mano dell’Eterno era stata sopra di me, ed egli m’aveva aperta la
bocca, prima che quegli venisse a me la mattina; la bocca mi fu aperta,
ed io non fui più muto.

<span id="an_33:23">33:23</span> E la parola dell’Eterno mi fu rivolta
in questi termini:

<span id="an_33:24">33:24</span> "Figliuol d’uomo, gli abitanti di
quelle rovine, nel paese d’Israele, dicono: Abrahamo era solo, eppure
ebbe il possesso del paese; e noi siamo molti, il possesso del paese è
dato a noi.

<span id="an_33:25">33:25</span> Perciò di’ loro: Così parla il Signore,
l’Eterno: Voi mangiate la carne col sangue, alzate gli occhi verso i
vostri idoli, spargete il sangue, e possedereste il paese?

<span id="an_33:26">33:26</span> Voi v’appoggiate sulla vostra spada,
commettete abominazioni, ciascun di voi contamina la moglie del
prossimo, e possedereste il paese?

<span id="an_33:27">33:27</span> Di’ loro così: Così parla il Signore,
l’Eterno: Com’è vero ch’io vivo, quelli che stanno fra quelle ruine
cadranno per la spada; quelli che son per i campi li darò in pasto alle
bestie; e quelli che son nelle fortezze e nelle caserme morranno di
peste!

<span id="an_33:28">33:28</span> E io ridurrò il paese in una
desolazione, in un deserto; l’orgoglio della sua forza verrà meno, e i
monti d’Israele saranno così desolati, che nessuno vi passerà più.

<span id="an_33:29">33:29</span> Ed essi conosceranno che io sono
l’Eterno, quando avrò ridotto il paese in una desolazione, in un
deserto, per tutte le abominazioni che hanno commesse.

<span id="an_33:30">33:30</span> E quant’è a te, figliuol d’uomo, i
figliuoli del tuo popolo discorrono di te presso le mura e sulle porte
delle case; e parlano l’uno con l’altro e ognuno col suo fratello, e
dicono: Venite dunque ad ascoltare qual è la parola che procede
dall’Eterno!

<span id="an_33:31">33:31</span> E vengon da te come fa la folla, e il
mio popolo si siede davanti a te, e ascolta le tue parole, ma non le
mette in pratica; perché, con la bocca fa mostra di molto amore, ma il
suo cuore va dietro la cupidigia.

<span id="an_33:32">33:32</span> Ed ecco, tu sei per loro come una
canzone d’amore d’uno che abbia una bella voce, e sappia suonar bene;
essi ascoltano le tue parole, ma non le mettono in pratica;

<span id="an_33:33">33:33</span> ma quando la cosa avverrà ed ecco che
sta per avvenire essi conosceranno che in mezzo a loro c’è stato un
profeta".

<span id="an_34:1">34:1</span> E la parola dell’Eterno mi fu rivolta in
questi termini:

<span id="an_34:2">34:2</span> "Figliuol d’uomo, profetizza contro i
pastori d’Israele; profetizza, e di’ a quei pastori: Così parla il
Signore, l’Eterno: Guai ai pastori d’Israele, che non han fatto se non
pascer se stessi! Non è forse il gregge quello che i pastori debbon
pascere?

<span id="an_34:3">34:3</span> Voi mangiate il latte, vi vestite della
lana, ammazzate ciò ch’è ingrassato, ma non pascete il gregge.

<span id="an_34:4">34:4</span> Voi non avete fortificato le pecore
deboli, non avete guarito la malata, non avete fasciato quella ch’era
ferita, non avete ricondotto la smarrita, non avete cercato la perduta,
ma avete dominato su loro con violenza e con asprezza.

<span id="an_34:5">34:5</span> Ed esse, per mancanza di pastore, si sono
disperse, son diventate pasto a tutte le fiere dei campi, e si sono
disperse.

<span id="an_34:6">34:6</span> Le mie pecore vanno errando per tutti i
monti e per ogni alto colle; le mie pecore si disperdono su tutta la
faccia del paese, e non v’è alcuno che ne domandi, alcuno che le cerchi!

<span id="an_34:7">34:7</span> Perciò, o pastori, ascoltate la parola
dell’Eterno!

<span id="an_34:8">34:8</span> Com’è vero ch’io vivo, dice il Signore,
l’Eterno, poiché le mie pecore sono abbandonate alla rapina; poiché le
mie pecore, essendo senza pastore, servon di pasto a tutte le fiere de’
campi, e i miei pastori non cercano le mie pecore; poiché i pastori
pascon se stessi e non pascono le mie pecore,

<span id="an_34:9">34:9</span> perciò, ascoltate, o pastori, la parola
dell’Eterno!

<span id="an_34:10">34:10</span> Così parla il Signore, l’Eterno: Eccomi
contro i pastori; io ridomanderò le mie pecore alle loro mani; li farò
cessare dal pascere le pecore; i pastori non pasceranno più se stessi;
io strapperò le mie pecore dalla loro bocca, ed esse non serviran più
loro di pasto.

<span id="an_34:11">34:11</span> Poiché, così dice il Signore, l’Eterno:
Eccomi! io stesso domanderò delle mie pecore, e ne andrò in cerca.

<span id="an_34:12">34:12</span> Come un pastore va in cerca del suo
gregge il giorno che si trova in mezzo alle sue pecore disperse, così io
andrò in cerca delle mie pecore, e le ritrarrò da tutti i luoghi dove
sono state disperse in un giorno di nuvole e di tenebre;

<span id="an_34:13">34:13</span> e le trarrò di fra i popoli e le
radunerò dai diversi paesi, e le ricondurrò sul loro suolo, e le pascerò
sui monti d’Israele, lungo i ruscelli e in tutti i luoghi abitati del
paese.

<span id="an_34:14">34:14</span> Io le pascerò in buoni pascoli, e i
loro ovili saranno sugli alti monti d’Israele; esse riposeranno quivi in
buoni ovili, e pascoleranno in grassi pascoli sui monti d’Israele.

<span id="an_34:15">34:15</span> Io stesso pascerò le mie pecore, e io
stesso le farò riposare, dice il Signore, l’Eterno.

<span id="an_34:16">34:16</span> Io cercherò la perduta, ricondurrò la
smarrita, fascerò la ferita, fortificherò la malata, ma distruggerò la
grassa e la forte: io le pascerò con giustizia.

<span id="an_34:17">34:17</span> E quant’è a voi, o pecore mie, così
dice il Signore, l’Eterno: Ecco, io giudicherò fra pecora e pecora, fra
montoni e capri.

<span id="an_34:18">34:18</span> Vi par egli troppo poco il pascolar in
questo buon pascolo, che abbiate a pestare co’ piedi ciò che rimane del
vostro pascolo? il bere le acque più chiare, che abbiate a intorbidare
co’ piedi quel che ne resta?

<span id="an_34:19">34:19</span> E le mie pecore hanno per pascolo
quello che i vostri piedi han calpestato; e devono bere, ciò che i
vostri piedi hanno intorbidato!

<span id="an_34:20">34:20</span> Perciò, così dice loro il Signore,
l’Eterno: Eccomi, io stesso giudicherò fra la pecora grassa e la pecora
magra.

<span id="an_34:21">34:21</span> Siccome voi avete spinto col fianco e
con la spalla e avete cozzato con le corna tutte le pecore deboli finché
non le avete disperse e cacciate fuori,

<span id="an_34:22">34:22</span> io salverò le mie pecore, ed esse non
saranno più abbandonate alla rapina; e giudicherò fra pecora e pecora.

<span id="an_34:23">34:23</span> E susciterò sopra d’esse un solo
pastore, che le pascolerà: il mio servo Davide; egli le pascolerà, egli
sarà il loro pastore.

<span id="an_34:24">34:24</span> E io, l’Eterno, sarò il loro Dio, e il
mio servo Davide sarà principe in mezzo a loro. Io, l’Eterno, son quegli
che ho parlato.

<span id="an_34:25">34:25</span> E fermerò con esse un patto di pace;
farò sparire le male bestie dal paese, e le mie pecore dimoreranno al
sicuro nel deserto e dormiranno nelle foreste.

<span id="an_34:26">34:26</span> E farò ch’esse e i luoghi attorno al
mio colle saranno una benedizione; farò scenderà la pioggia a sua tempo,
e saran piogge di benedizione.

<span id="an_34:27">34:27</span> L’albero dei campi darà il suo frutto,
e la terra darà i suoi prodotti. Esse staranno al sicuro sul loro suolo,
e conosceranno che io sono l’Eterno, quando spezzerò le sbarre del loro
giogo e le libererò dalla mano di quelli che le tenevano schiave.

<span id="an_34:28">34:28</span> E non saranno più preda alle nazioni;
le fiere dei campi non le divoreranno più, ma se ne staranno al sicuro,
senza che nessuno più le spaventi.

<span id="an_34:29">34:29</span> E farò sorgere per loro una
vegetazione, che le farà salire in fama; e non saranno più consumate
dalla fame nel paese, e non porteranno più l’obbrobrio delle nazioni.

<span id="an_34:30">34:30</span> E conosceranno che io, l’Eterno,
l’Iddio loro, sono con esse, e che esse, la casa d’Israele, sono il mio
popolo, dice il Signore, l’Eterno.

<span id="an_34:31">34:31</span> E voi, pecore mie, pecore del mio
pascolo, siete uomini, e io sono il vostro Dio, dice l’Eterno".

<span id="an_35:1">35:1</span> E la parola dell’Eterno mi fu rivolta in
questi termini:

<span id="an_35:2">35:2</span> "Figliuol d’uomo, volgi la tua faccia
verso il monte di Seir, e profetizza contro di esso,

<span id="an_35:3">35:3</span> e digli: Così parla il Signore, l’Eterno:
Eccomi a te, o monte di Seir! Io stenderò la mia mano contro di te, e ti
renderò una solitudine, un deserto.

<span id="an_35:4">35:4</span> Io ridurrò le tue città in rovine, tu
diventerai una solitudine, e conoscerai che io sono l’Eterno.

<span id="an_35:5">35:5</span> Poiché tu hai avuto una inimicizia eterna
e hai abbandonato i figliuoli d’Israele in balìa della spada nel giorno
della loro calamità, nel giorno che l’iniquità era giunta al colmo,

<span id="an_35:6">35:6</span> com’è vero ch’io vivo, dice il Signore,
l’Eterno, io ti metterò a sangue, e il sangue t’inseguirà; giacché non
hai avuto in odio il sangue, il sangue t’inseguirà.

<span id="an_35:7">35:7</span> E ridurrò il monte di Seir in una
solitudine, in un deserto, e ne sterminerò chi va e chi viene.

<span id="an_35:8">35:8</span> Io riempirò i suoi monti dei suoi uccisi;
sopra i tuoi colli, nelle tue valli, in tutti i tuoi burroni cadranno
gli uccisi dalla spada.

<span id="an_35:9">35:9</span> Io ti ridurrò in una desolazione
perpetua, e le tue città non saranno più abitate; e voi conoscerete che
io sono l’Eterno.

<span id="an_35:10">35:10</span> Siccome tu hai detto: Quelle due
nazioni e que’ due paesi saranno miei, e noi ne prenderemo possesso (e
l’Eterno era quivi!),

<span id="an_35:11">35:11</span> com’è vero ch’io vivo, dice il Signore,
l’Eterno, io agirò con l’ira e con la gelosia, che tu hai mostrate nel
tuo odio contro di loro; e mi farò conoscere in mezzo a loro, quando ti
giudicherò.

<span id="an_35:12">35:12</span> Tu conoscerai che io, l’Eterno, ho
udito tutti gli oltraggi che hai proferiti contro i monti d’Israele,
dicendo: Essi son desolati; son dati a noi, perché ne facciam nostra
preda.

<span id="an_35:13">35:13</span> Voi, con la vostra bocca, vi siete
inorgogliti contro di me, e avete moltiplicato contro di me i vostri
discorsi. Io l’ho udito!

<span id="an_35:14">35:14</span> Così parla il Signore, l’Eterno: Quando
tutta la terra si rallegrerà, io ti ridurrò in una desolazione.

<span id="an_35:15">35:15</span> Siccome tu ti sei rallegrato perché
l’eredità della casa d’Israele era devastata, io farò lo stesso di te:
tu diventerai una desolazione, o monte di Seir: tu, e Edom tutto quanto;
e si conoscerà che io sono l’Eterno.

<span id="an_36:1">36:1</span> E tu, figliuol d’uomo, profetizza ai
monti d’Israele, e di’: O monti d’Israele, ascoltate la parola
dell’Eterno!

<span id="an_36:2">36:2</span> Così parla il Signore, l’Eterno: Poiché
il nemico ha detto di voi: Ah! ah! queste alture eterne son diventate
nostro possesso! tu profetizza, e di’:

<span id="an_36:3">36:3</span> Così parla il Signore, l’Eterno: Sì,
poiché da tutte le parti han voluto distruggervi e inghiottirvi perché
diventaste possesso del resto delle nazioni, e perché siete stati
oggetto de’ discorsi delle male lingue e delle maldicenze della gente,

<span id="an_36:4">36:4</span> perciò, o monti d’Israele, ascoltate la
parola del Signore, dell’Eterno! Così parla il Signore, l’Eterno, ai
monti e ai colli, ai burroni ed alle valli, alle ruine desolate e alle
città abbandonate, che sono state date in balìa del saccheggio e delle
beffe delle altre nazioni d’ogn’intorno;

<span id="an_36:5">36:5</span> così parla il Signore, l’Eterno: Sì, nel
fuoco della mia gelosia, io parlo contro il resto delle altre nazioni e
contro Edom tutto quanto, che hanno fatto del mio paese il loro possesso
con tutta la gioia del loro cuore e con tutto lo sprezzo dell’anima
loro, per ridurlo in bottino.

<span id="an_36:6">36:6</span> Perciò, profetizza sopra la terra
d’Israele, e di’ ai monti e ai colli, ai burroni ed alle valli: Così
parla il Signore, l’Eterno: Ecco, io parlo nella mia gelosia e nel mio
furore, perché voi portate l’obbrobrio delle nazioni.

<span id="an_36:7">36:7</span> Perciò, così parla il Signore, l’Eterno:
Io l’ho giurato! Le nazioni che vi circondano porteranno anch’esse il
loro obbrobrio;

<span id="an_36:8">36:8</span> ma voi, monti d’Israele, metterete i
vostri rami e porterete i vostri frutti al mio popolo d’Israele,
perch’egli sta per arrivare.

<span id="an_36:9">36:9</span> Poiché, ecco, io vengo a voi, mi volgerò
verso voi, e voi sarete coltivati e seminati;

<span id="an_36:10">36:10</span> Io moltiplicherò su voi gli uomini,
tutta quanta la casa d’Israele; le città saranno abitate, e le ruine
saranno ricostruite;

<span id="an_36:11">36:11</span> moltiplicherò su voi uomini e bestie;
essi moltiplicheranno e saranno fecondi, e farò sì che sarete abitati
come eravate prima, e vi farò del bene più che nei vostri primi tempi; e
voi conoscerete che io sono l’Eterno.

<span id="an_36:12">36:12</span> Io farò camminar su voi degli uomini,
il mio popolo d’Israele. Essi ti possederanno, o paese; tu sarai la loro
eredità, e non li priverai più de’ loro figliuoli.

<span id="an_36:13">36:13</span> Così parla il Signore, l’Eterno: Poiché
vi si dice: Tu, o paese, hai divorato gli uomini, hai privato la tua
nazioni dei suoi figliuoli,

<span id="an_36:14">36:14</span> tu non divorerai più gli uomini, e non
priverai più la tua nazione de’ suoi figliuoli, dice il Signore,
l’Eterno.

<span id="an_36:15">36:15</span> Io non ti farò più udire gli oltraggi
delle nazioni, e tu non porterai più l’obbrobrio dei popoli, e non farai
più cader le tua gente, dice il Signore, l’Eterno".

<span id="an_36:16">36:16</span> E la parola dell’Eterno mi fu rivolta
in questi termini:

<span id="an_36:17">36:17</span> "Figliuol d’uomo, quando quelli della
casa d’Israele abitavano il loro paese, lo contaminavano con la loro
condotta e con le loro azioni; la loro condotta era nel mio cospetto
come la immondezza della donna quand’è impura.

<span id="an_36:18">36:18</span> Ond’io riversai su loro il mio furore a
motivo del sangue che avevano sparso sul paese, e perché l’avevano
contaminato coi loro idoli;

<span id="an_36:19">36:19</span> e li dispersi fra le nazioni, ed essi
furono sparsi per tutti i paesi; Io li giudicai secondo la loro condotta
e secondo le loro azioni.

<span id="an_36:20">36:20</span> E, giunti fra le nazioni dove sono
andati, hanno profanato il nome mio santo, giacché si diceva di loro:
Costoro sono il popolo dell’Eterno, e sono usciti dal suo paese.

<span id="an_36:21">36:21</span> Ed io ho avuto pietà del nome mio
santo, che la casa d’Israele profanava fra le nazioni dov’è andata.

<span id="an_36:22">36:22</span> Perciò, di’ alla casa d’Israele: Così
parla il Signore, l’Eterno: Io agisco così, non per cagion di voi, o
casa d’Israele, ma per amore del nome mio santo, che voi avete profanato
fra le nazioni dove siete andati.

<span id="an_36:23">36:23</span> E io santificherò il mio gran nome ch’è
stato profanato fra le nazioni, in mezzo alle quali voi l’avete
profanato; e le nazioni conosceranno che io sono l’Eterno, dice il
Signore, l’Eterno, quand’io mi santificherò in voi, sotto gli occhi
loro.

<span id="an_36:24">36:24</span> Io vi trarrò di fra le nazioni, vi
radunerò da tutti i paese, e vi ricondurrò nel vostro paese;

<span id="an_36:25">36:25</span> v’aspergerò d’acqua pura, e sarete
puri; io vi purificherò di tutte le vostre impurità e di tutti i vostri
idoli.

<span id="an_36:26">36:26</span> E vi darò un cuor nuovo, e metterò
dentro di voi uno spirito nuovo; torrò dalla vostra carne il cuore di
pietra, e vi darò un cuore di carne.

<span id="an_36:27">36:27</span> Metterò dentro di voi il mio spirito, e
farò sì che camminerete secondo le mie leggi, e osserverete e metterete
in pratica le mie prescrizioni.

<span id="an_36:28">36:28</span> E voi abiterete nel paese ch’io detti
ai vostri padri, e voi sarete mio popolo, e io sarò vostro Dio.

<span id="an_36:29">36:29</span> Io vi libererò da tutte le vostre
impurità; chiamerò il frumento, lo farò abbondare, e non manderò più
contro di voi la fame;

<span id="an_36:30">36:30</span> e farò moltiplicare il frutto degli
alberi e il prodotto de’ campi, affinché non siate più esposti
all’obbrobrio della fame tra le nazioni.

<span id="an_36:31">36:31</span> Allora vi ricorderete delle vostre vie
malvagie e delle vostre azioni, che non eran buone, e prenderete
disgusto di voi stessi a motivo delle vostre iniquità e delle vostre
abominazioni.

<span id="an_36:32">36:32</span> Non è per amor di voi che agisco così,
dice il Signore, l’Eterno: siavi pur noto! Vergognatevi, e siate confusi
a motivo delle vostre vie, o casa d’Israele!

<span id="an_36:33">36:33</span> Così parla il Signore, l’Eterno: Il
giorno che io vi purificherò di tutte le vostre iniquità, farò sì che le
città saranno abitate, e le ruine saranno ricostruite;

<span id="an_36:34">36:34</span> la terra desolata sarà coltivata,
invece d’essere una desolazione agli occhi di tutti i passanti;

<span id="an_36:35">36:35</span> e si dirà: Questa terra ch’era
desolata, è divenuta come il giardino d’Eden; e queste città ch’erano
deserte, desolate, ruinate, sono fortificate e abitate.

<span id="an_36:36">36:36</span> E le nazioni che saran rimaste attorno
a voi conosceranno che io, l’Eterno, son quegli che ho ricostruito i
luoghi ruinati, e ripiantato il luogo deserto. Io, l’Eterno, son quegli
che parlo, e che mando la cosa ad effetto.

<span id="an_36:37">36:37</span> Così parla il Signore, l’Eterno: Anche
in questo mi lascerò supplicare dalla casa d’Israele, e glielo
concederò: io moltiplicherò loro gli uomini come un gregge.

<span id="an_36:38">36:38</span> Come greggi di pecore consacrate, come
greggi di Gerusalemme nelle sue feste solenni, così le città deserte
saranno riempite di greggi d’uomini; e si conoscerà che io sono
l’Eterno".

<span id="an_37:1">37:1</span> La mano dell’Eterno fu sopra me, e
l’Eterno mi trasportò in ispirito, e mi depose in mezzo a una valle
ch’era piena d’ossa.

<span id="an_37:2">37:2</span> E mi fece passare presso d’esse,
tutt’attorno; ed ecco erano numerosissime sulla superficie della valle,
ed erano anche molto secche.

<span id="an_37:3">37:3</span> E mi disse: "Figliuol d’uomo, queste ossa
potrebbero esse rivivere?" E io risposi: "O Signore, o Eterno, tu il
sai".

<span id="an_37:4">37:4</span> Ed egli mi disse: "Profetizza su queste
ossa, e di’ loro: Ossa secche, ascoltate la parola dell’Eterno!

<span id="an_37:5">37:5</span> Così dice il Signore, l’Eterno, a queste
ossa: Ecco, io faccio entrare in voi lo spirito, e voi rivivrete;

<span id="an_37:6">37:6</span> e metterò su voi de’ muscoli, farò
nascere su voi della carne, vi coprirò di pelle, metterò in voi lo
spirito, e rivivrete; e conoscerete che io sono l’Eterno".

<span id="an_37:7">37:7</span> E io profetizzai come mi era stato
comandato; e come io profetizzavo, si fece rumore; ed ecco un movimento,
e le ossa s’accostarono le une alle altre.

<span id="an_37:8">37:8</span> Io guardai, ed ecco venir su d’esse de’
muscoli, crescervi della carne, e la pelle ricoprirle; ma non c’era in
esse spirito alcuno.

<span id="an_37:9">37:9</span> Allora egli mi disse: "Profetizza allo
spirito, profetizza, figliuol d’uomo, e di’ allo spirito: Così parla il
Signore, l’Eterno: Vieni dai quattro venti o spirito, soffia su questi
uccisi, e fa’ che rivivano!"

<span id="an_37:10">37:10</span> E io profetizzai, com’egli m’aveva
comandato; e lo spirito entrò in essi, e tornarono alla vita, e si
rizzarono in piedi: erano un esercito grande, grandissimo.

<span id="an_37:11">37:11</span> Ed egli mi disse: "Figliuol d’uomo,
queste ossa sono tutta la casa d’Israele. Ecco, essi dicono: Le nostra
ossa sono secche, la nostra speranza e perita, noi siam perduti!

<span id="an_37:12">37:12</span> Perciò, profetizza e di’ loro: Così
parla il Signore, l’Eterno: Ecco, io aprirò i vostri sepolcri, vi trarrò
fuori dalle vostre tombe, o popolo mio, e vi ricondurrò nel paese
d’Israele.

<span id="an_37:13">37:13</span> E voi conoscerete che io sono l’Eterno,
quando aprirò i vostri sepolcri e vi trarrò fuori dalle vostre tombe, o
popolo mio!

<span id="an_37:14">37:14</span> E metterò in voi il mio spirito, e voi
tornerete alla vita; vi porrò sul vostro suolo, e conoscerete che io,
l’Eterno, ho parlato e ho messo la cosa ad effetto, dice l’Eterno".

<span id="an_37:15">37:15</span> E la parola dell’Eterno mi fu rivolta
in questi termini:

<span id="an_37:16">37:16</span> "E tu, figliuol d’uomo, prenditi un
pezzo di legno, e scrivici sopra: Per Giuda, e per i figliuoli
d’Israele, che sono associati. Poi prenditi un altro pezzo di legno, e
scrivici sopra: Per Giuseppe, bastone d’Efraim e di tutta la casa
d’Israele, che gli è associata.

<span id="an_37:17">37:17</span> Poi accostali l’un all’altro per farne
un solo pezzo di legno in modo che siano uniti nella tua mano.

<span id="an_37:18">37:18</span> E quando i figliuoli del tuo popolo ti
parleranno e ti diranno: Non ci spiegherai tu che cosa vuoi dire con
queste cose?

<span id="an_37:19">37:19</span> tu rispondi loro: Così parla il
Signore, l’Eterno: Ecco, io prenderò il pezzo di legno di Giuseppe ch’è
in mano d’Efraim e le tribù d’Israele che sono a lui associate, e li
unirò a questo, ch’è il pezzo di legno di Giuda, e ne farò un solo
legno, in modo che saranno una sola cosa nella mia mano.

<span id="an_37:20">37:20</span> E i legni sui quali tu avrai scritto,
li terrai in mano tua, sotto i loro occhi.

<span id="an_37:21">37:21</span> E di’ loro: Così parla il Signore,
l’Eterno: Ecco, io prenderò i figliuoli d’Israele di fra le nazioni dove
sono andati, li radunerò da tutte le parti, e li ricondurrò nel loro
paese;

<span id="an_37:22">37:22</span> e farò di loro una stessa nazione, nel
paese, sui monti d’Israele; un solo re sarà re di tutti loro; e non
saranno più due nazioni, e non saranno più divisi in due regni.

<span id="an_37:23">37:23</span> E non si contamineranno più con i loro
idoli, con le loro abominazioni né colle loro numerose trasgressioni; io
trarrò fuori da tutti i luoghi dove hanno abitato e dove hanno peccato,
e li purificherò, essi saranno mio popolo, e io sarò loro Dio.

<span id="an_37:24">37:24</span> Il mio servo Davide sarà re sopra loro,
ed essi avranno tutti un medesimo pastore; cammineranno secondo le mie
prescrizioni, osserveranno le mie leggi, e le metteranno in pratica;

<span id="an_37:25">37:25</span> e abiteranno nel paese che io detti al
mio servo Giacobbe, e dove abitarono i vostri padri; vi abiteranno essi,
i loro figliuoli e i figliuoli dei loro figliuoli in perpetuo; e il mio
servo Davide sarà loro principe in perpetuo.

<span id="an_37:26">37:26</span> E io fermerò con loro un patto di pace:
sarà un patto perpetuo con loro; li stabilirò fermamente, li
moltiplicherò, e metterò il mio santuario in mezzo a loro per sempre;

<span id="an_37:27">37:27</span> la mia dimora sarà presso di loro, e io
sarò loro Dio, ed essi saranno mio popolo.

<span id="an_37:28">37:28</span> E le nazioni conosceranno che io sono
l’Eterno che santifico Israele, quando il mio santuario sarà per sempre
in mezzo ad essi.

<span id="an_38:1">38:1</span> E la parola dell’Eterno mi fu rivolta in
questi termini:

<span id="an_38:2">38:2</span> "Figliuol d’uomo, volgi la tua faccia
verso Gog del paese di Magog, principe sovrano di Mescec e di Tubal, e
profetizza contro di lui, e di’:

<span id="an_38:3">38:3</span> Così parla il Signore, l’Eterno: Eccomi
da te, o Gog, principe sovrano di Mescec e di Tubal!

<span id="an_38:4">38:4</span> Io ti menerò via, ti metterò degli uncini
nelle mascelle e ti trarrò fuori, te e tutto il tuo esercito, cavalli e
cavalieri, tutti quanti vestiti pomposamente, gran moltitudine con
targhe e scudi, tutti maneggianti la spada;

<span id="an_38:5">38:5</span> e con loro Persiani, Etiopi e gente di
Put, tutti con scudi ed elmi.

<span id="an_38:6">38:6</span> Gomer e tutte le sue schiere, la casa di
Togarma dell’estremità del settentrione e tutte le sue schiere, de’
popoli numerosi saranno con te.

<span id="an_38:7">38:7</span> Mettiti in ordine, preparati, tu con
tutte le tue moltitudini che s’adunano attorno a te, e sii tu per essi
colui al quale si ubbidisce.

<span id="an_38:8">38:8</span> Dopo molti giorni tu riceverai l’ordine;
negli ultimi anni verrai contro il paese sottratto alla spada, contro la
nazione raccolta di fra molti popoli sui monti d’Israele, che sono stati
per tanto tempo deserti; ma, tratta fuori di fra i popoli, essa abiterà
tutta quanta al sicuro.

<span id="an_38:9">38:9</span> Tu salirai, verrai come un uragano; sarai
come una nuvola che sta per coprire il paese, tu con tutte le tue
schiere e coi popoli numerosi che son teco.

<span id="an_38:10">38:10</span> Così parla il Signore, l’Eterno: In
quel giorno, de’ pensieri ti sorgeranno in cuore, e concepirai un
malvagio disegno.

<span id="an_38:11">38:11</span> Dirai: Io salirò contro questo paese di
villaggi aperti; piomberò su questa gente che vive tranquilla ed abita
al sicuro, che dimora tutta in luoghi senza mura, e non ha né sbarre né
porte.

<span id="an_38:12">38:12</span> Verrai per far bottino e predare, per
stendere la tua mano contro queste ruine ora ripopolate, contro questo
popolo raccolto di fra le nazioni, che s’è procurato bestiame e facoltà,
e dimora sulle alture del paese.

<span id="an_38:13">38:13</span> Sceba, Dedan, i mercanti di Tarsis e
tutti i suoi leoncelli ti diranno: Vieni tu per far bottino? Hai tu
adunato la tua moltitudine per predare, per portar via l’argento e
l’oro, per pigliare bestiame e beni, per fare un gran bottino?

<span id="an_38:14">38:14</span> Perciò, figliuol d’uomo, profetizza, e
di’ a Gog: Così parla il Signore, l’Eterno: in quel giorno, quando il
mio popolo d’Israele dimorerà al sicuro, tu lo saprai;

<span id="an_38:15">38:15</span> e verrai dal luogo dove stai,
dall’estremità del settentrione, tu con de’ popoli numerosi teco, tutti
quanti a cavallo, una grande moltitudine, un potente esercito;

<span id="an_38:16">38:16</span> e salirai contro il mio popolo
d’Israele, come una nuvola che sta per coprire il paese. Questo avverrà
alla fine de’ giorni: io ti condurrò contro il mio paese affinché le
nazioni mi conoscano, quand’io mi santificherò in te sotto gli occhi
loro, o Gog!

<span id="an_38:17">38:17</span> Così parla il Signore, l’Eterno: Non
sei tu quello del quale io parlai ai tempi antichi mediante i miei
servi, i profeti d’Israele, i quali profetarono allora per degli anni
che io ti farei venire contro di loro?

<span id="an_38:18">38:18</span> In quel giorno, nel giorno che Gog
verrà contro la terra d’Israele, dice il Signore, l’Eterno, il mio
furore mi monterà nelle narici;

<span id="an_38:19">38:19</span> e nella mia gelosia, e nel fuoco della
mia ira, io te lo dico, certo, in quel giorno, vi sarà un gran
commovimento nel paese d’Israele:

<span id="an_38:20">38:20</span> i pesci del mare, gli uccelli del
cielo, le bestie de’ campi, tutti i rettili che strisciano sul suolo e
tutti gli uomini che sono sulla faccia della terra, tremeranno alla mia
presenza; i monti saranno rovesciati, le balze crolleranno, e tutte le
mura cadranno al suolo.

<span id="an_38:21">38:21</span> Io chiamerò contro di lui la spada su
tutti i miei monti, dice il Signore, l’Eterno; la spada d’ognuno si
volgerà contro il suo fratello.

<span id="an_38:22">38:22</span> E verrò in giudizio contro di lui, con
la peste e col sangue; e farò piovere torrenti di pioggia e grandine, e
fuoco e zolfo su lui, sulle sue schiere e sui popoli numerosi che
saranno con lui.

<span id="an_38:23">38:23</span> Così mi magnificherò e mi santificherò
e mi farò conoscere agli occhi di molte nazioni, ed esse sapranno che io
sono l’Eterno.

<span id="an_39:1">39:1</span> E tu, figliuol d’uomo, profetizza contro
Gog, e di’: Così parla il Signore, l’Eterno: Eccomi da te, o Gog,
principe sovrano di Mescec e di Tubal!

<span id="an_39:2">39:2</span> Io ti menerò via, ti spingerò innanzi, ti
farò salire dalle estremità del settentrione e ti condurrò sui monti
d’Israele;

<span id="an_39:3">39:3</span> butterò giù l’arco dalla tua mano
sinistra, e ti farò cadere le frecce dalla destra.

<span id="an_39:4">39:4</span> Tu cadrai sui monti d’Israele, tu con
tutte le tue schiere e coi popoli che saranno teco; ti darò in pasto
agli uccelli rapaci, agli uccelli d’ogni specie, e alle bestie de’
campi.

<span id="an_39:5">39:5</span> Tu cadrai sulla faccia de’ campi, poiché
io ho parlato, dice il Signore, l’Eterno.

<span id="an_39:6">39:6</span> E manderò il fuoco su Magog e su quelli
che abitano sicuri nelle isole; e conosceranno che io sono l’Eterno.

<span id="an_39:7">39:7</span> E farò conoscere il mio nome santo in
mezzo al mio popolo d’Israele, e non lascerò più profanare il mio nome
santo; e le nazioni conosceranno che io sono l’Eterno, il Santo in
Israele.

<span id="an_39:8">39:8</span> Ecco, la cosa sta per avvenire, si
effettuerà, dice il Signore, l’Eterno; questo è il giorno di cui io ho
parlato.

<span id="an_39:9">39:9</span> E gli abitanti delle città d’Israele
usciranno e faranno de’ fuochi, bruciando armi, scudi, targhe, archi,
frecce, picche e lance; e ne faranno del fuoco per sette anni;

<span id="an_39:10">39:10</span> non porteranno legna dai campi, e non
ne taglieranno nelle foreste; giacché faran del fuoco con quelle armi; e
spoglieranno quelli che li spogliavano, e prederanno quelli che li
predavano, dice il Signore, l’Eterno.

<span id="an_39:11">39:11</span> In quel giorno, io darò a Gog un luogo
che gli servirà di sepoltura in Israele, la Valle de’ viandanti, a
oriente del mare; e quel sepolcro chiuderà la via ai viandanti; quivi
sarà sepolto Gog con tutta la sua moltitudine; e quel luogo sarà
chiamato la Valle d’Hamon-Gog.

<span id="an_39:12">39:12</span> La casa d’Israele li sotterrerà per
purificare il paese; e ciò durerà sette mesi.

<span id="an_39:13">39:13</span> Tutto il popolo del paese li
sotterrerà; e per questo ei salirà in fama il giorno in cui mi
glorificherò, dice il Signore, l’Eterno.

<span id="an_39:14">39:14</span> E metteranno da parte degli uomini i
quali percorreranno del continuo il paese a sotterrare, con l’aiuto de’
viandanti, i corpi che saran rimasti sul suolo del paese, per
purificarlo; alla fine dei sette mesi faranno questa ricerca.

<span id="an_39:15">39:15</span> E quando i viandanti passeranno per il
paese, chiunque di loro vedrà delle ossa umane, rizzerà lì vicino un
segnale, finché i seppellitori non li abbiano sotterrate nella Valle di
Hamon-Gog.

<span id="an_39:16">39:16</span> E Hamonah sarà pure il nome di una
città. E così purificheranno il paese.

<span id="an_39:17">39:17</span> E tu, figliuol d’uomo, così parla il
Signore, l’Eterno: Di’ agli uccelli d’ogni specie e a tutte le bestie
dei campi: Riunitevi, e venite! Raccoglietevi da tutte le parti attorno
al banchetto del sacrificio che sto per immolare per voi, del gran
sacrificio sui monti d’Israele! Voi mangerete carne e berrete sangue.

<span id="an_39:18">39:18</span> Mangerete carne di prodi e berrete
sangue di principi della terra: montoni, agnelli, capri, giovenchi,
tutti quanti ingrassati in Basan.

<span id="an_39:19">39:19</span> Mangerete del grasso a sazietà, e
berrete del sangue fino a inebriarvi, al banchetto del sacrificio che io
immolerò per voi;

<span id="an_39:20">39:20</span> e alla mia mensa sarete saziati di
carne di cavalli e di bestie da tiro, di prodi e di guerrieri d’ogni
sorta, dice il Signore, l’Eterno.

<span id="an_39:21">39:21</span> E io manifesterò la mia gloria fra le
nazioni, e tutte le nazioni vedranno il giudizio che io eseguirò, e la
mia mano che metterò su loro.

<span id="an_39:22">39:22</span> E da quel giorno in poi la casa
d’Israele conoscerà che io sono l’Eterno, il suo Dio;

<span id="an_39:23">39:23</span> e le nazioni conosceranno che la casa
d’Israele è stata menata in cattività a motivo della sua iniquità,
perché m’era stata infedele; ond’io ho nascosto a loro la mia faccia, e
li ho dati in mano de’ loro nemici; e tutti quanti son caduti per la
spada.

<span id="an_39:24">39:24</span> Io li ho trattati secondo la loro
impurità e secondo le loro trasgressioni, e ho nascosto loro la mia
faccia.

<span id="an_39:25">39:25</span> Perciò, così parla il Signore,
l’Eterno: Ora io farò tornare Giacobbe dalla cattività, e avrò pietà di
tutta la casa d’Israele, e sarò geloso del mio santo nome.

<span id="an_39:26">39:26</span> Ed essi avran finito di portare il loro
obbrobrio e la pena di tutte le infedeltà che hanno commesse contro di
me, quando dimoreranno al sicuro nel loro paese, e non vi sarà più alcun
che li spaventi;

<span id="an_39:27">39:27</span> quando li ricondurrò di fra i popoli e
li raccoglierò dai paesi de’ loro nemici, e mi santificherò in loro in
presenza di molte nazioni;

<span id="an_39:28">39:28</span> ed essi conosceranno che io sono
l’Eterno, il loro Dio, quando, dopo averli fatti andare in cattività fra
le nazioni, li avrò raccolti nel loro paese; e non lascerò più là più
alcuno d’essi;

<span id="an_39:29">39:29</span> e non nasconderò più loro la mia
faccia, perché avrò sparso il mio spirito sulla casa d’Israele, dice il
Signore, l’Eterno".

<span id="an_40:1">40:1</span> L’anno venticinquesimo della nostra
cattività, al principio dell’anno, il decimo giorno del mese,
quattordici anni dopo la presa della città, in quello stesso giorno, la
mano dell’Eterno fu sopra me, ed egli mi trasportò nel paese d’Israele.

<span id="an_40:2">40:2</span> In una visione divisione divina mi
trasportò là, e mi posò sopra un monte altissimo, sul quale stava, dal
lato di mezzogiorno, come la costruzione d’una città.

<span id="an_40:3">40:3</span> Egli mi menò là, ed ecco che v’era un
uomo, il cui aspetto era come aspetto di rame; aveva in mano una corda
di lino e una canna da misurare, e stava in piè sulla porta.

<span id="an_40:4">40:4</span> E quell’uomo mi disse: "Figliuol d’uomo,
apri gli occhi e guarda, porgi l’orecchio e ascolta, e poni mente a
tutte le cose che io ti mostrerò; poiché tu sei stato menato qua perché
io te le mostri. Riferisci alla casa d’Israele tutto quello che vedrai".

<span id="an_40:5">40:5</span> Ed ecco un muro esterno circondava la
casa d’ogn’intorno. L’uomo aveva in mano una canna da misurare, lunga
sei cubiti, ogni cubito d’un cubito e un palmo. Egli misurò la larghezza
del muro, ed era una canna; l’altezza, ed era una canna.

<span id="an_40:6">40:6</span> Poi venne alla porta che guardava verso
oriente, ne salì la gradinata, e misurò la soglia della porta, ch’era
della larghezza d’una canna: questa prima soglia aveva la larghezza
d’una canna.

<span id="an_40:7">40:7</span> Ogni camera di guardia aveva una canna di
lunghezza, e una canna di larghezza. Fra le camere era uno spazio di
cinque cubiti. La soglia della porta verso il vestibolo della porta, dal
lato della casa, era d’una canna.

<span id="an_40:8">40:8</span> Misurò il vestibolo della porta dal lato
della casa, ed era una canna.

<span id="an_40:9">40:9</span> Misurò il vestibolo della porta, ed era
otto cubiti; i suoi pilastri, ed erano due cubiti. Il vestibolo della
porta era dal lato della casa.

<span id="an_40:10">40:10</span> Le camere di guardia della porta
orientale erano tre da un lato e tre dall’altro; tutte e tre avevano la
stessa misura; e i pilastri, da ogni lato, avevano pure la stessa
misura.

<span id="an_40:11">40:11</span> Misurò la larghezza dell’apertura della
porta, ed era dieci cubiti; e la lunghezza della porta, ed era tredici
cubiti.

<span id="an_40:12">40:12</span> E davanti alle camere c’era una
chiusura d’un cubito da un lato, e una chiusura d’un cubito dall’altro;
e ogni camera aveva sei cubiti da un lato, e sei dall’altro.

<span id="an_40:13">40:13</span> E misurò la porta dal tetto d’una delle
camere al tetto dell’altra; e c’era una larghezza di venticinque cubiti,
da porta a porta.

<span id="an_40:14">40:14</span> Contò sessanta cubiti per i pilastri, e
dopo i pilastri veniva il cortile tutt’attorno alle porte.

<span id="an_40:15">40:15</span> Lo spazio fra la porta d’ingresso e il
vestibolo della porta interna era di cinquanta cubiti.

<span id="an_40:16">40:16</span> E c’erano delle finestre, con delle
grate, alle camere e ai loro pilastri, verso l’interno della porta,
tutt’all’intorno; lo stesso agli archi; così c’erano delle finestre
tutt’all’intorno, verso l’interno; e sopra i pilastri c’erano delle
palme.

<span id="an_40:17">40:17</span> Poi mi menò nel cortile esterno, ed
ecco c’erano delle camere, e un lastrico tutt’all’intorno del cortile:
trenta camere davano su quel lastrico.

<span id="an_40:18">40:18</span> Il lastrico era allato alle porte, e
corrispondeva alla lunghezza delle porte; era il lastrico inferiore.

<span id="an_40:19">40:19</span> Poi misurò la larghezza dal davanti
della porta inferiore fino alla cinta del cortile interno: cento cubiti
a oriente e a settentrione.

<span id="an_40:20">40:20</span> Misurò la lunghezza e la larghezza
della porta settentrionale del cortile esterno;

<span id="an_40:21">40:21</span> Le sue camere di guardia erano tre di
qua e tre di là; i suoi pilastri e i suoi archi avevano la stessa misura
della prima porta: cinquanta cubiti di lunghezza e venticinque di
larghezza.

<span id="an_40:22">40:22</span> Le sue finestre, i suoi archi, le sue
palme avevano la stessa misura della porta orientale; vi si saliva per
sette gradini, davanti ai quali stavano i suoi archi.

<span id="an_40:23">40:23</span> Al cortile interno c’era una porta di
faccia alla porta settentrionale e difaccia alla porta orientale; ed
egli misurò da porta a porta: cento cubiti.

<span id="an_40:24">40:24</span> Poi mi menò verso mezzogiorno, ed ecco
una porta che guardava a mezzogiorno; egli ne misurò i pilastri e gli
archi, che avevano le stesse dimensioni.

<span id="an_40:25">40:25</span> Questa porta e i suoi archi avevano
delle finestre tutt’all’intorno, come le altre finestre: cinquanta
cubiti di lunghezza e venticinque cubiti di larghezza.

<span id="an_40:26">40:26</span> Vi si saliva per sette gradini, davanti
ai quali stavano gli archi; ed essa aveva le sue palme, una di qua e una
di là sopra i suoi pilastri.

<span id="an_40:27">40:27</span> E il cortile interno aveva una porta
dal lato di mezzogiorno; ed egli misurò da porta a porta, in direzione
di mezzogiorno, cento cubiti.

<span id="an_40:28">40:28</span> Poi mi menò nel cortile interno per la
porta di mezzogiorno, e misurò la porta di mezzogiorno, che aveva quelle
stesse dimensioni.

<span id="an_40:29">40:29</span> Le sue camere di guardia, i suoi
pilastri, e i suoi archi avevano le stesse dimensioni. Questa porta e i
suoi archi avevano delle finestre tutt’all’intorno; aveva cinquanta
cubiti di lunghezza e venticinque di larghezza.

<span id="an_40:30">40:30</span> E c’erano tutt’all’intorno degli archi
di venticinque cubiti di lunghezza e di cinque cubiti di larghezza.

<span id="an_40:31">40:31</span> Gli archi della porta erano dal lato
del cortile esterno, c’erano delle palme sui suoi pilastri, e vi si
saliva per otto gradini.

<span id="an_40:32">40:32</span> Poi mi menò nel cortile interno per la
porta orientale, e misurò la porta, che aveva le stesse dimensioni.

<span id="an_40:33">40:33</span> Le sue camere, i suoi pilastri e i suoi
archi avevano quelle stesse dimensioni. Questa porta e i suoi archi
avevano tutt’all’intorno delle finestre; aveva cinquanta cubiti di
lunghezza e venticinque cubiti di larghezza.

<span id="an_40:34">40:34</span> Gli archi della porta erano dal lato
del cortile esterno, c’erano delle palme sui suoi pilastri di qua e di
là e vi si saliva per otto gradini.

<span id="an_40:35">40:35</span> E mi menò alla porta settentrionale; la
misurò, e aveva le stesse dimensioni;

<span id="an_40:36">40:36</span> così delle sue camere, de’ suoi
pilastri e de’ suoi archi; e c’erano delle finestre tutt’all’intorno, e
aveva cinquanta cubiti di lunghezza e venticinque cubiti di larghezza.

<span id="an_40:37">40:37</span> I pilastri della porta erano dal lato
del cortile esterno, c’erano delle palme sui suoi pilastri di qua e di
là, e vi si saliva per otto gradini.

<span id="an_40:38">40:38</span> E c’era una camera con l’ingresso
vicino ai pilastri delle porte; quivi si lavavano gli olocausti.

<span id="an_40:39">40:39</span> E nel vestibolo della porta c’erano due
tavole di qua e due tavole di là per scannarvi su gli olocausti, i
sacrifizi per il peccato e per la colpa.

<span id="an_40:40">40:40</span> E a uno de’ lati esterni, a
settentrione di chi saliva all’ingresso della porta, c’erano due tavole;
e dall’altro lato, verso il vestibolo della porta, c’erano due tavole.

<span id="an_40:41">40:41</span> Così c’erano quattro tavole di qua e
quattro tavole di là, ai lati della porta: in tutto otto tavole, per
scannarvi su i sacrifizi.

<span id="an_40:42">40:42</span> C’erano ancora, per gli olocausti,
quattro tavole di pietra tagliata, lunghe un cubito e mezzo, larghe un
cubito e mezzo e alte un cubito, per porvi su gli strumenti coi quali si
scannavano gli olocausti e gli altri sacrifizi.

<span id="an_40:43">40:43</span> E degli uncini d’un palmo erano fissati
nella casa tutt’all’intorno; e sulle tavole doveva esser messa la carne
delle offerte.

<span id="an_40:44">40:44</span> E fuori della porta interna c’erano due
camere, nel cortile interno: una era allato alla porta settentrionale, e
guardava a mezzogiorno; l’altra era allato alla porta meridionale, e
guardava a settentrione.

<span id="an_40:45">40:45</span> Ed egli mi disse: "Questa camera che
guarda verso mezzogiorno è per i sacerdoti che sono incaricati del
servizio della casa;

<span id="an_40:46">40:46</span> e la camera che guarda verso
settentrione è per i sacerdoti incaricati del servizio dell’altare; i
figliuoli di Tsadok son quelli che, tra i figliuoli di Levi, s’accostano
all’Eterno per fare il suo servizio".

<span id="an_40:47">40:47</span> Ed egli misurò il cortile, ch’era
quadrato, e aveva cento cubiti di lunghezza, e cento cubiti di
larghezza; e l’altare stava davanti alla casa.

<span id="an_40:48">40:48</span> Poi mi menò nel vestibolo della casa, e
misurò i pilastri del vestibolo: cinque cubiti di qua e cinque di là; la
larghezza della porta era di tre cubiti di qua e di tre di là.

<span id="an_40:49">40:49</span> La larghezza del vestibolo era di venti
cubiti; e la larghezza, di undici cubiti; vi si saliva per de’ gradini;
e presso ai pilastri c’erano delle colonne, una di qua e una di là.

<span id="an_41:1">41:1</span> Poi mi condusse nel tempio, e misurò i
pilastri: sei cubiti di larghezza da un lato e sei cubiti di larghezza
dall’altro, larghezza della tenda.

<span id="an_41:2">41:2</span> La larghezza dell’ingresso era di dieci
cubiti; le pareti laterali dell’ingresso avevano cinque cubiti da un
lato e cinque cubiti dall’altro. Egli misurò la lunghezza del tempio:
quaranta cubiti, e venti cubiti di larghezza.

<span id="an_41:3">41:3</span> Poi entrò dentro, e misurò i pilastri
dell’ingresso: due cubiti; e l’ingresso: sei cubiti; e la larghezza
dell’ingresso: sette cubiti.

<span id="an_41:4">41:4</span> E misurò una lunghezza di venti cubiti e
una larghezza di venti cubiti in fondo al tempio; e mi disse: "Questo è
il luogo santissimo".

<span id="an_41:5">41:5</span> Poi misurò il muro della casa: sei
cubiti; e la larghezza delle camere laterali tutt’attorno alla casa:
quattro cubiti.

<span id="an_41:6">41:6</span> Le camere laterali erano una accanto
all’altra, in numero di trenta, e c’erano tre piani; stavano in un muro,
costruito per queste camere tutt’attorno alla casa, perché fossero
appoggiate senz’appoggiarsi al muro della casa.

<span id="an_41:7">41:7</span> E le camere occupavano maggiore spazio
man mano che si salì di piano in piano, poiché la casa aveva una scala
circolare a ogni piano tutt’attorno alla casa; perciò questa parte della
casa si allargava a ogni piano, e si saliva dal piano inferiore al
superiore per quello di mezzo.

<span id="an_41:8">41:8</span> E io vidi pure che la casa tutta intorno
stava sopra un piano elevato; così le camere laterali avevano un
fondamento: una buona canna, e sei cubiti fino all’angolo.

<span id="an_41:9">41:9</span> La larghezza del muro esterno delle
camere laterali era di cinque cubiti;

<span id="an_41:10">41:10</span> e lo spazio libero intorno alle camere
laterali della casa e fino alle stanze attorno alla casa aveva una
larghezza di venti cubiti tutt’attorno.

<span id="an_41:11">41:11</span> Le porte delle camere laterali davano
sullo spazio libero: una porta a settentrione, una porta a mezzogiorno;
e la larghezza dello spazio libero era di cinque cubiti
tutt’all’intorno.

<span id="an_41:12">41:12</span> L’edifizio ch’era davanti allo spazio
vuoto dal lato d’occidente aveva settanta cubiti di larghezza, il muro
dell’edifizio aveva cinque cubiti di spessore tutt’attorno, e una
lunghezza di novanta cubiti.

<span id="an_41:13">41:13</span> Poi misurò la casa, che aveva cento
cubiti di lunghezza. Lo spazio vuoto, l’edifizio e i suoi muri avevano
una lunghezza di cento cubiti.

<span id="an_41:14">41:14</span> La larghezza della facciata della casa
e dello spazio vuoto dal lato d’oriente era di cento cubiti.

<span id="an_41:15">41:15</span> Egli misurò la lunghezza dell’edifizio
davanti allo spazio vuoto, sul di dietro, e le sue gallerie da ogni
lato: cento cubiti. L’interno del tempio, i vestiboli che davano sul
cortile,

<span id="an_41:16">41:16</span> gli stipiti, le finestre a grata, le
gallerie tutt’attorno ai tre piani erano ricoperti, all’altezza degli
stipiti, di legno tutt’attorno. Dall’impiantito fino alle finestre (le
finestre erano sbarrate),

<span id="an_41:17">41:17</span> fino al di sopra della porta, l’interno
della casa, l’esterno, e tutte le pareti tutt’attorno, all’interno e
all’esterno, tutto era fatto secondo precise misure.

<span id="an_41:18">41:18</span> E v’erano degli ornamenti di cherubini
e di palme, una palma fra cherubino e cherubino,

<span id="an_41:19">41:19</span> e ogni cherubino aveva due facce: una
faccia d’uomo, vòlta verso la palma da un lato, e una faccia di leone
vòlta verso l’altra palma, dall’altro lato. E ve n’era per tutta la
casa, tutt’attorno.

<span id="an_41:20">41:20</span> Dall’impiantito fino al di sopra della
porta c’erano dei cherubini e delle palme; così pure sul muro del
tempio.

<span id="an_41:21">41:21</span> Gli stipiti del tempio erano quadrati,
e la facciata del santuario aveva lo stesso aspetto.

<span id="an_41:22">41:22</span> L’altare era di legno, alto tre cubiti,
lungo due cubiti; aveva degli angoli; e le sue pareti, per tutta la
lunghezza, erano di legno. L’uomo mi disse: "Questa è la tavola che sta
davanti all’Eterno".

<span id="an_41:23">41:23</span> Il tempio e il santuario avevano due
porte;

<span id="an_41:24">41:24</span> E ogni porta aveva due battenti; due
battenti che si piegano in due pezzi: due pezzi per ogni battente.

<span id="an_41:25">41:25</span> E su d’esse, sulle porte del tempio,
erano scolpiti dei cherubini e delle palme, come quelli sulle pareti. E
sulla facciata del vestibolo, all’esterno c’era una tettoia di legno.

<span id="an_41:26">41:26</span> E c’erano delle finestre a grata e
delle palme, da ogni lato, alle pareti laterali del vestibolo, alle
camere laterali della casa e alle tettoie.

<span id="an_42:1">42:1</span> Poi egli mi menò fuori verso il cortile
esterno dal lato di settentrione, e mi condusse nelle camere che si
trovavano davanti allo spazio vuoto, e di fronte all’edificio verso
settentrione.

<span id="an_42:2">42:2</span> Sulla facciata, dov’era la porta
settentrionale, la lunghezza era di cento cubiti, e la larghezza era di
cinquanta cubiti:

<span id="an_42:3">42:3</span> dirimpetto ai venti cubiti del cortile
interno, e dirimpetto al lastrico del cortile esterno, dove si trovavano
tre gallerie a tre piani.

<span id="an_42:4">42:4</span> Davanti alle camere c’era corridoio largo
dieci cubiti; e per andare nell’interno c’era un passaggio d’un cubito;
e le loro porte guardavano a settentrione.

<span id="an_42:5">42:5</span> Le camere superiori erano più strette di
quelle inferiori e di quelle del centro dell’edifizio, perché le loro
galleria toglievano dello spazio.

<span id="an_42:6">42:6</span> Poiché esse erano a tre piani, e non
avevano colonne come le colonne dei cortili; perciò a partire dal suolo,
le camere superiori erano più strette di quelle in basso, e di quelle
del centro.

<span id="an_42:7">42:7</span> Il muro esterno, parallelo alle camere
dal lato del cortile esterno, difaccia alle camere, aveva cinquanta
cubiti di lunghezza;

<span id="an_42:8">42:8</span> poiché la lunghezza delle camere, dal
lato del cortile esterno, era di cinquanta cubiti, mentre dal lato della
facciata del tempio era di cento cubiti.

<span id="an_42:9">42:9</span> In basso a queste camere c’era un
ingresso dal lato d’oriente per chi v’entrava dal cortile esterno.

<span id="an_42:10">42:10</span> Nella larghezza del muro del cortile,
in direzione d’oriente, difaccia allo spazio vuoto e difaccia
all’edifizio, c’erano delle camere;

<span id="an_42:11">42:11</span> e, davanti a queste, c’era un corridoio
come quello delle camere di settentrione; la loro lunghezza e la loro
larghezza erano come la lunghezza e la larghezza di quelle, e così tutte
le loro uscite, le loro disposizioni e le loro porte.

<span id="an_42:12">42:12</span> Così erano anche le porte delle camere
di mezzogiorno; c’erano parimenti una porta in capo al corridoio: al
corridoio che si trovava proprio davanti al muro, dal lato d’oriente di
chi v’entrava.

<span id="an_42:13">42:13</span> Ed egli mi disse: "Le camere di
settentrione e le camere di mezzogiorno che stanno difaccia allo spazio
vuoto, sono le camere sante, dove i sacerdoti che s’accostano all’Eterno
mangeranno le cose santissime; quivi deporranno le cose santissime, le
oblazioni e le vittime per il peccato e per la colpa; poiché quel luogo
è santo.

<span id="an_42:14">42:14</span> Quando i sacerdoti saranno entrati, non
usciranno dal luogo santo per andare nel cortile esterno, senz’aver
prima deposti quivi i paramenti coi quali fanno il servizio, perché
questi paramenti sono santi; indosseranno altre vesti, poi potranno
accostarsi alla parte che è riservata al popolo".

<span id="an_42:15">42:15</span> Quando ebbe finito di misurare così
l’interno della casa, egli mi menò fuori per la porta ch’era al lato
d’oriente e misurò il recinto tutt’attorno.

<span id="an_42:16">42:16</span> Misurò il lato orientale con la canna
da misurare: cinquecento cubiti della canna da misurare, tutt’attorno.

<span id="an_42:17">42:17</span> Misurò il lato settentrionale:
cinquecento cubiti della canna da misurare, tutt’attorno.

<span id="an_42:18">42:18</span> Misurò il lato meridionale con la canna
da misurare: cinquecento cubiti.

<span id="an_42:19">42:19</span> Si volse al lato occidentale, e misurò:
cinquecento cubiti della canna da misurare.

<span id="an_42:20">42:20</span> Misurò dai quattro lati il muro che
formava il recinto: tutt’attorno la lunghezza era di cinquecento e la
larghezza di cinquecento; il muro faceva la separazione fra il sacro e
il profano.

<span id="an_43:1">43:1</span> Poi mi condusse alla porta, alla porta
che guardava a oriente.

<span id="an_43:2">43:2</span> Ed ecco, la gloria dell’Iddio d’Israele
veniva dal lato d’oriente. La sua voce era come il rumore di grandi
acque, e la terra risplendeva della sua gloria.

<span id="an_43:3">43:3</span> La visione ch’io n’ebbi era simile a
quella ch’io ebbi quando venni per distruggere la città; e queste
visioni erano simili a quella che avevo avuta presso il fiume Kebar; e
io caddi sulla mia faccia.

<span id="an_43:4">43:4</span> E la gloria dell’Eterno entrò nella casa
per la via della porta che guardava a oriente.

<span id="an_43:5">43:5</span> Lo spirito mi levò in alto, e mi menò nel
cortile interno; ed ecco, la gloria dell’Eterno riempiva la casa.

<span id="an_43:6">43:6</span> Ed io udii qualcuno che mi parlava dalla
casa, e un uomo era in piedi presso di me.

<span id="an_43:7">43:7</span> Egli mi disse: "Figliuol d’uomo, questo è
il luogo del mio trono, e il luogo dove poserò la pianta dei miei piedi;
io vi abiterò in perpetuo in mezzo ai figliuoli d’Israele; e la casa
d’Israele e i suoi re non contamineranno più il mio santo nome con le
loro prostituzioni e con le carogne dei loro re sui loro alti luoghi,

<span id="an_43:8">43:8</span> come facevano quando mettevano la loro
soglia presso la mia soglia, i loro stipiti presso i miei stipiti,
talché non c’era che una parete fra me e loro. Essi contaminavano così
il mio santo nome con le abominazioni che commettevano; ond’io li
consumai, nella mia ira.

<span id="an_43:9">43:9</span> Ora allontaneranno da me le loro
prostituzioni e le carogne dei loro re, e io abiterò in mezzo a loro in
perpetuo.

<span id="an_43:10">43:10</span> E tu, figliuol d’uomo, mostra questa
casa alla casa d’Israele, e si vergognino delle loro iniquità.

<span id="an_43:11">43:11</span> Ne misurino il piano, e se si
vergognano di tutto quello che hanno fatto, fa’ loro conoscere la forma
di questa casa, la sua disposizione, le sue uscite e i suoi ingressi,
tutti i suoi disegni e tutti i suoi regolamenti, tutti i suoi riti e
tutte le sue leggi; mettili per iscritto sotto ai loro occhi affinché
osservino tutti i suoi riti e i suoi regolamenti, e li mettano in
pratica.

<span id="an_43:12">43:12</span> Tal è la legge della casa. Sulla
sommità del monte, tutto lo spazio che deve occupare tutt’attorno sarà
santissimo. Ecco, tal è la legge della casa.

<span id="an_43:13">43:13</span> E queste sono le misure dell’altare, in
cubiti, de’ quali ogni cubito è un cubito e un palmo. La base ha un
cubito d’altezza e un cubito di larghezza; l’orlo che termina tutto il
suo contorno, una spanna di larghezza; tale, il sostegno dell’altare.

<span id="an_43:14">43:14</span> Dalla base, sul suolo, fino al gradino
inferiore, due cubiti, e un cubito di larghezza; dal piccolo gradino
fino al gran gradino, quattro cubiti, e un cubito di larghezza.

<span id="an_43:15">43:15</span> La parte superiore dell’altare ha
quattro cubiti d’altezza: e dal fornello dell’altare s’elevano quattro
corni;

<span id="an_43:16">43:16</span> il fornello dell’altare ha dodici
cubiti di lunghezza e dodici cubiti di larghezza, e forma un quadrato
perfetto.

<span id="an_43:17">43:17</span> Il gradino ha dai quattro lati
quattordici cubiti di lunghezza e quattordici cubiti di larghezza; e
l’orlo che termina il suo contorno ha un mezzo cubito; la base ha
tutt’attorno un cubito, e i suoi scalini son vòlti verso oriente".

<span id="an_43:18">43:18</span> Ed egli mi disse: "Figliuol d’uomo,
così parla il Signore, l’Eterno: Ecco i regolamenti dell’altare per il
giorno che sarà costruito per offrirvi su l’olocausto e per farvi
l’aspersione del sangue.

<span id="an_43:19">43:19</span> Ai sacerdoti levitici che sono della
stirpe di Tsadok, i quali s’accostano a me per servirmi, dice il
Signore, l’Eterno, darai un giovenco per un sacrifizio per il peccato.

<span id="an_43:20">43:20</span> E prenderai del suo sangue, e ne
metterai sopra i quattro corni dell’altare e ai quattro angoli dei
gradini e sull’orlo tutt’attorno, e purificherai così l’altare e farai
l’espiazione per esso.

<span id="an_43:21">43:21</span> E prenderai il giovenco del sacrifizio
per il peccato, e lo si brucerà in un luogo designato della casa, fuori
del santuario.

<span id="an_43:22">43:22</span> E il secondo giorno offrirai come
sacrifizio per il peccato un capro senza difetto, e con esso si
purificherà l’altare come lo si è purificato col giovenco.

<span id="an_43:23">43:23</span> Quando avrai finito di fare quella
purificazione, offrirai un giovenco senza difetto, e un capro del
gregge, senza difetto.

<span id="an_43:24">43:24</span> Li presenterai davanti all’Eterno; e i
sacerdoti vi getteranno su del sale, e li offriranno in olocausto
all’Eterno.

<span id="an_43:25">43:25</span> Per sette giorni offrirai ogni giorno
un capro, come sacrifizio per il peccato; e s’offrirà pure un giovenco e
un montone del gregge, senza difetto.

<span id="an_43:26">43:26</span> Per sette giorni si farà l’espiazione
per l’altare, lo si purificherà, e lo si consacrerà.

<span id="an_43:27">43:27</span> E quando que’ giorni saranno compiuti,
l’ottavo giorno e in seguito, i sacerdoti offriranno sull’altare i
vostri olocausti e i vostri sacrifizi d’azioni di grazie; e io vi
gradirò, dice il Signore, l’Eterno".

<span id="an_44:1">44:1</span> Poi egli mi ricondusse verso la porta
esterna del santuario, che guarda a oriente. Essa era chiusa.

<span id="an_44:2">44:2</span> E l’Eterno mi disse: "Questa porta sarà
chiusa, essa non s’aprirà, e nessuno entrerà per essa, poiché per essa è
entrato l’Eterno, l’Iddio d’Israele; perciò rimarrà chiusa.

<span id="an_44:3">44:3</span> Quanto al principe, siccome è principe,
egli potrà sedervi per mangiare il pane davanti all’Eterno; egli entrerà
per la via del vestibolo della porta, e uscirà per la medesima via".

<span id="an_44:4">44:4</span> Poi mi menò davanti alla casa per la via
della porta settentrionale. Io guardai, ed ecco, la gloria dell’Eterno
riempiva la casa dell’Eterno; e io caddi sulla mia faccia.

<span id="an_44:5">44:5</span> E l’Eterno mi disse: "Figliuol d’uomo,
sta’ bene attento, apri gli occhi per guardare e gli orecchi per udire
tutto quello che ti dirò circa tutti i regolamenti della casa
dell’Eterno e tutte le sue leggi; e considera attentamente l’ingresso
della casa e tutti gli egressi del santuario.

<span id="an_44:6">44:6</span> E dì a questi ribelli, alla casa
d’Israele: Così parla il Signore, l’Eterno: O casa d’Israele, bastano
tutte le vostre abominazioni!

<span id="an_44:7">44:7</span> Avete fatto entrare degli stranieri,
incirconcisi di cuore e incirconcisi di carne, perché stessero nel mio
santuario a profanare la mia casa, quando offrivate il mio pane, il
grasso e il sangue, violando così il mio patto con tutte le vostre
abominazioni.

<span id="an_44:8">44:8</span> Voi non avete serbato l’incarico che
avevate delle mie cose sante; ma ne avete fatti custodi quegli
stranieri, nel mio santuario, a vostro pro.

<span id="an_44:9">44:9</span> Così parla il Signore, l’Eterno: Nessuno
straniero incirconciso di cuore, e incirconciso di carne, entrerà nel
mio santuario: nessuno degli stranieri che saranno in mezzo dei
figliuoli d’Israele.

<span id="an_44:10">44:10</span> Inoltre, i Leviti che si sono
allontanati da me quando Israele si sviava, e si sono sviati da me per
seguire i loro idoli, porteranno la pena della loro iniquità;

<span id="an_44:11">44:11</span> e saranno nel mio santuario come de’
servi, con l’incarico di guardare le porte della casa; e faranno il
servizio della casa: scanneranno per il popolo le vittime degli
olocausto e degli altri sacrifizi, e si terranno davanti a lui per
essere al suo servizio.

<span id="an_44:12">44:12</span> Siccome han servito il popolo davanti
agl’idoli suoi e sono stati per la casa d’Israele un’occasione di caduta
nell’iniquità, io alzo la mia mano contro di loro, dice il Signore,
l’Eterno, giurando ch’essi porteranno la pena della loro iniquità.

<span id="an_44:13">44:13</span> E non s’accosteranno più a me per
esercitare il sacerdozio, e non s’accosteranno ad alcuna delle mia cose
sante, alle cose che sono santissime; ma porteranno il loro obbrobrio, e
la pena delle abominazioni che hanno commesse;

<span id="an_44:14">44:14</span> ne farò dei guardiani della casa,
incaricati di tutto il servigio d’essa e di tutto ciò che vi si deve
fare.

<span id="an_44:15">44:15</span> Ma i sacerdoti Leviti, figliuoli di
Tsadok, i quali hanno serbato l’incarico che avevano del mio santuario
quando i figliuoli d’Israele si sviavano da me, saranno quelli che si
accosteranno a me per fare il mio servizio, e che si terranno davanti a
me per offrirmi il grasso e il sangue, dice il Signore, l’Eterno.

<span id="an_44:16">44:16</span> Essi entreranno nel mio santuario, essi
s’accosteranno alla mia tavola per servirmi, e compiranno tutto il mio
servizio.

<span id="an_44:17">44:17</span> E quando entreranno per le porte del
cortile interno, indosseranno vesti di lino; non avranno addosso lana di
sorta, quando faranno il servizio alle porte del cortile interno e nella
casa.

<span id="an_44:18">44:18</span> Avranno in capo delle tiare di lino, e
delle brache di lino ai fianchi; non si cingeranno con ciò che fa
sudare.

<span id="an_44:19">44:19</span> Ma quando usciranno per andare nel
cortile esterno, nel cortile esterno verso il popolo, si toglieranno i
paramenti coi quali avranno fatto il servizio, e li deporranno nelle
camere del santuario; e indosseranno altre vesti, per non santificare il
popolo con i loro paramenti.

<span id="an_44:20">44:20</span> Non si raderanno il capo, e non si
lasceranno crescere i capelli; non porteranno i capelli corti.

<span id="an_44:21">44:21</span> Nessun sacerdote berrà vino,
quand’entrerà nel cortile interno.

<span id="an_44:22">44:22</span> Non prenderanno per moglie né una
vedova, né una donna ripudiata, ma prenderanno delle vergini della
progenie della casa d’Israele; potranno però prendere delle vedove, che
sian vedove di sacerdoti.

<span id="an_44:23">44:23</span> Insegneranno al mio popolo a
distinguere fra il sacro e il profano, e gli faranno conoscere la
differenza tra ciò ch’è impuro e ciò ch’è puro.

<span id="an_44:24">44:24</span> In casi di processo, spetterà a loro il
giudicare; e giudicheranno secondo le mie prescrizioni, e osserveranno
le mie leggi e i miei statuti in tutte le mie feste, e santificheranno i
miei sabati.

<span id="an_44:25">44:25</span> Il sacerdote non entrerà dov’è un
morto, per non rendersi impuro, non si potrà rendere impuro che per un
padre, per una madre, per un figliuolo, per una figliuola, per un
fratello o una sorella non maritata.

<span id="an_44:26">44:26</span> Dopo la sua purificazione, gli si
conteranno sette giorni;

<span id="an_44:27">44:27</span> e il giorno che entrerà nel santuario,
nel cortile interno, per fare il servizio nel santuario, offrirà il suo
sacrifizio per il peccato, dice il Signore, l’Eterno.

<span id="an_44:28">44:28</span> E avranno una eredità: Io sarò la loro
eredità; e voi non darete loro alcun possesso in Israele: Io sono il
loro possesso.

<span id="an_44:29">44:29</span> Essi si nutriranno delle oblazioni, dei
sacrifizi per il peccato e dei sacrifizi per la colpa: e ogni cosa
votata allo sterminio in Israele sarà loro.

<span id="an_44:30">44:30</span> E le primizie dei primi prodotti d’ogni
sorta, tutte le offerte di qualsivoglia cosa che offrirete per
elevazione, saranno dei sacerdoti; darete parimente al sacerdote le
primizie della vostra pasta, affinché la benedizione riposi sulla vostra
casa.

<span id="an_44:31">44:31</span> I sacerdoti non mangeranno carne di
nessun uccello né d’alcun animale morto da sé o sbranato.

<span id="an_45:1">45:1</span> Quando spartirete a sorte il paese per
esser vostra eredità, preleverete come offerta all’Eterno una parte
consacrata del paese, della lunghezza di venticinquemila cubiti e della
larghezza di diecimila; sarà sacra in tutta la sua estensione.

<span id="an_45:2">45:2</span> Di questa parte prenderete per il
santuario un quadrato di cinquecento per cinquecento cubiti, e cinquanta
cubiti per uno spazio libero, tutt’attorno.

<span id="an_45:3">45:3</span> Su quest’estensione di venticinquemila
cubiti di lunghezza per diecimila di larghezza misurerai un’area per il
santuario, per il luogo santissimo.

<span id="an_45:4">45:4</span> E’ la parte consacrata del paese, la
quale apparterrà ai sacerdoti, che fanno il servizio del santuario, che
s’accostano all’Eterno per servirlo; sarà un luogo per le loro case, un
santuario per il santuario.

<span id="an_45:5">45:5</span> Venticinquemila cubiti di lunghezza e
diecimila di larghezza saranno per i Leviti che faranno il servizio
della casa; sarà il loro possesso, con venti camere.

<span id="an_45:6">45:6</span> Come possesso della città destinerete
cinquemila cubiti di larghezza venticinquemila di lunghezza,
parallelamente alla parte sacra prelevata; esso sarà per tutta la casa
d’Israele.

<span id="an_45:7">45:7</span> Per il principe riserberete uno spazio ai
due lati della parte sacra e del possesso della città, difaccia alla
parte sacra offerta, e difaccia al possesso della città, dal lato
d’occidente verso occidente, e dal lato d’oriente verso oriente, per una
lunghezza parallela a una delle divisioni del paese, dal confine
occidentale al confine orientale.

<span id="an_45:8">45:8</span> Questo sarà territorio suo, suo possesso
in Israele; e i miei principi non opprimeranno più il mio popolo, ma
lasceranno il paese alla casa d’Israele secondo le sue tribù.

<span id="an_45:9">45:9</span> Così parla il Signore, l’Eterno: Basta, o
principi d’Israele! Lasciate da parte la violenza e le rapine, praticate
il diritto e la giustizia, liberate il mio popolo dalle vostre
estorsioni! dice il Signore, l’Eterno.

<span id="an_45:10">45:10</span> Abbiate bilance giuste, efa giusto, bat
giusto.

<span id="an_45:11">45:11</span> L’efa e il bat avranno la stessa
capacità: il bat conterrà la decima parte d’un omer e l’efa la decima
parte d’un omer; la loro capacità sarà regolata dall’omer.

<span id="an_45:12">45:12</span> Il siclo sarà di venti ghere; venti
sicli, venticinque sicli, quindici sicli, formeranno la vostra mina.

<span id="an_45:13">45:13</span> Questa è l’offerta che preleverete: la
sesta parte d’un efa da un omer di frumento, e la sesta parte d’un efa
da un omer d’orzo.

<span id="an_45:14">45:14</span> Questa è la norma per l’olio: un decimo
di bat d’olio per un cor, che è dieci bati, cioè un omer; poiché dieci
bati fanno un omer.

<span id="an_45:15">45:15</span> Una pecora su di un gregge di dugento
capi nei grassi pascoli d’Israele sarà offerta per le oblazioni, gli
olocausti e i sacrifizi di azioni di grazie, per fare la propiziazione
per essi, dice il Signore, l’Eterno.

<span id="an_45:16">45:16</span> Tutto il popolo del paese dovrà
prelevare quest’offerta per il principe d’Israele.

<span id="an_45:17">45:17</span> E al principe toccherà di fornire gli
olocausti, le oblazioni e le libazioni per le feste, per i noviluni, per
i sabati, per tutte le solennità della casa d’Israele; egli provvederà i
sacrifizi per il peccato, l’oblazione, l’olocausto e i sacrifizi di
azioni di grazie, per fare la propiziazione per la casa d’Israele.

<span id="an_45:18">45:18</span> Così parla il Signore, l’Eterno: Il
primo mese, il primo giorno del mese, prenderai un giovenco senza
difetto, e purificherai il santuario.

<span id="an_45:19">45:19</span> Il sacerdote prenderà del sangue della
vittima per il peccato, e ne metterà sugli stipiti della porta della
casa, sui quattro angoli de’ gradini dell’altare, e sugli stipiti della
porta del cortile interno.

<span id="an_45:20">45:20</span> Farai lo stesso il settimo giorno del
mese per chi avrà peccato per errore, e per il semplice; e così
purificherete la casa.

<span id="an_45:21">45:21</span> Il quattordicesimo giorno del primo
mese avrete la Pasqua. La festa durerà sette giorni; si mangeranno pani
senza lievito.

<span id="an_45:22">45:22</span> In quel giorno, il principe offrirà per
sé e per tutto il popolo del paese un giovenco, come sacrifizio per il
peccato.

<span id="an_45:23">45:23</span> Durante i sette giorni della festa,
offrirà in olocausto all’Eterno, sette giovenchi e sette montoni senza
difetto, ognuno de’ sette giorni, e un capro per giorno come sacrifizio
per il peccato.

<span id="an_45:24">45:24</span> E v’aggiungerà l’offerta d’un efa per
ogni giovenco e d’un efa per ogni montone, con un hin d’olio per efa.

<span id="an_45:25">45:25</span> Il settimo mese, il quindicesimo giorno
del mese, alla festa, egli offrirà per sette giorni gli stessi sacrifizi
per il peccato, gli stessi olocausti, le stesse oblazioni e la stessa
quantità d’olio.

<span id="an_46:1">46:1</span> Così parla il Signore, l’Eterno: La porta
del cortile interno, che guarda verso levante, resterà chiusa durante i
sei giorni di lavoro; ma sarà aperta il giorno di sabato; sarà pure
aperta il giorno del novilunio.

<span id="an_46:2">46:2</span> Il principe entrerà per la via del
vestibolo della porta esteriore, e si fermerà presso allo stipite della
porta; e i sacerdoti offriranno il suo olocausto e i suoi sacrifizi di
azioni di grazie. Egli si prostrerà sulla soglia della porta, poi
uscirà; ma la porta non sarà chiusa fino alla sera.

<span id="an_46:3">46:3</span> Parimente il popolo del paese si
prostrerà davanti all’Eterno all’ingresso di quella porta, nei giorni di
sabato e nei noviluni.

<span id="an_46:4">46:4</span> E l’olocausto che il principe offrirà
all’Eterno il giorno del sabato sarà di sei agnelli senza difetto, e
d’un montone senza difetto;

<span id="an_46:5">46:5</span> e la sua oblazione sarà d’un efa per il
montone, e l’oblazione per gli agnelli sarà quello che vorrà dare, e
d’un hin d’olio per efa.

<span id="an_46:6">46:6</span> Il giorno del novilunio offrirà un
giovenco senza difetto, sei agnelli e un montone, che saranno senza
difetti;

<span id="an_46:7">46:7</span> e darà come oblazione un efa per il
giovenco, un efa per montone, per gli agnelli nella misura de suoi
mezzi, e un hin d’olio per efa.

<span id="an_46:8">46:8</span> Quando il principe entrerà, passerà per
la via del vestibolo della porta, e uscirà per la stessa via.

<span id="an_46:9">46:9</span> Ma quando il popolo del paese verrà
davanti all’Eterno nelle solennità, chi sarà entrato per la via della
porta settentrionale per prostrarsi, uscirà per la via della porta
meridionale; e chi sarà entrato per la via della porta meridionale
uscirà per la via della porta settentrionale; nessuno se ne tornerà per
la via della porta per la quale sarà entrato, ma si uscirà per la porta
opposta.

<span id="an_46:10">46:10</span> E il principe, quando quelli
entreranno, entrerà in mezzo a loro; e quando quelli usciranno, egli
uscirà insieme ad essi.

<span id="an_46:11">46:11</span> Nelle feste e nelle solennità,
l’oblazione sarà d’un efa per giovenco, d’un efa per montone, per gli
agnelli quello che vorrà dare, e un hin d’olio per efa.

<span id="an_46:12">46:12</span> E quando il principe farà all’Eterno
un’offerta volontaria, olocausto o sacrifizio d’azioni di grazie, come
offerta volontaria all’Eterno, gli si aprirà la porta che guarda al
levante, ed egli offrirà il suo olocausto e il suo sacrifizio d’azioni
di grazie come fa nel giorno del sabato; poi uscirà; e, quando sarà
uscito, si chiuderà la porta.

<span id="an_46:13">46:13</span> Tu offrirai ogni giorno, come olocausto
all’Eterno, un agnello d’un anno, senza difetto; l’offrirai ogni
mattina.

<span id="an_46:14">46:14</span> E v’aggiungerai ogni mattina, come
oblazione, la sesta parte d’un efa e la terza parte d’un hin d’olio per
intridere il fior di farina: è un’oblazione all’Eterno, da offrirsi del
continuo per prescrizione perpetua.

<span id="an_46:15">46:15</span> Si offriranno l’agnello, l’oblazione e
l’olio ogni mattina, come olocausto continuo.

<span id="an_46:16">46:16</span> Così parla il Signore, l’Eterno: Se il
principe fa a qualcuno dei suoi figliuoli un dono preso dal proprio
possesso, questo dono apparterrà ai suoi figliuoli; sarà loro proprietà
ereditaria.

<span id="an_46:17">46:17</span> Ma se egli fa a uno de’ suoi servi un
dono preso dal proprio possesso, questo dono apparterrà al servo fino
all’anno della liberazione; poi, tornerà al principe; la sua eredità
apparterrà soltanto ai suoi figliuoli.

<span id="an_46:18">46:18</span> E il principe non prenderà nulla
dell’eredità del popolo, spogliandolo delle sue possessioni; quello che
darà come eredità ai suoi figliuoli, lo prenderà da ciò che possiede,
affinché nessuno del mio popolo sia cacciato dalla sua possessione".

<span id="an_46:19">46:19</span> Poi egli mi menò per l’ingresso ch’era
allato alla porta, nelle camere sante destinate ai sacerdoti, le quali
guardavano a settentrione; ed ecco che là in fondo, verso occidente,
c’era un luogo.

<span id="an_46:20">46:20</span> Ed egli mi disse: "Questo è il luogo
dove i sacerdoti faranno cuocere la carne dei sacrifizi per la colpa e
per il peccato, e faranno cuocere l’oblazione, per non farle portare
fuori nel cortile esterno, in guisa che il popolo sia santificato".

<span id="an_46:21">46:21</span> Poi mi menò fuori nel cortile esterno,
e mi fece passar presso i quattro angoli del cortile; ed ecco, in
ciascun angolo del cortile c’era un cortile.

<span id="an_46:22">46:22</span> Nei quattro angoli del cortile c’erano
de’ cortili chiusi, di quaranta cubiti di lunghezza e di trenta di
larghezza; questi quattro cortili negli angoli avevano le stesse
dimensioni.

<span id="an_46:23">46:23</span> E intorno a tutti e quattro c’era un
recinto, e de’ fornelli per cuocere erano praticati in basso al recinto,
tutt’attorno.

<span id="an_46:24">46:24</span> Ed egli mi disse: "Queste son le cucine
dove quelli che fanno il servizio della casa faranno cuocere i sacrifizi
del popolo".

<span id="an_47:1">47:1</span> Ed egli mi rimenò all’ingresso della
casa; ed ecco delle acque uscivano di sotto la soglia della casa, dal
lato d’oriente; perché la facciata della casa guardava a oriente; e le
acque uscite di là scendevano dal lato meridionale della casa, a
mezzogiorno dell’altare.

<span id="an_47:2">47:2</span> Poi mi menò fuori per la via della porta
settentrionale, e mi fece fare il giro, di fuori, fino alla porta
esterna, che guarda a oriente; ed ecco, le acque scendevano dal lato
destro.

<span id="an_47:3">47:3</span> Quando l’uomo fu uscito verso oriente,
aveva in mano una cordicella, e misurò mille cubiti; mi fece
attraversare le acque, ed esse m’arrivavano alle calcagna.

<span id="an_47:4">47:4</span> Misurò altri mille cubiti, e mi fece
attraversare le acque, ed esse m’arrivavano alle ginocchia. Misurò altri
mille cubiti, e mi fece attraversare le acque, ed esse m’arrivavano sino
ai fianchi.

<span id="an_47:5">47:5</span> E ne misurò altri mille: era un torrente
che io non potevo attraversare, perché le acque erano ingrossate; erano
acque che bisognava attraversare a nuoto: un torrente, che non si poteva
guadare.

<span id="an_47:6">47:6</span> Ed egli mi disse: "Hai visto, figliuol
d’uomo?" e mi ricondusse sulla riva del torrente.

<span id="an_47:7">47:7</span> Tornato che vi fu, ecco che sulla riva
del torrente c’erano moltissimi alberi, da un lato all’altro.

<span id="an_47:8">47:8</span> Ed egli mi disse: "Queste acque si
dirigono verso la regione orientale, scenderanno nella pianura ed
entreranno nel mare; e quando saranno entrate nel mare, le acque del
mare saran rese sane.

<span id="an_47:9">47:9</span> E avverrà che ogni essere vivente che si
muove, dovunque giungerà il torrente ingrossato, vivrà, e ci sarà grande
abbondanza di pesce; poiché queste acque entreranno là, quelle del mare
saranno risanate, e tutto vivrà dovunque arriverà il torrente.

<span id="an_47:10">47:10</span> E dei pescatori staranno sulle rive del
mare; da En-ghedi fino ad En-eglaim si stenderanno le reti; vi sarà del
pesce di diverse specie come il pesce del mar Grande, e in grande
abbondanza.

<span id="an_47:11">47:11</span> Ma le sue paludi e le sue lagune non
saranno rese sane; saranno abbandonate al sale.

<span id="an_47:12">47:12</span> E presso il torrente, sulle sue rive,
da un lato e dall’altro, crescerà ogni specie d’alberi fruttiferi, le
cui foglie non appassiranno e il cui frutto non verrà mai meno; ogni
mese faranno dei frutti nuovi, perché quelle acque escono dal santuario;
e quel loro frutto servirà di cibo, e quelle loro foglie, di
medicamento".

<span id="an_47:13">47:13</span> Così parla il Signore, l’Eterno:
"Questa è la frontiera del paese che voi spartirete come eredità fra le
dodici tribù d’Israele. Giuseppe ne avrà due parti.

<span id="an_47:14">47:14</span> Voi avrete ciascuno, tanto l’uno quanto
l’altro, una parte di questo paese, che io giurai di dare ai vostri
padri. Questo paese vi toccherà in eredità.

<span id="an_47:15">47:15</span> E queste saranno le frontiere del
paese. Dalla parte di settentrione: partendo dal mar Grande, in
direzione di Hethlon, venendo verso Tsedad;

<span id="an_47:16">47:16</span> Hamath, Berotha, Sibraim, che è tra la
frontiera di Damasco, e la frontiera di Hamath; Hatser-hattikon, che è
sulla frontiera dell’Hauran.

<span id="an_47:17">47:17</span> Così la frontiera sarà dal mare fino a
Hatsar-Enon, frontiera di Damasco, avendo a settentrione il paese
settentrionale e la frontiera di Hamath. Tale, la parte di settentrione.

<span id="an_47:18">47:18</span> Dalla parte d’oriente: partendo di fra
l’Hauran e Damasco, poi di fra Galaad e il paese d’Israele, verso il
Giordano, misurerete dalla frontiera di settentrione, fino al mare
orientale. Tale, la parte d’oriente.

<span id="an_47:19">47:19</span> La parte meridionale si dirigerà verso
mezzogiorno, da Tamar fino alle acque di Meriboth di Kades, fino al
torrente che va nel mar Grande. Tale, la parte meridionale, verso
mezzogiorno.

<span id="an_47:20">47:20</span> La parte occidentale sarà il mar
Grande, da quest’ultima frontiera, fino difaccia all’entrata di Hamath.
Tale, la parte occidentale.

<span id="an_47:21">47:21</span> Dividerete così questo paese fra voi,
secondo le tribù d’Israele.

<span id="an_47:22">47:22</span> Ne spartirete a sorte de’ lotti
d’eredità fra voi e gli stranieri che soggiorneranno fra voi, i quali
avranno generato dei figliuoli fra voi. Questi saranno per voi come dei
nativi di tra i figliuoli d’Israele; trarranno a sorte con voi la loro
parte d’eredità in mezzo alle tribù d’Israele.

<span id="an_47:23">47:23</span> E nella tribù nella quale lo straniero
soggiorna, quivi gli darete la sua parte, dice il Signore, l’Eterno.

<span id="an_48:1">48:1</span> E questi sono i nomi delle tribù.
Partendo dall’estremità settentrionale, lungo la via d’Hethlon per
andare a Hamath, fino ad Hatsar-Enon, frontiera di Damasco a
settentrione verso Hamath, avranno questo: dal confine orientale al
confine occidentale, Dan, una parte.

<span id="an_48:2">48:2</span> Sulla frontiera di Dan, dal confine
orientale al confine occidentale: Ascer, una parte.

<span id="an_48:3">48:3</span> Sulla frontiera di Ascer, dal confine
orientale al confine occidentale: Neftali, una parte.

<span id="an_48:4">48:4</span> Sulla frontiera di Neftali, dal confine
orientale al confine occidentale: Manasse, una parte.

<span id="an_48:5">48:5</span> Sulla frontiera di Manasse, dal confine
orientale al confine occidentale: Efraim, una parte.

<span id="an_48:6">48:6</span> Sulla frontiera di Efraim, dal confine
orientale al confine occidentale: Ruben, una parte.

<span id="an_48:7">48:7</span> Sulla frontiera di Ruben dal confine
orientale al confine occidentale: Giuda, una parte.

<span id="an_48:8">48:8</span> Sulla frontiera di Giuda, dal confine
orientale al confine occidentale, sarà la parte che preleverete di
venticinquemila cubiti di larghezza, e lunga come una delle altre parti
dal confine orientale al confine occidentale; e quivi in mezzo sarà il
santuario.

<span id="an_48:9">48:9</span> La parte che preleverete per l’Eterno
avrà venticinquemila cubiti di lunghezza diecimila di larghezza.

<span id="an_48:10">48:10</span> E questa parte santa prelevata
apparterrà ai sacerdoti: venticinquemila cubiti di lunghezza al
settentrione, diecimila di larghezza all’occidente, diecimila di
larghezza all’oriente, e venticinquemila di lunghezza al mezzogiorno; e
il santuario dell’Eterno sarà quivi in mezzo.

<span id="an_48:11">48:11</span> Essa apparterrà ai sacerdoti consacrati
di tra i figliuoli di Tsadok che hanno fatto il mio servizio, e non si
sono sviati quando i figliuoli d’Israele si sviarono, come si sviavano i
Leviti.

<span id="an_48:12">48:12</span> Essa apparterrà loro come parte
prelevata dalla parte del paese che sarà stata prelevata: una cosa
santissima, verso la frontiera dei Leviti.

<span id="an_48:13">48:13</span> I Leviti avranno, parallelamente alla
frontiera de’ sacerdoti, una lunghezza di venticinquemila cubiti e una
larghezza di diecimila cubiti: tutta la lunghezza sarà di
venticinquemila, e la larghezza di diecimila.

<span id="an_48:14">48:14</span> Essi non potranno venderne nulla;
questa primizia del paese non potrà essere né scambiata né alienata,
perché è cosa consacrata all’Eterno.

<span id="an_48:15">48:15</span> I cinquemila cubiti che rimarranno di
larghezza sui venticinquemila, formeranno un’area non consacrata
destinata alla città, per le abitazioni e per il contado; la città sarà
in mezzo,

<span id="an_48:16">48:16</span> ed eccone le dimensioni: dal lato
settentrionale, quattromila cinquecento cubiti; dal lato meridionale,
quattromila cinquecento; dal lato orientale, quattromila cinquecento; e
dal lato occidentale, quattromila cinquecento.

<span id="an_48:17">48:17</span> La città avrà un contado di
duecentocinquanta cubiti a settentrione, di duecentocinquanta a
mezzogiorno; di duecentocinquanta a oriente, e di duecentocinquanta a
occidente.

<span id="an_48:18">48:18</span> Il resto della lunghezza,
parallelamente alla parte santa, cioè diecimila cubiti a oriente e
diecimila a occidente, parallelamente alla parte santa servirà, coi suoi
prodotti, al mantenimento dei lavoratori della città.

<span id="an_48:19">48:19</span> I lavoratori della città, di tutte le
tribù d’Israele, ne lavoreranno il suolo.

<span id="an_48:20">48:20</span> Tutta la parte prelevata sarà di
venticinquemila cubiti di lunghezza per venticinquemila di larghezza; ne
preleverete così una parte uguale al quarto della parte santa, come
possesso della città.

<span id="an_48:21">48:21</span> Il rimanente sarà del principe, da un
lato e dall’altro della parte santa prelevata e del possesso della
città, difaccia ai venticinquemila cubiti della parte santa sino alla
frontiera d’oriente e a occidente difaccia ai venticinquemila cubiti
verso la frontiera d’occidente, parallelamente alle parti; questo sarà
del principe; e la parte santa e il santuario della casa saranno in
mezzo.

<span id="an_48:22">48:22</span> Così, toltone il possesso dei Leviti e
il possesso della città situati in mezzo a quello del principe, ciò che
si troverà tra la frontiera di Giuda e la frontiera di Beniamino,
apparterrà al principe.

<span id="an_48:23">48:23</span> Poi verrà il resto della tribù. Dal
confine orientale al confine occidentale: Beniamino, una parte.

<span id="an_48:24">48:24</span> Sulla frontiera di Beniamino, dal
confine orientale al confine occidentale: Simeone, una parte.

<span id="an_48:25">48:25</span> Sulla frontiera di Simeone, dal confine
orientale al confine occidentale: Issacar, una parte.

<span id="an_48:26">48:26</span> Sulla frontiera di Issacar, dal confine
orientale al confine occidentale: Zabulon, una parte.

<span id="an_48:27">48:27</span> Sulla frontiera di Zabulon, dal confine
orientale al confine occidentale: Gad, una parte.

<span id="an_48:28">48:28</span> Sulla frontiera di Gad, dal lato
meridionale verso mezzogiorno, la frontiera sarà da Tamar fino alle
acque di Meriba di Kades, fino al torrente che va nel mar Grande.

<span id="an_48:29">48:29</span> Tale è il paese che vi spartirete a
sorte, come eredità delle tribù d’Israele, e tali ne sono le parti, dice
il Signore, l’Eterno.

<span id="an_48:30">48:30</span> E queste sono le uscite della città.
Dal lato settentrionale, quattromila cinquecento cubiti misurati;

<span id="an_48:31">48:31</span> le porte della città porteranno i nomi
delle tribù d’Israele, e ci saranno tre porte a settentrione: la Porta
di Ruben, l’una; la Porta di Giuda, l’altra; la Porta di Levi, l’altra.

<span id="an_48:32">48:32</span> Dal lato orientale, quattromila
cinquecento cubiti, e tre porte: la Porta di Giuseppe, l’una; la Porta
di Beniamino, l’altra; la Porta di Dan, l’altra.

<span id="an_48:33">48:33</span> Dal lato meridionale, quattromila
cinquecento cubiti, e tre porte: la Porta di Simeone, l’una; la Porta di
Issacar, l’altra; la Porta di Zabulon, l’altra.

<span id="an_48:34">48:34</span> Dal lato occidentale, quattromila
cinquecento cubiti, e tre porte: la Porta di Gad, l’una; la Porta
d’Ascer, l’altra; la Porta di Neftali, l’altra.

<span id="an_48:35">48:35</span> La circonferenza sarà di diciottomila
cubiti. E, da quel giorno, il nome della città sarà: L’Eterno è quivi".

------------------------------------------------------------------------

[Next: Daniel](dan)
