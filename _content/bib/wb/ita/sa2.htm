<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Italian Bible, full text etext at Intangible Textual Heritage">
<TITLE>Italian Bible: 2 Samuel</TITLE>
</HEAD>
<BODY>
<CENTER>
<A HREF="../../../index.htm"><IMG SRC="../../../cdshop/ithlogo.png" BORDER="0"></A><BR>
<A HREF="../../../index.htm">Intangible Textual Heritage</A>&nbsp;
<A HREF="../../index.htm">Bible</A>&nbsp;
<A HREF="../index.htm">World Bible</A>&nbsp;
<A HREF="index.htm">Index</A>&nbsp;
<A HREF="sa1.htm">Previous</A>&nbsp;
<A HREF="kg1.htm">Next</A>&nbsp;
</CENTER>
<HR>
</p> <h3 align="center" align="center">Italian Bible: 2 Samuel</h3> 
<p><A NAME="an_1:1">1:1</A>&nbsp;Or avvenne che, dopo la morte di Saul, Davide, tornato dalla sconfitta degli Amalekiti, si ferm&#242; due giorni a Tsiklag.</p> 
<p><A NAME="an_1:2">1:2</A>&nbsp;Quand&#8217;ecco, il terzo giorno, arrivare dal campo, di presso a Saul, un uomo colle vesti stracciate e col capo sparso di polvere, il quale, giunto in presenza di Davide, si gett&#242; in terra e gli si prostr&#242; dinanzi.</p> 
<p><A NAME="an_1:3">1:3</A>&nbsp;Davide gli chiese: "Donde vieni?" L&#8217;altro gli rispose: "Sono fuggito dal campo d&#8217;Israele".</p> 
<p><A NAME="an_1:4">1:4</A>&nbsp;Davide gli disse: "Che e successo? dimmelo, ti prego". Quegli rispose: "Il popolo &#232; fuggito dal campo di battaglia, e molti uomini son caduti e morti; e anche Saul e Gionathan, suo figliuolo, sono morti".</p> 
<p><A NAME="an_1:5">1:5</A>&nbsp;Davide domand&#242; al giovine che gli raccontava queste cose: "Come sai tu che Saul e Gionathan, suo figliuolo, siano morti?"</p> 
<p><A NAME="an_1:6">1:6</A>&nbsp;Il giovine che gli raccontava queste cose, disse: "Mi trovavo per caso sul monte Ghilboa, e vidi Saul che si appoggiava sulla sua lancia, e i carri e i cavalieri lo stringevano da presso.</p> 
<p><A NAME="an_1:7">1:7</A>&nbsp;Egli si volt&#242; indietro, mi vide e mi chiam&#242;. Io risposi: "Eccomi."</p> 
<p><A NAME="an_1:8">1:8</A>&nbsp;Egli mi chiese: "Chi sei tu?" Io gli risposi: "Sono un Amalekita".</p> 
<p><A NAME="an_1:9">1:9</A>&nbsp;Egli mi disse: "Appressati e uccidimi, poich&#233; m&#8217;ha preso la vertigine, ma sono sempre vivo".</p> 
<p><A NAME="an_1:10">1:10</A>&nbsp;Io dunque mi appressai e lo uccisi, perch&#233; sapevo che, una volta caduto, non avrebbe potuto vivere. Poi presi il diadema ch&#8217;egli aveva in capo e il braccialetto che aveva al braccio, e li ho portati qui al mio signore".</p> 
<p><A NAME="an_1:11">1:11</A>&nbsp;Allora Davide prese le sue vesti e le stracci&#242;; e lo stesso fecero tutti gli uomini che erano con lui.</p> 
<p><A NAME="an_1:12">1:12</A>&nbsp;E fecero cordoglio e piansero e digiunarono fino a sera, a motivo di Saul, di Gionathan, suo figliuolo, del popolo dell&#8217;Eterno e della casa d&#8217;Israele, perch&#233; eran caduti per la spada.</p> 
<p><A NAME="an_1:13">1:13</A>&nbsp;Poi Davide chiese al giovine che gli avea raccontato quelle cose: "Donde sei tu?" Quegli rispose: "Son figliuolo d&#8217;uno straniero, d&#8217;un Amalekita".</p> 
<p><A NAME="an_1:14">1:14</A>&nbsp;E Davide gli disse: "Come mai non hai tu temuto di stender la mano per uccidere l&#8217;unto dell&#8217;Eterno?"</p> 
<p><A NAME="an_1:15">1:15</A>&nbsp;Poi chiam&#242; uno dei suoi uomini, e gli disse: "Avvicinati, e gettati sopra costui!" Quegli lo colp&#236;, ed egli mor&#236;.</p> 
<p><A NAME="an_1:16">1:16</A>&nbsp;E Davide gli disse: "Il tuo sangue ricada sul tuo capo, poich&#233; la tua bocca ha testimoniato contro di te quando hai detto: Io ho ucciso l&#8217;unto dell&#8217;Eterno".</p> 
<p><A NAME="an_1:17">1:17</A>&nbsp;Allora Davide compose questa elegia sopra Saul e sul figlio di lui Gionathan,</p> 
<p><A NAME="an_1:18">1:18</A>&nbsp;e ordin&#242; che fosse insegnata ai figliuoli di Giuda. E&#8217; l&#8217;elegia dell&#8217;arco. Si trova scritta nel libro del giusto:</p> 
<p><A NAME="an_1:19">1:19</A>&nbsp;"Il fiore de&#8217; tuoi figli, o Israele, giace ucciso sulle tue alture! Come mai son caduti quei prodi?</p> 
<p><A NAME="an_1:20">1:20</A>&nbsp;Non ne recate la nuova a Gath, non lo pubblicate per le strade d&#8217;Askalon; le figliuole de&#8217; Filistei ne gioirebbero, le figliuole degl&#8217;incirconcisi ne farebbero festa.</p> 
<p><A NAME="an_1:21">1:21</A>&nbsp;O monti di Ghilboa, su voi non cada pi&#249; n&#233; rugiada n&#233; pioggia, n&#233; pi&#249; vi siano campi da offerte; poich&#233; l&#224; fu gettato via lo scudo de&#8217; prodi, lo scudo di Saul, che l&#8217;olio non unger&#224; pi&#249;.</p> 
<p><A NAME="an_1:22">1:22</A>&nbsp;L&#8217;arco di Gionathan non tornava mai dalla pugna senz&#8217;avere sparso sangue di uccisi, senz&#8217;aver trafitto grasso di prodi; e la spada di Saul non tornava indietro senz&#8217;avere colpito.</p> 
<p><A NAME="an_1:23">1:23</A>&nbsp;Saul e Gionathan, tanto amati e cari, mentr&#8217;erano in vita, non sono stati divisi nella lor morte. Eran pi&#249; veloci delle aquile, pi&#249; forti de&#8217; leoni!</p> 
<p><A NAME="an_1:24">1:24</A>&nbsp;Figliuole d&#8217;Israele, piangete su Saul, che vi rivestiva deliziosamente di scarlatto, che alle vostre vesti metteva degli ornamenti d&#8217;oro.</p> 
<p><A NAME="an_1:25">1:25</A>&nbsp;Come mai son caduti i prodi in mezzo alla pugna? Come mai venne ucciso Gionathan sulle tue alture?</p> 
<p><A NAME="an_1:26">1:26</A>&nbsp;Io sono in angoscia a motivo di te, o fratel mio Gionathan; tu m&#8217;eri sommamente caro, e l&#8217;amor tuo per me era pi&#249; maraviglioso che l&#8217;amore delle donne.</p> 
<p><A NAME="an_1:27">1:27</A>&nbsp;Come mai son caduti i prodi? Come mai sono state infrante le loro armi?"</p> 
<p><A NAME="an_2:1">2:1</A>&nbsp;Dopo questo, Davide consult&#242; l&#8217;Eterno, dicendo: "Debbo io salire in qualcuna delle citt&#224; di Giuda?" L&#8217;Eterno gli rispose: "Sali". Davide chiese: "Dove salir&#242; io?" L&#8217;Eterno rispose:</p> 
<p><A NAME="an_2:2">2:2</A>&nbsp;"A Hebron". Davide dunque vi sal&#236; con le sue due mogli, Abinoam la Izreelita, ed Abigail la Carmelita ch&#8217;era stata moglie di Nabal.</p> 
<p><A NAME="an_2:3">2:3</A>&nbsp;Davide vi men&#242; pure la gente ch&#8217;era con lui, ciascuno con la sua famiglia, e si stabilirono nelle citt&#224; di Hebron.</p> 
<p><A NAME="an_2:4">2:4</A>&nbsp;E gli uomini di Giuda vennero e unsero quivi Davide come re della casa di Giuda. Ora fu riferito a Davide ch&#8217;erano stati gli uomini di Jabes di Galaad a seppellire Saul.</p> 
<p><A NAME="an_2:5">2:5</A>&nbsp;Allora Davide invi&#242; de&#8217; messi agli uomini di Jabes di Galaad, e fece dir loro: "Siate benedetti dall&#8217;Eterno, voi che avete mostrato questa benignit&#224; verso Saul, vostro signore, dandogli sepoltura!</p> 
<p><A NAME="an_2:6">2:6</A>&nbsp;Ed ora l&#8217;Eterno mostri a voi la sua benignit&#224; e la sua fedelt&#224;! E anch&#8217;io vi far&#242; del bene, giacch&#233; avete agito cos&#236;.</p> 
<p><A NAME="an_2:7">2:7</A>&nbsp;Or dunque si rafforzino le vostre mani, e siate valenti; giacch&#233; Saul &#232; morto, ma la casa di Giuda mi ha unto come re su di essa".</p> 
<p><A NAME="an_2:8">2:8</A>&nbsp;Or Abner, figliuolo di Ner, capo dell&#8217;esercito di Saul, prese Jsh-Bosheth, figliuolo di Saul, e lo fece passare a Mahanaim,</p> 
<p><A NAME="an_2:9">2:9</A>&nbsp;e lo costitu&#236; re di Galaad, degli Ashuriti, di Izreel, d&#8217;Efraim, di Beniamino e di tutto Israele.</p> 
<p><A NAME="an_2:10">2:10</A>&nbsp;Jsh-Bosheth, figliuolo di Saul, avea quarant&#8217;anni quando cominci&#242; a regnare sopra Israele, e regn&#242; due anni. Ma la casa di Giuda seguit&#242; Davide.</p> 
<p><A NAME="an_2:11">2:11</A>&nbsp;Il tempo che Davide regn&#242; a Hebron sulla casa di Giuda fu di sette anni e sei mesi.</p> 
<p><A NAME="an_2:12">2:12</A>&nbsp;Or Abner, figliuolo di Ner, e la gente di Jsh-Bosheth, figliuolo di Saul, uscirono da Mahanaim per marciare verso Gabaon.</p> 
<p><A NAME="an_2:13">2:13</A>&nbsp;Joab, figliuolo di Tseruia e la gente di Davide si misero anch&#8217;essi in marcia. S&#8217;incontrarono presso lo stagno di Gabaon, e si fermarono gli uni da un lato dello stagno, gli altri dall&#8217;altro lato.</p> 
<p><A NAME="an_2:14">2:14</A>&nbsp;Allora Abner disse a Joab: "Si levino dei giovani, e giochin di spada in nostra presenza!" E Joab rispose: "Si levino pure!"</p> 
<p><A NAME="an_2:15">2:15</A>&nbsp;Quelli dunque si levarono, e si fecero avanti in numero uguale: dodici per Beniamino e per Jsh-Bosheth, figliuolo di Saul, e dodici della gente di Davide.</p> 
<p><A NAME="an_2:16">2:16</A>&nbsp;E ciascun d&#8217;essi, preso l&#8217;avversario per la testa, gli piant&#242; la spada nel fianco; cosicch&#233; caddero tutt&#8217;insieme. Perci&#242; quel luogo, ch&#8217;&#232; presso a Gabaon, fu chiamato Helkath-Hatsurim.</p> 
<p><A NAME="an_2:17">2:17</A>&nbsp;In quel giorno vi fu una battaglia aspra assai, nella quale Abner con la gente d&#8217;Israele fu sconfitto dalla gente di Davide.</p> 
<p><A NAME="an_2:18">2:18</A>&nbsp;V&#8217;erano quivi i tre figliuoli di Tseruia, Joab, Abishai ed Asael; e Asael era di pi&#232; veloce come una gazzella della campagna.</p> 
<p><A NAME="an_2:19">2:19</A>&nbsp;Asael si mise ad inseguire Abner; e, dandogli dietro, non si voltava n&#233; a destra n&#233; a sinistra.</p> 
<p><A NAME="an_2:20">2:20</A>&nbsp;Abner, guardandosi alle spalle, disse: "Sei tu, Asael?" Quegli rispose: "Son io".</p> 
<p><A NAME="an_2:21">2:21</A>&nbsp;E Abner gli disse: "Volgiti a destra o a sinistra, afferra uno di que&#8217; giovani, e prenditi le sue spoglie!" Ma Asael non volle cessare dall&#8217;inseguirlo.</p> 
<p><A NAME="an_2:22">2:22</A>&nbsp;E Abner di bel nuovo gli disse: "Cessa dal darmi dietro! Perch&#233; obbligarmi a inchiodarti al suolo? Come potrei io poi alzar la fronte dinanzi al tuo fratello Joab?"</p> 
<p><A NAME="an_2:23">2:23</A>&nbsp;Ma quegli si rifiut&#242; di cambiare strada; allora Abner con la estremit&#224; inferiore della lancia lo colp&#236; nell&#8217;inguine, s&#236; che la lancia lo pass&#242; da parte a parte. Asael cadde e mor&#236; in quello stesso luogo; e quanti passavano dal punto dov&#8217;egli era caduto morto, si fermavano.</p> 
<p><A NAME="an_2:24">2:24</A>&nbsp;Ma Joab e Abishai inseguirono Abner; e il sole tramontava quando giunsero al colle di Amma, ch&#8217;&#232; dirimpetto a Ghiah, sulla via del deserto di Gabaon.</p> 
<p><A NAME="an_2:25">2:25</A>&nbsp;E i figliuoli di Beniamino si radunarono dietro ad Abner, formarono un corpo, e si collocarono in vetta a una collina.</p> 
<p><A NAME="an_2:26">2:26</A>&nbsp;Allora Abner chiam&#242; Joab e disse: "La spada divorer&#224; ella in perpetuo? Non sai tu che alla fine ci sar&#224; dell&#8217;amaro? Quando verr&#224; dunque il momento che ordinerai al popolo di non dar pi&#249; la caccia ai suoi fratelli?"</p> 
<p><A NAME="an_2:27">2:27</A>&nbsp;Joab rispose: "Com&#8217;&#232; vero che Dio vive, se tu non avessi parlato, il popolo non avrebbe cessato d&#8217;inseguire i suoi fratelli prima di domani mattina".</p> 
<p><A NAME="an_2:28">2:28</A>&nbsp;Allora Joab suon&#242; la tromba, e tutto il popolo si ferm&#242;, senza pi&#249; inseguire Israele, e cess&#242; di combattere.</p> 
<p><A NAME="an_2:29">2:29</A>&nbsp;Abner e la sua gente camminarono tutta quella notte per la campagna, passarono il Giordano, attraversarono tutto il Bithron e giunsero a Mahanaim.</p> 
<p><A NAME="an_2:30">2:30</A>&nbsp;Joab torn&#242; anch&#8217;egli dall&#8217;inseguire Abner; e, radunato tutto il popolo, risult&#242; che della gente di Davide mancavano diciannove uomini ed Asael.</p> 
<p><A NAME="an_2:31">2:31</A>&nbsp;Ma la gente di Davide aveva ucciso trecento sessanta uomini de&#8217; Beniaminiti e della gente di Abner.</p> 
<p><A NAME="an_2:32">2:32</A>&nbsp;Poi portaron via Asael e lo seppellirono nel sepolcro di suo padre, a Bethlehem. Poi Joab e la sua gente camminaron tutta la notte; e il giorno spuntava, quando giunsero a Hebron.</p> 
<p><A NAME="an_3:1">3:1</A>&nbsp;La guerra fra la casa di Saul e la casa di Davide fu lunga. Davide si faceva sempre pi&#249; forte, mentre la casa di Saul si andava indebolendo.</p> 
<p><A NAME="an_3:2">3:2</A>&nbsp;E nacquero a Davide dei figliuoli a Hebron. Il suo primogenito fu Amnon, di Ahinoam, la Izreelita;</p> 
<p><A NAME="an_3:3">3:3</A>&nbsp;il secondo fu Kileab di Abigail, la Carmelita, ch&#8217;era stata moglie di Nabal; il terzo fu Absalom, figliuolo di Maaca, figliuola di Talmai re di Gheshur;</p> 
<p><A NAME="an_3:4">3:4</A>&nbsp;il quarto fu Adonija, figliuolo di Hagghith; il quinto fu Scefatia, figliuolo di Abital,</p> 
<p><A NAME="an_3:5">3:5</A>&nbsp;e il sesto fu Ithream, figliuolo di Egla, moglie di Davide. Questi nacquero a Davide in Hebron.</p> 
<p><A NAME="an_3:6">3:6</A>&nbsp;Durante la guerra fra la casa di Saul e la casa di Davide, Abner si tenne costante dalla parte della casa di Saul.</p> 
<p><A NAME="an_3:7">3:7</A>&nbsp;Or Saul aveva avuta una concubina per nome Ritspa, figliuola di Aia; e Jsh-Bosheth disse ad Abner: "Perch&#233; sei tu andato dalla concubina di mio padre?"</p> 
<p><A NAME="an_3:8">3:8</A>&nbsp;Abner si adir&#242; forte per le parole di Jsh-Bosheth, e rispose: "Sono io una testa di cane che tenga da Giuda? Oggi io do prova di benevolenza, verso la casa di Saul tuo padre, verso i suoi fratelli ed i suoi amici, non t&#8217;ho dato nelle mani di Davide, e proprio oggi tu mi rimproveri il fallo commesso con questa donna!</p> 
<p><A NAME="an_3:9">3:9</A>&nbsp;Iddio tratti Abner col massimo rigore, se io non faccio per Davide tutto quello che l&#8217;Eterno gli ha promesso con giuramento,</p> 
<p><A NAME="an_3:10">3:10</A>&nbsp;trasferendo il regno dalla casa di Saul a quella di lui, e stabilendo il trono di Davide sopra Israele e sopra Giuda, da Dan fino a Beer-Sheba".</p> 
<p><A NAME="an_3:11">3:11</A>&nbsp;E Jsh-Bosheth non pot&#233; replicar verbo ad Abner, perch&#233; avea paura di lui.</p> 
<p><A NAME="an_3:12">3:12</A>&nbsp;E Abner sped&#236; tosto de&#8217; messi a Davide per dirli: "A chi appartiene il paese?" e "Fa&#8217; alleanza con me, e il mio braccio sar&#224; al tuo servizio per volgere dalla tua parte tutto Israele".</p> 
<p><A NAME="an_3:13">3:13</A>&nbsp;Davide rispose: "Sta bene; io far&#242; alleanza con te; ma una sola cosa ti chieggo, ed &#232; che tu non ti presenti davanti a me senza menarmi Mical, figliuola di Saul, quando mi comparirai dinanzi".</p> 
<p><A NAME="an_3:14">3:14</A>&nbsp;E Davide sped&#236; de&#8217; messi a Jsh-Bosheth, figliuolo di Saul, per dirgli: "Rendimi Mical, mia moglie, la quale io mi fidanzai a prezzo di cento prepuzi di Filistei".</p> 
<p><A NAME="an_3:15">3:15</A>&nbsp;Jsh-Bosheth la mand&#242; a prendere di presso al marito Paltiel, figliuolo di Lais.</p> 
<p><A NAME="an_3:16">3:16</A>&nbsp;E il marito and&#242; con lei, l&#8217;accompagn&#242; piangendo, e la segu&#236; fino a Bahurim. Poi Abner gli disse: "Va&#8217;, torna indietro!" Ed egli se ne ritorn&#242;.</p> 
<p><A NAME="an_3:17">3:17</A>&nbsp;Intanto Abner entr&#242; in trattative con gli anziani d&#8217;Israele, dicendo: "Gi&#224; da lungo tempo state cercando d&#8217;aver Davide per vostro re;</p> 
<p><A NAME="an_3:18">3:18</A>&nbsp;ora &#232; tempo d&#8217;agire; giacch&#233; l&#8217;Eterno ha parlato di lui e ha detto: Per mezzo di Davide, mio servo, io salver&#242; il mio popolo Israele dalle mani dei Filistei e da quelle di tutti i suoi nemici".</p> 
<p><A NAME="an_3:19">3:19</A>&nbsp;Abner si abbocc&#242; pure con quelli di Beniamino; quindi and&#242; anche a trovar Davide a Hebron per metterlo a parte di tutto quello che Israele e tutta la casa di Beniamino aveano deciso.</p> 
<p><A NAME="an_3:20">3:20</A>&nbsp;Abner giunse a Hebron presso Davide, accompagnato da venti uomini; e Davide fece un convito ad Abner e agli uomini ch&#8217;erano con lui.</p> 
<p><A NAME="an_3:21">3:21</A>&nbsp;Poi Abner disse a Davide: "Io mi lever&#242; e andr&#242; a radunare tutto Israele presso il re mio signore, affinch&#233; essi facciano alleanza teco e tu regni su tutto quello che il cuor tuo desidera". Cos&#236; Davide accomiat&#242; Abner, che se ne and&#242; in pace.</p> 
<p><A NAME="an_3:22">3:22</A>&nbsp;Or ecco che la gente di Davide e Joab tornavano da una scorreria, portando seco gran bottino; ma Abner non era pi&#249; con Davide in Hebron, poich&#233; questi lo avea licenziato ed egli se n&#8217;era andato in pace.</p> 
<p><A NAME="an_3:23">3:23</A>&nbsp;Quando Joab e tutta la gente ch&#8217;era con lui furono arrivati, qualcuno rifer&#236; la nuova a Joab, dicendo: "Abner, figliuolo di Ner, &#232; venuto dal re, il quale lo ha licenziato, ed egli se n&#8217;&#232; andato in pace".</p> 
<p><A NAME="an_3:24">3:24</A>&nbsp;Allora Joab si rec&#242; dal re, e gli disse "Che hai tu fatto? Ecco, Abner era venuto da te; perch&#233; l&#8217;hai tu licenziato, s&#236; ch&#8217;egli ha potuto andarsene liberamente?</p> 
<p><A NAME="an_3:25">3:25</A>&nbsp;Tu sai chi sia Abner, figliuolo di Ner! egli &#232; venuto per ingannarti, per spiare i tuoi movimenti, e per sapere tutto quello che tu fai".</p> 
<p><A NAME="an_3:26">3:26</A>&nbsp;E Joab, uscito che fu da Davide, sped&#236; dei messi dietro ad Abner, i quali lo fecero ritornare dalla cisterna di Siva, senza che Davide ne sapesse nulla.</p> 
<p><A NAME="an_3:27">3:27</A>&nbsp;E quando Abner fu tornato a Hebron, Joab lo trasse in disparte nello spazio fra le due porte, come volendogli parlare in segreto, e quivi lo colp&#236; nell&#8217;inguine, s&#236; ch&#8217;egli ne mor&#236;; e ci&#242;, per vendicare il sangue di Asael suo fratello.</p> 
<p><A NAME="an_3:28">3:28</A>&nbsp;Davide, avendo poi udito il fatto, disse: "Io e il mio regno siamo in perpetuo innocenti, nel cospetto dell&#8217;Eterno, del sangue di Abner, figliuolo di Ner;</p> 
<p><A NAME="an_3:29">3:29</A>&nbsp;ricada esso sul capo di Joab e su tutta la casa di suo padre, e non manchi mai nella casa di Joab chi patisca di gonorrea o di piaga di lebbra o debba appoggiarsi al bastone o perisca di spada o sia senza pane!"</p> 
<p><A NAME="an_3:30">3:30</A>&nbsp;Cos&#236; Joab ed Abishai, suo fratello, uccisero Abner, perch&#233; questi aveva ucciso Asael loro fratello, a Gabaon, in battaglia.</p> 
<p><A NAME="an_3:31">3:31</A>&nbsp;Davide disse a Joab e a tutto il popolo ch&#8217;era con lui: "Stracciatevi le vesti, cingetevi di sacco, e fate cordoglio per la morte di Abner!" E il re Davide and&#242; dietro alla bara.</p> 
<p><A NAME="an_3:32">3:32</A>&nbsp;Abner fu seppellito a Hebron, e il re alz&#242; la voce e pianse sulla tomba di Abner; e pianse tutto il popolo.</p> 
<p><A NAME="an_3:33">3:33</A>&nbsp;E il re fece un canto funebre su Abner, e disse: "Doveva Abner morire come muore uno stolto?</p> 
<p><A NAME="an_3:34">3:34</A>&nbsp;Le tue mani non eran legate, n&#233; i tuoi piedi erano stretti nei ceppi! Sei caduto come si cade per mano di scellerati".</p> 
<p><A NAME="an_3:35">3:35</A>&nbsp;E tutto il popolo ricominci&#242; a piangere Abner; poi s&#8217;accost&#242; a Davide per fargli prender qualche cibo mentr&#8217;era ancora giorno; ma Davide giur&#242; dicendo: "Mi tratti Iddio con tutto il suo rigore se assagger&#242; pane o alcun&#8217;altra cosa prima che tramonti il sole!"</p> 
<p><A NAME="an_3:36">3:36</A>&nbsp;E tutto il popolo cap&#236; e approv&#242; la cosa; tutto quello che il re fece fu approvato da tutto il popolo.</p> 
<p><A NAME="an_3:37">3:37</A>&nbsp;Cos&#236; tutto il popolo e tutto Israele riconobbero in quel giorno che il re non entrava per nulla nell&#8217;uccisione di Abner, figliuolo di Ner.</p> 
<p><A NAME="an_3:38">3:38</A>&nbsp;E il re disse ai suoi servi: "Non sapete voi che un principe ed un grand&#8217;uomo &#232; caduto oggi in Israele?</p> 
<p><A NAME="an_3:39">3:39</A>&nbsp;Quanto a me, bench&#233; unto re, sono tuttora debole; mentre questa gente, i figliuoli di Tseruia, son troppo forti per me. Renda l&#8217;Eterno a chi fa il male secondo la malvagit&#224; di lui".</p> 
<p><A NAME="an_4:1">4:1</A>&nbsp;Quando Jsh-Bosheth, figliuolo di Saul, ebbe udito che Abner era morto a Hebron, gli caddero le braccia, e tutto Israele fu nello sgomento.</p> 
<p><A NAME="an_4:2">4:2</A>&nbsp;Jsh-Bosheth, figliuolo di Saul, avea due uomini che erano capitani di schiere; il nome dell&#8217;uno era Baana, e il nome dell&#8217;altro Recab; erano figliuoli di Rimmon di Beeroth, della trib&#249; di Beniamino, perch&#233; anche Beeroth &#232; considerata come appartenente a Beniamino,</p> 
<p><A NAME="an_4:3">4:3</A>&nbsp;bench&#233; i Beerothiti si siano rifugiati a Ghitthaim, dove sono rimasti fino al d&#236; d&#8217;oggi.</p> 
<p><A NAME="an_4:4">4:4</A>&nbsp;(Or Gionathan, figliuolo di Saul, aveva un figlio storpiato de&#8217; piedi, il quale era in et&#224; di cinque anni quando arriv&#242; da Izreel la nuova della morte di Saul e di Gionathan. La balia lo prese e fugg&#236;; e in questa sua fuga precipitosa avvenne che il bimbo fece una caduta e rimase zoppo. Il suo nome era Mefibosheth).</p> 
<p><A NAME="an_4:5">4:5</A>&nbsp;I figliuoli di Rimmon Beerothita, Recab e Baana, andaron dunque e si recarono, sul pi&#249; caldo del giorno, in casa di Jsh-Bosheth, il quale stava prendendo il suo riposo del meriggio.</p> 
<p><A NAME="an_4:6">4:6</A>&nbsp;Penetrarono fino in mezzo alla casa, come volendo prendere del grano; lo colpirono nell&#8217;inguine, e si dettero alla fuga.</p> 
<p><A NAME="an_4:7">4:7</A>&nbsp;Entrarono, dico, in casa, mentre Jsh-Bosheth giaceva sul letto nella sua camera, lo colpirono, l&#8217;uccisero, lo decapitarono; e, presane la testa, camminarono tutta la notte attraverso la pianura.</p> 
<p><A NAME="an_4:8">4:8</A>&nbsp;E portarono la testa di Jsh-Bosheth a Davide a Hebron, e dissero al re: "Ecco la testa di Jsh-Bosheth, figliuolo di Saul, tuo nemico, il quale cercava di toglierti la vita; l&#8217;Eterno ha oggi fatte le vendette dei re, mio signore, sopra Saul e sopra la sua progenie".</p> 
<p><A NAME="an_4:9">4:9</A>&nbsp;Ma Davide rispose a Recab ed a Baana suo fratello, figliuoli di Rimmon Beerothita, e disse loro: "Com&#8217;&#232; vero che vive l&#8217;Eterno il quale ha liberato l&#8217;anima mia da ogni distretta,</p> 
<p><A NAME="an_4:10">4:10</A>&nbsp;quando venne colui che mi port&#242; la nuova della morte di Saul, pensandosi di portarmi una buona notizia, io lo feci prendere e uccidere a Tsiklag, per pagarlo della sua buona notizia;</p> 
<p><A NAME="an_4:11">4:11</A>&nbsp;quanto pi&#249; adesso che uomini scellerati hanno ucciso un innocente in casa sua, sul suo letto, non dovr&#242; io ridomandare a voi ragion del suo sangue sparso dalle vostre mani e sterminarvi di sulla terra?"</p> 
<p><A NAME="an_4:12">4:12</A>&nbsp;E Davide diede l&#8217;ordine ai suoi militi, i quali li uccisero; troncaron loro le mani ed i piedi, poi li appiccarono presso lo stagno di Hebron. Presero quindi la testa di Jsh-Bosheth e la seppellirono nel sepolcro di Abner a Hebron.</p> 
<p><A NAME="an_5:1">5:1</A>&nbsp;Allora tutte le trib&#249; d&#8217;Israele vennero a trovare Davide a Hebron, e gli dissero: "Ecco, noi siamo tue ossa e tua carne.</p> 
<p><A NAME="an_5:2">5:2</A>&nbsp;Gi&#224; in passato, quando Saul regnava su noi, eri tu quel che guidavi e riconducevi Israele; e l&#8217;Eterno t&#8217;ha detto: Tu pascerai il mio popolo d&#8217;Israele, tu sarai il principe d&#8217;Israele".</p> 
<p><A NAME="an_5:3">5:3</A>&nbsp;Cos&#236; tutti gli anziani d&#8217;Israele vennero dal re a Hebron, e il re Davide fece alleanza con loro a Hebron in presenza dell&#8217;Eterno; ed essi unsero Davide come re d&#8217;Israele.</p> 
<p><A NAME="an_5:4">5:4</A>&nbsp;Davide avea trent&#8217;anni quando cominci&#242; a regnare, e regn&#242; quarant&#8217;anni.</p> 
<p><A NAME="an_5:5">5:5</A>&nbsp;A Hebron regn&#242; su Giuda sette anni e sei mesi; e a Gerusalemme regn&#242; trentatre anni su tutto Israele e Giuda.</p> 
<p><A NAME="an_5:6">5:6</A>&nbsp;Or il re con la sua gente si mosse verso Gerusalemme contro i Gebusei, che abitavano quel paese. Questi dissero a Davide: "Tu non entrerai qua; giacch&#233; i ciechi e gli zoppi te ne respingeranno!"; volendo dire: "Davide non c&#8217;entrer&#224; mai".</p> 
<p><A NAME="an_5:7">5:7</A>&nbsp;Ma Davide prese la fortezza di Sion, che &#232; la citt&#224; di Davide.</p> 
<p><A NAME="an_5:8">5:8</A>&nbsp;E Davide disse in quel giorno: "Chiunque batter&#224; i Gebusei giungendo fino al canale, e respinger&#224; gli zoppi ed i ciechi che sono odiati da Davide&#8230;" Donde il detto: "Il cieco e lo zoppo non entreranno nella Casa".</p> 
<p><A NAME="an_5:9">5:9</A>&nbsp;E Davide abit&#242; nella fortezza e la chiam&#242; "la citt&#224; di Davide"; e vi fece attorno delle costruzioni cominciando da Millo, e nell&#8217;interno.</p> 
<p><A NAME="an_5:10">5:10</A>&nbsp;Davide andava diventando sempre pi&#249; grande, e l&#8217;Eterno, l&#8217;Iddio degli eserciti, era con lui.</p> 
<p><A NAME="an_5:11">5:11</A>&nbsp;E Hiram, re di Tiro, invi&#242; a Davide de&#8217; messi, del legname di cedro, dei legnaiuoli e dei muratori, i quali edificarono una casa a Davide.</p> 
<p><A NAME="an_5:12">5:12</A>&nbsp;Allora Davide riconobbe che l&#8217;Eterno lo stabiliva saldamente come re d&#8217;Israele e rendeva grande il regno di lui per amore del suo popolo d&#8217;Israele.</p> 
<p><A NAME="an_5:13">5:13</A>&nbsp;Davide si prese ancora delle concubine e delle mogli di Gerusalemme quando fu quivi giunto da Hebron, e gli nacquero altri figliuoli e altre figliuole.</p> 
<p><A NAME="an_5:14">5:14</A>&nbsp;Questi sono i nomi dei figliuoli che gli nacquero a Gerusalemme: Shammua, Shobab, Nathan, Salomone,</p> 
<p><A NAME="an_5:15">5:15</A>&nbsp;Ibhar, Elishua, Nefeg, Jafia,</p> 
<p><A NAME="an_5:16">5:16</A>&nbsp;Elishama, Eliada, Elifelet.</p> 
<p><A NAME="an_5:17">5:17</A>&nbsp;Or quando i Filistei ebbero udito che Davide era stato unto re d&#8217;Israele, saliron tutti in cerca di lui. E Davide, saputolo, scese alla fortezza.</p> 
<p><A NAME="an_5:18">5:18</A>&nbsp;I Filistei giunsero e si sparsero nella valle dei Refaim.</p> 
<p><A NAME="an_5:19">5:19</A>&nbsp;Allora Davide consult&#242; l&#8217;Eterno, dicendo: "Salir&#242; io contro i Filistei? Me li darai tu nelle mani?" L&#8217;Eterno rispose a Davide: "Sali; poich&#233; certamente io dar&#242; i Filistei nelle tue mani".</p> 
<p><A NAME="an_5:20">5:20</A>&nbsp;Davide dunque si port&#242; a Baal-Peratsim, dove li sconfisse, e disse: "L&#8217;Eterno ha disperso i miei nemici dinanzi a me come si disperge l&#8217;acqua". Perci&#242; pose nome a quel luogo: Baal-Peratsim.</p> 
<p><A NAME="an_5:21">5:21</A>&nbsp;I Filistei lasciaron quivi i loro idoli, e Davide e la sua gente li portaron via.</p> 
<p><A NAME="an_5:22">5:22</A>&nbsp;I Filistei saliron poi di nuovo e si sparsero nella valle dei Refaim.</p> 
<p><A NAME="an_5:23">5:23</A>&nbsp;E Davide consult&#242; l&#8217;Eterno, il quale disse: "Non salire; gira alle loro spalle, e giungerai su loro dirimpetto ai Gelsi.</p> 
<p><A NAME="an_5:24">5:24</A>&nbsp;E quando udrai un rumor di passi tra le vette de&#8217; gelsi, lanciati subito all&#8217;attacco, perch&#233; allora l&#8217;Eterno marcer&#224; alla tua testa per sconfiggere l&#8217;esercito dei Filistei".</p> 
<p><A NAME="an_5:25">5:25</A>&nbsp;Davide fece cos&#236; come l&#8217;Eterno gli avea comandato, e sconfisse i Filistei da Gheba fino a Ghezer.</p> 
<p><A NAME="an_6:1">6:1</A>&nbsp;Davide radun&#242; di nuovo tutti gli uomini scelti d&#8217;Israele, in numero di trentamila.</p> 
<p><A NAME="an_6:2">6:2</A>&nbsp;Poi si lev&#242;, e con tutto il popolo ch&#8217;era con lui, part&#236; da Baal&#233; di Giuda per trasportare di l&#224; l&#8217;arca di Dio, sulla quale &#232; invocato il Nome, il nome dell&#8217;Eterno degli eserciti, che siede sovr&#8217;essa fra i cherubini.</p> 
<p><A NAME="an_6:3">6:3</A>&nbsp;E posero l&#8217;arca di Dio sopra un carro nuovo, e la levarono dalla casa di Abinadab ch&#8217;era sul colle; e Uzza e Ahio, figliuoli di Abinadab, conducevano il carro nuovo</p> 
<p><A NAME="an_6:4">6:4</A>&nbsp;con l&#8217;arca di Dio, e Ahio andava innanzi all&#8217;arca.</p> 
<p><A NAME="an_6:5">6:5</A>&nbsp;E Davide e tutta la casa d&#8217;Israele sonavano dinanzi all&#8217;Eterno ogni sorta di strumenti di legno di cipresso, e cetre, salt&#232;ri, timpani, sistri e cembali.</p> 
<p><A NAME="an_6:6">6:6</A>&nbsp;Or come furon giunti all&#8217;aia di Nacon, Uzza stese la mano verso l&#8217;arca di Dio e la tenne, perch&#233; i buoi la facevano piegare.</p> 
<p><A NAME="an_6:7">6:7</A>&nbsp;E l&#8217;ira dell&#8217;Eterno s&#8217;accese contro Uzza; Iddio lo colp&#236; quivi per la sua temerit&#224;, ed ei mor&#236; in quel luogo presso l&#8217;arca di Dio.</p> 
<p><A NAME="an_6:8">6:8</A>&nbsp;Davide si attrist&#242; perch&#233; l&#8217;Eterno avea fatto una breccia nel popolo, colpendo Uzza; e quel luogo &#232; stato chiamato Perets-Uzza fino al d&#236; d&#8217;oggi.</p> 
<p><A NAME="an_6:9">6:9</A>&nbsp;E Davide, in quel giorno, ebbe paura dell&#8217;Eterno, e disse: "Come verrebbe ella da me l&#8217;arca dell&#8217;Eterno?"</p> 
<p><A NAME="an_6:10">6:10</A>&nbsp;E Davide non volle ritirare l&#8217;arca dell&#8217;Eterno presso di s&#233; nella citt&#224; di Davide, ma la fece portare in casa di Obed-Edom di Gath.</p> 
<p><A NAME="an_6:11">6:11</A>&nbsp;E l&#8217;arca dell&#8217;Eterno rimase tre mesi in casa di Obed-Edom di Gath, e l&#8217;Eterno benedisse Obed-Edom e tutta la sua casa.</p> 
<p><A NAME="an_6:12">6:12</A>&nbsp;Allora fu detto al re Davide: "L&#8217;Eterno ha benedetto la casa di Obed-Edom e tutto quel che gli appartiene, a motivo dell&#8217;arca di Dio". Allora Davide and&#242; e trasport&#242; l&#8217;arca di Dio dalla casa di Obed-Edom su nella citt&#224; di Davide, con gaudio.</p> 
<p><A NAME="an_6:13">6:13</A>&nbsp;Quando quelli che portavan l&#8217;arca dell&#8217;Eterno avean fatto sei passi, s&#8217;immolava un bue ed un vitello grasso.</p> 
<p><A NAME="an_6:14">6:14</A>&nbsp;E Davide danzava a tutta forza davanti all&#8217;Eterno, e s&#8217;era cinto di un efod di lino.</p> 
<p><A NAME="an_6:15">6:15</A>&nbsp;Cos&#236; Davide e tutta la casa d&#8217;Israele trasportarono su l&#8217;arca dell&#8217;Eterno con giubilo e a suon di tromba.</p> 
<p><A NAME="an_6:16">6:16</A>&nbsp;Or avvenne che come l&#8217;arca dell&#8217;Eterno entrava nella citt&#224; di Davide, Mical, figliuola di Saul, guard&#242; dalla finestra; e vedendo il re Davide che saltava e danzava dinanzi all&#8217;Eterno, lo disprezz&#242; in cuor suo.</p> 
<p><A NAME="an_6:17">6:17</A>&nbsp;Portaron dunque l&#8217;arca dell&#8217;Eterno, e la collocarono al suo posto, in mezzo alla tenda che Davide avea rizzato per lei; e Davide offr&#236; olocausti e sacrifizi di azioni di grazie dinanzi all&#8217;Eterno.</p> 
<p><A NAME="an_6:18">6:18</A>&nbsp;Quand&#8217;ebbe finito d&#8217;offrire gli olocausti e i sacrifizi di azioni di grazie, Davide benedisse il popolo nel nome dell&#8217;Eterno degli eserciti,</p> 
<p><A NAME="an_6:19">6:19</A>&nbsp;e distribu&#236; a tutto il popolo, a tutta la moltitudine d&#8217;Israele, uomini e donne, un pane per uno, una porzione di carne e una schiacciata di fichi secchi. Poi tutto il popolo se ne and&#242;, ciascuno a casa sua.</p> 
<p><A NAME="an_6:20">6:20</A>&nbsp;E come Davide, se ne tornava per benedire la sua famiglia, Mical, figliuola di Saul, gli usc&#236; incontro e gli disse: "Bell&#8217;onore s&#8217;&#232; fatto oggi il re d&#8217;Israele a scoprirsi davanti agli occhi delle serve de&#8217; suoi servi, come si scoprirebbe un uomo da nulla!"</p> 
<p><A NAME="an_6:21">6:21</A>&nbsp;Davide rispose a Mical: "L&#8217;ho fatto dinanzi all&#8217;Eterno che m&#8217;ha scelto invece di tuo padre e di tutta la sua casa per stabilirmi principe d&#8217;Israele, del popolo dell&#8217;Eterno; s&#236;, dinanzi all&#8217;Eterno ho fatto festa.</p> 
<p><A NAME="an_6:22">6:22</A>&nbsp;Anzi mi abbasser&#242; anche pi&#249; di cos&#236;, e mi render&#242; abbietto agli occhi miei; eppure, da quelle serve di cui tu parli, proprio da loro, io sar&#242; onorato!"</p> 
<p><A NAME="an_6:23">6:23</A>&nbsp;E Mical, figlia di Saul, non ebbe figliuoli fino al giorno della sua morte.</p> 
<p><A NAME="an_7:1">7:1</A>&nbsp;Or avvenne che il re, quando si fu stabilito nella sua casa e l&#8217;Eterno gli ebbe dato riposo liberandolo da tutti i suoi nemici d&#8217;ogn&#8217;intorno,</p> 
<p><A NAME="an_7:2">7:2</A>&nbsp;disse al profeta Nathan: "Vedi, io abito in una casa di cedro, e l&#8217;arca di Dio sta sotto una tenda".</p> 
<p><A NAME="an_7:3">7:3</A>&nbsp;Nathan rispose al re: "Va&#8217;, fa&#8217; tutto quello che hai in cuore di fare, poich&#233; l&#8217;Eterno e teco".</p> 
<p><A NAME="an_7:4">7:4</A>&nbsp;Ma quella stessa notte la parola dell&#8217;Eterno fu diretta a Nathan in questo modo:</p> 
<p><A NAME="an_7:5">7:5</A>&nbsp;"Va&#8217; e di&#8217; al mio servo Davide: Cos&#236; dice l&#8217;Eterno: Saresti tu quegli che mi edificherebbe una casa perch&#8217;io vi dimori?</p> 
<p><A NAME="an_7:6">7:6</A>&nbsp;Ma io non ho abitato in una casa, dal giorno che trassi i figliuoli d&#8217;Israele dall&#8217;Egitto, fino al d&#236; d&#8217;oggi; ho viaggiato sotto una tenda e in un tabernacolo.</p> 
<p><A NAME="an_7:7">7:7</A>&nbsp;Dovunque sono andato, or qua, or l&#224;, in mezzo a tutti i figliuoli d&#8217;Israele, ho io forse mai parlato ad alcuna delle trib&#249; a cui avevo comandato di pascere il mio popolo d&#8217;Israele, dicendole: Perch&#233; non mi edificate una casa di cedro?</p> 
<p><A NAME="an_7:8">7:8</A>&nbsp;Ora dunque parlerai cos&#236; al mio servo Davide: Cos&#236; dice l&#8217;Eterno degli eserciti: Io ti presi dall&#8217;ovile, di dietro alle pecore, perch&#233; tu fossi il principe d&#8217;Israele, mio popolo;</p> 
<p><A NAME="an_7:9">7:9</A>&nbsp;e sono stato teco dovunque sei andato, ho sterminato dinanzi a te tutti i tuoi nemici, e ho reso il tuo nome grande come quello dei grandi che son sulla terra;</p> 
<p><A NAME="an_7:10">7:10</A>&nbsp;ho assegnato un posto ad Israele, mio popolo, e ve l&#8217;ho piantato perch&#233; abiti in casa sua e non sia pi&#249; agitato, n&#233; seguitino gl&#8217;iniqui ad opprimerlo come prima,</p> 
<p><A NAME="an_7:11">7:11</A>&nbsp;e fin dal tempo in cui avevo stabilito dei giudici sul mio popolo d&#8217;Israele; e t&#8217;ho dato riposo liberandoti da tutti i tuoi nemici. Di pi&#249;, l&#8217;Eterno t&#8217;annunzia che ti fonder&#224; una casa.</p> 
<p><A NAME="an_7:12">7:12</A>&nbsp;Quando i tuoi giorni saranno compiuti e tu giacerai coi tuoi padri, io innalzer&#242; al trono dopo di te la tua progenie, il figlio che sar&#224; uscito dalle tue viscere, e stabilir&#242; saldamente il suo regno.</p> 
<p><A NAME="an_7:13">7:13</A>&nbsp;Egli edificher&#224; una casa al mio nome, ed io render&#242; stabile in perpetuo il trono del suo regno.</p> 
<p><A NAME="an_7:14">7:14</A>&nbsp;Io sar&#242; per lui un padre, ed egli mi sar&#224; figliuolo; e, se fa del male, lo castigher&#242; con verga d&#8217;uomo e con colpi da figli d&#8217;uomini,</p> 
<p><A NAME="an_7:15">7:15</A>&nbsp;ma la mia grazia non si dipartir&#224; da lui, come s&#8217;&#232; dipartita da Saul, ch&#8217;io ho rimosso d&#8217;innanzi a te.</p> 
<p><A NAME="an_7:16">7:16</A>&nbsp;E la tua casa e il tuo regno saranno saldi per sempre, dinanzi a te, e il tuo trono sar&#224; reso stabile in perpetuo".</p> 
<p><A NAME="an_7:17">7:17</A>&nbsp;Nathan parl&#242; a Davide, secondo tutte queste parole e secondo tutta questa visione.</p> 
<p><A NAME="an_7:18">7:18</A>&nbsp;Allora il re Davide and&#242; a presentarsi davanti all&#8217;Eterno e disse: "Chi son io, o Signore, o Eterno, e che &#232; la mia casa, che tu m&#8217;abbia fatto arrivare fino a questo punto?</p> 
<p><A NAME="an_7:19">7:19</A>&nbsp;E questo &#232; parso ancora poca cosa agli occhi tuoi, o Signore, o Eterno; e tu hai parlato anche della casa del tuo servo per un lontano avvenire, sebbene questa tua legge, o Signore, o Eterno, si riferisca a degli uomini.</p> 
<p><A NAME="an_7:20">7:20</A>&nbsp;Che potrebbe Davide dirti di pi&#249;? Tu conosci il tuo servo, Signore, Eterno!</p> 
<p><A NAME="an_7:21">7:21</A>&nbsp;Per amor della tua parola e seguendo il cuor tuo, hai compiuto tutte queste grandi cose per rivelarle al tuo servo.</p> 
<p><A NAME="an_7:22">7:22</A>&nbsp;Tu sei davvero grande, o Signore, o Eterno! Nessuno &#232; pari a te, e non v&#8217;&#232; altro Dio fuori di te, secondo tutto quello che abbiamo udito coi nostri orecchi.</p> 
<p><A NAME="an_7:23">7:23</A>&nbsp;E qual popolo &#232; come il tuo popolo, come Israele, l&#8217;unica nazione sulla terra che Dio sia venuto a redimere per formare il suo popolo, e per farsi un nome, e per compiere a suo pro cose grandi e tremende, cacciando d&#8217;innanzi al tuo popolo che ti sei redento dall&#8217;Egitto, delle nazioni coi loro d&#232;i?</p> 
<p><A NAME="an_7:24">7:24</A>&nbsp;Tu hai stabilito il tuo popolo d&#8217;Israele per esser tuo popolo in perpetuo; e tu, o Eterno, sei divenuto il suo Dio.</p> 
<p><A NAME="an_7:25">7:25</A>&nbsp;Or dunque, o Signore, o Eterno, la parola che hai pronunziata riguardo al tuo servo ed alla sua casa mantienila per sempre, e fa&#8217; come hai detto.</p> 
<p><A NAME="an_7:26">7:26</A>&nbsp;E il tuo nome sia magnificato in perpetuo, e si dica: L&#8217;Eterno degli eserciti &#232; l&#8217;Iddio d&#8217;Israele! E la casa del tuo servo Davide sia stabile dinanzi a te!</p> 
<p><A NAME="an_7:27">7:27</A>&nbsp;Poich&#233; tu, o Eterno degli eserciti, Dio d&#8217;Israele, hai fatto una rivelazione al tuo servo e gli hai detto: Io ti edificher&#242; una casa! Perci&#242; il tuo servo ha preso l&#8217;ardire di rivolgerti questa preghiera.</p> 
<p><A NAME="an_7:28">7:28</A>&nbsp;Ed ora, o Signore, o Eterno, tu sei Dio, le tue parole sono verit&#224;, e hai promesso questo bene al tuo servo;</p> 
<p><A NAME="an_7:29">7:29</A>&nbsp;piacciati dunque benedire ora la casa del tuo servo, affinch&#8217;ella sussista in perpetuo dinanzi a te! Poich&#233; tu, o Signore, o Eterno, sei quegli che ha parlato, e per la tua benedizione la casa del tuo servo sar&#224; benedetta in perpetuo!"</p> 
<p><A NAME="an_8:1">8:1</A>&nbsp;Dopo queste cose, Davide sconfisse i Filistei e li umili&#242;, e tolse di mano ai Filistei la supremazia che aveano.</p> 
<p><A NAME="an_8:2">8:2</A>&nbsp;Sconfisse pure i Moabiti: e fattili giacere per terra, li misur&#242; con la corda; ne misur&#242; due corde per farli mettere a morte, e la lunghezza d&#8217;una corda per lasciarli in vita. E i Moabiti divennero sudditi e tributari di Davide.</p> 
<p><A NAME="an_8:3">8:3</A>&nbsp;Davide sconfisse anche Hadadezer, figliuolo di Rehob, re di Tsoba, mentr&#8217;egli andava a ristabilire il suo dominio sul fiume Eufrate.</p> 
<p><A NAME="an_8:4">8:4</A>&nbsp;Davide gli prese millesettecento cavalieri e ventimila pedoni, e tagli&#242; i garetti a tutti i cavalli da tiro, ma riserb&#242; dei cavalli per cento carri.</p> 
<p><A NAME="an_8:5">8:5</A>&nbsp;E quando i Siri di Damasco vennero per soccorrere Hadadezer, re di Tsoba, Davide ne uccise ventiduemila.</p> 
<p><A NAME="an_8:6">8:6</A>&nbsp;Poi Davide mise delle guarnigioni nella Siria di Damasco, e i Siri divennero sudditi e tributari di Davide; e l&#8217;Eterno rendea vittorioso Davide dovunque egli andava.</p> 
<p><A NAME="an_8:7">8:7</A>&nbsp;E Davide tolse ai servi di Hadadezer i loro scudi d&#8217;oro e li port&#242; a Gerusalemme.</p> 
<p><A NAME="an_8:8">8:8</A>&nbsp;Il re Davide prese anche una grande quantit&#224; di rame a Betah e a Berothai, citt&#224; di Hadadezer.</p> 
<p><A NAME="an_8:9">8:9</A>&nbsp;Or quando Toi, re di Hamath, ebbe udito che Davide avea sconfitto tutto l&#8217;esercito di Hadadezer,</p> 
<p><A NAME="an_8:10">8:10</A>&nbsp;mand&#242; al re Davide Joram, suo figliuolo, per salutarlo e per benedirlo perch&#233; avea mosso guerra a Hadadezer e l&#8217;avea sconfitto (Hadadezer era sempre in guerra con Toi); e Joram port&#242; seco de&#8217; vasi d&#8217;argento, dei vasi d&#8217;oro e de&#8217; vasi di rame.</p> 
<p><A NAME="an_8:11">8:11</A>&nbsp;E il re Davide consacr&#242; anche quelli all&#8217;Eterno, come avea gi&#224; consacrato l&#8217;argento e l&#8217;oro tolto alle nazioni che avea soggiogate:</p> 
<p><A NAME="an_8:12">8:12</A>&nbsp;ai Siri, ai Moabiti, agli Ammoniti, ai Filistei, agli Amalekiti, e come avea fatto del bottino di Hadadezer, figliuolo di Rehob, re di Tsoba.</p> 
<p><A NAME="an_8:13">8:13</A>&nbsp;Al ritorno dalla sua vittoria sui Siri, Davide s&#8217;acquist&#242; ancor fama, sconfiggendo nella valle del Sale diciottomila Idumei.</p> 
<p><A NAME="an_8:14">8:14</A>&nbsp;E pose delle guarnigioni in Idumea; ne mise per tutta l&#8217;Idumea, e tutti gli Edomiti divennero sudditi di Davide; e l&#8217;Eterno rendea vittorioso Davide dovunque egli andava.</p> 
<p><A NAME="an_8:15">8:15</A>&nbsp;Davide regn&#242; su tutto Israele, facendo ragione e amministrando la giustizia a tutto il suo popolo.</p> 
<p><A NAME="an_8:16">8:16</A>&nbsp;E Joab, figliuolo di Tseruia, comandava l&#8217;esercito; Giosafat, figliuolo di Ahilud, era cancelliere;</p> 
<p><A NAME="an_8:17">8:17</A>&nbsp;Tsadok, figliuolo di Ahitub, e Ahimelec, figliuolo di Abiathar, erano sacerdoti; Seraia era segretario;</p> 
<p><A NAME="an_8:18">8:18</A>&nbsp;Benaia, figliuolo di Jehoiada, era capo dei Kerethei e dei Pelethei, e i figliuoli di Davide erano ministri di stato.</p> 
<p><A NAME="an_9:1">9:1</A>&nbsp;E Davide disse: "Evvi egli rimasto alcuno della casa di Saul, a cui io possa far del bene per amore di Gionathan?"</p> 
<p><A NAME="an_9:2">9:2</A>&nbsp;Or v&#8217;era un servo della casa di Saul, per nome Tsiba, che fu fatto venire presso Davide. Il re gli chiese: "Sei tu Tsiba?" Quegli rispose: "Servo tuo".</p> 
<p><A NAME="an_9:3">9:3</A>&nbsp;Il re gli disse: "V&#8217;&#232; egli pi&#249; alcuno della casa di Saul, a cui io possa far del bene per amor di Dio?" Tsiba rispose al re: "V&#8217;&#232; ancora un figliuolo di Gionathan, storpiato dei piedi".</p> 
<p><A NAME="an_9:4">9:4</A>&nbsp;Il re gli disse: "Dov&#8217;&#232; egli?" Tsiba rispose al re: "E&#8217; in casa di Makir, figliuolo di Ammiel, a Lodebar".</p> 
<p><A NAME="an_9:5">9:5</A>&nbsp;Allora il re lo mand&#242; a prendere in casa di Makir, figliuolo di Ammiel, a Lodebar.</p> 
<p><A NAME="an_9:6">9:6</A>&nbsp;E Mefibosheth, figliuolo di Gionathan, figliuolo di Saul venne da Davide, si gett&#242; con la faccia a terra e si prostr&#242; dinanzi a lui. Davide disse: "Mefibosheth!" Ed egli rispose:</p> 
<p><A NAME="an_9:7">9:7</A>&nbsp;"Ecco il tuo servo!" Davide gli disse: "Non temere, perch&#233; io non mancher&#242; di trattarti con bont&#224; per amor di Gionathan tuo padre, e ti render&#242; tutte le terre di Saul tuo avolo, e tu mangerai sempre alla mia mensa".</p> 
<p><A NAME="an_9:8">9:8</A>&nbsp;Mefibosheth s&#8217;inchin&#242; profondamente, e disse: "Che cos&#8217;&#232; il tuo servo, che tu ti degni guardare un can morto come son io?"</p> 
<p><A NAME="an_9:9">9:9</A>&nbsp;Allora il re chiam&#242; Tsiba, servo di Saul, e gli disse: "Tutto quello che apparteneva a Saul e a tutta la sua casa io lo do al figliuolo del tuo signore.</p> 
<p><A NAME="an_9:10">9:10</A>&nbsp;Tu dunque, coi tuoi figliuoli e coi tuoi servi, lavoragli le terre e fa&#8217; le raccolte, affinch&#233; il figliuolo del tuo signore abbia del pane da mangiare; e Mefibosheth, figliuolo del tuo signore, manger&#224; sempre alla mia mensa". Or Tsiba avea quindici figliuoli e venti servi.</p> 
<p><A NAME="an_9:11">9:11</A>&nbsp;Tsiba disse al re: "Il tuo servo far&#224; tutto quello che il re mio signore ordina al suo servo". E Mefibosheth mangi&#242; alla mensa di Davide come uno dei figliuoli del re.</p> 
<p><A NAME="an_9:12">9:12</A>&nbsp;Or Mefibosheth avea un figliuoletto per nome Mica; e tutti quelli che stavano in casa di Tsiba erano servi di Mefibosheth.</p> 
<p><A NAME="an_9:13">9:13</A>&nbsp;Mefibosheth dimorava a Gerusalemme perch&#233; mangiava sempre alla mensa del re. Era zoppo d&#8217;ambedue i piedi.</p> 
<p><A NAME="an_10:1">10:1</A>&nbsp;Or avvenne, dopo queste cose, che il re dei figliuoli di Ammon mor&#236;, e Hanun, suo figliuolo, regn&#242; in luogo di lui.</p> 
<p><A NAME="an_10:2">10:2</A>&nbsp;Davide disse: "Io voglio usare verso Hanun, figliuolo di Nahash, la benevolenza che suo padre us&#242; verso di me". E Davide mand&#242; i suoi servi a consolarlo della perdita del padre. Ma quando i servi di Davide furon giunti nel paese dei figliuoli di Ammon,</p> 
<p><A NAME="an_10:3">10:3</A>&nbsp;i principi de&#8217; figliuoli di Ammon dissero ad Hanun, loro signore: "Credi tu che Davide t&#8217;abbia mandato dei consolatori per onorar tuo padre? Non ha egli piuttosto mandato da te i suoi servi per esplorare la citt&#224;, per spiarla e distruggerla?"</p> 
<p><A NAME="an_10:4">10:4</A>&nbsp;Allora Hanun prese i servi di Davide, fece lor radere la met&#224; della barba e tagliare la met&#224; delle vesti fino alle natiche, poi li rimand&#242;.</p> 
<p><A NAME="an_10:5">10:5</A>&nbsp;Quando fu informato della cosa, Davide mand&#242; gente ad incontrarli, perch&#233; quegli uomini erano oltremodo confusi. E il re fece dir loro: "Restate a Gerico finch&#233; vi sia ricresciuta la barba, poi tornerete".</p> 
<p><A NAME="an_10:6">10:6</A>&nbsp;I figliuoli di Ammon, vedendo che s&#8217;erano attirato l&#8217;odio di Davide, mandarono a prendere al loro soldo ventimila fanti dei Siri di Beth-Rehob e dei Siri di Tsoba, mille uomini del re di Maaca, e dodicimila uomini della gente di Tob.</p> 
<p><A NAME="an_10:7">10:7</A>&nbsp;Quando Davide ud&#236; questo, invi&#242; contro di loro Joab con tutto l&#8217;esercito degli uomini di valore.</p> 
<p><A NAME="an_10:8">10:8</A>&nbsp;I figliuoli di Ammon uscirono e si disposero in ordine di battaglia all&#8217;ingresso della porta della citt&#224;, mentre i Siri di Tsoba e di Rehob e la gente di Tob e di Maaca stavano a parte nella campagna.</p> 
<p><A NAME="an_10:9">10:9</A>&nbsp;Or come Joab vide che quelli eran pronti ad attaccarlo di fronte e alle spalle, scelse un corpo fra gli uomini migliori d&#8217;Israele, lo dispose in ordine di battaglia contro i Siri,</p> 
<p><A NAME="an_10:10">10:10</A>&nbsp;e mise il resto del popolo sotto gli ordini del suo fratello Abishai, per tener fronte ai figliuoli di Ammon;</p> 
<p><A NAME="an_10:11">10:11</A>&nbsp;e disse ad Abishai: "Se i Siri son pi&#249; forti di me, tu mi darai soccorso; e se i figliuoli di Ammon son pi&#249; forti di te, andr&#242; io a soccorrerti.</p> 
<p><A NAME="an_10:12">10:12</A>&nbsp;Abbi coraggio, e dimostriamoci forti per il nostro popolo e per le citt&#224; del nostro Dio; e faccia l&#8217;Eterno quello che a lui piacer&#224;".</p> 
<p><A NAME="an_10:13">10:13</A>&nbsp;Poi Joab con la gente che avea seco, s&#8217;avanz&#242; per attaccare i Siri, i quali fuggirono d&#8217;innanzi a lui.</p> 
<p><A NAME="an_10:14">10:14</A>&nbsp;E come i figliuoli di Ammon videro che i Siri eran fuggiti, fuggirono anch&#8217;essi d&#8217;innanzi ad Abishai, e rientrarono nella citt&#224;. Allora Joab se ne torn&#242; dalla spedizione contro i figliuoli di Ammon, e venne a Gerusalemme.</p> 
<p><A NAME="an_10:15">10:15</A>&nbsp;I Siri, vedendosi sconfitti da Israele, si riunirono in massa.</p> 
<p><A NAME="an_10:16">10:16</A>&nbsp;Hadadezer mand&#242; a far venire i Siri che abitavano di l&#224; dal fiume, e quelli giunsero a Helam, con alla testa Shobac, capo dell&#8217;esercito di Hadadezer.</p> 
<p><A NAME="an_10:17">10:17</A>&nbsp;E la cosa fu riferita a Davide che radun&#242; tutto Israele, pass&#242; il Giordano, e giunse ad Helam. E i Siri si ordinarono in battaglia contro Davide, e impegnarono l&#8217;azione.</p> 
<p><A NAME="an_10:18">10:18</A>&nbsp;Ma i Siri fuggirono d&#8217;innanzi a Israele; e Davide uccise ai Siri gli uomini di settecento carri e quarantamila cavalieri, e sconfisse pure Shobac, capo del loro esercito, che mor&#236; quivi.</p> 
<p><A NAME="an_10:19">10:19</A>&nbsp;E quando tutti i re vassalli di Hadadezer si videro sconfitti da Israele, fecero pace con Israele, e furono a lui soggetti. E i Siri non osarono pi&#249; recar soccorso ai figliuoli di Ammon.</p> 
<p><A NAME="an_11:1">11:1</A>&nbsp;Or avvenne che l&#8217;anno seguente, nel tempo in cui i re sogliono andare alla guerra, Davide mand&#242; Joab con la sua gente e con tutto Israele a devastare il paese dei figliuoli di Ammon e ad assediare Rabba; ma Davide rimase a Gerusalemme.</p> 
<p><A NAME="an_11:2">11:2</A>&nbsp;Una sera Davide, alzatosi dal suo letto, si mise a passeggiare sulla terrazza del palazzo reale; e dalla terrazza vide una donna che si bagnava; e la donna era bellissima.</p> 
<p><A NAME="an_11:3">11:3</A>&nbsp;Davide mand&#242; ad informarsi chi fosse la donna; e gli fu detto: "E&#8217; Bath-Sheba, figliuola di Eliam, moglie di Uria, lo Hitteo".</p> 
<p><A NAME="an_11:4">11:4</A>&nbsp;E Davide invi&#242; gente a prenderla; ed ella venne da lui, ed egli si giacque con lei, che si era purificata della sua contaminazione; poi ella se ne torn&#242; a casa sua.</p> 
<p><A NAME="an_11:5">11:5</A>&nbsp;La donna rimase incinta, e lo fece sapere a Davide, dicendo: "Sono incinta".</p> 
<p><A NAME="an_11:6">11:6</A>&nbsp;Allora Davide fece dire a Joab: "Mandami Uria, lo Hitteo". E Joab mand&#242; Uria da Davide.</p> 
<p><A NAME="an_11:7">11:7</A>&nbsp;Come Uria fu giunto da Davide, questi gli chiese come stessero Joab ed il popolo, e come andasse la guerra.</p> 
<p><A NAME="an_11:8">11:8</A>&nbsp;Poi Davide disse ad Uria: "Scendi a casa tua e l&#224;vati i piedi". Uria usc&#236; dal palazzo reale, e gli furon portate appresso delle vivande del re.</p> 
<p><A NAME="an_11:9">11:9</A>&nbsp;Ma Uria dorm&#236; alla porta del palazzo del re con tutti i servi del suo signore, e non scese a casa sua.</p> 
<p><A NAME="an_11:10">11:10</A>&nbsp;E come ci&#242; fu riferito a Davide e gli fu detto: "Uria non &#232; sceso a casa sua", Davide disse ad Uria: "Non vieni tu di viaggio? Perch&#233; dunque non sei sceso a casa tua?"</p> 
<p><A NAME="an_11:11">11:11</A>&nbsp;Uria rispose a Davide: "L&#8217;arca, Israele e Giuda abitano sotto le tende, Joab mio signore e i suoi servi sono accampati in aperta campagna, e io me n&#8217;entrerei in casa mia per mangiare e bere e per dormire con mia moglie? Com&#8217;&#232; vero che tu vivi e che vive l&#8217;anima tua, io non far&#242; tal cosa!"</p> 
<p><A NAME="an_11:12">11:12</A>&nbsp;E Davide disse ad Uria: "Trattienti qui anche oggi, e domani ti lascer&#242; partire". Cos&#236; Uria rimase a Gerusalemme quel giorno ed il seguente.</p> 
<p><A NAME="an_11:13">11:13</A>&nbsp;E Davide lo invit&#242; a mangiare e a bere con s&#233;; e lo ubriac&#242;; e la sera Uria usc&#236; per andarsene a dormire sul suo lettuccio coi servi del suo signore, ma non scese a casa sua.</p> 
<p><A NAME="an_11:14">11:14</A>&nbsp;La mattina seguente, Davide scrisse una lettera a Joab, e gliela mand&#242; per le mani d&#8217;Uria.</p> 
<p><A NAME="an_11:15">11:15</A>&nbsp;Nella lettera avea scritto cos&#236;: "Ponete Uria al fronte, dove pi&#249; ferve la mischia; poi ritiratevi da lui, perch&#8217;egli resti colpito e muoia".</p> 
<p><A NAME="an_11:16">11:16</A>&nbsp;Joab dunque, assediando la citt&#224;, pose Uria nel luogo dove sapeva che il nemico avea degli uomini valorosi.</p> 
<p><A NAME="an_11:17">11:17</A>&nbsp;Gli uomini della citt&#224; fecero una sortita e attaccarono Joab; parecchi del popolo, della gente di Davide, caddero, e per&#236; anche Uria lo Hitteo.</p> 
<p><A NAME="an_11:18">11:18</A>&nbsp;Allora Joab invi&#242; un messo a Davide per fargli sapere tutte le cose ch&#8217;erano avvenute nella battaglia;</p> 
<p><A NAME="an_11:19">11:19</A>&nbsp;e diede al messo quest&#8217;ordine: "Quando avrai finito di raccontare al re tutto quello ch&#8217;&#232; successo nella battaglia,</p> 
<p><A NAME="an_11:20">11:20</A>&nbsp;se il re va in collera, e ti dice: Perch&#233; vi siete accostati cos&#236; alla citt&#224; per dar battaglia? Non sapevate voi che avrebbero tirato di sulle mura?</p> 
<p><A NAME="an_11:21">11:21</A>&nbsp;Chi fu che uccise Abimelec, figliuolo di Jerubbesheth? Non fu ella una donna che gli gett&#242; addosso un pezzo di macina dalle mura, si ch&#8217;egli mor&#236; a Thebets? Perch&#233; vi siete accostati cos&#236; alle mura? tu digli allora: Il tuo servo Uria lo Hitteo &#232; morto anch&#8217;egli".</p> 
<p><A NAME="an_11:22">11:22</A>&nbsp;Il messo dunque part&#236;; e, giunto, rifer&#236; a Davide tutto quello che Joab l&#8217;aveva incaricato di dire.</p> 
<p><A NAME="an_11:23">11:23</A>&nbsp;Il messo disse a Davide: "I nemici avevano avuto del vantaggio su di noi, e avean fatto una sortita contro di noi nella campagna; ma noi fummo loro addosso fino alla porta della citt&#224;;</p> 
<p><A NAME="an_11:24">11:24</A>&nbsp;allora gli arcieri tirarono sulla tua gente di sulle mura, e parecchi della gente del re perirono, e Uria lo Hitteo, tuo servo, per&#236; anch&#8217;egli".</p> 
<p><A NAME="an_11:25">11:25</A>&nbsp;Allora Davide disse al messo: "Dirai cos&#236; a Joab: Non ti dolga quest&#8217;affare; poich&#233; la spada or divora l&#8217;uno ed ora l&#8217;altro; rinforza l&#8217;attacco contro la citt&#224;, e distruggila. E tu fagli coraggio".</p> 
<p><A NAME="an_11:26">11:26</A>&nbsp;Quando la moglie di Uria ud&#236; che Uria suo marito era morto, lo pianse;</p> 
<p><A NAME="an_11:27">11:27</A>&nbsp;e finito che ella ebbe il lutto, Davide la mand&#242; a cercare e l&#8217;accolse in casa sua. Ella divenne sua moglie, e gli partor&#236; un figliuolo. Ma quello che Davide avea fatto dispiacque all&#8217;Eterno.</p> 
<p><A NAME="an_12:1">12:1</A>&nbsp;E l&#8217;Eterno mand&#242; Nathan a Davide; e Nathan and&#242; da lui e gli disse: "V&#8217;erano due uomini nella stessa citt&#224;, uno ricco, e l&#8217;altro povero.</p> 
<p><A NAME="an_12:2">12:2</A>&nbsp;Il ricco avea pecore e buoi in grandissimo numero;</p> 
<p><A NAME="an_12:3">12:3</A>&nbsp;ma il povero non aveva nulla, fuorch&#233; una piccola agnellina ch&#8217;egli avea comprata e allevata; essa gli era cresciuta in casa insieme ai figliuoli, mangiando il pane di lui, bevendo alla sua coppa e dormendo sul suo seno; ed essa era per lui come una figliuola.</p> 
<p><A NAME="an_12:4">12:4</A>&nbsp;Or essendo arrivato un viaggiatore a casa dell&#8217;uomo ricco, questi, risparmiando le sue pecore e i suoi buoi, non ne prese per preparare un pasto al viaggiatore ch&#8217;era capitato da lui; ma pigli&#242; l&#8217;agnella di quel povero uomo, e ne fece delle vivande per colui che gli era venuto in casa".</p> 
<p><A NAME="an_12:5">12:5</A>&nbsp;Allora l&#8217;ira di Davide s&#8217;accese fortemente contro quell&#8217;uomo, e disse a Nathan: "Com&#8217;&#232; vero che l&#8217;Eterno vive, colui che ha fatto questo merita la morte;</p> 
<p><A NAME="an_12:6">12:6</A>&nbsp;e pagher&#224; quattro volte il valore dell&#8217;agnella, per aver fatto una tal cosa e non aver avuto piet&#224;".</p> 
<p><A NAME="an_12:7">12:7</A>&nbsp;Allora Nathan disse a Davide: "Tu sei quell&#8217;uomo! Cos&#236; dice l&#8217;Eterno, l&#8217;Iddio d&#8217;Israele: Io t&#8217;ho unto re d&#8217;Israele e t&#8217;ho liberato dalle mani di Saul,</p> 
<p><A NAME="an_12:8">12:8</A>&nbsp;t&#8217;ho dato la casa del tuo signore, e ho messo nelle tue braccia le donne del tuo signore; t&#8217;ho dato la casa d&#8217;Israele e di Giuda; e, se questo era troppo poco, io v&#8217;avrei aggiunto anche dell&#8217;altro.</p> 
<p><A NAME="an_12:9">12:9</A>&nbsp;Perch&#233; dunque hai tu disprezzata la parola dell&#8217;Eterno, facendo ci&#242; ch&#8217;&#232; male agli occhi suoi? Tu hai fatto morire colla spada Uria lo Hitteo, hai preso per tua moglie la moglie sua, e hai ucciso lui con la spada dei figliuoli di Ammon.</p> 
<p><A NAME="an_12:10">12:10</A>&nbsp;Or dunque la spada non si allontaner&#224; mai dalla tua casa, giacch&#233; tu m&#8217;hai disprezzato hai preso per tua moglie la moglie di Uria lo Hitteo.</p> 
<p><A NAME="an_12:11">12:11</A>&nbsp;Cos&#236; dice l&#8217;Eterno: Ecco, io sto per suscitare contro di te la sciagura dalla tua stessa casa, e prender&#242; le tue mogli sotto i tuoi occhi per darle a un tuo prossimo, che si giacer&#224; con esse in faccia a questo sole;</p> 
<p><A NAME="an_12:12">12:12</A>&nbsp;poich&#233; tu l&#8217;hai fatto in segreto; ma io far&#242; questo davanti a tutto Israele e in faccia al sole".</p> 
<p><A NAME="an_12:13">12:13</A>&nbsp;Allora Davide disse a Nathan: "Ho peccato contro l&#8217;Eterno". E Nathan rispose a Davide: "E l&#8217;Eterno ha perdonato il tuo peccato; tu non morrai.</p> 
<p><A NAME="an_12:14">12:14</A>&nbsp;Nondimeno, siccome facendo cos&#236; tu hai data ai nemici dell&#8217;Eterno ampia occasione di bestemmiare, il figliuolo che t&#8217;&#232; nato dovr&#224; morire". Nathan se ne torn&#242; a casa sua.</p> 
<p><A NAME="an_12:15">12:15</A>&nbsp;E l&#8217;Eterno colp&#236; il bambino che la moglie di Uria avea partorito a Davide, ed esso cadde gravemente ammalato.</p> 
<p><A NAME="an_12:16">12:16</A>&nbsp;Davide quindi fece supplicazioni a Dio per il bambino, e digiun&#242;; poi venne e pass&#242; la notte giacendo per terra.</p> 
<p><A NAME="an_12:17">12:17</A>&nbsp;Gli anziani della sua casa insistettero presso di lui perch&#8217;egli si levasse da terra; ma egli non volle, e rifiut&#242; di prender cibo con essi.</p> 
<p><A NAME="an_12:18">12:18</A>&nbsp;Or avvenne che il settimo giorno il bambino mor&#236;; e i servi di Davide temevano di fargli sapere che il bambino era morto; poich&#233; dicevano: "Ecco, quando il bambino era ancora vivo, noi gli abbiam parlato ed egli non ha dato ascolto alle nostre parole; come faremo ora a dirgli che il bambino &#232; morto? Egli andr&#224; a qualche estremo".</p> 
<p><A NAME="an_12:19">12:19</A>&nbsp;Ma Davide, vedendo che i suoi servi bisbigliavano fra loro, comprese che il bambino era morto; e disse ai suoi servi: "E&#8217; morto il bambino?" Quelli risposero: "E&#8217; morto".</p> 
<p><A NAME="an_12:20">12:20</A>&nbsp;Allora Davide si alz&#242; da terra, si lav&#242;, si unse e si mut&#242; le vesti; poi and&#242; nella casa dell&#8217;Eterno e vi si prostr&#242;; e tornato a casa sua, chiese che gli portassero da mangiare, e mangi&#242;.</p> 
<p><A NAME="an_12:21">12:21</A>&nbsp;I suoi servi gli dissero: "Che cosa fai? Quando il bambino era vivo ancora, tu digiunavi e piangevi; e ora ch&#8217;&#232; morto, ti alzi e mangi!"</p> 
<p><A NAME="an_12:22">12:22</A>&nbsp;Egli rispose: "Quando il bambino era vivo ancora, digiunavo e piangevo, perch&#233; dicevo: Chi sa che l&#8217;Eterno non abbia piet&#224; di me e il bambino non resti in vita? Ma ora ch&#8217;egli &#232; morto, perch&#233; digiunerei?</p> 
<p><A NAME="an_12:23">12:23</A>&nbsp;Posso io farlo ritornare? Io me ne andr&#242; a lui, ma egli non ritorner&#224; a me!"</p> 
<p><A NAME="an_12:24">12:24</A>&nbsp;Poi Davide consol&#242; Bath-Sheba sua moglie, entr&#242; da lei e si giacque con essa; ed ella partor&#236; un figliuolo, al quale egli pose nome Salomone.</p> 
<p><A NAME="an_12:25">12:25</A>&nbsp;L&#8217;Eterno am&#242; Salomone e mand&#242; il profeta Nathan che gli pose nome Iedidia, a motivo dell&#8217;amore che l&#8217;Eterno gli portava.</p> 
<p><A NAME="an_12:26">12:26</A>&nbsp;Or Joab assedi&#242; Rabba dei figliuoli di Ammon, s&#8217;impadron&#236; della citt&#224; reale,</p> 
<p><A NAME="an_12:27">12:27</A>&nbsp;e invi&#242; dei messi a Davide per dirgli: "Ho assalito Rabba e mi son gi&#224; impossessato della citt&#224; delle acque.</p> 
<p><A NAME="an_12:28">12:28</A>&nbsp;Or dunque raduna il rimanente del popolo, accampati contro la citt&#224;, e prendila, affinch&#233;, prendendola io, non abbia a portare il mio nome".</p> 
<p><A NAME="an_12:29">12:29</A>&nbsp;Davide radun&#242; tutto il popolo, si mosse verso Rabba, l&#8217;assal&#236; e la prese;</p> 
<p><A NAME="an_12:30">12:30</A>&nbsp;e tolse dalla testa del loro re la corona, che pesava un talento d&#8217;oro e conteneva pietre preziose, ed essa fu posta sulla testa di Davide. Egli riporto anche dalla citt&#224; grandissima preda.</p> 
<p><A NAME="an_12:31">12:31</A>&nbsp;Fece uscire gli abitanti ch&#8217;erano nella citt&#224;, e mise i loro corpi sotto delle seghe, degli erpici di ferro e delle scuri di ferro, e li fe&#8217; gettare in fornaci da mattoni; e cos&#236; fece a tutte le citt&#224; de&#8217; figliuoli di Ammon. Poi Davide se ne torn&#242; a Gerusalemme con tutto il popolo.</p> 
<p><A NAME="an_13:1">13:1</A>&nbsp;Or dopo queste cose avvenne che, avendo Absalom, figliuolo di Davide, una sorella di nome Tamar, ch&#8217;era di bell&#8217;aspetto, Amnon, figliuolo di Davide, se ne innamor&#242;.</p> 
<p><A NAME="an_13:2">13:2</A>&nbsp;Ed Amnon si appassion&#242; a tal punto per Tamar sua sorella da diventarne malato; perch&#233; ella era vergine, e pareva difficile ad Amnon di poterle fare alcun che.</p> 
<p><A NAME="an_13:3">13:3</A>&nbsp;Or Amnon aveva un amico, per nome Jonadab, figliuolo di Shimea, fratello di Davide; e Jonadab era un uomo molto accorto.</p> 
<p><A NAME="an_13:4">13:4</A>&nbsp;Questi gli disse: "O figliuolo del re, perch&#233; vai tu di giorno in giorno dimagrando a cotesto modo? Non me lo vuoi dire?" Amnon gli rispose: "Sono innamorato di Tamar, sorella di mio fratello Absalom".</p> 
<p><A NAME="an_13:5">13:5</A>&nbsp;Jonadab gli disse: "Mettiti a letto e fingiti malato; e quando tuo padre verr&#224; a vederti, digli: Fa&#8217;, ti prego, che la mia sorella Tamar venga a darmi da mangiare e a preparare il cibo in mia presenza, s&#236; ch&#8217;io lo vegga; e lo manger&#242; quando mi sar&#224; p&#242;rto dalle sue mani".</p> 
<p><A NAME="an_13:6">13:6</A>&nbsp;Amnon dunque si mise a letto e si finse ammalato; e quando il re lo venne a vedere, Amnon gli disse: "Fa&#8217;, ti prego, che la mia sorella Tamar venga e faccia un paio di frittelle in mia presenza; cos&#236; le manger&#242; quando mi saran p&#242;rte dalle sue mani".</p> 
<p><A NAME="an_13:7">13:7</A>&nbsp;Allora Davide mand&#242; a casa di Tamar a dirle: "Va&#8217; a casa di Amnon, tuo fratello, e preparagli qualcosa da mangiare".</p> 
<p><A NAME="an_13:8">13:8</A>&nbsp;Tamar and&#242; a casa di Amnon, suo fratello, che giaceva in letto. Ella prese della farina stemperata, l&#8217;intrise, ne fece delle frittelle in sua presenza, e le cosse.</p> 
<p><A NAME="an_13:9">13:9</A>&nbsp;Poi, prese la padella, ne trasse le frittelle e gliele mise dinanzi; ma egli rifiut&#242; di mangiare, e disse: "Fate uscire di qui tutta la gente". E tutti uscirono.</p> 
<p><A NAME="an_13:10">13:10</A>&nbsp;Allora Amnon disse a Tamar: "Portami il cibo in camera, e lo prender&#242; dalle tue mani". E Tamar prese le frittelle che avea fatte, e le port&#242; in camera ad Amnon suo fratello.</p> 
<p><A NAME="an_13:11">13:11</A>&nbsp;E com&#8217;essa gliele porgeva perch&#233; mangiasse, egli l&#8217;afferr&#242;, e le disse: "Vieni a giacerti meco, sorella mia".</p> 
<p><A NAME="an_13:12">13:12</A>&nbsp;Essa gli rispose: "No, fratel mio, non farmi violenza; questo non si fa in Israele; non commettere una tale infamia!</p> 
<p><A NAME="an_13:13">13:13</A>&nbsp;Io dove andrei a portar la mia vergogna? E quanto a te, tu saresti messo tra gli scellerati in Israele. Te ne prego, parlane piuttosto al re, ed egli non mi negher&#224; a te".</p> 
<p><A NAME="an_13:14">13:14</A>&nbsp;Ma egli non volle darle ascolto; ed essendo pi&#249; forte di lei, la violent&#242;, e si giacque con lei.</p> 
<p><A NAME="an_13:15">13:15</A>&nbsp;Poi Amnon concep&#236; verso di lei un odio fortissimo; talmente, che l&#8217;odio per lei fu maggiore dell&#8217;amore di cui l&#8217;aveva amata prima. E le disse:</p> 
<p><A NAME="an_13:16">13:16</A>&nbsp;"L&#232;vati, vattene!" Ella gli rispose: "Non mi fare, cacciandomi, un torto maggiore di quello che m&#8217;hai gi&#224; fatto". Ma egli non volle ascoltarla.</p> 
<p><A NAME="an_13:17">13:17</A>&nbsp;Anzi, chiamato il servo che lo assisteva, gli disse: "Caccia via costei lungi da me, e chiudile la porta dietro!"</p> 
<p><A NAME="an_13:18">13:18</A>&nbsp;Or ella portava una tunica con le maniche, poich&#233; le figliuole del re portavano simili vesti finch&#233; erano vergini. Il servo di Amnon dunque la mise fuori, e le chiuse la porta dietro.</p> 
<p><A NAME="an_13:19">13:19</A>&nbsp;E Tamar si sparse della cenere sulla testa, si stracci&#242; di dosso la tunica con le maniche, e mettendosi la mano sul capo, se n&#8217;and&#242; gridando.</p> 
<p><A NAME="an_13:20">13:20</A>&nbsp;Absalom, suo fratello, le disse: "Forse che Amnon, tuo fratello, &#232; stato teco? Per ora, taci, sorella mia; egli &#232; tuo fratello; non t&#8217;accorare per questo". E Tamar, desolata, rimase in casa di Absalom, suo fratello.</p> 
<p><A NAME="an_13:21">13:21</A>&nbsp;Il re Davide ud&#236; tutte queste cose, e ne fu fortemente adirato.</p> 
<p><A NAME="an_13:22">13:22</A>&nbsp;Ed Absalom non rivolse ad Amnon alcuna parola, n&#233; in bene n&#233; in male; poich&#233; odiava Amnon, per aver egli violata Tamar, sua sorella.</p> 
<p><A NAME="an_13:23">13:23</A>&nbsp;Or due anni dopo avvenne che, facendo Absalom tosar le sue pecore a Baal-Hatsor presso Efraim, egli invit&#242; tutti i figliuoli del re.</p> 
<p><A NAME="an_13:24">13:24</A>&nbsp;Absalom and&#242; a trovare il re, e gli disse: "Ecco, il tuo servo ha i tosatori; ti prego, venga anche il re coi suoi servitori a casa del tuo servo!"</p> 
<p><A NAME="an_13:25">13:25</A>&nbsp;Ma il re disse ad Absalom: "No, figliuol mio, non andiamo tutti, che non ti siam d&#8217;aggravio". E bench&#233; Absalom insistesse, il re non volle andare; ma gli diede la sua benedizione.</p> 
<p><A NAME="an_13:26">13:26</A>&nbsp;E Absalom disse: "Se non vuoi venir tu, ti prego, permetti ad Amnon, mio fratello, di venir con noi". Il re gli rispose: "E perch&#233; andrebb&#8217;egli teco?"</p> 
<p><A NAME="an_13:27">13:27</A>&nbsp;Ma Absalom tanto insist&#233;, che Davide lasci&#242; andare con lui Amnon e tutti i figliuoli del re.</p> 
<p><A NAME="an_13:28">13:28</A>&nbsp;Or Absalom diede quest&#8217;ordine ai suoi servi: "Badate, quando Amnon avr&#224; il cuore riscaldato dal vino, e io vi dir&#242;: Colpite Amnon! voi uccidetelo, e non abbiate paura; non son io che ve lo comando? Fatevi cuore, e comportatevi da forti!"</p> 
<p><A NAME="an_13:29">13:29</A>&nbsp;I servi di Absalom fecero ad Amnon come Absalom avea comandato. Allora tutti i figliuoli del re si levarono, montaron ciascun sul suo mulo e se ne fuggirono.</p> 
<p><A NAME="an_13:30">13:30</A>&nbsp;Or mentr&#8217;essi erano ancora per via, giunse a Davide la notizia che Absalom aveva ucciso tutti i figliuoli del re, e che non uno di loro era scampato.</p> 
<p><A NAME="an_13:31">13:31</A>&nbsp;Allora il re si lev&#242;, si strapp&#242; le vesti, e si gett&#242; per terra; e tutti i suoi servi gli stavan dappresso, con le vesti stracciate.</p> 
<p><A NAME="an_13:32">13:32</A>&nbsp;Ma Jonadab, figliuolo di Shimea, fratello di Davide, prese a dire: "Non dica il mio signore che tutti i giovani, figliuoli del re, sono stati uccisi; il solo Amnon &#232; morto; per Absalom era cosa decisa fin dal giorno che Amnon gli viol&#242; la sorella Tamar.</p> 
<p><A NAME="an_13:33">13:33</A>&nbsp;Cos&#236; dunque non si accori il re, mio signore, come se tutti i figliuoli del re fossero morti; il solo Amnon &#232; morto". Or Absalom aveva preso la fuga.</p> 
<p><A NAME="an_13:34">13:34</A>&nbsp;E il giovine che stava alle vedette alz&#242; gli occhi, guard&#242;, ed ecco che una gran turba di gente veniva per la via di ponente dal lato del monte.</p> 
<p><A NAME="an_13:35">13:35</A>&nbsp;E Jonadab disse al re: "Ecco i figliuoli del re che arrivano! La cosa sta come il tuo servo ha detto".</p> 
<p><A NAME="an_13:36">13:36</A>&nbsp;E com&#8217;egli ebbe finito di parlare, ecco giungere i figliuoli del re, i quali alzarono la voce e piansero; ed anche il re e tutti i suoi servi versarono abbondanti lagrime.</p> 
<p><A NAME="an_13:37">13:37</A>&nbsp;Quanto ad Absalom, se ne fugg&#236; e and&#242; da Talmai, figliuolo di Ammihur, re di Gheshur. E Davide faceva cordoglio del suo figliuolo ogni giorno.</p> 
<p><A NAME="an_13:38">13:38</A>&nbsp;Absalom rimase tre anni a Gheshur, dov&#8217;era andato dopo aver preso la fuga.</p> 
<p><A NAME="an_13:39">13:39</A>&nbsp;E l&#8217;ira del re Davide contro Absalom si calm&#242; perch&#233; Davide s&#8217;era consolato della morte di Amnon.</p> 
<p><A NAME="an_14:1">14:1</A>&nbsp;Or Joab, figliuolo di Tseruia, avvedutosi che il cuore del re si piegava verso Absalom, mand&#242; a Tekoa,</p> 
<p><A NAME="an_14:2">14:2</A>&nbsp;e ne fece venire una donna accorta, alla quale disse: "Fingi d&#8217;essere in lutto: mettiti una veste da lutto, non ti ungere con olio, e sii come una donna che pianga da molto tempo un morto;</p> 
<p><A NAME="an_14:3">14:3</A>&nbsp;poi entra presso il re, e parlagli cos&#236; e cos&#236;". E Joab le mise in bocca le parole da dire.</p> 
<p><A NAME="an_14:4">14:4</A>&nbsp;La donna di Tekoa and&#242; dunque a parlare al re, si gett&#242; con la faccia a terra, si prostr&#242;, e disse: "O re, aiutami!"</p> 
<p><A NAME="an_14:5">14:5</A>&nbsp;Il re le disse: "Che hai?" Ed ella rispose: "Pur troppo, io sono una vedova; mio marito &#232; morto.</p> 
<p><A NAME="an_14:6">14:6</A>&nbsp;La tua serva aveva due figliuoli, i quali vennero tra di loro a contesa alla campagna; e, come non v&#8217;era chi li separasse, l&#8217;uno colp&#236; l&#8217;altro, e l&#8217;uccise.</p> 
<p><A NAME="an_14:7">14:7</A>&nbsp;Ed ecco che tutta la famiglia &#232; insorta contro la tua serva, dicendo: Consegnaci colui che ha ucciso il fratello, affinch&#233; lo facciam morire per vendicare il fratello ch&#8217;egli ha ucciso, e per sterminare cos&#236; anche l&#8217;erede. In questo modo spegneranno il tizzo che m&#8217;&#232; rimasto, e non lasceranno a mio marito n&#233; nome n&#233; discendenza sulla faccia della terra".</p> 
<p><A NAME="an_14:8">14:8</A>&nbsp;Il re disse alla donna: "Vattene a casa tua: io dar&#242; degli ordini a tuo riguardo".</p> 
<p><A NAME="an_14:9">14:9</A>&nbsp;E la donna di Tekoa disse al re: "O re mio signore, la colpa cada su me e sulla casa di mio padre, ma il re e il suo trono non ne siano responsabili".</p> 
<p><A NAME="an_14:10">14:10</A>&nbsp;E il re: "Se qualcuno parla contro di te, menalo da me, e vedrai che non ti toccher&#224; pi&#249;".</p> 
<p><A NAME="an_14:11">14:11</A>&nbsp;Allora ella disse: "Ti prego, menzioni il re l&#8217;Eterno, il tuo Dio, perch&#233; il vindice del sangue non aumenti la rovina e non mi sia sterminato il figlio". Ed egli rispose: "Com&#8217;&#232; vero che l&#8217;Eterno vive, non cadr&#224; a terra un capello del tuo figliuolo!"</p> 
<p><A NAME="an_14:12">14:12</A>&nbsp;Allora la donna disse: "Deh! lascia che la tua serva dica ancora una parola al re, mio signore!" Egli rispose: "Parla".</p> 
<p><A NAME="an_14:13">14:13</A>&nbsp;Riprese la donna: "E perch&#233; pensi tu nel modo che fai quando si tratta del popolo di Dio? Dalla parola che il re ha ora pronunziato risulta esser egli in certo modo colpevole, in quanto non richiama colui che ha proscritto.</p> 
<p><A NAME="an_14:14">14:14</A>&nbsp;Noi dobbiamo morire, e siamo come acqua versata in terra, che non si pu&#242; pi&#249; raccogliere; ma Dio non toglie la vita, anzi medita il modo di far s&#236; che il proscritto non rimanga bandito lungi da lui.</p> 
<p><A NAME="an_14:15">14:15</A>&nbsp;Ora, se io son venuta a parlar cos&#236; al re mio signore &#232; perch&#233; il popolo mi ha fatto paura; e la tua serva ha detto: "Voglio parlare al re; forse il re far&#224; quello che gli dir&#224; la sua serva;</p> 
<p><A NAME="an_14:16">14:16</A>&nbsp;il re ascolter&#224; la sua serva, e la liberer&#224; dalle mani di quelli che vogliono sterminar me e il mio figliuolo dalla eredit&#224; di Dio.</p> 
<p><A NAME="an_14:17">14:17</A>&nbsp;E la tua serva diceva: Oh possa la parola del re, mio signore, darmi tranquillit&#224;! poich&#233; il re mio signore &#232; come un angelo di Dio per discernere il bene dal male. L&#8217;Eterno, il tuo Dio, sia teco!"</p> 
<p><A NAME="an_14:18">14:18</A>&nbsp;Il re rispose e disse alla donna: "Ti prego, non celarmi quello ch&#8217;io ti domander&#242;". La donna disse: "Parli pure il re, mio signore".</p> 
<p><A NAME="an_14:19">14:19</A>&nbsp;E il re: "Joab non t&#8217;ha egli dato mano in tutto questo?" La donna rispose: "Com&#8217;&#232; vero che l&#8217;anima tua vive, o re mio signore, la cosa sta n&#233; pi&#249; n&#233; meno come ha detto il re mio signore; difatti, il tuo servo Joab &#232; colui che m&#8217;ha dato questi ordini, ed &#232; lui che ha messe tutte queste parole in bocca alla tua serva.</p> 
<p><A NAME="an_14:20">14:20</A>&nbsp;Il tuo servo Joab ha fatto cos&#236; per dare un altro aspetto all&#8217;affare di Absalom; ma il mio signore ha la saviezza d&#8217;un angelo di Dio e conosce tutto quello che avvien sulla terra".</p> 
<p><A NAME="an_14:21">14:21</A>&nbsp;Allora il re disse a Joab: "Ecco, voglio fare quello che hai chiesto; va&#8217; dunque, e fa&#8217; tornare il giovane Absalom".</p> 
<p><A NAME="an_14:22">14:22</A>&nbsp;Joab si gett&#242; con la faccia a terra, si prostr&#242;, benedisse il re, e disse: "Oggi il tuo servo riconosce che ha trovato grazia agli occhi tuoi, o re, mio signore; poich&#233; il re ha fatto quel che il suo servo gli ha chiesto".</p> 
<p><A NAME="an_14:23">14:23</A>&nbsp;Joab dunque si lev&#242;, and&#242; a Gheshur, e men&#242; Absalom a Gerusalemme.</p> 
<p><A NAME="an_14:24">14:24</A>&nbsp;E il re disse: "Ch&#8217;ei si ritiri in casa sua e non vegga la mia faccia!" Cos&#236; Absalom si ritir&#242; in casa sua, e non vide la faccia del re.</p> 
<p><A NAME="an_14:25">14:25</A>&nbsp;Or in tutto Israele non v&#8217;era uomo che fosse celebrato per la sua bellezza al pari di Absalom; dalle piante de&#8217; piedi alla cima del capo non v&#8217;era in lui difetto alcuno.</p> 
<p><A NAME="an_14:26">14:26</A>&nbsp;E quando si facea tagliare i capelli (e se li faceva tagliare ogni anno perch&#233; la capigliatura gli pesava troppo) il peso de&#8217; suoi capelli era di duecento sicli a peso del re.</p> 
<p><A NAME="an_14:27">14:27</A>&nbsp;Ad Absalom nacquero tre figliuoli e una figliuola per nome Tamar, che era donna di bell&#8217;aspetto.</p> 
<p><A NAME="an_14:28">14:28</A>&nbsp;Absalom dimor&#242; in Gerusalemme due anni, senza vedere la faccia del re.</p> 
<p><A NAME="an_14:29">14:29</A>&nbsp;Poi Absalom fece chiamare Joab per mandarlo dal re; ma egli non volle venire a lui; lo mand&#242; a chiamare una seconda volta, ma Joab non volle venire.</p> 
<p><A NAME="an_14:30">14:30</A>&nbsp;Allora Absalom disse ai suoi servi: "Guardate! il campo di Joab &#232; vicino al mio, e v&#8217;&#232; dell&#8217;orzo; andate a mettervi il fuoco!" E i servi di Absalom misero il fuoco al campo.</p> 
<p><A NAME="an_14:31">14:31</A>&nbsp;Allora Joab si lev&#242;, and&#242; a casa di Absalom, e gli disse: "Perch&#233; i tuoi servi hanno eglino dato fuoco al mio campo?"</p> 
<p><A NAME="an_14:32">14:32</A>&nbsp;Absalom rispose a Joab: "Io t&#8217;avevo mandato a dire: Viene qua, ch&#8217;io possa mandarti dal re a dirgli: Perch&#233; son io tornato da Gheshur? Meglio per me s&#8217;io vi fossi ancora! Or dunque fa&#8217; ch&#8217;io vegga la faccia del re! e se v&#8217;&#232; in me qualche iniquit&#224;, ch&#8217;ei mi faccia morire!"</p> 
<p><A NAME="an_14:33">14:33</A>&nbsp;Joab allora and&#242; dal re e gli fece l&#8217;ambasciata. Il re fece chiamare Absalom, il quale venne a lui, e si prostr&#242; con la faccia a terra in sua presenza; e il re baci&#242; Absalom.</p> 
<p><A NAME="an_15:1">15:1</A>&nbsp;Or dopo queste cose, Absalom si procur&#242; un cocchio, de&#8217; cavalli, e cinquanta uomini che correvano dinanzi a lui.</p> 
<p><A NAME="an_15:2">15:2</A>&nbsp;Absalom si levava la mattina presto, e si metteva da un lato della via che menava alle porte della citt&#224;; e quando qualcuno, avendo un processo, si recava dal re per chieder giustizia, Absalom lo chiamava, e gli diceva: "Di qual citt&#224; sei tu?" L&#8217;altro gli rispondeva: "Il tuo servo &#232; di tale e tale trib&#249; d&#8217;Israele".</p> 
<p><A NAME="an_15:3">15:3</A>&nbsp;Allora Absalom gli diceva: "Vedi, la tua causa e buona e giusta, ma non v&#8217;&#232; chi sia delegato dal re per sentirti".</p> 
<p><A NAME="an_15:4">15:4</A>&nbsp;E Absalom aggiungeva: "Oh se facessero me giudice del paese! Chiunque avesse un processo o un affare verrebbe da me, e io gli farei giustizia".</p> 
<p><A NAME="an_15:5">15:5</A>&nbsp;E quando uno gli s&#8217;accostava per prostrarglisi dinanzi, ei gli porgeva la mano, l&#8217;abbracciava e lo baciava.</p> 
<p><A NAME="an_15:6">15:6</A>&nbsp;Absalom faceva cos&#236; con tutti quelli d&#8217;Israele che venivano dal re per chieder giustizia; e in questo modo Absalom rub&#242; il cuore alla gente d&#8217;Israele.</p> 
<p><A NAME="an_15:7">15:7</A>&nbsp;Or avvenne che, in capo a quattro anni Absalom disse al re: "Ti prego, lasciami andare ad Hebron a sciogliere un voto che feci all&#8217;Eterno.</p> 
<p><A NAME="an_15:8">15:8</A>&nbsp;Poich&#233;, durante la sua dimora a Gheshur, in Siria, il tuo servo fece un voto, dicendo: Se l&#8217;Eterno mi riconduce a Gerusalemme, io servir&#242; l&#8217;Eterno!"</p> 
<p><A NAME="an_15:9">15:9</A>&nbsp;Il re gli disse: "Va&#8217; in pace!" E quegli si lev&#242; e and&#242; a Hebron.</p> 
<p><A NAME="an_15:10">15:10</A>&nbsp;Intanto Absalom mand&#242; degli emissari per tutte le trib&#249; d&#8217;Israele, a dire: "Quando udrete il suon della tromba, direte: Absalom &#232; proclamato re a Hebron".</p> 
<p><A NAME="an_15:11">15:11</A>&nbsp;E con Absalom partirono da Gerusalemme duecento uomini, i quali, essendo stati invitati, partirono in tutta la loro semplicit&#224;, senza saper nulla.</p> 
<p><A NAME="an_15:12">15:12</A>&nbsp;Absalom, mentre offriva i sacrifizi, mand&#242; a chiamare Ahitofel, il Ghilonita, consigliere di Davide, perch&#233; venisse dalla sua citt&#224; di Ghilo. La congiura divenne potente, e il popolo andava vie pi&#249; crescendo di numero attorno ad Absalom.</p> 
<p><A NAME="an_15:13">15:13</A>&nbsp;Or venne a Davide un messo, che disse: "Il cuore degli uomini d&#8217;Israele s&#8217;&#232; v&#242;lto verso Absalom".</p> 
<p><A NAME="an_15:14">15:14</A>&nbsp;Allora Davide disse a tutti i suoi servi ch&#8217;eran con lui a Gerusalemme: "Levatevi, fuggiamo; altrimenti, nessun di noi scamper&#224; dalle mani di Absalom. Affrettatevi a partire, affinch&#233; con rapida marcia, non ci sorprenda, piombandoci rovinosamente addosso, e non colpisca la citt&#224; mettendola a fil di spada".</p> 
<p><A NAME="an_15:15">15:15</A>&nbsp;I servi del re gli dissero: "Ecco i tuoi servi, pronti a fare tutto quello che piacer&#224; al re, nostro signore".</p> 
<p><A NAME="an_15:16">15:16</A>&nbsp;Il re dunque part&#236;, seguito da tutta la sua casa, e lasci&#242; dieci concubine a custodire il palazzo.</p> 
<p><A NAME="an_15:17">15:17</A>&nbsp;Il re part&#236;, seguito da tutto il popolo, e si fermarono a Beth-Merhak.</p> 
<p><A NAME="an_15:18">15:18</A>&nbsp;Tutti i servi del re camminavano al suo fianco; e tutti i Kerethei, tutti i Pelethei e tutti i Ghittei, che in seicento eran venuti da Gath, al suo s&#233;guito, camminavano davanti al re.</p> 
<p><A NAME="an_15:19">15:19</A>&nbsp;Allora il re disse a Ittai di Gath: "Perch&#233; vuoi anche tu venir con noi? Torna indietro, e statti col re; poich&#233; sei un forestiero, e per di pi&#249; un esule dalla tua patria.</p> 
<p><A NAME="an_15:20">15:20</A>&nbsp;Pur ieri tu arrivasti; e oggi ti farei io andar errando qua e l&#224;, con noi, mentre io stesso non so dove vado? Torna indietro, e riconduci teco i tuoi fratelli; e siano con te la misericordia e la fedelt&#224; dell&#8217;Eterno!"</p> 
<p><A NAME="an_15:21">15:21</A>&nbsp;Ma Ittai rispose al re, dicendo: "Com&#8217;&#232; vero che l&#8217;Eterno vive e che vive il re mio signore, in qualunque luogo sar&#224; il re mio signore, per morire o per vivere, quivi sar&#224; pure il tuo servo".</p> 
<p><A NAME="an_15:22">15:22</A>&nbsp;E Davide disse ad Ittai: "Va&#8217;, passa oltre!" Ed Ittai, il Ghitteo, pass&#242; oltre con tutta la sua gente e con tutti i fanciulli che eran con lui.</p> 
<p><A NAME="an_15:23">15:23</A>&nbsp;E tutti quelli del paese piangevano ad alta voce, mentre tutto il popolo passava. Il re pass&#242; il torrente Kidron, e tutto il popolo pass&#242;, prendendo la via del deserto.</p> 
<p><A NAME="an_15:24">15:24</A>&nbsp;Ed ecco venire anche Tsadok con tutti i Leviti, i quali portavano l&#8217;arca del patto di Dio. E mentre Abiathar saliva, essi posarono l&#8217;arca di Dio, finch&#233; tutto il popolo non ebbe finito di uscir dalla citt&#224;.</p> 
<p><A NAME="an_15:25">15:25</A>&nbsp;E il re disse a Tsadok: "Riporta in citt&#224; l&#8217;arca di Dio! Se io trovo grazia agli occhi dell&#8217;Eterno, egli mi far&#224; tornare, e mi far&#224; vedere l&#8217;arca e la dimora di lui;</p> 
<p><A NAME="an_15:26">15:26</A>&nbsp;ma se dice: Io non ti gradisco eccomi; faccia egli di me quello che gli parr&#224;".</p> 
<p><A NAME="an_15:27">15:27</A>&nbsp;Il re disse ancora al sacerdote Tsadok: "Capisci? Torna in pace in citt&#224; con i due vostri figliuoli: Ahimaats, tuo figliuolo, e Gionathan, figliuolo di Abiathar.</p> 
<p><A NAME="an_15:28">15:28</A>&nbsp;Guardate, io aspetter&#242; nelle pianure del deserto, finch&#233; mi sia recata qualche notizia da parte vostra".</p> 
<p><A NAME="an_15:29">15:29</A>&nbsp;Cos&#236; Tsadok ed Abiathar riportarono a Gerusalemme l&#8217;arca di Dio, e dimorarono quivi.</p> 
<p><A NAME="an_15:30">15:30</A>&nbsp;E Davide saliva il monte degli Ulivi; saliva piangendo, e camminava col capo coperto e a piedi scalzi; e tutta la gente ch&#8217;era con lui aveva il capo coperto, e, salendo, piangeva.</p> 
<p><A NAME="an_15:31">15:31</A>&nbsp;Qualcuno venne a dire a Davide: "Ahitofel &#232; con Absalom tra i congiurati". E Davide disse: "Deh, o Eterno, rendi vani i consigli di Ahitofel!"</p> 
<p><A NAME="an_15:32">15:32</A>&nbsp;E come Davide fu giunto in vetta al monte, al luogo dove si adora Dio, ecco farglisi incontro Hushai, l&#8217;Arkita, con la tunica stracciata ed il capo coperto di polvere.</p> 
<p><A NAME="an_15:33">15:33</A>&nbsp;Davide gli disse: "Se tu passi oltre con me mi sarai di peso;</p> 
<p><A NAME="an_15:34">15:34</A>&nbsp;ma se torni in citt&#224; e dici ad Absalom: Io sar&#242; tuo servo, o re; come fui servo di tuo padre nel passato, cos&#236; sar&#242; adesso servo tuo, tu dissiperai a mio pro i consigli di Ahitofel.</p> 
<p><A NAME="an_15:35">15:35</A>&nbsp;E non avrai tu quivi teco i sacerdoti Tsadok ed Abiathar? Tutto quello che sentirai dire della casa del re, lo farai sapere ai sacerdoti Tsadok ed Abiathar.</p> 
<p><A NAME="an_15:36">15:36</A>&nbsp;E siccome essi hanno seco i loro due figliuoli, Ahimaats figliuolo di Tsadok e Gionathan figliuolo di Abiathar, per mezzo di loro mi farete sapere tutto quello che avrete sentito".</p> 
<p><A NAME="an_15:37">15:37</A>&nbsp;Cos&#236; Hushai, amico di Davide, torn&#242; in citt&#224;, e Absalom entr&#242; in Gerusalemme.</p> 
<p><A NAME="an_16:1">16:1</A>&nbsp;Or quando Davide ebbe di poco varcato la cima del monte, ecco che Tsiba, servo di Mefibosheth, gli si fece incontro con un paio d&#8217;asini sellati e carichi di duecento pani, cento masse d&#8217;uva secca, cento di frutta d&#8217;estate e un otre di vino.</p> 
<p><A NAME="an_16:2">16:2</A>&nbsp;Il re disse a Tsiba: "Che vuoi tu fare di coteste cose?" Tsiba rispose: "Gli asini serviranno di cavalcatura alla casa del re; il pane e i frutti d&#8217;estate sono per nutrire i giovani, e il vino &#232; perch&#233; ne bevan quelli che saranno stanchi nel deserto".</p> 
<p><A NAME="an_16:3">16:3</A>&nbsp;Il re disse: "E dov&#8217;&#232; il figliuolo del tuo signore?" Tsiba rispose al re: "Ecco, &#232; rimasto a Gerusalemme, perch&#233; ha detto: Oggi la casa d&#8217;Israele mi render&#224; il regno di mio padre".</p> 
<p><A NAME="an_16:4">16:4</A>&nbsp;Il re disse a Tsiba: "Tutto quello che appartiene a Mefibosheth &#232; tuo". Tsiba replic&#242;: "Io mi prostro dinanzi a te! Possa io trovar grazia agli occhi tuoi, o re, mio signore!"</p> 
<p><A NAME="an_16:5">16:5</A>&nbsp;E quando il re Davide fu giunto a Bahurim, ecco uscir di l&#224; un uomo, imparentato con la famiglia di Saul, per nome Scimei, figliuolo di Ghera. Egli veniva innanzi proferendo maledizioni</p> 
<p><A NAME="an_16:6">16:6</A>&nbsp;e gettando sassi contro Davide, e contro tutti i servi del re Davide, mentre tutto il popolo e tutti gli uomini di valore stavano alla destra e alla sinistra del re.</p> 
<p><A NAME="an_16:7">16:7</A>&nbsp;Scimei, maledicendo Davide, diceva cos&#236;: "Vattene, vattene, uomo sanguinario, scellerato!</p> 
<p><A NAME="an_16:8">16:8</A>&nbsp;L&#8217;Eterno fa ricadere sul tuo capo tutto il sangue della casa di Saul, in luogo del quale tu hai regnato; e l&#8217;Eterno ha dato il regno nelle mani di Absalom, tuo figliuolo; ed eccoti nelle sciagure che ti sei meritato, perch&#233; sei un uomo sanguinario".</p> 
<p><A NAME="an_16:9">16:9</A>&nbsp;Allora Abishai, figliuolo di Tseruia, disse al re: "Perch&#233; questo can morto osa egli maledire il re, mio signore? Ti prego, lasciami andare a troncargli la testa!"</p> 
<p><A NAME="an_16:10">16:10</A>&nbsp;Ma il re rispose: "Che ho io da far con voi, figliuoli di Tseruia? S&#8217;ei maledice, &#232; perch&#233; l&#8217;Eterno gli ha detto: Maledici Davide! E chi oser&#224; dire: Perch&#233; fai cos&#236;?"</p> 
<p><A NAME="an_16:11">16:11</A>&nbsp;Poi Davide disse ad Abishai e a tutti i suoi i servi: "Ecco, il mio figliuolo, uscito dalle mie viscere, cerca di togliermi la vita! Quanto pi&#249; lo pu&#242; fare ora questo Beniaminita! Lasciate ch&#8217;ei maledica, giacch&#233; glielo ha ordinato l&#8217;Eterno.</p> 
<p><A NAME="an_16:12">16:12</A>&nbsp;Forse l&#8217;Eterno avr&#224; riguardo alla mia afflizione, e mi far&#224; del bene in cambio delle maledizioni d&#8217;oggi".</p> 
<p><A NAME="an_16:13">16:13</A>&nbsp;Davide e la sua gente continuarono il loro cammino; e Scimei camminava sul fianco del monte, dirimpetto a Davide, e cammin facendo lo malediva, gli tirava de&#8217; sassi e buttava della polvere.</p> 
<p><A NAME="an_16:14">16:14</A>&nbsp;Il re e tutta la gente ch&#8217;era con lui arrivarono ad Aiefim e quivi ripresero fiato.</p> 
<p><A NAME="an_16:15">16:15</A>&nbsp;Or Absalom e tutto il popolo, gli uomini d&#8217;Israele, erano entrati in Gerusalemme; ed Ahitofel era con lui.</p> 
<p><A NAME="an_16:16">16:16</A>&nbsp;E quando Hushai, l&#8217;Arkita, l&#8217;amico di Davide, fu giunto presso Absalom, gli disse: "Viva il re! Viva il re!"</p> 
<p><A NAME="an_16:17">16:17</A>&nbsp;Ed Absalom disse a Hushai: "&#200; questa dunque l&#8217;affezione che hai pel tuo amico? Perch&#233; non sei tu andato col tuo amico?"</p> 
<p><A NAME="an_16:18">16:18</A>&nbsp;Hushai rispose ad Absalom: "No; io sar&#242; di colui che l&#8217;Eterno e questo popolo e tutti gli uomini d&#8217;Israele hanno scelto, e con lui rimarr&#242;.</p> 
<p><A NAME="an_16:19">16:19</A>&nbsp;E poi, di chi sar&#242; io servo? Non lo sar&#242; io del suo figliuolo? Come ho servito tuo padre, cos&#236; servir&#242; te".</p> 
<p><A NAME="an_16:20">16:20</A>&nbsp;Allora Absalom disse ad Ahitofel: "Consigliate quello che dobbiam fare".</p> 
<p><A NAME="an_16:21">16:21</A>&nbsp;Ahitofel rispose ad Absalom: "Entra dalle concubine di tuo padre, lasciate da lui a custodia della casa; e quando tutto Israele sapr&#224; che ti sei reso odioso a tuo padre, il coraggio di quelli che son per te, sar&#224; fortificato".</p> 
<p><A NAME="an_16:22">16:22</A>&nbsp;Fu dunque rizzata una tenda sulla terrazza per Absalom, ed Absalom entr&#242; dalle concubine di suo padre, a vista di tutto Israele.</p> 
<p><A NAME="an_16:23">16:23</A>&nbsp;Or in que&#8217; giorni, un consiglio dato da Ahitofel era come una parola data da Dio a uno che lo avesse consultato. Cos&#236; era di tutti i consigli di Ahitofel, tanto per Davide quanto per Absalom.</p> 
<p><A NAME="an_17:1">17:1</A>&nbsp;Poi Ahitofel disse ad Absalom: "Lasciami scegliere dodicimila uomini; e partir&#242; e inseguir&#242; Davide questa notte stessa;</p> 
<p><A NAME="an_17:2">17:2</A>&nbsp;e gli piomber&#242; addosso mentr&#8217;egli &#232; stanco ed ha le braccia fiacche; lo spaventer&#242;, e tutta la gente ch&#8217;&#232; con lui si dar&#224; alla fuga; io colpir&#242; il re solo,</p> 
<p><A NAME="an_17:3">17:3</A>&nbsp;e ricondurr&#242; a te tutto il popolo; l&#8217;uomo che tu cerchi vale quanto il ritorno di tutti; e cos&#236; tutto il popolo sar&#224; in pace".</p> 
<p><A NAME="an_17:4">17:4</A>&nbsp;Questo parlare piacque ad Absalom e a tutti gli anziani d&#8217;Israele.</p> 
<p><A NAME="an_17:5">17:5</A>&nbsp;Nondimeno Absalom disse: "Chiamate ancora Hushai, l&#8217;Arkita, e sentiamo quel che anch&#8217;egli dir&#224;".</p> 
<p><A NAME="an_17:6">17:6</A>&nbsp;E quando Hushai fu venuto da Absalom, questi gli disse: "Ahitofel ha parlato cos&#236; e cos&#236;; dobbiam noi fare come ha detto lui? Se no, parla tu!"</p> 
<p><A NAME="an_17:7">17:7</A>&nbsp;Hushai rispose ad Absalom: "Questa volta il consiglio dato da Ahitofel non &#232; buono".</p> 
<p><A NAME="an_17:8">17:8</A>&nbsp;E Hushai soggiunse: "Tu conosci tuo padre e i suoi uomini, e sai come sono gente valorosa e come hanno l&#8217;animo esasperato al par d&#8217;un&#8217;orsa nella campagna quando le sono stati rapiti i figli; e poi tuo padre &#232; un guerriero, e non passer&#224; la notte col popolo.</p> 
<p><A NAME="an_17:9">17:9</A>&nbsp;Senza dubbio egli &#232; ora nascosto in qualche buca o in qualche altro luogo; e avverr&#224; che, se fin da principio ne cadranno alcuni de&#8217; tuoi, chiunque lo verr&#224; a sapere dir&#224;: Tra la gente che seguiva Absalom c&#8217;&#232; stata una strage.</p> 
<p><A NAME="an_17:10">17:10</A>&nbsp;Allora il pi&#249; valoroso, anche se avesse un cuor di leone, si avvilir&#224;, perch&#233; tutto Israele sa che tuo padre &#232; un prode, e che quelli che ha seco son dei valorosi.</p> 
<p><A NAME="an_17:11">17:11</A>&nbsp;Perci&#242; io consiglio che tutto Israele da Dan fino a Beer-Sheba, si raduni presso di te, numeroso come la rena ch&#8217;&#232; sul lido del mare, e che tu vada in persona alla battaglia.</p> 
<p><A NAME="an_17:12">17:12</A>&nbsp;Cos&#236; lo raggiungeranno in qualunque luogo ei si trover&#224;, e gli cadranno addosso come la rugiada cade sul suolo; e di tutti quelli che sono con lui non ne scamper&#224; uno solo.</p> 
<p><A NAME="an_17:13">17:13</A>&nbsp;E s&#8217;egli si ritira in qualche citt&#224;, tutto Israele cinger&#224; di funi quella citt&#224; e noi la trascineremo nel torrente in guisa che non se ne trovi pi&#249; nemmeno una pietruzza".</p> 
<p><A NAME="an_17:14">17:14</A>&nbsp;Absalom e tutti gli uomini d&#8217;Israele dissero: "Il consiglio di Hushai, l&#8217;Arkita, &#232; migliore di quello di Ahitofel". L&#8217;Eterno avea stabilito di render vano il buon consiglio di Ahitofel, per far cadere la sciagura sopra Absalom.</p> 
<p><A NAME="an_17:15">17:15</A>&nbsp;Allora Hushai disse ai sacerdoti Tsadok ed Abiathar: "Ahitofel ha consigliato Absalom e gli anziani d&#8217;Israele cos&#236; e cos&#236;, e io ho consigliato in questo e questo modo.</p> 
<p><A NAME="an_17:16">17:16</A>&nbsp;Or dunque mandate in fretta ad informare Davide e ditegli: Non passar la notte nelle pianure del deserto, ma senz&#8217;altro va oltre, affinch&#233; il re con tutta la gente che ha seco non rimanga sopraffatto".</p> 
<p><A NAME="an_17:17">17:17</A>&nbsp;Or Gionathan e Ahimaats stavano appostati presso En-Roghel; ed essendo la serva andata ad informarli, essi andarono ad informare il re Davide. Poich&#233; essi non potevano entrare in citt&#224; in modo palese.</p> 
<p><A NAME="an_17:18">17:18</A>&nbsp;Or un giovinetto li avea scorti, e ne aveva avvisato Absalom; ma i due partirono di corsa e giunsero a Bahurim a casa di un uomo che avea nella sua corte una cisterna.</p> 
<p><A NAME="an_17:19">17:19</A>&nbsp;Quelli vi si calarono; e la donna di casa prese una coperta, la distese sulla bocca della cisterna, e vi sparse su del grano pesto; cosicch&#233; nessuno ne seppe nulla.</p> 
<p><A NAME="an_17:20">17:20</A>&nbsp;I servi di Absalom vennero in casa di quella donna, e chiesero: "Dove sono Ahimaats e Gionathan?" La donna rispose loro: "Hanno passato il ruscello". Quelli si misero a cercarli; e, non potendoli trovare, se ne tornarono a Gerusalemme.</p> 
<p><A NAME="an_17:21">17:21</A>&nbsp;E come quelli se ne furono andati, i due usciron fuori dalla cisterna, e andarono ad informare il re Davide. Gli dissero: "Levatevi, e affrettatevi a passar l&#8217;acqua; perch&#233; ecco qual &#232; il consiglio che Ahitofel ha dato a vostro danno".</p> 
<p><A NAME="an_17:22">17:22</A>&nbsp;Allora Davide si lev&#242; con tutta la gente ch&#8217;era con lui, e pass&#242; il Giordano. All&#8217;apparir del giorno, neppur uno era rimasto, che non avesse passato il Giordano.</p> 
<p><A NAME="an_17:23">17:23</A>&nbsp;Ahitofel, vedendo che il suo consiglio non era stato seguito, sell&#242; il suo asino, e part&#236; per andarsene a casa sua nella sua citt&#224;. Mise in ordine le cose della sua casa, e s&#8217;impicc&#242;. Cos&#236; mor&#236;, e fu sepolto nel sepolcro di suo padre.</p> 
<p><A NAME="an_17:24">17:24</A>&nbsp;Or Davide giunse a Mahanaim, e Absalom anch&#8217;egli pass&#242; il Giordano, con tutta la gente d&#8217;Israele.</p> 
<p><A NAME="an_17:25">17:25</A>&nbsp;Absalom avea posto a capo dell&#8217;esercito Amasa, invece di Joab. Or Amasa era figliuolo di un uomo chiamato Jithra, l&#8217;Ismaelita, il quale aveva avuto relazioni con Abigal, figliuola di Nahash, sorella di Tseruia, madre di Joab.</p> 
<p><A NAME="an_17:26">17:26</A>&nbsp;E Israele ed Absalom si accamparono nel paese di Galaad.</p> 
<p><A NAME="an_17:27">17:27</A>&nbsp;Quando Davide fu giunto a Mahanaim, Shobi, figliuolo di Nahash ch&#8217;era da Rabba citt&#224; degli Ammoniti, Makir, figliuolo di Ammiel da Lodebar, e Barzillai, il Galaadita di Roghelim,</p> 
<p><A NAME="an_17:28">17:28</A>&nbsp;portarono dei letti, dei bacini, de&#8217; vasi di terra, del grano, dell&#8217;orzo, della farina, del grano arrostito, delle fave, delle lenticchie, de&#8217; legumi arrostiti,</p> 
<p><A NAME="an_17:29">17:29</A>&nbsp;del miele, del burro, delle pecore e de&#8217; formaggi di vacca, per Davide e per la gente ch&#8217;era con lui, affinch&#233; mangiassero; perch&#233; dicevano: "Questa gente deve aver patito fame, stanchezza e sete nel deserto".</p> 
<p><A NAME="an_18:1">18:1</A>&nbsp;Or Davide fece la rivista della gente che avea seco, e costitu&#236; dei capitani di migliaia e de&#8217; capitani di centinaia per comandarla.</p> 
<p><A NAME="an_18:2">18:2</A>&nbsp;E fece marciare un terzo della sua gente sotto il comando di Joab, un terzo sotto il comando di Abishai, figliuolo di Tseruia, fratello di Joab, e un terzo sotto il comando di Ittai di Gath. Poi il re disse al popolo: "Voglio andare anch&#8217;io con voi!"</p> 
<p><A NAME="an_18:3">18:3</A>&nbsp;Ma il popolo rispose: "Tu non devi venire; perch&#233;, se noi fossimo messi in fuga, non si farebbe alcun caso di noi; quand&#8217;anche perisse la met&#224; di noi, non se ne farebbe alcun caso; ma tu conti per diecimila di noi; or dunque &#232; meglio che tu ti tenga pronto a darci aiuto dalla citt&#224;".</p> 
<p><A NAME="an_18:4">18:4</A>&nbsp;Il re rispose loro: "Far&#242; quello che vi par bene". E il re si ferm&#242; presso la porta, mentre tutto l&#8217;esercito usciva a schiere di cento e di mille uomini.</p> 
<p><A NAME="an_18:5">18:5</A>&nbsp;E il re diede quest&#8217;ordine a Joab, ad Abishai e ad Ittai: "Per amor mio, trattate con riguardo il giovine Absalom!" E tutto il popolo ud&#236; quando il re diede a tutti i capitani quest&#8217;ordine relativamente ad Absalom.</p> 
<p><A NAME="an_18:6">18:6</A>&nbsp;L&#8217;esercito si mise dunque in campagna contro Israele, e la battaglia ebbe luogo nella foresta di Efraim.</p> 
<p><A NAME="an_18:7">18:7</A>&nbsp;E il popolo d&#8217;Israele fu quivi sconfitto dalla gente di Davide; e la strage ivi fu grande in quel giorno, caddero ventimila uomini.</p> 
<p><A NAME="an_18:8">18:8</A>&nbsp;La battaglia si estese su tutta la contrada; e la foresta divor&#242; in quel giorno assai pi&#249; gente di quella che non avesse divorato la spada.</p> 
<p><A NAME="an_18:9">18:9</A>&nbsp;E Absalom s&#8217;imbatt&#233; nella gente di Davide. Absalom cavalcava il suo mulo; il mulo entr&#242; sotto i rami intrecciati di un gran terebinto, e il capo di Absalom s&#8217;impigli&#242; nel terebinto, talch&#233; egli rimase sospeso fra cielo e terra; mentre il mulo, ch&#8217;era sotto di lui, passava oltre.</p> 
<p><A NAME="an_18:10">18:10</A>&nbsp;Un uomo vide questo, e lo venne a riferire a Joab, dicendo: "Ho veduto Absalom appeso a un terebinto".</p> 
<p><A NAME="an_18:11">18:11</A>&nbsp;Joab rispose all&#8217;uomo che gli recava la nuova: "Come! tu l&#8217;hai visto? E perch&#233; non l&#8217;hai tu, sul posto, steso morto al suolo? Io non avrei mancato di darti dieci sicli d&#8217;argento e una cintura".</p> 
<p><A NAME="an_18:12">18:12</A>&nbsp;Ma quell&#8217;uomo disse a Joab: "Quand&#8217;anche mi fossero messi in mano mille sicli d&#8217;argento, io non metterei la mano addosso al figliuolo del re; poich&#233; noi abbiamo udito l&#8217;ordine che il re ha dato a te, ad Abishai e ad Ittai dicendo: Badate che nessuno tocchi il giovine Absalom!</p> 
<p><A NAME="an_18:13">18:13</A>&nbsp;E se io avessi perfidamente attentato alla sua vita, siccome nulla rimane occulto al re, tu stesso saresti sorto contro di me!"</p> 
<p><A NAME="an_18:14">18:14</A>&nbsp;Allora Joab disse: "Io non voglio perder cos&#236; il tempo con te". E, presi in mano tre dardi, li immerse nel cuore di Absalom, che era ancora vivo in mezzo al terebinto.</p> 
<p><A NAME="an_18:15">18:15</A>&nbsp;Poi dieci giovani scudieri di Joab circondarono Absalom, e coi loro colpi lo finirono.</p> 
<p><A NAME="an_18:16">18:16</A>&nbsp;Allora Joab fe&#8217; sonare la tromba, e il popolo fece ritorno cessando d&#8217;inseguire Israele, perch&#233; Joab glielo imped&#236;.</p> 
<p><A NAME="an_18:17">18:17</A>&nbsp;Poi presero Absalom, lo gettarono in una gran fossa nella foresta, ed elevarono sopra di lui un mucchio grandissimo di pietre; e tutto Israele fugg&#236;, ciascuno nella sua tenda.</p> 
<p><A NAME="an_18:18">18:18</A>&nbsp;Or Absalom, mentr&#8217;era in vita, si era eretto il monumento ch&#8217;&#232; nella Valle del re; perch&#233; diceva: "Io non ho un figliuolo che conservi il ricordo del mio nome"; e diede il suo nome a quel monumento, che anche oggi si chiama "monumento di Absalom".</p> 
<p><A NAME="an_18:19">18:19</A>&nbsp;Ed Ahimaats, figliuolo di Tsadok, disse a Joab: "Lasciami correre a portare al re la notizia che l&#8217;Eterno gli ha fatto giustizia contro i suoi nemici".</p> 
<p><A NAME="an_18:20">18:20</A>&nbsp;Joab gli rispose: "Non sarai tu che porterai oggi la notizia; la porterai un altro giorno; non porterai oggi la notizia, perch&#233; il figliuolo del re &#232; morto".</p> 
<p><A NAME="an_18:21">18:21</A>&nbsp;Poi Joab disse all&#8217;Etiopo: "Va&#8217;, e riferisci al re quello che hai veduto". L&#8217;Etiopo s&#8217;inchin&#242; a Joab, e corse via.</p> 
<p><A NAME="an_18:22">18:22</A>&nbsp;Ahimaats, figliuolo di Tsadok, disse di nuovo a Joab: "Qualunque cosa avvenga, ti prego, lasciami correr dietro all&#8217;Etiopo!" Joab gli disse: "Ma perch&#233;, figliuol mio, vuoi tu correre? La notizia non ti recher&#224; nulla di buono".</p> 
<p><A NAME="an_18:23">18:23</A>&nbsp;E l&#8217;altro: "Qualunque cosa avvenga, voglio correre". E Joab gli disse: "Corri!" Allora Ahimaats prese la corsa per la via della pianura, e oltrepass&#242; l&#8217;Etiopo.</p> 
<p><A NAME="an_18:24">18:24</A>&nbsp;Or Davide stava sedendo fra le due porte; la sentinella sal&#236; sul tetto della porta dal lato del muro; alz&#242; gli occhi, guard&#242;, ed ecco un uomo che correva tutto solo.</p> 
<p><A NAME="an_18:25">18:25</A>&nbsp;La sentinella grid&#242; e avvert&#236; il re. Il re disse: "Se &#232; solo, porta notizie". E quello s&#8217;andava avvicinando sempre pi&#249;.</p> 
<p><A NAME="an_18:26">18:26</A>&nbsp;Poi la sentinella vide un altr&#8217;uomo che correva, e grid&#242; al guardiano: "Ecco un altr&#8217;uomo che corre tutto solo!" E il re: "Anche questo porta notizie".</p> 
<p><A NAME="an_18:27">18:27</A>&nbsp;La sentinella disse: "Il modo di correre del primo mi par quello di Ahimaats, figliuolo di Tsadok". E il re disse: "E&#8217; un uomo dabbene, e viene a portare buone notizie".</p> 
<p><A NAME="an_18:28">18:28</A>&nbsp;E Ahimaats grid&#242; al re: "Pace!" E, prostratosi dinanzi al re con la faccia a terra, disse: "Benedetto sia l&#8217;Eterno, l&#8217;Iddio tuo, che ha dato in tuo potere gli uomini che aveano alzate le mani contro il re, mio signore!"</p> 
<p><A NAME="an_18:29">18:29</A>&nbsp;Il re disse: "Il giovine Absalom sta egli bene?" Ahimaats rispose: "Quando Joab mandava il servo del re e me tuo servo io vidi un gran tumulto, ma non so di che si trattasse".</p> 
<p><A NAME="an_18:30">18:30</A>&nbsp;Il re gli disse: "Mettiti l&#224; da parte". E quegli si mise da parte, e aspett&#242;.</p> 
<p><A NAME="an_18:31">18:31</A>&nbsp;Quand&#8217;ecco arrivare l&#8217;Etiopo, che disse: "Buone notizie per il re signore! L&#8217;Eterno t&#8217;ha reso oggi giustizia, liberandoti dalle mani di tutti quelli ch&#8217;erano insorti contro di te".</p> 
<p><A NAME="an_18:32">18:32</A>&nbsp;Il re disse all&#8217;Etiopo: "Il giovine Absalom sta egli bene?" L&#8217;Etiopo rispose: "Possano i nemici del re mio signore, e tutti quelli che insorgono contro di te per farti del male, subir la sorte di quel giovane!"</p> 
<p><A NAME="an_18:33">18:33</A>&nbsp;Allora il re, vivamente commosso, sal&#236; nella camera che era sopra la porta, e pianse; e, nell&#8217;andare, diceva: "Absalom figliuolo mio! Figliuolo mio, Absalom figliuol mio! Oh foss&#8217;io pur morto in vece tua, o Absalom figliuolo mio, figliuolo mio!"</p> 
<p><A NAME="an_19:1">19:1</A>&nbsp;Or vennero a dire a Joab: "Ecco, il re piange e fa cordoglio a motivo di Absalom".</p> 
<p><A NAME="an_19:2">19:2</A>&nbsp;E la vittoria in quel giorno si cangi&#242; in lutto per tutto il popolo, perch&#233; il popolo sent&#236; dire in quel giorno: "Il re &#232; molto afflitto a cagione del suo figliuolo".</p> 
<p><A NAME="an_19:3">19:3</A>&nbsp;E il popolo in quel giorno rientr&#242; furtivamente in citt&#224;, com&#8217;avrebbe fatto gente coperta di vergogna per esser fuggita in battaglia.</p> 
<p><A NAME="an_19:4">19:4</A>&nbsp;E il re s&#8217;era coperto la faccia, e ad alta voce gridava: "Absalom figliuol mio! Absalom figliuol mio, figliuol mio!"</p> 
<p><A NAME="an_19:5">19:5</A>&nbsp;Allora Joab entr&#242; in casa dal re, e disse: "Tu copri oggi di rossore il volto di tutta la tua gente, che in questo giorno ha salvato la vita a te, ai tuoi figliuoli, e alle tue figliuole alle tue mogli e alle tue concubine,</p> 
<p><A NAME="an_19:6">19:6</A>&nbsp;giacch&#233; ami quelli che t&#8217;odiano, e odi quelli che t&#8217;amano; infatti oggi tu fai vedere che capitani e soldati per te son nulla; e ora io vedo bene che se Absalom fosse vivo e noi fossimo quest&#8217;oggi tutti morti, allora saresti contento.</p> 
<p><A NAME="an_19:7">19:7</A>&nbsp;Or dunque l&#232;vati, esci, e parla al cuore della tua gente; perch&#233; io giuro per l&#8217;Eterno che, se non esci, neppure un uomo rester&#224; con te questa notte; e questa sar&#224; per te sventura maggiore di tutte quelle che ti son cadute addosso dalla tua giovinezza fino a oggi".</p> 
<p><A NAME="an_19:8">19:8</A>&nbsp;Allora il re si lev&#242; e si pose a sedere alla porta; e ne fu dato l&#8217;annunzio a tutto il popolo, dicendo: "Ecco il re sta assiso alla porta". E tutto il popolo venne in presenza del re. Or quei d&#8217;Israele se n&#8217;eran fuggiti, ognuno nella sua tenda;</p> 
<p><A NAME="an_19:9">19:9</A>&nbsp;e in tutte le trib&#249; d&#8217;Israele tutto il popolo stava discutendo, e dicevano: "Il re ci ha liberati dalle mani dei nostri nemici e ci ha salvati dalle mani de&#8217; Filistei; e ora ha dovuto fuggire dal paese a cagione di Absalom;</p> 
<p><A NAME="an_19:10">19:10</A>&nbsp;e Absalom, che noi avevamo unto perch&#233; regnasse su noi, &#232; morto in battaglia; perch&#233; dunque non parlate di far tornare il re?"</p> 
<p><A NAME="an_19:11">19:11</A>&nbsp;E il re Davide mand&#242; a dire ai sacerdoti Tsadok ed Abiathar: "Parlate agli anziani di Giuda, e dite loro: Perch&#233; sareste voi ultimi a ricondurre il re a casa sua? I discorsi che si tengono in tutto Israele sono giunti fino alla casa del re.</p> 
<p><A NAME="an_19:12">19:12</A>&nbsp;Voi siete miei fratelli, siete mie ossa e mia carne; perch&#233; dunque sareste gli ultimi a far tornare il re?</p> 
<p><A NAME="an_19:13">19:13</A>&nbsp;E dite ad Amasa: Non sei tu mie ossa e mia carne? Iddio mi tratti con tutto il suo rigore, se tu non diventi per sempre capo dell&#8217;esercito, invece di Joab".</p> 
<p><A NAME="an_19:14">19:14</A>&nbsp;Cos&#236; Davide pieg&#242; il cuore di tutti gli uomini di Giuda, come se fosse stato il cuore di un sol uomo; ed essi mandarono a dire al re: "Ritorna tu con tutta la tua gente".</p> 
<p><A NAME="an_19:15">19:15</A>&nbsp;Il re dunque torn&#242;, e giunse al Giordano; e quei di Giuda vennero a Ghilgal per andare incontro al re, e per fargli passare il Giordano.</p> 
<p><A NAME="an_19:16">19:16</A>&nbsp;Shimei, figliuolo di Ghera, Beniaminita, ch&#8217;era di Bahurim, si affrett&#242; a scendere con gli uomini di Giuda incontro al re Davide.</p> 
<p><A NAME="an_19:17">19:17</A>&nbsp;Egli avea seco mille uomini di Beniamino, Tsiba, servo della casa di Saul, coi suoi quindici figliuoli e i suoi venti servi. Essi passarono il Giordano davanti al re.</p> 
<p><A NAME="an_19:18">19:18</A>&nbsp;La chiatta che dovea tragittare la famiglia del re e tenersi a sua disposizione, pass&#242;; e Shimei, figliuolo di Ghera, prostratosi dinanzi al re, nel momento in cui questi stava per passare il Giordano,</p> 
<p><A NAME="an_19:19">19:19</A>&nbsp;gli disse: "Non tenga conto, il mio signore, della mia iniquit&#224;, e dimentichi la perversa condotta tenuta dal suo servo il giorno in cui il re mio signore usciva da Gerusalemme, e non ne serbi il re risentimento!</p> 
<p><A NAME="an_19:20">19:20</A>&nbsp;Poich&#233; il tuo servo riconosce che ha peccato; e per questo sono stato oggi il primo di tutta la casa di Giuseppe a scendere incontro al re mio signore".</p> 
<p><A NAME="an_19:21">19:21</A>&nbsp;Ma Abishai, figliuolo di Tseruia, prese a dire: "Nonostante questo, Shimei non dev&#8217;egli morire per aver maledetto l&#8217;unto dell&#8217;Eterno?"</p> 
<p><A NAME="an_19:22">19:22</A>&nbsp;E Davide disse: "Che ho io da fare con voi, o figliuoli di Tseruia, che vi mostrate oggi miei avversari? Si farebb&#8217;egli morir oggi qualcuno in Israele? Non so io dunque che oggi divento re d&#8217;Israele?"</p> 
<p><A NAME="an_19:23">19:23</A>&nbsp;E il re disse a Shimei: "Tu non morrai!" E il re glielo giur&#242;.</p> 
<p><A NAME="an_19:24">19:24</A>&nbsp;Mefibosheth, nipote di Saul, scese anch&#8217;egli incontro al re. Ei non s&#8217;era puliti i piedi, n&#233; spuntata la barba, n&#233; lavate le vesti dal giorno in cui il re era partito fino a quello in cui tornava in pace.</p> 
<p><A NAME="an_19:25">19:25</A>&nbsp;E quando fu giunto da Gerusalemme per incontrare il re, il re gli disse: "Perch&#233; non venisti meco, Mefibosheth?"</p> 
<p><A NAME="an_19:26">19:26</A>&nbsp;Quegli rispose: "O re, mio signore, il mio servo m&#8217;ingann&#242;; perch&#233; il tuo servo, che &#232; zoppo, avea detto: Io mi far&#242; sellar l&#8217;asino, monter&#242;, e andr&#242; col re.</p> 
<p><A NAME="an_19:27">19:27</A>&nbsp;Ed egli ha calunniato il tuo servo presso il re mio signore; ma il re mio signore &#232; come un angelo di Dio; fa&#8217; dunque ci&#242; che ti piacer&#224;.</p> 
<p><A NAME="an_19:28">19:28</A>&nbsp;Poich&#233; tutti quelli della casa di mio padre non avrebbero meritato dal re mio signore altro che la morte; e, nondimeno, tu avevi posto il tuo servo fra quelli che mangiano alla tua mensa. E qual altro diritto poss&#8217;io avere? E perch&#233; continuerei io a supplicare il re?"</p> 
<p><A NAME="an_19:29">19:29</A>&nbsp;E il re gli disse: "Non occorre che tu aggiunga altre parole. L&#8217;ho detto; tu e Tsiba dividetevi le terre".</p> 
<p><A NAME="an_19:30">19:30</A>&nbsp;E Mefibosheth rispose al re: "Si prenda pur egli ogni cosa, giacch&#233; il re mio signore &#232; tornato in pace a casa sua".</p> 
<p><A NAME="an_19:31">19:31</A>&nbsp;Or Barzillai, il Galaadita, scese da Roghelim, e pass&#242; il Giordano col re per accompagnarlo di l&#224; dal Giordano.</p> 
<p><A NAME="an_19:32">19:32</A>&nbsp;Barzillai era molto vecchio; aveva ottant&#8217;anni, ed avea fornito i viveri al re mentre questi si trovava a Mahanaim; poich&#233; era molto facoltoso.</p> 
<p><A NAME="an_19:33">19:33</A>&nbsp;Il re disse a Barzillai: "Vieni con me oltre il fiume; io provveder&#242; al tuo sostentamento a casa mia a Gerusalemme".</p> 
<p><A NAME="an_19:34">19:34</A>&nbsp;Ma Barzillai rispose al re: "Troppo pochi son gli anni che mi resta da vivere perch&#8217;io salga col re a Gerusalemme.</p> 
<p><A NAME="an_19:35">19:35</A>&nbsp;Io ho adesso ottant&#8217;anni: posso io ancora discernere ci&#242; ch&#8217;&#232; buono da ci&#242; che &#232; cattivo? Pu&#242; il tuo servo gustare ancora ci&#242; che mangia o ci&#242; che beve? Posso io udire ancora la voce dei cantori e delle cantatrici? E perch&#233; dunque il tuo servo sarebb&#8217;egli d&#8217;aggravio al re mio signore?</p> 
<p><A NAME="an_19:36">19:36</A>&nbsp;Solo per poco tempo andrebbe il tuo servo oltre il Giordano col re; e perch&#233; il re vorrebb&#8217;egli rimunerarmi con un cotal beneficio?</p> 
<p><A NAME="an_19:37">19:37</A>&nbsp;Deh, lascia che il tuo servo se ne ritorni indietro, e ch&#8217;io possa morire nella mia citt&#224; presso la tomba di mio padre e di mia madre! Ma ecco il tuo servo Kimham; passi egli col re mio signore, e fa&#8217; per lui quello che ti piacer&#224;".</p> 
<p><A NAME="an_19:38">19:38</A>&nbsp;Il re rispose: "Venga meco Kimham, e io far&#242; per lui quello che a te piacer&#224;; e far&#242; per te tutto quello che desidererai da me".</p> 
<p><A NAME="an_19:39">19:39</A>&nbsp;E quando tutto il popolo ebbe passato il Giordano e l&#8217;ebbe passato anche il re, il re baci&#242; Barzillai e lo benedisse, ed egli se ne torn&#242; a casa sua.</p> 
<p><A NAME="an_19:40">19:40</A>&nbsp;Cos&#236; il re pass&#242; oltre, e and&#242; a Ghilgal; e Kimham lo accompagn&#242;. Tutto il popolo di Giuda e anche la met&#224; del popolo d&#8217;Israele aveano fatto scorta al re.</p> 
<p><A NAME="an_19:41">19:41</A>&nbsp;Allora tutti gli altri Israeliti vennero dal re e gli dissero: "Perch&#233; i nostri fratelli, gli uomini di Giuda, ti hanno portato via di nascosto, e hanno fatto passare il Giordano al re, alla sua famiglia e a tutta la gente di Davide?"</p> 
<p><A NAME="an_19:42">19:42</A>&nbsp;E tutti gli uomini di Giuda risposero agli uomini d&#8217;Israele: "Perch&#233; il re appartiene a noi pi&#249; dappresso; e perch&#233; vi adirate voi per questo? Abbiam noi mangiato a spese del re? O abbiam noi ricevuto qualche regalo?"</p> 
<p><A NAME="an_19:43">19:43</A>&nbsp;E gli uomini d&#8217;Israele risposero agli uomini di Giuda: "Il re appartiene a noi dieci volte pi&#249; che a voi, e quindi Davide &#232; pi&#249; nostro che vostro; perch&#233; dunque ci avete disprezzati? Non siamo stati noi i primi a proporre di far tornare il nostro re?" Ma il parlare degli uomini di Giuda fu pi&#249; violento di quello degli uomini d&#8217;Israele.</p> 
<p><A NAME="an_20:1">20:1</A>&nbsp;Or quivi si trovava un uomo scellerato per nome Sheba, figliuolo di Bicri, un Beniaminita, il quale son&#242; la tromba, e disse: "Noi non abbiamo nulla da spartire con Davide, non abbiamo nulla in comune col figliuolo d&#8217;Isai! O Israele, ciascuno alla sua tenda!"</p> 
<p><A NAME="an_20:2">20:2</A>&nbsp;E tutti gli uomini di Israele ripresero la via delle alture, separandosi da Davide per seguire Sheba, figliuolo di Bicri; ma quei di Giuda non si staccarono dal loro re, e l&#8217;accompagnarono dal Giordano fino a Gerusalemme.</p> 
<p><A NAME="an_20:3">20:3</A>&nbsp;Quando Davide fu giunto a casa sua a Gerusalemme, prese le dieci concubine che avea lasciate a custodia della casa, e le fece rinchiudere; egli somministrava loro gli alimenti, ma non si accostava ad esse; e rimasero cos&#236; rinchiuse, vivendo come vedove, fino al giorno della loro morte.</p> 
<p><A NAME="an_20:4">20:4</A>&nbsp;Poi il re disse ad Amasa: "Radunami tutti gli uomini di Giuda entro tre giorni; e tu trovati qui".</p> 
<p><A NAME="an_20:5">20:5</A>&nbsp;Amasa dunque part&#236; per adunare gli uomini di Giuda; ma tard&#242; oltre il tempo fissatogli dal re.</p> 
<p><A NAME="an_20:6">20:6</A>&nbsp;Allora Davide disse ad Abishai: "Sheba, figliuolo di Bicri, ci far&#224; adesso pi&#249; male di Absalom; prendi tu la gente del tuo signore, e inseguilo onde non trovi delle citt&#224; fortificate e ci sfugga".</p> 
<p><A NAME="an_20:7">20:7</A>&nbsp;E Abishai part&#236;, seguito dalla gente di Joab, dai Kerethei, dai Pelethei, e da tutti gli uomini pi&#249; valorosi; e usciron da Gerusalemme per inseguire Sheba, figliuolo di Bicri.</p> 
<p><A NAME="an_20:8">20:8</A>&nbsp;Si trovavano presso alla gran pietra che &#232; in Gabaon, quando Amasa venne loro incontro. Or Joab indossava la sua veste militare sulla quale cingeva una spada che, attaccata al cinturino, gli pendea dai fianchi nel suo fodero; mentre Joab si faceva innanzi, la spada gli cadde.</p> 
<p><A NAME="an_20:9">20:9</A>&nbsp;Joab disse ad Amasa: "Stai tu bene, fratel mio?" E con la destra prese Amasa per la barba, per baciarlo.</p> 
<p><A NAME="an_20:10">20:10</A>&nbsp;Amasa non fece attenzione alla spada che Joab aveva in mano; e Joab lo colp&#236; nel ventre si che gli intestini si sparsero per terra; non lo colp&#236; una seconda volta e quegli mor&#236;. Poi Joab ed Abishai, suo fratello, si misero a inseguire Sheba, figliuolo di Bicri.</p> 
<p><A NAME="an_20:11">20:11</A>&nbsp;Uno de&#8217; giovani di Joab era rimasto presso Amasa, e diceva: "Chi vuol bene a Joab e chi &#232; per Davide segua Joab!"</p> 
<p><A NAME="an_20:12">20:12</A>&nbsp;Intanto Amasa si rotolava nel sangue in mezzo alla strada. E quell&#8217;uomo vedendo che tutto il popolo si fermava, strascin&#242; Amasa fuori della strada in un campo, e gli butt&#242; addosso un mantello; perch&#233; avea visto che tutti quelli che gli arrivavan vicino, si fermavano;</p> 
<p><A NAME="an_20:13">20:13</A>&nbsp;ma quand&#8217;esso fu tolto dalla strada, tutti passavano al s&#233;guito di Joab per dar dietro a Sheba figliuolo di Bicri.</p> 
<p><A NAME="an_20:14">20:14</A>&nbsp;Joab pass&#242; per mezzo a tutte le trib&#249; d&#8217;Israele fino ad Abel ed a Beth-Maaca. E tutto il fior fiore degli uomini si radun&#242; e lo segu&#236;.</p> 
<p><A NAME="an_20:15">20:15</A>&nbsp;E vennero e assediarono Sheba in Abel-Beth-Maaca, e innalzarono contro la citt&#224; un bastione che dominava le fortificazioni; e tutta la gente ch&#8217;era con Joab batteva in breccia le mura per abbatterle.</p> 
<p><A NAME="an_20:16">20:16</A>&nbsp;Allora una donna di senno grid&#242; dalla citt&#224;: "Udite, udite! Vi prego, dite a Joab di appressarsi, ch&#233; gli voglio parlare!"</p> 
<p><A NAME="an_20:17">20:17</A>&nbsp;E quand&#8217;egli si fu avvicinato, la donna gli chiese: "Sei tu Joab?" Egli rispose: "Son io". Allora ella gli disse: "Ascolta la parola della tua serva". Egli rispose: "Ascolto".</p> 
<p><A NAME="an_20:18">20:18</A>&nbsp;Ed ella riprese: "Una volta si soleva dire: Si domandi consiglio ad Abel! ed era affar finito.</p> 
<p><A NAME="an_20:19">20:19</A>&nbsp;Abel &#232; una delle citt&#224; pi&#249; pacifiche e pi&#249; fedeli in Israele; e tu cerchi di far perire una citt&#224; che &#232; una madre in Israele. Perch&#233; vuoi tu distruggere l&#8217;eredit&#224; dell&#8217;Eterno?"</p> 
<p><A NAME="an_20:20">20:20</A>&nbsp;Joab rispose: "Lungi, lungi da me l&#8217;idea di distruggere e di guastare.</p> 
<p><A NAME="an_20:21">20:21</A>&nbsp;Il fatto non sta cos&#236;; ma un uomo della contrada montuosa d&#8217;Efraim, per nome Sheba, figliuolo di Bicri, ha levato la mano contro il re, contro Davide. Consegnatemi lui solo, ed io m&#8217;allontaner&#242; dalla citt&#224;". E la donna disse a Joab: "Ecco, la sua testa ti sar&#224; gettata dalle mura".</p> 
<p><A NAME="an_20:22">20:22</A>&nbsp;Allora la donna si rivolse a tutto il popolo col suo savio consiglio; e quelli tagliaron la testa a Sheba, figliuolo di Bicri, e la gettarono a Joab. E questi fece sonar la tromba; tutti si dispersero lungi dalla citt&#224;, e ognuno se ne and&#242; alla sua tenda. E Joab torn&#242; a Gerusalemme presso il re.</p> 
<p><A NAME="an_20:23">20:23</A>&nbsp;Joab era a capo di tutto l&#8217;esercito d&#8217;Israele; Benaia, figliuolo di Jehoiada, era a capo dei Kerethei e dei Pelethei;</p> 
<p><A NAME="an_20:24">20:24</A>&nbsp;Adoram era preposto ai tributi; Joshafat, figliuolo di Ahilud, era archivista;</p> 
<p><A NAME="an_20:25">20:25</A>&nbsp;Sceia era segretario; Tsadok ed Abiathar erano sacerdoti;</p> 
<p><A NAME="an_20:26">20:26</A>&nbsp;(H20-25) &#242;e anche Ira di Jair era ministro di stato di Davide.</p> 
<p><A NAME="an_21:1">21:1</A>&nbsp;Al tempo di Davide ci fu una fame per tre anni continui; Davide cerc&#242; la faccia dell&#8217;Eterno, e l&#8217;Eterno gli disse: "Questo avviene a motivo di Saul e della sua casa sanguinaria, perch&#8217;egli fece perire i Gabaoniti".</p> 
<p><A NAME="an_21:2">21:2</A>&nbsp;Allora il re chiam&#242; i Gabaoniti, e parl&#242; loro. I Gabaoniti non erano del numero de&#8217; figliuoli d&#8217;Israele, ma avanzi degli Amorei; e i figliuoli d&#8217;Israele s&#8217;eran legati a loro per giuramento; nondimeno, Saul, nel suo zelo per i figliuoli d&#8217;Israele e di Giuda avea cercato di sterminarli.</p> 
<p><A NAME="an_21:3">21:3</A>&nbsp;Davide disse ai Gabaoniti: "Che debbo io fare per voi, e in che modo espier&#242; il torto fattovi, perch&#233; voi benediciate l&#8217;eredit&#224; dell&#8217;Eterno?"</p> 
<p><A NAME="an_21:4">21:4</A>&nbsp;I Gabaoniti gli risposero: "Fra noi e Saul e la sua casa non &#232; questione d&#8217;argento o d&#8217;oro; e non appartiene a noi il far morire alcuno in Israele". Il re disse: "Quel che voi direte io lo far&#242; per voi".</p> 
<p><A NAME="an_21:5">21:5</A>&nbsp;E quelli risposero al re: "Poich&#233; quell&#8217;uomo ci ha consunti e avea fatto il piano di sterminarci per farci sparire da tutto il territorio d&#8217;Israele,</p> 
<p><A NAME="an_21:6">21:6</A>&nbsp;ci siano consegnati sette uomini di tra i suoi figliuoli, e noi li appiccheremo dinanzi all&#8217;Eterno a Ghibea di Saul, l&#8217;Eletto dell&#8217;Eterno". Il re disse: "Ve li consegner&#242;".</p> 
<p><A NAME="an_21:7">21:7</A>&nbsp;Il re risparmi&#242; Mefibosheth, figliuolo di Gionathan, figliuolo di Saul, per cagione del giuramento che Davide e Gionathan, figliuolo di Saul, avean fatto tra loro davanti all&#8217;Eterno;</p> 
<p><A NAME="an_21:8">21:8</A>&nbsp;ma il re prese i due figliuoli che Ritspa figliuola d&#8217;Aiah avea partoriti a Saul, Armoni e Mefibosheth, e i cinque figliuoli che Merab, figliuola di Saul, avea partoriti ad Adriel di Mehola, figliuolo di Barzillai,</p> 
<p><A NAME="an_21:9">21:9</A>&nbsp;e li consegn&#242; ai Gabaoniti, che li appiccarono sul monte, dinanzi all&#8217;Eterno. Tutti e sette perirono assieme; furon messi a morte nei primi giorni della m&#232;sse, quando si principiava a mietere l&#8217;orzo.</p> 
<p><A NAME="an_21:10">21:10</A>&nbsp;Ritspa, figliuola di Aiah, prese un cilicio, se lo stese sulla roccia, e stette l&#224; dal principio della m&#232;sse fino a che l&#8217;acqua non cadde dal cielo sui cadaveri; e imped&#236; agli uccelli del cielo di posarsi su di essi di giorno, e alle fiere dei campi d&#8217;accostarsi di notte.</p> 
<p><A NAME="an_21:11">21:11</A>&nbsp;E fu riferito a Davide quello che Ritspa, figliuola di Aiah, concubina di Saul, avea fatto.</p> 
<p><A NAME="an_21:12">21:12</A>&nbsp;E Davide and&#242; a prendere le ossa di Saul e quelle di Gionathan suo figliuolo presso gli abitanti di Jabes di Galaad, i quali le avean portate via dalla piazza di Beth-Shan, dove i Filistei aveano appesi i cadaveri quando aveano sconfitto Saul sul Ghilboa.</p> 
<p><A NAME="an_21:13">21:13</A>&nbsp;Egli riport&#242; di l&#224; le ossa di Saul e quelle di Gionathan suo figliuolo; e anche le ossa di quelli ch&#8217;erano stati impiccati furono raccolte.</p> 
<p><A NAME="an_21:14">21:14</A>&nbsp;E le ossa di Saul e di Gionathan suo figliuolo furon sepolte nel paese di Beniamino, a Tsela, nel sepolcro di Kis, padre di Saul; e fu fatto tutto quello che il re avea ordinato. Dopo questo, Iddio fu placato verso il paese.</p> 
<p><A NAME="an_21:15">21:15</A>&nbsp;I Filistei mossero di nuovo guerra ad Israele; e Davide scese con la sua gente a combattere contro i Filistei. Davide era stanco;</p> 
<p><A NAME="an_21:16">21:16</A>&nbsp;e Ishbi-Benob, uno dei discendenti di Rafa, che aveva una lancia del peso di trecento sicli di rame e portava un&#8217;armatura nuova, manifest&#242; il proposito di uccidere Davide;</p> 
<p><A NAME="an_21:17">21:17</A>&nbsp;ma Abishai, il figliuolo di Tseruia, venne in soccorso del re, colp&#236; il Filisteo, e lo uccise. Allora la gente di Davide gli fece questo giuramento: "Tu non uscirai pi&#249; con noi a combattere, e non spegnerai la lampada d&#8217;Israele".</p> 
<p><A NAME="an_21:18">21:18</A>&nbsp;Dopo questo, ci fu un&#8217;altra battaglia coi Filistei, a Gob; e allora Sibbecai di Huslah uccise Saf, uno dei discendenti di Rafa.</p> 
<p><A NAME="an_21:19">21:19</A>&nbsp;Ci fu un&#8217;altra battaglia coi Filistei a Gob; ed Elhanan, figliuolo di Jaare-Oreghim di Bethlehem uccise Goliath di Gath, di cui l&#8217;asta della lancia era come un subbio da tessitore.</p> 
<p><A NAME="an_21:20">21:20</A>&nbsp;Ci fu un&#8217;altra battaglia a Gath, dove si trov&#242; un uomo di grande statura, che avea sei dita a ciascuna mano e a ciascun piede, in tutto ventiquattro dita, e che era anch&#8217;esso dei discendenti di Rafa.</p> 
<p><A NAME="an_21:21">21:21</A>&nbsp;Egli ingiuri&#242; Israele, e Gionathan, figliuolo di Scimea, fratello di Davide, l&#8217;uccise.</p> 
<p><A NAME="an_21:22">21:22</A>&nbsp;Questi quattro erano nati a Gath, della stirpe di Rafa. Essi perirono per mano di Davide e per mano della sua gente.</p> 
<p><A NAME="an_22:1">22:1</A>&nbsp;Davide rivolse all&#8217;Eterno le parole di questo cantico quando l&#8217;Eterno l&#8217;ebbe riscosso dalla mano di tutti i suoi nemici e dalla mano di Saul. Egli disse:</p> 
<p><A NAME="an_22:2">22:2</A>&nbsp;"L&#8217;Eterno &#232; la mia r&#242;cca, la mia fortezza, il mio liberatore;</p> 
<p><A NAME="an_22:3">22:3</A>&nbsp;l&#8217;Iddio ch&#8217;&#232; la mia rupe, in cui mi rifugio, il mio scudo, il mio potente salvatore, il mio alto ricetto, il mio asilo. O mio salvatore, tu mi salvi dalla violenza!</p> 
<p><A NAME="an_22:4">22:4</A>&nbsp;Io invocai l&#8217;Eterno ch&#8217;&#232; degno d&#8217;ogni lode, e fui salvato dai miei nemici.</p> 
<p><A NAME="an_22:5">22:5</A>&nbsp;Le onde della morte m&#8217;avean circondato e i torrenti della distruzione m&#8217;aveano spaventato.</p> 
<p><A NAME="an_22:6">22:6</A>&nbsp;I legami del soggiorno de&#8217; morti m&#8217;aveano attorniato, i lacci della morte m&#8217;aveano c&#242;lto.</p> 
<p><A NAME="an_22:7">22:7</A>&nbsp;Nella mia distretta invocai l&#8217;Eterno, e gridai al mio Dio. Egli ud&#236; la mia voce dal suo tempio, e il mio grido pervenne ai suoi orecchi.</p> 
<p><A NAME="an_22:8">22:8</A>&nbsp;Allora la terra fu scossa e trem&#242; i fondamenti de&#8217; cieli furono smossi e scrollati, perch&#8217;egli era acceso d&#8217;ira.</p> 
<p><A NAME="an_22:9">22:9</A>&nbsp;Un fumo saliva dalle sue nari; un fuoco consumante gli usciva dalla bocca, e ne procedevano carboni accesi.</p> 
<p><A NAME="an_22:10">22:10</A>&nbsp;Egli abbass&#242; i cieli e discese, avendo sotto i piedi una densa caligine.</p> 
<p><A NAME="an_22:11">22:11</A>&nbsp;Cavalcava sopra un cherubino e volava ed appariva sulle ali del vento.</p> 
<p><A NAME="an_22:12">22:12</A>&nbsp;Avea posto intorno a s&#233;, come un padiglione, le tenebre, le raccolte d&#8217;acque, le dense nubi de&#8217; cieli.</p> 
<p><A NAME="an_22:13">22:13</A>&nbsp;Dallo splendore che lo precedeva, si sprigionavano carboni accesi.</p> 
<p><A NAME="an_22:14">22:14</A>&nbsp;L&#8217;Eterno tuon&#242; dai cieli e l&#8217;Altissimo di&#232; fuori la sua voce.</p> 
<p><A NAME="an_22:15">22:15</A>&nbsp;Avvent&#242; saette, e disperse i nemici; lanci&#242; folgori, e li mise in rotta.</p> 
<p><A NAME="an_22:16">22:16</A>&nbsp;Allora apparve il letto del mare, e i fondamenti del mondo furono scoperti allo sgridare dell&#8217;Eterno, al soffio del vento delle sue nari.</p> 
<p><A NAME="an_22:17">22:17</A>&nbsp;Egli distese dall&#8217;alto la mano mi prese, mi trasse fuori dalle grandi acque.</p> 
<p><A NAME="an_22:18">22:18</A>&nbsp;Mi riscosse dal mio potente nemico, da quelli che mi odiavano; perch&#8217;eran pi&#249; forti di me.</p> 
<p><A NAME="an_22:19">22:19</A>&nbsp;Essi m&#8217;eran piombati addosso nel d&#236; della mia calamit&#224;, ma l&#8217;Eterno fu il mio sostegno.</p> 
<p><A NAME="an_22:20">22:20</A>&nbsp;Egli mi trasse fuori al largo, mi liber&#242; perch&#233; mi gradisce.</p> 
<p><A NAME="an_22:21">22:21</A>&nbsp;L&#8217;Eterno mi ha retribuito secondo la mia giustizia, mi ha reso secondo la purit&#224; dello mie mani,</p> 
<p><A NAME="an_22:22">22:22</A>&nbsp;poich&#233; ho osservato le vie dell&#8217;Eterno e non mi sono empiamente sviato dal mio Dio.</p> 
<p><A NAME="an_22:23">22:23</A>&nbsp;Poich&#233; ho tenuto tutte le sue leggi davanti a me, e non mi sono allontanato dai suoi statuti.</p> 
<p><A NAME="an_22:24">22:24</A>&nbsp;E sono stato integro verso di lui, e mi son guardato dalla mia iniquit&#224;.</p> 
<p><A NAME="an_22:25">22:25</A>&nbsp;Ond&#8217;&#232; che l&#8217;Eterno m&#8217;ha reso secondo la mia giustizia, secondo la mia purit&#224; nel suo cospetto.</p> 
<p><A NAME="an_22:26">22:26</A>&nbsp;Tu ti mostri pietoso verso il pio, integro verso l&#8217;uomo integro;</p> 
<p><A NAME="an_22:27">22:27</A>&nbsp;ti mostri puro col puro e ti mostri astuto col perverso;</p> 
<p><A NAME="an_22:28">22:28</A>&nbsp;tu salvi la gente afflitta, e il tuo sguardo si ferma sugli alteri, per abbassarli.</p> 
<p><A NAME="an_22:29">22:29</A>&nbsp;S&#236;, tu sei la mia lampada, o Eterno, e l&#8217;Eterno illumina le mie tenebre.</p> 
<p><A NAME="an_22:30">22:30</A>&nbsp;Con te io assalgo tutta una schiera, col mio Dio salgo sulle mura.</p> 
<p><A NAME="an_22:31">22:31</A>&nbsp;La via di Dio &#232; perfetta, la parola dell&#8217;Eterno &#232; purgata col fuoco. Egli &#232; lo scudo di tutti quelli che sperano in lui.</p> 
<p><A NAME="an_22:32">22:32</A>&nbsp;Poich&#233; chi &#232; Dio fuor del l&#8217;Eterno? E chi &#232; R&#242;cca fuor del nostro Dio?</p> 
<p><A NAME="an_22:33">22:33</A>&nbsp;Iddio &#232; la mia potente fortezza, e rende la mia via perfetta.</p> 
<p><A NAME="an_22:34">22:34</A>&nbsp;Egli rende i miei piedi simili a quelli delle cerve e mi rende saldo sui miei alti luoghi.</p> 
<p><A NAME="an_22:35">22:35</A>&nbsp;Egli ammaestra le mie mani alla battaglia e le mie braccia tendono un arco di rame.</p> 
<p><A NAME="an_22:36">22:36</A>&nbsp;Tu m&#8217;hai anche dato lo scudo della tua salvezza, e la tua benignit&#224; m&#8217;ha fatto grande.</p> 
<p><A NAME="an_22:37">22:37</A>&nbsp;Tu hai allargato la via ai miei passi; e i miei piedi non hanno vacillato.</p> 
<p><A NAME="an_22:38">22:38</A>&nbsp;Io ho inseguito i miei nemici e li ho distrutti, e non son tornato addietro prima d&#8217;averli annientati.</p> 
<p><A NAME="an_22:39">22:39</A>&nbsp;Li ho annientati, schiacciati; e non son risorti; son caduti sotto i miei piedi.</p> 
<p><A NAME="an_22:40">22:40</A>&nbsp;Tu m&#8217;hai cinto di forza per la guerra, tu hai fatto piegare sotto di me i miei avversari;</p> 
<p><A NAME="an_22:41">22:41</A>&nbsp;hai fatto voltar le spalle davanti a me ai miei nemici, a quelli che m&#8217;odiavano, ed io li ho distrutti.</p> 
<p><A NAME="an_22:42">22:42</A>&nbsp;Hanno guardato, ma non vi fu chi li salvasse; han gridato all&#8217;Eterno, ma egli non rispose loro;</p> 
<p><A NAME="an_22:43">22:43</A>&nbsp;io li ho tritati come polvere della terra, li ho pestati, calpestati, come il fango delle strade.</p> 
<p><A NAME="an_22:44">22:44</A>&nbsp;Tu m&#8217;hai liberato dalle dissensioni del mio popolo, m&#8217;hai conservato capo di nazioni; un popolo che non conoscevo m&#8217;&#232; stato sottoposto.</p> 
<p><A NAME="an_22:45">22:45</A>&nbsp;I figli degli stranieri m&#8217;hanno reso omaggio, al solo udir parlare di me, m&#8217;hanno prestato ubbidienza.</p> 
<p><A NAME="an_22:46">22:46</A>&nbsp;I figli degli stranieri son venuti meno, sono usciti tremanti dai loro ripari.</p> 
<p><A NAME="an_22:47">22:47</A>&nbsp;Viva l&#8217;Eterno! Sia benedetta la mia r&#242;cca! e sia esaltato Iddio, la r&#242;cca della mia salvezza!</p> 
<p><A NAME="an_22:48">22:48</A>&nbsp;l&#8217;Iddio che fa la mia vendetta, e mi sottomette i popoli,</p> 
<p><A NAME="an_22:49">22:49</A>&nbsp;che mi trae dalle mani dei miei nemici. S&#236;, tu mi sollevi sopra i miei avversari mi riscuoti dall&#8217;uomo violento.</p> 
<p><A NAME="an_22:50">22:50</A>&nbsp;Perci&#242;, o Eterno, ti loder&#242; fra le nazioni, e salmegger&#242; al tuo nome.</p> 
<p><A NAME="an_22:51">22:51</A>&nbsp;Grandi liberazioni egli accorda al suo re, ed usa benignit&#224; verso il suo unto, verso Davide e la sua progenie in perpetuo".</p> 
<p><A NAME="an_23:1">23:1</A>&nbsp;Queste sono le ultime parole di Davide: "Parola di Davide, figliuolo d&#8217;Isai, parola dell&#8217;uomo che fu elevato ad alta dignit&#224;, dell&#8217;unto dell&#8217;Iddio di Giacobbe, del dolce cantore d&#8217;Israele:</p> 
<p><A NAME="an_23:2">23:2</A>&nbsp;Lo spirito dell&#8217;Eterno ha parlato per mio mezzo, e la sua parola &#232; stata sulle mie labbra.</p> 
<p><A NAME="an_23:3">23:3</A>&nbsp;L&#8217;Iddio d&#8217;Israele ha parlato, la R&#242;cca d&#8217;Israele m&#8217;ha detto: "Colui che regna sugli uomini con giustizia, colui che regna con timor di Dio,</p> 
<p><A NAME="an_23:4">23:4</A>&nbsp;&#232; come la luce mattutina, quando il sole si leva in un mattino senza nuvole, e col suo splendore, dopo la pioggia, fa spuntare l&#8217;erbetta dalla terra".</p> 
<p><A NAME="an_23:5">23:5</A>&nbsp;Non &#232; egli cos&#236; della mia casa dinanzi a Dio? Poich&#8217;egli ha fermato con me un patto eterno, in ogni punto ben regolato e sicuro appieno. Non far&#224; egli germogliare la mia completa salvezza e tutto ci&#242; ch&#8217;io bramo?</p> 
<p><A NAME="an_23:6">23:6</A>&nbsp;Ma gli scellerati tutti quanti son come spine che si buttan via e non si piglian con la mano;</p> 
<p><A NAME="an_23:7">23:7</A>&nbsp;chi le tocca s&#8217;arma d&#8217;un ferro o d&#8217;un&#8217;asta di lancia e si bruciano interamente l&#224; dove sono".</p> 
<p><A NAME="an_23:8">23:8</A>&nbsp;Questi sono i nomi dei valorosi guerrieri che furono al servizio di Davide: Josheb-Basshebeth, il Tahkemonita, capo dei principali ufficiali. Egli impugn&#242; la lancia contro ottocento uomini, che uccise in un solo scontro.</p> 
<p><A NAME="an_23:9">23:9</A>&nbsp;Dopo di lui veniva Eleazar, figliuolo di Dodo, figliuolo di Akoi, uno dei tre valorosi guerrieri che erano con Davide, quando sfidarono i Filistei raunati per combattere, mentre gli Israeliti si ritiravano sulle alture.</p> 
<p><A NAME="an_23:10">23:10</A>&nbsp;Egli si lev&#242;, percosse i Filistei, finch&#233; la sua mano, spossata, rimase attaccata alla spada. E l&#8217;Eterno concesse in quel giorno una gran vittoria, e il popolo torn&#242; a seguire Eleazar soltanto per spogliare gli uccisi.</p> 
<p><A NAME="an_23:11">23:11</A>&nbsp;Dopo di lui veniva Shamma, figliuolo di Agh&#233;, lo Hararita. I Filistei s&#8217;erano radunati in massa; e in quel luogo v&#8217;era un campo pieno di lenticchie; e, come i popolo fuggiva dinanzi ai Filistei,</p> 
<p><A NAME="an_23:12">23:12</A>&nbsp;Shamma si piant&#242; in mezzo al campo, lo difese, e sconfisse i Filistei. E l&#8217;Eterno concesse una gran vittoria.</p> 
<p><A NAME="an_23:13">23:13</A>&nbsp;Tre dei trenta capi scesero, al tempo della mietitura, e vennero da Davide nella spelonca di Adullam, mentre una schiera di Filistei era accampata nella valle dei Refaim.</p> 
<p><A NAME="an_23:14">23:14</A>&nbsp;Davide era allora nella fortezza, e c&#8217;era un posto di Filistei a Bethlehem.</p> 
<p><A NAME="an_23:15">23:15</A>&nbsp;Davide ebbe un desiderio, e disse: "Oh se qualcuno mi desse da bere dell&#8217;acqua del pozzo ch&#8217;&#232; vicino alla porta di Bethlehem!"</p> 
<p><A NAME="an_23:16">23:16</A>&nbsp;E i tre prodi s&#8217;aprirono un varco attraverso al campo filisteo, attinsero dell&#8217;acqua dal pozzo di Bethlehem, vicino alla porta; e presala seco, la presentarono a Davide; il qual per&#242; non ne volle bere, ma la sparse davanti all&#8217;Eterno,</p> 
<p><A NAME="an_23:17">23:17</A>&nbsp;dicendo: "Lungi da me, o Eterno, ch&#8217;io faccia tal cosa! Beverei io il sangue di questi uomini, che sono andati l&#224; a rischio della loro vita?" E non la volle bere. Questo fecero quei tre prodi.</p> 
<p><A NAME="an_23:18">23:18</A>&nbsp;Abishai, fratello di Joab, figliuolo di Tseruia, fu il capo di altri tre. Egli impugn&#242; la lancia contro trecento uomini, e li uccise; e s&#8217;acquist&#242; fama fra i tre.</p> 
<p><A NAME="an_23:19">23:19</A>&nbsp;Fu il pi&#249; illustre dei tre, e perci&#242; fu fatto loro capo; nondimeno non giunse ad eguagliare i primi tre.</p> 
<p><A NAME="an_23:20">23:20</A>&nbsp;Poi veniva Benaia da Kabtseel, figliuolo di Jehoiada, figliuolo di Ish-hai, celebre per le sue prodezze. Egli uccise i due grandi eroi di Moab. Discese anche in mezzo a una cisterna, dove uccise un leone, un giorno di neve.</p> 
<p><A NAME="an_23:21">23:21</A>&nbsp;E uccise pure un Egiziano, d&#8217;aspetto formidabile, e che teneva una lancia in mano; ma Benaia gli scese contro con un bastone, strapp&#242; di mano all&#8217;Egiziano la lancia, e se ne serv&#236; per ucciderlo.</p> 
<p><A NAME="an_23:22">23:22</A>&nbsp;Questo fece Benaia, figliuolo di Jehoiada; e s&#8217;acquist&#242; fama fra i tre prodi.</p> 
<p><A NAME="an_23:23">23:23</A>&nbsp;Fu il pi&#249; illustre dei trenta; nondimeno non giunse ad eguagliare i primi tre. E Davide lo ammise nel suo consiglio.</p> 
<p><A NAME="an_23:24">23:24</A>&nbsp;Poi v&#8217;erano: Asael, fratello di Joab, uno dei trenta; Elkanan, figliuolo di Dodo, da Bethlehem;</p> 
<p><A NAME="an_23:25">23:25</A>&nbsp;Shamma da Harod; Elika da Harod;</p> 
<p><A NAME="an_23:26">23:26</A>&nbsp;Helets da Pelet; Ira, figliuolo di Ikkesh, da Tekoa;</p> 
<p><A NAME="an_23:27">23:27</A>&nbsp;Abiezer da Anathoth; Mebunnai da Husha;</p> 
<p><A NAME="an_23:28">23:28</A>&nbsp;Tsalmon da Akoa; Maharai da Netofa;</p> 
<p><A NAME="an_23:29">23:29</A>&nbsp;Heleb, figliuolo di Baana, da Netofa; Ittai, figliuolo di Ribai, da Ghibea, de&#8217; figliuoli di Beniamino;</p> 
<p><A NAME="an_23:30">23:30</A>&nbsp;Benaia da Pirathon; Hiddai da Nahale-Gaash;</p> 
<p><A NAME="an_23:31">23:31</A>&nbsp;Abi-Albon d&#8217;Arbath; Azmavet da Barhum;</p> 
<p><A NAME="an_23:32">23:32</A>&nbsp;Eliahba da Shaalbon; Bene-Jashen; Gionathan;</p> 
<p><A NAME="an_23:33">23:33</A>&nbsp;Shamma da Harar; Ahiam, figliuolo di Sharar, da Arar;</p> 
<p><A NAME="an_23:34">23:34</A>&nbsp;Elifelet, figliuolo di Ahasbai, figliuolo di un Maacatheo; Eliam, figliuolo di Ahitofel, da Ghilo;</p> 
<p><A NAME="an_23:35">23:35</A>&nbsp;Hetsrai da Carmel; Paarai da Arab;</p> 
<p><A NAME="an_23:36">23:36</A>&nbsp;Igal, figliuolo di Nathan, da Tsoba; Bani da Gad;</p> 
<p><A NAME="an_23:37">23:37</A>&nbsp;Tselek, l&#8217;Ammonita; Naharai da Beeroth, scudiero di Joab, figliuolo di Tseruia;</p> 
<p><A NAME="an_23:38">23:38</A>&nbsp;Ira da Jether; Gareb da Jether;</p> 
<p><A NAME="an_23:39">23:39</A>&nbsp;Uria, lo Hitteo. In tutto trentasette.</p> 
<p><A NAME="an_24:1">24:1</A>&nbsp;Or l&#8217;Eterno s&#8217;accese di nuovo d&#8217;ira contro Israele, ed incit&#242; Davide contro il popolo, dicendo: "Va&#8217; e fa&#8217; il censimento d&#8217;Israele e di Giuda".</p> 
<p><A NAME="an_24:2">24:2</A>&nbsp;E il re disse a Joab, ch&#8217;era il capo dell&#8217;esercito, e ch&#8217;era con lui: "Va&#8217; attorno per tutte le trib&#249; d&#8217;Israele, da Dan fino a Beer-Sheba, e fate il censimento del popolo perch&#8217;io ne sappia il numero".</p> 
<p><A NAME="an_24:3">24:3</A>&nbsp;Joab rispose al re: "L&#8217;Eterno, l&#8217;Iddio tuo, moltiplichi il popolo cento volte pi&#249; di quello che &#232;, e faccia s&#236; che gli occhi del re, mio signore, possano vederlo! Ma perch&#233; il re mio signore prende egli piacere nel far questo?"</p> 
<p><A NAME="an_24:4">24:4</A>&nbsp;Ma l&#8217;ordine del re prevalse contro Joab e contro i capi dell&#8217;esercito, e Joab e i capi dell&#8217;esercito partirono dalla presenza del re per andare a fare il censimento del popolo d&#8217;Israele.</p> 
<p><A NAME="an_24:5">24:5</A>&nbsp;Passarono il Giordano, e si accamparono ad Aroer, a destra della citt&#224; ch&#8217;&#232; in mezzo alla valle di Gad, e presso Jazer.</p> 
<p><A NAME="an_24:6">24:6</A>&nbsp;Poi andarono in Galaad e nel paese di Tahtim-Hodshi; poi andarono Dan-Jaan e nei dintorni di Sidon;</p> 
<p><A NAME="an_24:7">24:7</A>&nbsp;andarono alla fortezza di Tiro e in tutte le citt&#224; degli Hivvei e dei Cananei, e finirono col mezzogiorno di Giuda, a Beer-Sheba.</p> 
<p><A NAME="an_24:8">24:8</A>&nbsp;Percorsero cos&#236; tutto il paese, e in capo a nove mesi e venti giorni tornarono a Gerusalemme.</p> 
<p><A NAME="an_24:9">24:9</A>&nbsp;Joab rimise al re la cifra del censimento del popolo: c&#8217;erano in Israele ottocentomila uomini forti, atti a portare le armi; e in Giuda, cinquecentomila.</p> 
<p><A NAME="an_24:10">24:10</A>&nbsp;E dopo che Davide ebbe fatto il censimento del popolo, prov&#242; un rimorso al cuore, e disse all&#8217;Eterno: "Io ho gravemente peccato in questo che ho fatto; ma ora, o Eterno, perdona l&#8217;iniquit&#224; del tuo servo, poich&#233; io ho agito con grande stoltezza".</p> 
<p><A NAME="an_24:11">24:11</A>&nbsp;E quando Davide si fu alzato la mattina, la parola dell&#8217;Eterno fu cos&#236; rivolta al profeta Gad, il veggente di Davide:</p> 
<p><A NAME="an_24:12">24:12</A>&nbsp;"Va&#8217; a dire a Davide: Cos&#236; dice l&#8217;Eterno: Io ti propongo tre cose: sceglitene una, e quella ti far&#242;".</p> 
<p><A NAME="an_24:13">24:13</A>&nbsp;Gad venne dunque a Davide, gli rifer&#236; questo, e disse: "Vuoi tu sette anni di carestia nel tuo paese, ovvero tre mesi di fuga d&#8217;innanzi ai tuoi nemici che t&#8217;inseguano, ovvero tre giorni di peste nel tuo paese? Ora rifletti, e vedi che cosa io debba rispondere a colui che mi ha mandato".</p> 
<p><A NAME="an_24:14">24:14</A>&nbsp;E Davide disse a Gad: "Io sono in una grande angoscia! Ebbene, che cadiamo nelle mani dell&#8217;Eterno, giacch&#233; le sue compassioni sono immense; ma ch&#8217;io non cada nelle mani degli uomini!"</p> 
<p><A NAME="an_24:15">24:15</A>&nbsp;Cos&#236; l&#8217;Eterno mand&#242; la peste in Israele, da quella mattina fino al tempo fissato; e da Dan a Beer-Sheba morirono settantamila persone del popolo.</p> 
<p><A NAME="an_24:16">24:16</A>&nbsp;E come l&#8217;angelo stendeva la sua mano su Gerusalemme per distruggerla, l&#8217;Eterno si pent&#236; della calamit&#224; ch&#8217;egli aveva inflitta, e disse all&#8217;angelo che distruggeva il popolo: "Basta; ritieni ora la tua mano!" Or l&#8217;angelo dell&#8217;Eterno si trovava presso l&#8217;aia di Arauna, il Gebuseo.</p> 
<p><A NAME="an_24:17">24:17</A>&nbsp;E Davide, vedendo l&#8217;angelo che colpiva il popolo, disse all&#8217;Eterno: "Son io che ho peccato; son io che ho agito iniquamente; ma queste pecore che hanno fatto? La tua mano si volga dunque contro di me e contro la casa di mio padre!"</p> 
<p><A NAME="an_24:18">24:18</A>&nbsp;E quel giorno Gad venne da Davide, e gli disse: "Sali, erigi un altare all&#8217;Eterno nell&#8217;aia di Arauna, il Gebuseo".</p> 
<p><A NAME="an_24:19">24:19</A>&nbsp;E Davide sal&#236;, secondo la parola di Gad, come l&#8217;Eterno avea comandato.</p> 
<p><A NAME="an_24:20">24:20</A>&nbsp;Arauna guard&#242;, e vide il re e i suoi servi, che si dirigevano verso di lui; e Arauna usc&#236; e si prostr&#242; dinanzi al re, con la faccia a terra.</p> 
<p><A NAME="an_24:21">24:21</A>&nbsp;Poi Arauna disse: "Perch&#233; il re, mio signore, viene dal suo servo?" E Davide rispose: "Per comprare da te quest&#8217;aia ed erigervi un altare all&#8217;Eterno, affinch&#233; la piaga cessi d&#8217;infierire sul popolo".</p> 
<p><A NAME="an_24:22">24:22</A>&nbsp;Arauna disse a Davide: "Il re, mio signore, prenda e offra quello che gli piacer&#224;! Ecco i buoi per l&#8217;olocausto; e le macchine da trebbiare e gli arnesi da buoi serviranno per legna.</p> 
<p><A NAME="an_24:23">24:23</A>&nbsp;Tutte queste cose, o re, Arauna te le d&#224;". Poi Arauna disse al re: "L&#8217;Eterno, il tuo Dio, ti sia propizio!"</p> 
<p><A NAME="an_24:24">24:24</A>&nbsp;Ma il re rispose ad Arauna: "No, io comprer&#242; da te queste cose per il loro prezzo, e non offrir&#242; all&#8217;Eterno, al mio Dio, olocausti che non mi costino nulla". E Davide compr&#242; l&#8217;aia ed i buoi per cinquanta sicli d&#8217;argento;</p> 
<p><A NAME="an_24:25">24:25</A>&nbsp;edific&#242; quivi un altare all&#8217;Eterno, e offr&#236; olocausti e sacrifizi di azioni di grazie. Cos&#236; l&#8217;Eterno fu placato verso il paese, e la piaga cess&#242; d&#8217;infierire sul popolo.</p> 
<p><HR>
<CENTER>
<A HREF="kg1.htm">Next: 1 Kings</A></CENTER>
</BODY>
</HTML>
