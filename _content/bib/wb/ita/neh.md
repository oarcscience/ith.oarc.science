[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](ezr)  [Next](est) 

------------------------------------------------------------------------

### Italian Bible: Nehemiah

<span id="an_1:1">1:1</span> Parole di Nehemia, figliuolo di Hacalia. Or
avvenne che nel mese di Kisleu dell’anno ventesimo, mentr’io mi trovavo
nel castello di Susan,

<span id="an_1:2">1:2</span> Hanani, uno de’ miei fratelli, e alcuni
altri uomini arrivarono da Giuda. Io li interrogai riguardo ai Giudei
scampati, superstiti della cattività, e riguardo a Gerusalemme.

<span id="an_1:3">1:3</span> E quelli mi dissero: "I superstiti della
cattività son là, nella provincia, in gran miseria e nell’obbrobrio; le
mura di Gerusalemme restano rotte, e le sue porte, consumate dal fuoco".

<span id="an_1:4">1:4</span> Com’ebbi udite queste parole, io mi posi a
sedere, piansi, feci cordoglio per parecchi giorni, e digiunai e pregai
dinanzi all’Iddio del cielo.

<span id="an_1:5">1:5</span> E dissi: "O Eterno, Dio del cielo, Dio
grande e tremendo; che mantieni il patto e la misericordia con quei che
t’amano e osservano i tuoi comandamenti,

<span id="an_1:6">1:6</span> siano le tue orecchie attente, i tuoi occhi
aperti, ed ascolta la preghiera del tuo servo, la quale io fo adesso
dinanzi a te, giorno e notte, per i figliuoli d’Israele, tuoi servi,
confessando i peccati de’ figliuoli d’Israele: peccati, che noi abbiam
commessi contro di te; sì, che io e la casa di mio padre abbiamo
commessi!

<span id="an_1:7">1:7</span> Noi ci siam condotti malvagiamente contro
di te, e non abbiamo osservato i comandamenti, le leggi e le
prescrizioni che tu desti a Mosè, tuo servo.

<span id="an_1:8">1:8</span> Deh, ricordati della parola che ordinasti a
Mosè, tuo servo, di pronunziare: Se sarete infedeli, io vi disperderò
fra i popoli;

<span id="an_1:9">1:9</span> ma se tornerete a me e osserverete i miei
comandamenti e li metterete in pratica, quand’anche i vostri dispersi
fossero gli estremi confini del mondo, io di là li raccoglierò; e li
ricondurrò al luogo che ho scelto per farne la dimora del mio nome.

<span id="an_1:10">1:10</span> Or questi sono tuoi servi, tuo popolo; tu
li hai redenti con la tua gran potenza e con la tua forte mano.

<span id="an_1:11">1:11</span> O Signore, te ne prego, siano le tue
orecchie attente alla preghiera del tuo servo e alla preghiera de’ tuoi
servi, che hanno a cuore di temere il tuo nome; e concedi oggi, ti
prego, buon successo al tuo servo, e fa’ ch’ei trovi pietà agli occhi di
quest’uomo". Allora io ero coppiere del re.

<span id="an_2:1">2:1</span> L’anno ventesimo del re Artaserse, nel mese
di Nisan, come il vino stava dinanzi al re, io presi il vino e glielo
porsi. Or io non ero mai stato triste in sua presenza.

<span id="an_2:2">2:2</span> E il re mi disse: "Perché hai l’aspetto
triste? eppure non sei malato; non può esser altro che un’afflizione del
cuore". Allora io ebbi grandissima paura,

<span id="an_2:3">2:3</span> e dissi al re: "Viva il re in eterno! Come
potrebbe il mio aspetto non esser triste quando la città dove sono i
sepolcri de’ miei padri è distrutta e le sue porte son consumate dal
fuoco?"

<span id="an_2:4">2:4</span> E il re mi disse: "Che cosa domandi?"
Allora io pregai l’Iddio del cielo;

<span id="an_2:5">2:5</span> poi risposi al re: "Se così piace al re e
il tuo servo ha incontrato favore agli occhi tuoi, mandami in Giudea,
nella città dove sono i sepolcri de’ miei padri, perché io la
riedifichi".

<span id="an_2:6">2:6</span> E il re, che avea la regina seduta allato,
mi disse: "Quanto durerà il tuo viaggio? e quando ritornerai?" La cosa
piacque al re, ei mi lasciò andare, e io gli fissai un termine di tempo.

<span id="an_2:7">2:7</span> Poi dissi al re: "Se così piace al re, mi
si diano delle lettere per i governatori d’oltre il fiume affinché mi
lascino passare ed entrare in Giuda,

<span id="an_2:8">2:8</span> e una lettera per Asaf, guardiano del parco
del re, affinché mi dia del legname per costruire le porte del castello
annesso alla casa dell’Eterno, per le mura della città, e per la casa
che abiterò io". E il re mi diede le lettere, perché la benefica mano
del mio Dio era su me.

<span id="an_2:9">2:9</span> Io giunsi presso i governatori d’oltre il
fiume, e diedi loro le lettere del re. Il re avea mandati meco dei capi
dell’esercito e dei cavalieri.

<span id="an_2:10">2:10</span> E quando Samballat, lo Horonita, e Tobia,
il servo Ammonita, furono informati del mio arrivo, ebbero gran
dispiacere della venuta d’un uomo che procurava il bene de’ figliuoli
d’Israele.

<span id="an_2:11">2:11</span> Così giunsi a Gerusalemme; e quando
v’ebbi passato tre giorni,

<span id="an_2:12">2:12</span> mi levai di notte, presi meco pochi
uomini, e non dissi nulla ad alcuno di quello che Dio m’avea messo in
cuore di fare per Gerusalemme; non avevo meco altro giumento che quello
ch’io cavalcavo.

<span id="an_2:13">2:13</span> Ed uscii di notte per la porta della
Valle, e mi diressi verso la sorgente del Dragone e la porta del Letame,
considerando le mura di Gerusalemme, com’erano rotte e come le sue porte
erano consumate dal fuoco.

<span id="an_2:14">2:14</span> Passai presso la porta della Sorgente e
il serbatoio del Re, ma non v’era posto per cui il giumento ch’io
cavalcavo potesse passare.

<span id="an_2:15">2:15</span> Allora risalii di notte la valle, sempre
considerando le mura; poi, rientrato per la porta della Valle, me ne
tornai a casa.

<span id="an_2:16">2:16</span> I magistrati non sapevano né dov’io fossi
andato né che cosa facessi. Fino a quel momento, io non avevo detto
nulla né ai Giudei né ai sacerdoti né ai notabili né ai magistrati né ad
alcuno di quelli che si occupavano di lavori.

<span id="an_2:17">2:17</span> Allora io dissi loro: "Voi vedete la
misera condizione nella quale ci troviamo; Gerusalemme è distrutta, e le
sue porte son consumate dal fuoco! Venite, riedifichiamo le mura di
Gerusalemme, e non sarem più nell’obbrobrio!"

<span id="an_2:18">2:18</span> E narrai loro come la benefica mano del
mio Dio era stata su me, senza omettere le parole che il re m’avea
dette. E quelli dissero: "Leviamoci, e mettiamoci a costruire!" E si
fecero animo per metter mano alla buona impresa.

<span id="an_2:19">2:19</span> Ma quando Samballat, lo Horonita, e
Tobia, il servo Ammonita, e Ghescem, l’Arabo, seppero la cosa, si fecero
beffe di noi, e ci sprezzarono dicendo: "Che cosa state facendo? Vi
volete forse ribellare contro al re?"

<span id="an_2:20">2:20</span> Allora io risposi e dissi loro: "L’Iddio
del cielo è quegli che ci darà buon successo. Noi, suoi servi, ci
leveremo e costruiremo; ma voi non avete né parte né diritto né
ricordanza in Gerusalemme".

<span id="an_3:1">3:1</span> Eliascib, sommo sacerdote, si levò coi suoi
fratelli sacerdoti e costruirono la porta delle Pecore; la consacrarono
e vi misero le sue imposte; continuarono a costruire fino alla torre di
Mea, che consacrarono, e fino alla Torre di Hananeel.

<span id="an_3:2">3:2</span> Allato a Eliascib lavorarono gli uomini di
Gerico, e allato a loro lavorò Zaccur, figliuolo d’Imri.

<span id="an_3:3">3:3</span> I figliuoli di Senaa costruirono la porta
de’ Pesci, ne fecero l’intelaiatura, e vi posero le imposte, le
serrature e le sbarre.

<span id="an_3:4">3:4</span> Allato a loro lavoro alle riparazioni
Meremoth, figliuolo d’Uria, figliuolo di Hakkots; allato a loro lavoro
alle riparazioni Meshullam, figliuolo di Berekia, figliuolo di
Mescezabeel; allato a loro lavorò alle riparazioni Tsadok, figliuolo di
Baana;

<span id="an_3:5">3:5</span> allato a loro lavorarono alle riparazioni i
Tekoiti; ma i principali fra loro non piegarono i loro colli a lavorare
all’opera del loro signore.

<span id="an_3:6">3:6</span> Joiada, figliuolo di Paseah, e Meshullam,
figliuolo di Besodeia, restaurarono la porta Vecchia; ne fecero
l’intelaiatura, e vi posero le imposte, le serrature e le sbarre.

<span id="an_3:7">3:7</span> Allato a loro lavorarono alle riparazioni
Melatia, il Gabaonita, Jadon, il Meronothita, e gli uomini di Gabaon e
di Mitspa, che dipendevano dalla sede del governatore d’oltre il fiume;

<span id="an_3:8">3:8</span> allato a loro lavorò alle riparazioni
Uzziel, figliuolo di Harhaia, di tra gli orefici, e allato a lui lavoro
Hanania, di tra i profumieri. Essi lasciarono stare Gerusalemme com’era,
fino al muro largo.

<span id="an_3:9">3:9</span> Allato a loro lavorò alle riparazioni
Refaia, figliuolo di Hur, capo della metà del distretto di Gerusalemme.

<span id="an_3:10">3:10</span> Allato a loro lavoro alle riparazioni
dirimpetto alla sua casa, Jedaia, figliuolo di Harumaf, e allato a lui
lavoro Hattush figliuolo di Hashabneia.

<span id="an_3:11">3:11</span> Malkia, figliuolo di Harim, e Hasshub,
figliuolo di Pahath-Moab, restaurarono un’altra parte delle mura e la
torre de’ Forni.

<span id="an_3:12">3:12</span> Allato a loro lavorò alle riparazioni,
con le sue figliuole, Shallum, figliuolo di Hallohesh, capo della metà
del distretto di Gerusalemme.

<span id="an_3:13">3:13</span> Hanun e gli abitanti di Zanoah
restaurarono la porta della Valle; la costruirono, vi posero le imposte,
le serrature e le sbarre. Fecero inoltre mille cubiti di muro fino alla
porta del Letame.

<span id="an_3:14">3:14</span> Malkia, figliuolo di Recab, capo del
distretto di Beth-Hakkerem restaurò la porta del Letame; la costruì, vi
pose le imposte, le serrature, le sbarre.

<span id="an_3:15">3:15</span> Shallum, figliuolo di Col-Hozeh, capo del
distretto di Mitspa, restaurò la porta della Sorgente; la costruì, la
coperse, vi pose le imposte, le serrature e le sbarre. Fece inoltre il
muro del serbatoio di Scelah, presso il giardino del re fino alla
scalinata per cui si scende dalla città di Davide.

<span id="an_3:16">3:16</span> Dopo di lui Neemia, figliuolo di Azbuk,
capo della metà del distretto di Beth-Zur, lavorò alle riparazioni fin
dirimpetto ai sepolcri di Davide, fino al serbatoio ch’era stato
costruito, e fino alla casa de’ prodi.

<span id="an_3:17">3:17</span> Dopo di lui lavorarono alle riparazioni i
Leviti, sotto Rehum, figliuolo di Bani; e allato a lui lavorò per il suo
distretto Hashabia, capo della metà del distretto di Keila.

<span id="an_3:18">3:18</span> Dopo di lui lavorarono alle riparazioni i
loro fratelli, sotto Bavvai, figliuolo di Henadad, capo della metà del
distretto di Keila;

<span id="an_3:19">3:19</span> e allato a lui Ezer, figliuolo di Jeshua,
capo di Mitspa, restaurò un’altra parte delle mura, dirimpetto alla
salita dell’arsenale, all’angolo.

<span id="an_3:20">3:20</span> Dopo di lui Baruc, figliuolo di Zaccai,
ne restaurò con ardore un’altra parte, dall’angolo fino alla porta della
casa di Eliascib, il sommo sacerdote.

<span id="an_3:21">3:21</span> Dopo di lui Meremoth, figliuolo di Uria,
figliuolo di Hakkoz, ne restaurò un’altra parte, dalla porta della casa
di Eliascib fino all’estremità della casa di Eliascib.

<span id="an_3:22">3:22</span> Dopo di lui lavorarono i sacerdoti che
abitavano il contado.

<span id="an_3:23">3:23</span> Dopo di loro Beniamino e Hashub
lavorarono dirimpetto alla loro casa. Dopo di loro Azaria, figliuolo di
Maaseia, figliuolo di Anania, lavorò presso la sua casa.

<span id="an_3:24">3:24</span> Dopo di lui Binnui, figliuolo di Henadad,
restaurò un’altra parte delle mura, dalla casa di Azaria fino allo
svolto, e fino all’angolo.

<span id="an_3:25">3:25</span> Palal, figliuolo d’Uzai, lavorò
dirimpetto allo svolto e alla torre sporgente dalla casa superiore del
re, che da sul cortile della prigione. Dopo di lui lavorò Pedaia,
figliuolo di Parosh.

<span id="an_3:26">3:26</span> I Nethinei che abitavano sulla collina,
lavorarono, fino dirimpetto alla porta delle Acque, verso oriente, e
dirimpetto alla torre sporgente.

<span id="an_3:27">3:27</span> Dopo di loro i Tekoiti ne restaurarono
un’altra parte, dirimpetto alla gran torre sporgente e fino al muro
della collina.

<span id="an_3:28">3:28</span> I sacerdoti lavorarono alle riparazioni
al disopra della porta de’ Cavalli, ciascuno dirimpetto alla propria
casa.

<span id="an_3:29">3:29</span> Dopo di loro Tsadok, figliuolo d’Immer,
lavorò dirimpetto alla sua casa. Dopo di lui lavorò Scemaia figliuolo di
Scecania, guardiano della porta orientale.

<span id="an_3:30">3:30</span> Dopo di lui Hanania, figliuolo di
Scelemia, e Hanun, sesto figliuolo di Tsalaf, restaurarono un’altra
parte delle mura. Dopo di loro Meshullam, figliuolo di Berekia, lavorò
difaccia alla sua camera.

<span id="an_3:31">3:31</span> Dopo di lui Malkja, uno degli orefici,
lavorò fino alle case de’ Nethinei e de’ mercanti, dirimpetto alla porta
di Hammifkad e fino alla salita dell’angolo.

<span id="an_3:32">3:32</span> E gli orefici e i mercanti lavorarono
alle riparazioni fra la salita dell’angolo e la porta delle Pecore.

<span id="an_4:1">4:1</span> Quando Samballat udì che noi edificavamo le
mura, si adirò, s’indignò fuor di modo, si fe’ beffe de’ Giudei,

<span id="an_4:2">4:2</span> e disse in presenza de’ suoi fratelli e de’
soldati di Samaria: "Che fanno questi spossati Giudei? Si lasceranno
fare? Offriranno sacrifizi? Finiranno in un giorno? Faranno essi
rivivere delle pietre sepolte sotto mucchi di polvere e consumate dal
fuoco?"

<span id="an_4:3">4:3</span> Tobia l’Ammonita, che gli stava accanto,
disse: "Edifichino pure! Se una volpe vi salta su, farà crollare il loro
muro di pietra!"

<span id="an_4:4">4:4</span> Ascolta, o Dio nostro, come siamo
sprezzati! Fa’ ricadere sul loro capo il loro vituperio, e abbandonali
al saccheggio in un paese di schiavitù!

<span id="an_4:5">4:5</span> E non coprire la loro iniquità, e non sia
cancellato dal tuo cospetto il loro peccato; poiché t’hanno provocato ad
ira in presenza dei costruttori.

<span id="an_4:6">4:6</span> Noi dunque riedificammo le mura che furon
da pertutto compiute fino alla metà della loro altezza; e il popolo avea
preso a cuore il lavoro.

<span id="an_4:7">4:7</span> Ma quando Samballat, Tobia, gli Arabi, gli
Ammoniti e gli Asdodei ebbero udito che la riparazione delle mura di
Gerusalemme progrediva, e che le brecce cominciavano a chiudersi,
n’ebbero grandissimo sdegno,

<span id="an_4:8">4:8</span> e tutti quanti assieme congiurarono di
venire ad attaccare Gerusalemme e a crearvi del disordine.

<span id="an_4:9">4:9</span> Allora noi pregammo l’Iddio nostro, e
mettemmo contro di loro delle sentinelle di giorno e di notte per
difenderci dai loro attacchi.

<span id="an_4:10">4:10</span> Que’ di Giuda dicevano: "Le forze de’
portatori di pesi vengon meno, e le macerie sono molte; noi non potremo
costruir le mura!"

<span id="an_4:11">4:11</span> E i nostri avversari dicevano: "Essi non
sapranno e non vedranno nulla, finché noi giungiamo in mezzo a loro;
allora li uccideremo, e farem cessare i lavori".

<span id="an_4:12">4:12</span> E siccome i Giudei che dimoravano vicino
a loro vennero dieci volte a riferirci la cosa da tutti i luoghi di loro
provenienza,

<span id="an_4:13">4:13</span> io, nelle parti più basse del posto,
dietro le mura, in luoghi aperti, disposi il popolo per famiglie, con le
loro spade le loro lance, i loro archi.

<span id="an_4:14">4:14</span> E, dopo aver tutto ben esaminato, mi
levai, e dissi ai notabili, ai magistrati e al resto del popolo: "Non li
temete! Ricordatevi del Signore, grande e tremendo; e combattete per i
vostri fratelli, per i vostri figliuoli e figliuole, per le vostre mogli
e per le vostre case!"

<span id="an_4:15">4:15</span> Quando i nostri nemici udirono ch’eravamo
informati della cosa, Iddio frustrò il loro disegno, e noi tutti
tornammo alle mura, ognuno al suo lavoro.

<span id="an_4:16">4:16</span> Da quel giorno, la metà de’ miei servi
lavorava, e l’altra metà stava armata di lance, di scudi, d’archi, di
corazze; e i capi eran dietro a tutta la casa di Giuda.

<span id="an_4:17">4:17</span> Quelli che costruivan le mura e quelli
che portavano o caricavano i pesi, con una mano lavoravano, e con
l’altra tenevano la loro arma;

<span id="an_4:18">4:18</span> e tutti i costruttori, lavorando,
portavan ciascuno la spada cinta ai fianchi. Il trombettiere stava
accanto a me.

<span id="an_4:19">4:19</span> E io dissi ai notabili, ai magistrati e
al resto del popolo: "L’opera è grande ed estesa, e noi siamo sparsi
sulle mura, e distanti l’uno dall’altro.

<span id="an_4:20">4:20</span> Dovunque udrete il suon della tromba,
quivi raccoglietevi presso di noi; l’Iddio nostro combatterà per noi".

<span id="an_4:21">4:21</span> Così continuavamo i lavori, mentre la
metà della mia gente teneva impugnata la lancia, dallo spuntar dell’alba
all’apparir delle stelle.

<span id="an_4:22">4:22</span> In quel medesimo tempo, io dissi al
popolo: Ciascuno di voi resti la notte dentro Gerusalemme coi suoi
servi, per far con noi la guardia durante la notte e riprendere il
lavoro di giorno".

<span id="an_4:23">4:23</span> Io poi, i miei fratelli, i miei servi e
gli uomini di guardia che mi seguivano, non ci spogliavamo; ognuno avea
l’arma a portata di mano.

<span id="an_5:1">5:1</span> Or si levò un gran lamento da parte di que’
del popolo e delle loro mogli contro ai Giudei, loro fratelli.

<span id="an_5:2">5:2</span> Ve n’eran che dicevano: "Noi, i nostri
figliuoli e le nostre figliuole siamo numerosi; ci si dia del grano
perché possiam mangiare e vivere!"

<span id="an_5:3">5:3</span> Altri dicevano: "Impegnamo i nostri campi,
le nostre vigne e le nostre case per assicurarci del grano durante la
carestia!"

<span id="an_5:4">5:4</span> Altri ancora dicevano: "Noi abbiam preso
del danaro a imprestito sui nostri campi e sulle nostre vigne per pagare
il tributo del re.

<span id="an_5:5">5:5</span> Ora la nostra carne è come la carne de’
nostri fratelli, i nostri figliuoli son come i loro figliuoli; ed ecco
che dobbiam sottoporre i nostri figliuoli e le nostre figliuole alla
schiavitù, e alcune delle nostre figliuole son già ridotte schiave; e
noi non possiamo farci nulla, giacché i nostri campi e le nostre vigne
sono in mano d’altri".

<span id="an_5:6">5:6</span> Quand’udii i loro lamenti e queste parole,
io m’indignai forte.

<span id="an_5:7">5:7</span> E, dopo matura riflessione, ripresi
aspramente i notabili e i magistrati, e dissi loro: "Come! voi prestate
su pegno ai vostri fratelli?" E convocai contro di loro una grande
raunanza,

<span id="an_5:8">5:8</span> e dissi loro: "Noi, secondo la nostra
possibilità, abbiamo riscattato i nostri fratelli Giudei che s’eran
venduti ai pagani; e voi stessi vendereste i vostri fratelli, ed essi si
venderebbero a noi!" Allora quelli si tacquero, e non seppero che
rispondere.

<span id="an_5:9">5:9</span> Io dissi pure: "Quello che voi fate non è
ben fatto. Non dovreste voi camminare nel timore del nostro Dio per non
essere oltraggiati dai pagani nostri nemici?

<span id="an_5:10">5:10</span> Anch’io e i miei fratelli e i miei servi
abbiam dato loro in prestito danaro e grano. Vi prego condoniamo loro
questo debito!

<span id="an_5:11">5:11</span> Rendete loro oggi i loro campi, le loro
vigne, i loro uliveti e le loro case, e la centesima del danaro, del
grano, del vino e dell’olio, che avete esatto da loro come interesse".

<span id="an_5:12">5:12</span> Quelli risposero: "Restituiremo tutto, e
non domanderemo più nulla da loro; faremo come tu dici". Allora chiamai
i sacerdoti, e in loro presenza li feci giurare che avrebbero mantenuta
la promessa.

<span id="an_5:13">5:13</span> Io scossi inoltre il mio mantello, e
dissi: "Così scuota Iddio dalla sua casa e dai suoi beni chiunque non
avrà mantenuto questa promessa, e così sia egli scosso e resti senza
nulla!" E tutta la raunanza disse: "Amen!" E celebrarono l’Eterno. E il
popolo mantenne la promessa.

<span id="an_5:14">5:14</span> Di più, dal giorno che il re mi stabilì
loro governatore nel paese di Giuda, dal ventesimo anno fino al
trentaduesimo anno del re Artaserse, durante dodici anni, io e i miei
fratelli non mangiammo della provvisione assegnata al governatore.

<span id="an_5:15">5:15</span> I governatori che mi avean preceduto
aveano gravato il popolo, ricevendone pane e vino oltre a quaranta sicli
d’argento; perfino i loro servi angariavano il popolo; ma io non ho
fatto così, perché ho avuto timor di Dio.

<span id="an_5:16">5:16</span> Anzi ho messo mano ai lavori di
riparazione di queste mura, e non abbiamo comprato verun campo, e tutta
la mia gente s’è raccolta là a lavorare.

<span id="an_5:17">5:17</span> E avevo alla mia mensa centocinquanta
uomini, Giudei e magistrati, oltre quelli che venivano a noi dalle
nazioni circonvicine.

<span id="an_5:18">5:18</span> E quel che mi si preparava per ogni
giorno era un bue, sei capri scelti di bestiame minuto, e
dell’uccellame; e ogni dieci giorni si preparava ogni sorta di vini in
abbondanza; e, nondimeno, io non ho mai chiesta la provvisione assegnata
al governatore, perché il popolo era già gravato abbastanza a motivo de’
lavori.

<span id="an_5:19">5:19</span> O mio Dio, ricordati, per farmi del bene,
di tutto quello che ho fatto per questo popolo.

<span id="an_6:1">6:1</span> Or quando Samballat e Tobia e Ghescem,
l’Arabo, e gli altri nostri nemici ebbero udito che io avevo riedificate
le mura e che non c’era più rimasta alcuna breccia quantunque allora io
non avessi ancora messe le imposte alle porte

<span id="an_6:2">6:2</span> Samballat e Ghescem mi mandarono a dire:
"Vieni, e troviamoci assieme in uno dei villaggi della valle di Ono". Or
essi pensavano a farmi del male.

<span id="an_6:3">6:3</span> E io inviai loro dei messi per dire: "Io
sto facendo un gran lavoro, e non posso scendere. Perché il lavoro
rimarrebb’egli sospeso mentr’io lo lascerei per scendere da voi?"

<span id="an_6:4">6:4</span> Essi mandarono quattro volte a dirmi la
stessa cosa, e io risposi loro nello stesso modo.

<span id="an_6:5">6:5</span> Allora Samballat mi mandò a dire la stessa
cosa la quinta volta per mezzo del suo servo che aveva in mano una
lettera aperta,

<span id="an_6:6">6:6</span> nella quale stava scritto: "Corre voce fra
queste genti, e Gashmu l’afferma, che tu e i Giudei meditate di
ribellarvi; e che perciò tu ricostruisci le mura; e, stando a quel che
si dice, tu diventeresti loro re,

<span id="an_6:7">6:7</span> e avresti perfino stabiliti de’ profeti per
far la tua proclamazione a Gerusalemme, dicendo: V’è un re in Giuda! Or
questi discorsi saranno riferiti al re. Vieni dunque, e consultiamoci
assieme".

<span id="an_6:8">6:8</span> Ma io gli feci rispondere: "Le cose non
stanno come tu dici, ma sei tu che le inventi!"

<span id="an_6:9">6:9</span> Perché tutta quella gente ci voleva
impaurire e diceva: "Le loro mani si rilasseranno e il lavoro non si
farà più". Ma tu, o Dio, fortifica ora le mie mani!

<span id="an_6:10">6:10</span> Ed io andai a casa di Scemaia, figliuolo
di Delaia, figliuolo di Mehetabeel, che s’era quivi rinchiuso; ed egli
mi disse: "Troviamoci assieme nella casa di Dio, dentro al tempio, e
chiudiamo le porte del tempio; poiché coloro verranno ad ucciderti, e
verranno a ucciderti di notte".

<span id="an_6:11">6:11</span> Ma io risposi: "Un uomo come me si dà
egli alla fuga? E un uomo qual son io potrebb’egli entrare nel tempio e
vivere? No, io non v’entrerò".

<span id="an_6:12">6:12</span> E io compresi ch’ei non era mandato da
Dio, ma avea pronunziata quella profezia contro di me, perché Tobia e
Samballat l’aveano pagato.

<span id="an_6:13">6:13</span> E l’aveano pagato per impaurirmi e
indurmi ad agire a quel modo e a peccare, affin di aver materia da farmi
una cattiva riputazione e da coprirmi d’onta.

<span id="an_6:14">6:14</span> O mio Dio, ricordati di Tobia, di
Samballat, e di queste loro opere! Ricordati anche della profetessa
Noadia e degli altri profeti che han cercato di spaventarmi!

<span id="an_6:15">6:15</span> Or le mura furon condotte a fine il
venticinquesimo giorno di Elul, in cinquantadue giorni.

<span id="an_6:16">6:16</span> E quando tutti i nostri nemici l’ebber
saputo, tutte le nazioni circonvicine furon prese da timore, e restarono
grandemente avvilite ai loro propri occhi perché riconobbero che
quest’opera s’era compiuta con l’aiuto del nostro Dio.

<span id="an_6:17">6:17</span> In que’ giorni, anche de’ notabili di
Giuda mandavano frequenti lettere a Tobia, e ne ricevevano da Tobia,

<span id="an_6:18">6:18</span> giacché molti in Giuda gli eran legati
per giuramento perch’egli era genero di Scecania figliuolo di Arah, e
Johanan, suo figliuolo, avea sposata la figliuola di Meshullam,
figliuolo di Berekia.

<span id="an_6:19">6:19</span> Essi dicevan del bene di lui perfino in
presenza mia, e gli riferivan le mie parole. E Tobia mandava lettere per
impaurirmi.

<span id="an_7:1">7:1</span> Or quando le mura furon riedificate ed io
ebbi messo a posto le porte, e i portinai, i cantori e i Leviti furono
stabiliti nei loro uffici,

<span id="an_7:2">7:2</span> io detti il comando di Gerusalemme ad
Hanani, mio fratello, e ad Hanania governatore del castello, perch’era
un uomo fedele e timorato di Dio più di tanti altri.

<span id="an_7:3">7:3</span> E dissi loro: "Le porte di Gerusalemme non
s’aprano finché il sole scotti; e mentre le guardie saranno ancora al
loro posto, si chiudano e si sbarrino le porte; e si stabiliscano per
far la guardia, gli abitanti di Gerusalemme, ciascuno al suo turno e
ciascuno davanti alla propria casa".

<span id="an_7:4">7:4</span> Or la città era spaziosa e grande; ma
dentro v’era poca gente, e non vi s’eran fabbricate case.

<span id="an_7:5">7:5</span> E il mio Dio mi mise in cuore di radunare i
notabili, i magistrati e il popolo, per farne il censimento. E trovai il
registro genealogico di quelli ch’eran tornati dall’esilio la prima
volta, e vi trovai scritto quanto segue:

<span id="an_7:6">7:6</span> Questi son quei della provincia che
tornarono dalla cattività; quelli che Nebucadnetsar, re di Babilonia,
avea menati in cattività, e che tornarono a Gerusalemme e in Giuda,
ciascuno nella sua città.

<span id="an_7:7">7:7</span> Essi tornarono con Zorobabele, Jeshua,
Nehemia, Azaria, Raamia, Nahamani, Mardocheo, Bilshan, Mispereth,
Bigvai, Nehum e Baana. Censimento degli uomini del popolo d’Israele:

<span id="an_7:8">7:8</span> Figliuoli di Parosh, duemila
centosettantadue.

<span id="an_7:9">7:9</span> Figliuoli di Scefatia, trecentosettantadue.

<span id="an_7:10">7:10</span> Figliuoli di Ara, seicento cinquantadue.

<span id="an_7:11">7:11</span> Figliuoli di Pahath-Moab, dei figliuoli
di Jeshua e di Joab, duemila ottocentodiciotto.

<span id="an_7:12">7:12</span> Figliuoli di Elam, mille
duecentocinquanta quattro.

<span id="an_7:13">7:13</span> Figliuoli di Zattu, ottocentoquaranta
cinque.

<span id="an_7:14">7:14</span> Figliuoli di Zaccai, settecentosessanta.

<span id="an_7:15">7:15</span> Figliuoli di Binnui, seicento
quarantotto.

<span id="an_7:16">7:16</span> Figliuoli di Bebai, seicento ventotto.

<span id="an_7:17">7:17</span> Figliuoli di Azgad, duemila trecento
ventidue.

<span id="an_7:18">7:18</span> Figliuoli di Adonikam, seicento
sessantasette.

<span id="an_7:19">7:19</span> Figliuoli di Bigvai, duemila
sessantasette.

<span id="an_7:20">7:20</span> Figliuoli di Adin, seicento
cinquantacinque.

<span id="an_7:21">7:21</span> Figliuoli di Ater, della famiglia
d’Ezechia, novantotto.

<span id="an_7:22">7:22</span> Figliuoli di Hashum, trecentoventotto.

<span id="an_7:23">7:23</span> Figliuoli di Bezai, trecento
ventiquattro.

<span id="an_7:24">7:24</span> Figliuoli di Harif, centododici.

<span id="an_7:25">7:25</span> Figliuoli di Gabaon, novantacinque.

<span id="an_7:26">7:26</span> Uomini di Bethlehem e di Netofa,
centottantotto.

<span id="an_7:27">7:27</span> Uomini di Anathoth, centoventotto.

<span id="an_7:28">7:28</span> Uomini di Beth-Azmaveth, quarantadue.

<span id="an_7:29">7:29</span> Uomini di Kiriath-Jearim, di Kefira e di
Beeroth, settecentoquarantatre.

<span id="an_7:30">7:30</span> Uomini di Rama e di Gheba,
seicentoventuno.

<span id="an_7:31">7:31</span> Uomini di Micmas, centoventidue.

<span id="an_7:32">7:32</span> Uomini di Bethel e d’Ai, centoventitre.

<span id="an_7:33">7:33</span> Uomini d’un altro Nebo, cinquantadue.

<span id="an_7:34">7:34</span> Figliuoli d’un altro Elam, mille
duecentocinquanta quattro.

<span id="an_7:35">7:35</span> Figliuoli di Harim, trecentoventi.

<span id="an_7:36">7:36</span> Figliuoli di Gerico, trecento
quarantacinque.

<span id="an_7:37">7:37</span> Figliuoli di Lod, di Hadid e d’Ono,
settecentoventuno.

<span id="an_7:38">7:38</span> Figliuoli di Senaa, tremila
novecentotrenta.

<span id="an_7:39">7:39</span> Sacerdoti: figliuoli di Jedaia, della
casa di Jeshua, novecento sessantatre.

<span id="an_7:40">7:40</span> Figliuoli di Immer, mille cinquantadue.

<span id="an_7:41">7:41</span> Figliuoli di Pashur, mille duecento
quarantasette.

<span id="an_7:42">7:42</span> Figliuoli di Harim, mille diciassette.

<span id="an_7:43">7:43</span> Leviti: figliuoli di Jeshua e di Kadmiel,
de’ figliuoli di Hodeva, settantaquattro.

<span id="an_7:44">7:44</span> Cantori: figliuoli di Asaf, cento
quarantotto.

<span id="an_7:45">7:45</span> Portinai: figliuoli di Shallum, figliuoli
di Ater, figliuoli di Talmon, figliuoli di Akkub, figliuoli di Hatita,
figliuoli di Shobai, centotrentotto.

<span id="an_7:46">7:46</span> Nethinei: figliuoli di Tsiha, figliuoli
di Hasufa, figliuoli di Tabbaoth,

<span id="an_7:47">7:47</span> figliuoli di Keros, figliuoli di Sia,
figliuoli di Padon,

<span id="an_7:48">7:48</span> figliuoli di Lebana, figliuoli di Hagaba,
figliuoli di Salmai,

<span id="an_7:49">7:49</span> figliuoli di Hanan, figliuoli di Ghiddel,
figliuoli di Gahar,

<span id="an_7:50">7:50</span> figliuoli di Reaia, figliuoli di Retsin,
figliuoli di Nekoda,

<span id="an_7:51">7:51</span> figliuoli di Gazzam, figliuoli di Uzza,
figliuoli di Paseah,

<span id="an_7:52">7:52</span> figliuoli di Besai, figliuoli di Meunim,
figliuoli di Nefiscesim,

<span id="an_7:53">7:53</span> figliuoli di Bakbuk, figliuoli di Hakufa,
figliuoli di Harhur,

<span id="an_7:54">7:54</span> figliuoli di Bazlith, figliuoli di
Mehida, figliuoli di Harsha,

<span id="an_7:55">7:55</span> figliuoli di Barkos, figliuoli di Sisera,
figliuoli di Temah,

<span id="an_7:56">7:56</span> figliuoli di Netsiah, figliuoli di
Hatifa.

<span id="an_7:57">7:57</span> Figliuoli dei servi di Salomone:
figliuoli di Sotai, figliuoli di Sofereth, figliuoli di Perida,

<span id="an_7:58">7:58</span> figliuoli di Jala, figliuoli di Darkon,
figliuoli di Ghiddel,

<span id="an_7:59">7:59</span> figliuoli di Scefatia, figliuoli di
Hattil, figliuoli di Pokereth-Hatsebaim, figliuoli di Amon.

<span id="an_7:60">7:60</span> Totale dei Nethinei e de’ figliuoli de’
servi di Salomone, trecentonovantadue.

<span id="an_7:61">7:61</span> Ed ecco quelli che tornarono da
Tel-Melah, da Tel-Harsha, da Kerub-Addon e da Immer, e che non avean
potuto stabilire la loro genealogia patriarcale per dimostrare ch’erano
Israeliti:

<span id="an_7:62">7:62</span> figliuoli di Delaia, figliuoli di Tobia,
figliuoli di Nekoda, seicento quarantadue.

<span id="an_7:63">7:63</span> Di tra i sacerdoti: figliuoli di Habaia,
figliuoli di Hakkots, figliuoli di Barzillai, il quale avea sposato una
delle figliuole di Barzillai, il Galaadita, e fu chiamato col nome loro.

<span id="an_7:64">7:64</span> Questi cercarono i loro titoli
genealogici, ma non li trovarono, e furon quindi esclusi, come impuri,
dal sacerdozio;

<span id="an_7:65">7:65</span> e il governatore disse loro di non
mangiare cose santissime finché non si presentasse un sacerdote per
consultar Dio con l’Urim e il Thummim.

<span id="an_7:66">7:66</span> La raunanza, tutt’assieme, noverava
quarantaduemila trecentosessanta persone,

<span id="an_7:67">7:67</span> senza contare i loro servi e le loro
serve, che ammontavano a settemila trecento trentasette. Avevan pure
duecento quarantacinque cantori e cantatrici.

<span id="an_7:68">7:68</span> Avevano settecento trentasei cavalli,
duecento quarantacinque muli,

<span id="an_7:69">7:69</span> quattrocento trentacinque cammelli,
seimila settecentoventi asini.

<span id="an_7:70">7:70</span> Alcuni dei capi famiglia offriron dei
doni per l’opera. Il governatore diede al tesoro mille dariche d’oro,
cinquanta coppe, cinquecentotrenta vesti sacerdotali.

<span id="an_7:71">7:71</span> E tra i capi famiglia ve ne furono che
dettero al tesoro dell’opera ventimila dariche d’oro e duemila duecento
mine d’argento.

<span id="an_7:72">7:72</span> Il resto del popolo dette ventimila
dariche d’oro, duemila mine d’argento e sessantasette vesti sacerdotali.

<span id="an_7:73">7:73</span> I sacerdoti, i Leviti i portinai, i
cantori, la gente del popolo, i Nethinei e tutti gl’Israeliti si
stabilirono nelle loro città.

<span id="an_8:1">8:1</span> Come fu giunto il settimo mese, e i
figliuoli d’Israele si furono stabiliti nelle loro città, tutto il
popolo si radunò come un sol uomo sulla piazza ch’è davanti alla porta
delle Acque, e disse a Esdra, lo scriba, che portasse il libro della
legge di Mosè che l’Eterno avea data a Israele.

<span id="an_8:2">8:2</span> E il primo giorno del settimo mese, il
sacerdote Esdra portò la legge davanti alla raunanza, composta d’uomini,
di donne e di tutti quelli ch’eran capaci d’intendere.

<span id="an_8:3">8:3</span> E lesse il libro sulla piazza ch’è davanti
alla porta delle Acque, dalla mattina presto fino a mezzogiorno, in
presenza degli uomini, delle donne, e di quelli ch’eran capaci
d’intendere; e tutto il popolo teneva tese le orecchie a sentire il
libro della legge.

<span id="an_8:4">8:4</span> Esdra, lo scriba, stava sopra una tribuna
di legno, ch’era stata fatta apposta, e accanto a lui stavano, a destra,
Mattithia, Scema, Anania, Uria, Hilkia e Maaseia; a sinistra, Pedaia,
Mishael, Malkia, Hashum, Hashbaddana, Zaccaria e Meshullam.

<span id="an_8:5">8:5</span> Esdra aprì il libro in presenza di tutto il
popolo, poiché stava in luogo più eminente; e, com’ebbe aperto il libro,
tutto il popolo s’alzò in piedi.

<span id="an_8:6">8:6</span> Esdra benedisse l’Eterno, l’Iddio grande, e
tutto il popolo rispose: "Amen, amen", alzando le mani; e s’inchinarono,
e si prostrarono con la faccia a terra dinanzi all’Eterno.

<span id="an_8:7">8:7</span> Jeshua, Bani, Scerebia, Jamin, Akkub,
Shabbethai, Hodia, Maaseia, Kelita, Azaria, Jozabad, Hanan, Pelaia e gli
altri Leviti spiegavano la legge al popolo, e il popolo stava in piedi
al suo posto.

<span id="an_8:8">8:8</span> Essi leggevano nel libro della legge di Dio
distintamente; e ne davano il senso, per far capire ai popolo quel che
s’andava leggendo.

<span id="an_8:9">8:9</span> Nehemia, ch’era il governatore, Esdra,
sacerdote e scriba, e i Leviti che ammaestravano il popolo, dissero a
tutto il popolo: "Questo giorno è consacrato all’Eterno, al vostro Dio;
non fate cordoglio e non piangete!" Poiché tutto il popolo piangeva,
ascoltando le parole della legge.

<span id="an_8:10">8:10</span> Poi Nehemia disse loro: "Andate, mangiate
vivande grasse e bevete vini dolci, e mandate delle porzioni a quelli
che nulla hanno di preparato per loro; perché questo giorno è consacrato
al Signor nostro; non v’attristate; perché il gaudio dell’Eterno è la
vostra forza".

<span id="an_8:11">8:11</span> I Leviti facevano far silenzio a tutto il
popolo, dicendo: "Tacete, perché questo giorno è santo; non
v’attristate!"

<span id="an_8:12">8:12</span> E tutto il popolo se n’andò a mangiare, a
bere, a mandar porzioni ai poveri, e a far gran festa, perché aveano
intese le parole ch’erano state loro spiegate.

<span id="an_8:13">8:13</span> Il secondo giorno, i capi famiglia di
tutto il popolo, i sacerdoti e i Leviti si raunarono presso Esdra, lo
scriba, per esaminare le parole della legge.

<span id="an_8:14">8:14</span> E trovarono scritto nella legge che
l’Eterno avea data per mezzo di Mosè, che i figliuoli d’Israele doveano
dimorare in capanne durante la festa del settimo mese,

<span id="an_8:15">8:15</span> e che in tutte le loro città e in
Gerusalemme si dovea pubblicar questo bando: "Andate al monte, e
portatene rami d’ulivo, rami d’ulivastro, rami di mirto, rami di palma e
rami d’alberi ombrosi, per fare delle capanne, come sta scritto".

<span id="an_8:16">8:16</span> Allora il popolo andò fuori, portò i
rami, e si fecero ciascuno la sua capanna sul tetto della propria casa,
nei loro cortili, nei cortili della casa di Dio, sulla piazza della
porta delle Acque, e sulla piazza della porta d’Efraim.

<span id="an_8:17">8:17</span> Così tutta la raunanza di quelli ch’eran
tornati dalla cattività si fece delle capanne, e dimorò nelle capanne.
Dal tempo di Giosuè, figliuolo di Nun, fino a quel giorno, i figliuoli
d’Israele non avean più fatto nulla di simile. E vi fu grandissima
allegrezza.

<span id="an_8:18">8:18</span> Ed Esdra fece la lettura del libro della
legge di Dio ogni giorno, dal primo all’ultimo; la festa si celebrò
durante sette giorni, e l’ottavo vi fu solenne raunanza, com’è ordinato.

<span id="an_9:1">9:1</span> Or il ventiquattresimo giorno dello stesso
mese, i figliuoli d’Israele si radunarono, vestiti di sacco e coperti di
terra, per celebrare un digiuno.

<span id="an_9:2">9:2</span> Quelli che appartenevano alla progenie
d’Israele si separarono da tutti gli stranieri, si presentarono dinanzi
a Dio, e confessarono i loro peccati e le iniquità dei loro padri.

<span id="an_9:3">9:3</span> S’alzarono in piè nel posto dove si
trovavano, e fu fatta la lettura del libro della legge dell’Eterno, del
loro Dio, per un quarto del giorno; e per un altro quarto essi fecero la
confessione de’ peccati, e si prostrarono davanti all’Eterno, al loro
Dio.

<span id="an_9:4">9:4</span> Jeshua, Bani, Kadmiel, Scebania, Bunni,
Scerebia, Bani e Kenani salirono sulla tribuna dei Leviti e gridarono ad
alta voce all’Eterno, al loro Dio.

<span id="an_9:5">9:5</span> E i Leviti Jeshua, Kadmiel, Bani,
Hashabneia, Scerebia, Hodia, Scebania e Pethahia dissero: "Levatevi e
benedite l’Eterno, il vostro Dio, d’eternità in eternità! Si benedica il
nome tuo glorioso, ch’è esaltato al disopra d’ogni benedizione e d’ogni
lode!

<span id="an_9:6">9:6</span> Tu, tu solo sei l’Eterno! tu hai fatto i
cieli, i cieli de’ cieli e tutto il loro esercito, la terra e tutto ciò
che sta sovr’essa, i mari e tutto ciò ch’è in essi, e tu fai vivere
tutte queste cose, e l’esercito de’ cieli t’adora.

<span id="an_9:7">9:7</span> Tu sei l’Eterno, l’Iddio che scegliesti
Abramo, lo traesti fuori da Ur de’ Caldei, e gli desti il nome
d’Abrahamo;

<span id="an_9:8">9:8</span> tu trovasti il cuor suo fedele davanti a
te, e fermasti con lui un patto, promettendogli di dare alla sua
progenie il paese de’ Cananei, degli Hittei, degli Amorei, de’ Ferezei,
de’ Gebusei e de’ Ghirgasei; tu hai mantenuta la tua parola, perché sei
giusto.

<span id="an_9:9">9:9</span> Tu vedesti l’afflizione de’ nostri padri in
Egitto e udisti il loro grido presso il mar Rosso;

<span id="an_9:10">9:10</span> e operasti miracoli e prodigi contro
Faraone, contro tutti i suoi servi, contro tutto il popolo del suo
paese, perché sapevi ch’essi aveano trattato i nostri padri con
prepotenza; e ti facesti un nome com’è quello che hai al dì d’oggi.

<span id="an_9:11">9:11</span> E fendesti il mare davanti a loro, sì che
passarono per mezzo al mare sull’asciutto; e quelli che l’inseguivano tu
li precipitasti nell’abisso, come una pietra in fondo ad acque potenti.

<span id="an_9:12">9:12</span> E li conducesti di giorno con una colonna
di nuvola, e di notte con una colonna di fuoco per rischiarar loro la
via per la quale dovean camminare.

<span id="an_9:13">9:13</span> E scendesti sul monte Sinai e parlasti
con loro dal cielo e desti loro prescrizioni giuste e leggi di verità,
buoni precetti e buoni comandamenti;

<span id="an_9:14">9:14</span> e facesti loro conoscere il tuo santo
sabato, e desti loro comandamenti, precetti e una legge per mezzo di
Mosè, tuo servo;

<span id="an_9:15">9:15</span> e desti loro pane dal cielo quand’erano
affamati, e facesti scaturire acqua dalla rupe quand’erano assetati, e
dicesti loro che andassero a prender possesso del paese che avevi
giurato di dar loro.

<span id="an_9:16">9:16</span> Ma essi, i nostri padri, si condussero
con superbia, indurarono le loro cervici, e non ubbidirono ai tuoi
comandamenti;

<span id="an_9:17">9:17</span> rifiutarono d’ubbidire, e non si
ricordarono delle maraviglie che tu avevi fatte a pro loro; indurarono
le loro cervici; e, nella loro ribellione, si vollero dare un capo per
tornare alla loro schiavitù. Ma tu sei un Dio pronto a perdonare,
misericordioso, pieno di compassione, lento all’ira e di gran benignità,
e non li abbandonasti.

<span id="an_9:18">9:18</span> Neppure quando si fecero un vitello di
getto e dissero: Ecco il tuo Dio che t’ha tratto fuori dall’Egitto! e
t’oltraggiarono gravemente,

<span id="an_9:19">9:19</span> tu nella tua immensa misericordia, non li
abbandonasti nel deserto: la colonna di nuvola che stava su loro non
cessò di guidarli durante il giorno per il loro cammino, e la colonna di
fuoco non cessò di rischiarar loro la via per la quale doveano
camminare.

<span id="an_9:20">9:20</span> E desti loro il tuo buono spirito per
istruirli, e non rifiutasti la tua manna alle loro bocche, e desti loro
dell’acqua quand’erano assetati.

<span id="an_9:21">9:21</span> Per quarant’anni li sostentasti nel
deserto, e non mancò loro nulla; le loro vesti non si logorarono e i
loro piedi non si gonfiarono.

<span id="an_9:22">9:22</span> E desti loro regni e popoli, e li
spartisti fra loro per contrade; ed essi possedettero il paese di Sihon,
cioè il paese del re di Heshbon, e il paese di Og re di Bashan.

<span id="an_9:23">9:23</span> E moltiplicasti i loro figliuoli come le
stelle del cielo, e li introducesti nel paese in cui avevi detto ai
padri loro che li faresti entrare per possederlo.

<span id="an_9:24">9:24</span> E i loro figliuoli v’entrarono e presero
possesso del paese; tu umiliasti dinanzi a loro i Cananei che abitavano
il paese, e li desti nelle loro mani coi loro re e coi popoli del paese,
perché li trattassero come loro piaceva.

<span id="an_9:25">9:25</span> Ed essi s’impadronirono di città
fortificate e d’una terra fertile, e possedettero case piene d’ogni
bene, cisterne bell’e scavate, vigne, uliveti, alberi fruttiferi in
abbondanza, e mangiarono e si saziarono e ingrassarono e vissero in
delizie, per la tua gran bontà.

<span id="an_9:26">9:26</span> Ma essi furon disubbidienti, si
ribellarono contro di te, si gettaron la tua legge dietro le spalle,
uccisero i tuoi profeti che li scongiuravano di tornare a te, e
t’oltraggiarono gravemente.

<span id="an_9:27">9:27</span> Perciò tu li desti nelle mani de’ loro
nemici, che li oppressero; ma al tempo della loro distretta essi
gridarono a te, e tu li esaudisti dal cielo; e, nella tua immensa
misericordia, tu desti loro de’ liberatori, che li salvarono dalle mani
dei loro nemici.

<span id="an_9:28">9:28</span> Ma quando aveano riposo, ricominciavano a
fare il male dinanzi a te; perciò tu li abbandonavi nelle mani dei loro
nemici, i quali diventavan loro dominatori; poi, quando ricominciavano a
gridare a te, tu li esaudivi dal cielo; e così, nella tua misericordia,
più volte li salvasti.

<span id="an_9:29">9:29</span> Tu li scongiuravi per farli tornare alla
tua legge; ma essi s’inorgoglivano e non ubbidivano ai tuoi
comandamenti, peccavano contro le tue prescrizioni che fanno vivere chi
le mette in pratica; la loro spalla rifiutava il giogo, essi induravano
le loro cervici e non voleano ubbidire.

<span id="an_9:30">9:30</span> E pazientasti con essi molti anni, e li
scongiurasti per mezzo del tuo spirito e per bocca de’ tuoi profeti; ma
essi non vollero prestare orecchio, e tu li desti nelle mani de’ popoli
de’ paesi stranieri.

<span id="an_9:31">9:31</span> Però, nella tua immensa compassione, tu
non li sterminasti del tutto, e non li abbandonasti, perché sei un Dio
clemente e misericordioso.

<span id="an_9:32">9:32</span> Ora dunque, o Dio nostro, Dio grande,
potente e tremendo, che mantieni il patto e la misericordia, non paian
poca cosa agli occhi tuoi tutte queste afflizioni che son piombate
addosso a noi, ai nostri re, ai nostri capi, ai nostri sacerdoti, ai
nostri profeti, ai nostri padri, a tutto il tuo popolo, dal tempo dei re
d’Assiria al dì d’oggi.

<span id="an_9:33">9:33</span> Tu sei stato giusto in tutto quello che
ci è avvenuto, poiché tu hai agito fedelmente, mentre noi ci siam
condotti empiamente.

<span id="an_9:34">9:34</span> I nostri re, i nostri capi, i nostri
sacerdoti, i nostri padri non hanno messa in pratica la tua legge e non
hanno ubbidito né ai comandamenti né agli ammonimenti coi quali tu li
scongiuravi.

<span id="an_9:35">9:35</span> Ed essi, mentre godevano del loro regno,
dei grandi benefizi che tu largivi loro e del vasto e fertile paese che
tu avevi messo a loro disposizione, non ti servirono e non abbandonarono
le loro opere malvage.

<span id="an_9:36">9:36</span> E oggi eccoci schiavi! eccoci schiavi nel
paese che tu desti ai nostri padri, perché ne mangiassero i frutti e ne
godessero i beni.

<span id="an_9:37">9:37</span> Ed esso moltiplica i suoi prodotti per i
re ai quali tu ci hai sottoposti a cagion dei nostri peccati, e che son
padroni dei nostri corpi e del nostro bestiame a loro talento; e noi
siamo in gran distretta".

<span id="an_9:38">9:38</span> A motivo di tutto questo, noi fermammo un
patto stabile e lo mettemmo per iscritto; e i nostri capi, i nostri
Leviti e i nostri sacerdoti vi apposero il loro sigillo.

<span id="an_10:1">10:1</span> Quelli che v’apposero il loro sigillo
furono i seguenti: Nehemia, il governatore, figliuolo di Hacalia, e
Sedecia,

<span id="an_10:2">10:2</span> Seraia, Azaria, Geremia,

<span id="an_10:3">10:3</span> Pashur, Amaria, Malkija,

<span id="an_10:4">10:4</span> Hattush, Scebania, Malluc,

<span id="an_10:5">10:5</span> Harim, Meremoth, Obadia,

<span id="an_10:6">10:6</span> Daniele, Ghinnethon, Baruc,

<span id="an_10:7">10:7</span> Meshullam, Abija, Mijamin,

<span id="an_10:8">10:8</span> Maazia, Bilgai, Scemaia. Questi erano
sacerdoti.

<span id="an_10:9">10:9</span> Leviti: Jeshua, figliuolo di Azania,
Binnui de’ figliuoli di Henadad, Kadmiel,

<span id="an_10:10">10:10</span> e i loro fratelli Scebania, Hodia,

<span id="an_10:11">10:11</span> Kelita, Pelaia, Hanan, Mica,

<span id="an_10:12">10:12</span> Rehob, Hashabia, Zaccur, Scerebia,

<span id="an_10:13">10:13</span> Scebania, Hodia, Bani, Beninu.

<span id="an_10:14">10:14</span> Capi del popolo: Parosh, Pahath-Moab,
Elam, Zattu, Bani,

<span id="an_10:15">10:15</span> Bunni, Azgad,

<span id="an_10:16">10:16</span> Bebai, Adonia, Bigvai, Adin,

<span id="an_10:17">10:17</span> Ater, Ezechia, Azzur,

<span id="an_10:18">10:18</span> Hodia, Hashum,

<span id="an_10:19">10:19</span> Betsai, Harif, Anatoth,

<span id="an_10:20">10:20</span> Nebai, Magpiash, Meshullam,

<span id="an_10:21">10:21</span> Hezir, Mescezabeel, Tsadok,

<span id="an_10:22">10:22</span> Jaddua, Pelatia, Hanan, Anaia,

<span id="an_10:23">10:23</span> Hosea, Hanania, Hasshub,

<span id="an_10:24">10:24</span> Hallohesh, Pilha, Shobek,

<span id="an_10:25">10:25</span> Rehum, Hashabna, Maaseia,

<span id="an_10:26">10:26</span> Ahiah, Hanan, Anan,

<span id="an_10:27">10:27</span> Malluc, Harim, Baana.

<span id="an_10:28">10:28</span> Il resto del popolo, i sacerdoti, i
Leviti, i portinai, i cantori, i Nethinei e tutti quelli che s’eran
separati dai popoli dei paesi stranieri per aderire alla legge di Dio,
le loro mogli, i loro figliuoli e le loro figliuole, tutti quelli che
aveano conoscimento e intelligenza,

<span id="an_10:29">10:29</span> s’unirono ai loro fratelli più
ragguardevoli tra loro, e s’impegnarono con esecrazione e giuramento a
camminare nella legge di Dio data per mezzo di Mosè servo di Dio, ad
osservare e mettere in pratica tutti i comandamenti dell’Eterno, del
Signor nostro, le sue prescrizioni e le sue leggi,

<span id="an_10:30">10:30</span> a non dare le nostre figliuole ai
popoli del paese e a non prendere le figliuole loro per i nostri
figliuoli,

<span id="an_10:31">10:31</span> a non comprar nulla in giorno di sabato
o in altro giorno sacro, dai popoli che portassero a vendere in giorno
di sabato qualsivoglia sorta di merci o di derrate, a lasciare in riposo
la terra ogni settimo anno, e a non esigere il pagamento di verun
debito.

<span id="an_10:32">10:32</span> C’imponemmo pure per legge di dare ogni
anno il terzo d’un siclo per il servizio della casa del nostro Dio,

<span id="an_10:33">10:33</span> per i pani della presentazione, per
l’oblazione perpetua, per l’olocausto perpetuo dei sabati, dei noviluni,
delle feste, per le cose consacrate, per i sacrifizi d’espiazione a pro
d’Israele, e per tutta l’opera della casa del nostro Dio;

<span id="an_10:34">10:34</span> e tirando a sorte, noi sacerdoti,
Leviti e popolo, regolammo quel che concerne l’offerta delle legna,
affin di portarle, secondo le nostre case patriarcali alla casa del
nostro Dio, a tempi fissi, anno per anno, perché bruciassero sull’altare
dell’Eterno, del nostro Dio, come sta scritto nella legge;

<span id="an_10:35">10:35</span> e c’impegnammo a portare ogni anno
nella casa dell’Eterno le primizie del nostro suolo e le primizie d’ogni
frutto di qualunque albero,

<span id="an_10:36">10:36</span> come anche i primogeniti de’ nostri
figliuoli e del nostro bestiame conforme sta scritto nella legge, e i
primogeniti delle nostre mandre e de’ nostri greggi per presentarli
nella casa del nostro Dio ai sacerdoti che fanno il servizio nella casa
del nostro Dio.

<span id="an_10:37">10:37</span> E c’impegnammo pure di portare ai
sacerdoti nelle camere della casa del nostro Dio, le primizie della
nostra pasta, le nostre offerte prelevate, le primizie de’ frutti di
qualunque albero, del vino e dell’olio, di dare la decima delle rendite
del nostro suolo ai Leviti, i quali debbon prendere essi stessi queste
decime in tutti i luoghi da noi coltivati.

<span id="an_10:38">10:38</span> E un sacerdote, figliuolo d’Aaronne,
sarà coi Leviti quando preleveranno le decime; e i Leviti porteranno la
decima della decima alla casa del nostro Dio nelle stanze che servono di
magazzino,

<span id="an_10:39">10:39</span> poiché in quelle stanze i figliuoli
d’Israele e i figliuoli di Levi debbon portare l’offerta prelevata sul
frumento, sul vino e sull’olio; quivi sono gli utensili del santuario, i
sacerdoti che fanno il servizio, i portinai e i cantori. Noi
c’impegnammo così a non abbandonare la casa del nostro Dio.

<span id="an_11:1">11:1</span> I capi del popolo si stabilirono a
Gerusalemme; il resto del popolo tirò a sorte per farne venire uno su
dieci ad abitar Gerusalemme, la città santa; gli altri nove doveano
rimanere nelle altre città.

<span id="an_11:2">11:2</span> E il popolo benedisse tutti quelli che
s’offrirono volenterosamente d’abitare in Gerusalemme.

<span id="an_11:3">11:3</span> Ecco i capi della provincia che si
stabilirono a Gerusalemme, mentre che, nelle città di Giuda, ognuno si
stabilì nella sua proprietà, nella sua città: Israeliti, Sacerdoti,
Leviti, Nethinei, e figliuoli dei servi di Salomone.

<span id="an_11:4">11:4</span> A Gerusalemme dunque si stabilirono de’
figliuoli di Giuda, e de’ figliuoli di Beniamino. De’ figliuoli di
Giuda: Atahia, figliuolo d’Uzzia, figliuolo di Zaccaria, figliuolo
d’Amaria, figliuolo di Scefatia, figliuolo di Mahalaleel, de’ figliuoli
di Perets,

<span id="an_11:5">11:5</span> e Maaseia, figliuolo di Baruc, figliuolo
di Col-Hozeh, figliuolo di Hazaia, figliuolo di Adaia, figliuolo di
Joiarib, figliuolo di Zaccaria, figliuolo dello Scilonita.

<span id="an_11:6">11:6</span> Totale dei figliuoli di Perets che si
stabilirono a Gerusalemme: quattrocento sessantotto uomini valorosi.

<span id="an_11:7">11:7</span> De’ figliuoli di Beniamino, questi:
Sallu, figliuolo di Mashullam, figliuolo di Joed, figliuolo di Pedaia,
figliuolo di Kolaia, figliuolo di Maaseia, figliuolo d’Ithiel, figliuolo
d’Isaia;

<span id="an_11:8">11:8</span> e, dopo lui, Gabbai, Sallai: in tutto,
novecentoventotto.

<span id="an_11:9">11:9</span> Gioele, figliuolo di Zicri, era loro
capo, e Giuda, figliuolo di Hassenua, era il secondo capo della città.

<span id="an_11:10">11:10</span> Dei sacerdoti: Jedaia, figliuolo di
Joiarib, Jakin,

<span id="an_11:11">11:11</span> Seraia, figliuolo di Hilkia, figliuolo
di Meshullam, figliuolo di Tsadok, figliuolo di Meraioth, figliuolo di
Ahitub, preposto alla casa di Dio,

<span id="an_11:12">11:12</span> e i loro fratelli addetti all’opera
della casa, in numero di ottocentoventidue; e Adaia, figliuolo di
Jeroham, figliuolo di Pelalia, figliuolo di Amtsi, figliuolo di
Zaccaria, figliuolo di Pashur, figliuolo di Malkija,

<span id="an_11:13">11:13</span> e i suoi fratelli, capi delle case
patriarcali, in numero di duecentoquarantadue; e Amashsai, figliuolo
d’Azareel, figliuolo d’Ahzai, figliuolo di Meshillemoth, figliuolo
d’Immer,

<span id="an_11:14">11:14</span> e i loro fratelli, uomini valorosi, in
numero di centoventotto. Zabdiel, figliuolo di Ghedolim, era loro capo.

<span id="an_11:15">11:15</span> Dei Leviti: Scemaia, figliuolo di
Hashub, figliuolo di Azricam, figliuolo di Hashabia, figliuolo di Bunni,

<span id="an_11:16">11:16</span> Shabbethai e Jozabad, preposti al
servizio esterno della casa di Dio di fra i capi dei Leviti;

<span id="an_11:17">11:17</span> e Mattania, figliuolo di Mica,
figliuolo di Zabdi, figliuolo d’Asaf, il capo cantore che intonava le
laudi al momento della preghiera, e Bakbukia che gli veniva secondo tra
i suoi fratelli, e Abda figliuolo di Shammua, figliuolo di Galal,
figliuolo di Jeduthun.

<span id="an_11:18">11:18</span> Totale de’ Leviti nella città santa:
duecentottantaquattro.

<span id="an_11:19">11:19</span> I portinai: Akkub, Talmon, e i loro
fratelli, custodi delle porte, centosettantadue.

<span id="an_11:20">11:20</span> Il resto d’Israele, i sacerdoti, i
Leviti, si stabilirono in tutte le città di Giuda, ciascuno nella sua
proprietà.

<span id="an_11:21">11:21</span> I Nethinei si stabilirono sulla
collina, e Tsiha e Ghishpa erano a capo dei Nethinei.

<span id="an_11:22">11:22</span> Il capo dei Leviti a Gerusalemme era
Uzzi, figliuolo di Bani, figliuolo di Hashabia, figliuolo di Mattania,
figliuolo di Mica, de’ figliuoli d’Asaf, ch’erano i cantori addetti al
servizio della casa di Dio;

<span id="an_11:23">11:23</span> poiché v’era un ordine del re che
concerneva i cantori, e v’era una provvisione assicurata loro giorno per
giorno.

<span id="an_11:24">11:24</span> E Pethahia, figliuolo di Mescezabeel,
de’ figliuoli di Zerach, figliuolo di Giuda, era commissario del re per
tutti gli affari del popolo.

<span id="an_11:25">11:25</span> Quanto ai villaggi con le loro
campagne, alcuni de’ figliuoli di Giuda si stabilirono in Kiriath-Arba e
ne’ luoghi che ne dipendevano, in Dibon e nei luoghi che ne dipendevano,
in Jekabtseel e ne’ villaggi che ne dipendevano,

<span id="an_11:26">11:26</span> in Jeshua, in Molada in Beth-Paleth,

<span id="an_11:27">11:27</span> in Atsar-Shual, in Beer-Sceba e ne’
luoghi che ne dipendevano,

<span id="an_11:28">11:28</span> in Tsiklag, in Mecona e ne’ luoghi che
ne dipendevano,

<span id="an_11:29">11:29</span> in En-Rimmon, in Tsora,

<span id="an_11:30">11:30</span> in Jarmuth, in Zanoah, in Adullam e ne’
loro villaggi, in Lakis e nelle sue campagne, in Azeka e ne’ luoghi che
ne dipendevano. Si stabilirono da Beer-Sceba fino alla valle di Hinnom.

<span id="an_11:31">11:31</span> I figliuoli di Beniamino si stabilirono
da Gheba in là, a Micmas, ad Aijah, a Bethel e ne’ luoghi che ne
dipendevano,

<span id="an_11:32">11:32</span> ad Anathoth, a Nob, ad Anania,

<span id="an_11:33">11:33</span> a Atsor, a Rama, a Ghittaim,

<span id="an_11:34">11:34</span> a Hadid, a Tseboim, a Neballath,

<span id="an_11:35">11:35</span> a Lod ed a Ono, valle degli artigiani.

<span id="an_11:36">11:36</span> Dei Leviti alcune classi appartenenti a
Giuda furono unite a Beniamino.

<span id="an_12:1">12:1</span> Questi sono i sacerdoti e i Leviti che
tornarono con Zorobabel, figliuolo di Scealthiel, e con Jeshua: Seraia,
Geremia,

<span id="an_12:2">12:2</span> Esdra, Amaria, Malluc,

<span id="an_12:3">12:3</span> Hattush, Scecania, Rehum,

<span id="an_12:4">12:4</span> Meremoth, Iddo, Ghinnethoi,

<span id="an_12:5">12:5</span> Abija, Mijamin, Maadia,

<span id="an_12:6">12:6</span> Bilga, Scemaia, Joiarib,

<span id="an_12:7">12:7</span> Jedaia, Sallu, Amok, Hilkia, Jedaia.
Questi erano i capi de’ sacerdoti e de’ loro fratelli al tempo di
Jeshua.

<span id="an_12:8">12:8</span> Leviti: Jeshua, Binnui, Kadmiel,
Scerebia, Giuda, Mattania, che dirigeva coi suoi fratelli il canto delle
laudi.

<span id="an_12:9">12:9</span> Bakbukia e Unni, loro fratelli,
s’alternavan con loro secondo il loro turno.

<span id="an_12:10">12:10</span> Jeshua generò Joiakim; Joiakim generò
Eliascib; Eliascib generò Joiada,

<span id="an_12:11">12:11</span> Joiada generò Jonathan; Jonathan generò
Jaddua.

<span id="an_12:12">12:12</span> Ecco quali erano, al tempo di Joiakim,
i capi di famiglie sacerdotali: della famiglia di Seraia, Meraia; di
quella di Geremia, Hanania;

<span id="an_12:13">12:13</span> di quella d’Esdra, Meshullam; di quella
d’Amaria, Johanan;

<span id="an_12:14">12:14</span> di quella di Melicu, Jonathan; di
quella di Scebania, Giuseppe;

<span id="an_12:15">12:15</span> di quella di Harim, Adna; di quella di
Meraioth, Helkai;

<span id="an_12:16">12:16</span> di quella d’Iddo, Zaccaria; di quella
di Ghinnethon, Meshullam;

<span id="an_12:17">12:17</span> di quella d’Abija, Zicri; di quella di
Miniamin..; di quella di Moadia, Piltai;

<span id="an_12:18">12:18</span> di quella di Bilga, Shammua; di quella
di Scemaia, Jonathan;

<span id="an_12:19">12:19</span> di quella di Joiarib, Mattenai; di
quella di Jedaia, Uzzi;

<span id="an_12:20">12:20</span> di quella di Sallai, Kallai; di quella
di Amok, Eber;

<span id="an_12:21">12:21</span> di quella di Hilkia, Hashabia; di
quella di Jedaia, Nethaneel.

<span id="an_12:22">12:22</span> Quanto ai Leviti, i capi famiglia
furono iscritti al tempo di Eliascib, di Joiada, di Johanan e di Jaddua;
e i sacerdoti, sotto il regno di Dario, il Persiano.

<span id="an_12:23">12:23</span> I capi delle famiglie levitiche furono
iscritti nel libro delle Cronache fino al tempo di Johanan, figliuolo di
Eliascib.

<span id="an_12:24">12:24</span> I capi dei Leviti Hashabia, Scerebia,
Jeshua, figliuolo di Kadmiel, e i loro fratelli s’alternavano con essi
per lodare e celebrare l’Eterno, conforme all’ordine di Davide, uomo di
Dio, per mute, secondo il loro turno.

<span id="an_12:25">12:25</span> Mattania, Bakbukia, Obadia, Meshullam,
Talmon, Akkub erano portinai, e facevan la guardia ai magazzini delle
porte.

<span id="an_12:26">12:26</span> Questi vivevano al tempo di Joiakim,
figliuolo di Jeshua, figliuolo di Jotsadak e al tempo di Nehemia, il
governatore, e di Esdra, sacerdote e scriba.

<span id="an_12:27">12:27</span> Alla dedicazione delle mura di
Gerusalemme si mandarono a cercare i Leviti di tutti i luoghi dov’erano,
per farli venire a Gerusalemme affin di fare la dedicazione con gioia,
con laudi e cantici e suon di cembali, saltèri e cetre.

<span id="an_12:28">12:28</span> E i figliuoli de’ cantori si radunarono
dal distretto intorno a Gerusalemme, dai villaggi dei Netofathiti,

<span id="an_12:29">12:29</span> da Beth-Ghilgal e dal territorio di
Gheba e d’Azmaveth; poiché i cantori s’erano edificati de’ villaggi ne’
dintorni di Gerusalemme.

<span id="an_12:30">12:30</span> I sacerdoti e i Leviti si purificarono
e purificarono il popolo, le porte e le mura.

<span id="an_12:31">12:31</span> Poi io feci salire sulle mura i capi di
Giuda, e formai due grandi cori coi relativi cortei. Il primo
s’incamminò dal lato destro, sulle mura, verso la porta del Letame;

<span id="an_12:32">12:32</span> e dietro questo coro camminavano
Hoshaia, la metà dei capi di Giuda,

<span id="an_12:33">12:33</span> Azaria, Esdra, Meshullam, Giuda,

<span id="an_12:34">12:34</span> Beniamino, Scemaia, Geremia,

<span id="an_12:35">12:35</span> dei figliuoli di sacerdoti con le
trombe. Zaccaria, figliuolo di Jonathan, figliuolo di Scemaia, figliuolo
di Mattania, figliuolo di Micaia, figliuolo di Zaccur, figliuolo d’Asaf,

<span id="an_12:36">12:36</span> e i suoi fratelli Scemaia, Azareel,
Milalai, Ghilalai, Maai, Nethaneel, Giuda, Hanani, con gli strumenti
musicali di Davide, uomo di Dio. Esdra, lo scriba, camminava alla loro
testa.

<span id="an_12:37">12:37</span> Giunti che furono alla porta della
Sorgente, montarono, dirimpetto a loro la scalinata della città di
Davide, là dove le mura salgono al disopra del livello della casa di
Davide, e giunsero alla porta delle Acque, a oriente.

<span id="an_12:38">12:38</span> Il secondo coro s’incamminò nel senso
opposto; e io gli andavo dietro, con l’altra metà del popolo, sopra le
mura. Passando al disopra della torre de’ Forni, esso andò fino alle
mura larghe;

<span id="an_12:39">12:39</span> poi al disopra della porta d’Efraim,
della porta Vecchia, della porta dei Pesci, della torre di Hananeel,
della torre di Mea, fino alla porta delle Pecore; e il coro si fermò
alla porta della Prigione.

<span id="an_12:40">12:40</span> I due cori si fermarono nella casa di
Dio; e così feci io, con la metà de’ magistrati ch’era meco,

<span id="an_12:41">12:41</span> e i sacerdoti Eliakim, Maaseia,
Miniamin, Micaia, Elioenai, Zaccaria, Hanania con le trombe,

<span id="an_12:42">12:42</span> e Maaseia, Scemaia, Eleazar, Uzzi
Johanan, Malkija, Elam, Ezer. E i cantori fecero risonar forte le loro
voci, diretti da Izrahia.

<span id="an_12:43">12:43</span> In quel giorno il popolo offrì numerosi
sacrifizi, e si rallegrò perché Iddio gli avea concesso una gran gioia.
Anche le donne e i fanciulli si rallegrarono; e la gioia di Gerusalemme
si sentiva di lontano.

<span id="an_12:44">12:44</span> In quel tempo, degli uomini furon
preposti alle stanze che servivan da magazzini delle offerte, delle
primizie e delle decime, onde vi raccogliessero dai contadi delle città
le parti assegnate dalla legge ai sacerdoti e ai Leviti; poiché i Giudei
gioivano a vedere i sacerdoti ed i Leviti ai loro posti;

<span id="an_12:45">12:45</span> e questi osservavano ciò che si
riferiva al servizio del loro Dio e alle purificazioni; come facevano,
dal canto loro, i cantori e i portinai conforme all’ordine di Davide e
di Salomone suo figliuolo.

<span id="an_12:46">12:46</span> Poiché, anticamente, al tempo di Davide
e di Asaf v’erano de’ capi de’ cantori e de’ canti di laude e di azioni
di grazie a Dio.

<span id="an_12:47">12:47</span> Tutto Israele, al tempo di Zorobabele e
di Nehemia, dava giorno per giorno le porzioni assegnate ai cantori ed
ai portinai; dava ai Leviti le cose consacrate, e i Leviti davano ai
figliuoli d’Aaronne le cose consacrate che loro spettavano.

<span id="an_13:1">13:1</span> In quel tempo si lesse in presenza del
popolo il libro di Mosè, e vi si trovò scritto che l’Ammonita e il
Moabita non debbono mai in perpetuo entrare nella raunanza di Dio,

<span id="an_13:2">13:2</span> perché non eran venuti incontro ai
figliuoli d’Israele con del pane e dell’acqua, e perché aveano
prezzolato a loro danno Balaam, per maledirli; ma il nostro Iddio
convertì la maledizione in benedizione.

<span id="an_13:3">13:3</span> E quando il popolo ebbe udita la legge,
separò da Israele ogni elemento straniero.

<span id="an_13:4">13:4</span> Or prima di questo, il sacerdote
Eliascib, ch’era preposto alle camere della casa del nostro Dio ed era
parente di Tobia,

<span id="an_13:5">13:5</span> avea messo a disposizione di quest’ultimo
una camera grande là dove, prima d’allora, si riponevano le offerte,
l’incenso, gli utensili, la decima del grano, del vino e dell’olio,
tutto ciò che spettava per legge ai Leviti, ai cantori, ai portinai, e
la parte che se ne prelevava per i sacerdoti.

<span id="an_13:6">13:6</span> Ma quando si faceva tutto questo, io non
ero a Gerusalemme; perché l’anno trentaduesimo di Artaserse, re di
Babilonia, ero tornato presso il re; e in capo a qualche tempo avendo
ottenuto un congedo dal re,

<span id="an_13:7">13:7</span> tornai a Gerusalemme, e m’accorsi del
male che Eliascib avea fatto per amor di Tobia, mettendo a sua
disposizione una camera nei cortili della casa di Dio.

<span id="an_13:8">13:8</span> La cosa mi dispiacque fortemente, e feci
gettare fuori dalla camera tutte le masserizie appartenenti a Tobia;

<span id="an_13:9">13:9</span> poi ordinai che si purificassero quelle
camere, e vi feci ricollocare gli utensili della casa di Dio, le offerte
e l’incenso.

<span id="an_13:10">13:10</span> Seppi pure che le porzioni dovute ai
Leviti non erano state date, e che i Leviti e i cantori, incaricati del
servizio, se n’eran fuggiti, ciascuno alla sua terra.

<span id="an_13:11">13:11</span> E io censurai i magistrati, e dissi
loro: "Perché la casa di Dio è ella stata abbandonata?" Poi radunai i
Leviti e i cantori e li ristabilii nei loro uffici.

<span id="an_13:12">13:12</span> Allora tutto Giuda portò nei magazzini
le decime del frumento, del vino e dell’olio;

<span id="an_13:13">13:13</span> e affidai la sorveglianza dei magazzini
al sacerdote Scelemia, allo scriba Tsadok, e a Pedaia uno dei Leviti; ai
quali aggiunsi Hanan, figliuolo di Zaccur, figliuolo di Mattania, perché
erano reputati uomini fedeli. Il loro ufficio era di fare le
repartizioni tra i loro fratelli.

<span id="an_13:14">13:14</span> Ricordati per questo di me, o Dio mio,
e non cancellare le opere pie che ho fatte per la casa del mio Dio e per
il suo servizio!

<span id="an_13:15">13:15</span> In que’ giorni osservai in Giuda di
quelli che calcavano l’uva negli strettoi in giorno di sabato, altri che
portavano, caricandolo sugli asini, del grano ed anche del vino,
dell’uva, dei fichi, e ogni sorta di cose, che facean venire a
Gerusalemme in giorno di sabato; ed io li rimproverai a motivo del
giorno in cui vendevano le loro derrate.

<span id="an_13:16">13:16</span> C’erano anche dei Siri, stabiliti a
Gerusalemme, che portavano del pesce e ogni sorta di cose, e le
vendevano ai figliuoli di Giuda in giorni di sabato, e in Gerusalemme.

<span id="an_13:17">13:17</span> Allora io censurai i notabili di Giuda,
e dissi loro: "Che vuol dire questa mala azione che fate, profanando il
giorno del sabato?

<span id="an_13:18">13:18</span> I nostri padri non fecero essi così? e
l’Iddio nostro fece, per questo, cader su noi e su questa città tutti
questi mali. E voi accrescete l’ira ardente contro ad Israele,
profanando il sabato!"

<span id="an_13:19">13:19</span> E non appena le porte di Gerusalemme
cominciarono ad esser nell’ombra, prima del sabato, io ordinai che le
porte fossero chiuse, e che non si riaprissero fino a dopo il sabato; e
collocai alcuni de’ miei servi alle porte, affinché nessun carico
entrasse in città durante il sabato.

<span id="an_13:20">13:20</span> Così i mercanti e i venditori d’ogni
sorta di cose una o due volte passarono la notte fuori di Gerusalemme.

<span id="an_13:21">13:21</span> Allora io li rimproverai, e dissi loro:
"Perché passate voi la notte davanti alle mura? Se lo rifate, vi farò
arrestare". Da quel momento non vennero più il sabato.

<span id="an_13:22">13:22</span> Io ordinai anche ai Leviti che si
purificassero e venissero a custodire le porte per santificare il giorno
del sabato. Anche per questo ricordati di me, o mio Dio, e abbi pietà di
me secondo la grandezza della tua misericordia!

<span id="an_13:23">13:23</span> In que’ giorni vidi pure dei Giudei che
s’erano ammogliati con donne di Ashdod, di Ammon e di Moab;

<span id="an_13:24">13:24</span> e la metà dei loro figliuoli parlava
l’asdodeo, ma non sapeva parlare la lingua de’ Giudei; conosceva
soltanto la lingua di questo o quest’altro popolo.

<span id="an_13:25">13:25</span> E io li censurai, li maledissi, ne
picchiai alcuni, strappai loro i capelli, e li feci giurare nel nome di
Dio che non darebbero le loro figliuole ai figliuoli di costoro, e non
prenderebbero le figliuole di coloro per i loro figliuoli né per loro
stessi.

<span id="an_13:26">13:26</span> E dissi: "Salomone, re d’Israele, non
peccò egli forse appunto in questo? E, certo, fra le molte nazioni, non
ci fu re simile a lui; era amato dal suo Dio, e Dio l’avea fatto re di
tutto Israele; nondimeno, le donne straniere fecero peccare anche lui.

<span id="an_13:27">13:27</span> E s’avrà egli a dir di voi che
commettete questo gran male, che siete infedeli al nostro Dio, prendendo
mogli straniere?"

<span id="an_13:28">13:28</span> Uno de’ figliuoli di Joiada, figliuolo
di Eliascib, il sommo sacerdote, era genero di Samballat, lo Horonita; e
io lo cacciai lungi da me.

<span id="an_13:29">13:29</span> Ricordati di loro, o mio Dio, poiché
hanno contaminato il sacerdozio e il patto fermato dal sacerdozio e dai
Leviti!

<span id="an_13:30">13:30</span> Così purificai il popolo da ogni
elemento straniero, e ristabilii i servizi vari de’ sacerdoti e de’
Leviti, assegnando a ciascuno il suo lavoro.

<span id="an_13:31">13:31</span> Ordinai pure il da farsi circa
l’offerta delle legna ai tempi stabiliti, e circa le primizie. (H13-32)
Ricordati di me, mio Dio, per farmi del bene!

------------------------------------------------------------------------

[Next: Esther](est)
