<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Manx Bible (partial), full text etext at Intangible Textual Heritage">
<TITLE>Manx Bible (partial): Mark</TITLE>
</HEAD>
<BODY>
<CENTER>
<A HREF="../../../index"><IMG SRC="../../../cdshop/ithlogo.png" BORDER="0"></A><BR>
<A HREF="../../../index">Intangible Textual Heritage</A>&nbsp;
<A HREF="../../index">Bible</A>&nbsp;
<A HREF="../index">World Bible</A>&nbsp;
<A HREF="index">Index</A>&nbsp;
<A HREF="mat">Previous</A>&nbsp;
</CENTER>
<HR>
</p> <h3 align="center" align="center">Manx Bible: Mark</h3> 
<p><A NAME="an_1:1">1:1</A>&nbsp;Toshiaght sushtal Yeesey Creest, Mac Yee; </p> 
<p><A NAME="an_1:2">1:2</A>&nbsp;Myr te  scruit ayns ny phadeyryn; Cur-my-ner, ta mee cur my haghter roish dty eddin, dy  chiartaghey dty raad kiongoyrt rhyt. </p> 
<p><A NAME="an_1:3">1:3</A>&nbsp;Coraa fer geamagh ayns yn aasagh,  Kiartee-jee raad y Chiarn, jean-jee ny cassanyn echey jeeragh. </p> 
<p><A NAME="an_1:4">1:4</A>&nbsp;Ren Ean  bashtey ayns yn aassagh, as preacheil bashtey arrys, son leih peccaghyn. </p> 
<p><A NAME="an_1:5">1:5</A>&nbsp;As hie magh huggey ooilley cheer Yudea as cummaltee Yerusalem, as v'ad ooilley  er nyn mashtey liorish ayns awin Yordan, goaill rish nyn beccaghyn. </p> 
<p><A NAME="an_1:6">1:6</A>&nbsp;As  va Ean coamrit lesh garmad jeh fynney chamel, as lesh cryss liare mysh e  veeghyn: as v'eh beaghey er locustyn as mill feie: </p> 
<p><A NAME="an_1:7">1:7</A>&nbsp;As ren eh preacheil,  gra, Ta fer s'pooaral na mish cheet my-yei, kiangley ny braagyn echey cha vel  mee feeu dy chroymmey sheese as dy eaysley. </p> 
<p><A NAME="an_1:8">1:8</A>&nbsp;Ta mish dy jarroo er vashtey  shiu lesh ushtey: agh bashtee eshyn shiu lesh y Spyrryd Noo. </p> 
<p><A NAME="an_1:9">1:9</A>&nbsp;As haink eh  gy-kione ayns ny laghyn shen, dy daink Yeesey veih Nazareth dy Ghalilee, as v'eh  er ny vashtey liorish Ean ayns Jordan. </p> 
<p><A NAME="an_1:10">1:10</A>&nbsp;As jeeragh myr haink eh seose  ass yn ushtey, honnick eh ny niaughyn foshlit, as y spyrryd myr calmane cheet  neose er. </p> 
<p><A NAME="an_1:11">1:11</A>&nbsp;As haink coraa veih niau, gra, Oo my vac ennoil, jeed ta mee  dy mooar soiaghey. </p> 
<p><A NAME="an_1:12">1:12</A>&nbsp;As chelleeragh hug yn spyrryd lesh eh gys yn aasagh.  </p> 
<p><A NAME="an_1:13">1:13</A>&nbsp;As v'eh ayns shen 'syn aasagh da-eed laa er ny violaghey liorish y  drogh-spyrryd, as v'eh marish ny beiyn feie, as ren ny ainleyn shirveish er.  </p> 
<p><A NAME="an_1:14">1:14</A>&nbsp;Nish erreish da Ean ve currit ayns pryssoon, haink Yeesey gys Galilee,  preacheil sushtal reeriaght Yee, </p> 
<p><A NAME="an_1:15">1:15</A>&nbsp;As gra, Ta'n traa cooilleenit, as ta  reeriaght Yee er-gerrey: gow-jee arrys, as credjee yn sushtal. </p> 
<p><A NAME="an_1:16">1:16</A>&nbsp;Nish myr  v'eh shooyl liorish faarkey ghalilee, honnick eh Simon as Andreays e vraar cuirr  magh lieen ayns y cheayn: (son v'ad nyn eeasteyryn) </p> 
<p><A NAME="an_1:17">1:17</A>&nbsp;As dooyrt Yeesey  roo, Tar-jee as eiyr-jee orrym's, as neem's shiu nyn eeasteyryn dy gheiney.  </p> 
<p><A NAME="an_1:18">1:18</A>&nbsp;As chelleeragh hreig ad nyn lieenteenyn, as deiyr ad er. </p> 
<p><A NAME="an_1:19">1:19</A>&nbsp;As  tra v'eh er n'gholl red beg sodjey veih shen, honnick eh Jamys mac Zebedee, as  Ean e vraar, va myrgeddin ayns y lhong kerraghey nyn lieen. </p> 
<p><A NAME="an_1:20">1:20</A>&nbsp;As  chelleeragh deie eh orroo as daag ad nyn ayr Zebedee ayns y lhong marish ny  sharvaantyn failt, as hie ad geiyrt er. </p> 
<p><A NAME="an_1:21">1:21</A>&nbsp;As hie ad stiagh ayns  Capernaum, as chelleeragh er laa yn doonaght, hie eh stiagh ayns y synagogue, as  dynsee eh. </p> 
<p><A NAME="an_1:22">1:22</A>&nbsp;As ghow ad yindys mooar jeh'n ynsaghey echey: son dynsee eh  ad myr fer ayns pooar, as cha nee myr ny scrudeyryn. </p> 
<p><A NAME="an_1:23">1:23</A>&nbsp;As va ayns y  synagogue oc dooinney Iesh spyrryd neu-ghlen, as dyllee eh, </p> 
<p><A NAME="an_1:24">1:24</A>&nbsp;Gra, Faag  void shin, cre'n eie t'ayd orrin, Yeesey dy Nazareth? vel oo er jeet dy nyn  stroie? ta fys aym quoi oo hene, eer fer casherick Yee. </p> 
<p><A NAME="an_1:25">1:25</A>&nbsp;As hug Yeesey  oghsan da, gra, Bee dty host, as tar magh ass. </p> 
<p><A NAME="an_1:26">1:26</A>&nbsp;As tra va'n spyrryd  neu-ghlen er n'eiyrt eh noon as noal, as er n'eamagh lesh ard choraa, haink eh  magh ass. </p> 
<p><A NAME="an_1:27">1:27</A>&nbsp;As v'ad ooilley fo atchim, ayns wheesh as dy row ad resooney  nyn mast' oc hene, gra, Cre'n red shoh? cre'n ynsagh noa shoh? son ta ny eer  spyrrydyn neu-ghlen dy pooaral echey fo smaght, as t'ad beasagh da. </p> 
<p><A NAME="an_1:28">1:28</A>&nbsp;As  chelleeragh hie goo jeh magh trooid ooilley yn cheer mygeayrt Galilee. </p> 
<p><A NAME="an_1:29">1:29</A>&nbsp;As cha leah as v'ad er jeet magh ass y synagogue, hie ad stiagh ayns thie Simon  as Andreays, marish Jamys as Ean. </p> 
<p><A NAME="an_1:30">1:30</A>&nbsp;Agh va moir ben Simon ny lhie ching  'sy chiassaghey, as chelleeragh dinsh ad da mychione eck. </p> 
<p><A NAME="an_1:31">1:31</A>&nbsp;As haink eh  as ghow eh ee er y laue, as hrog eh seose ee; as chelleeragh daag y chiassaghey  ee, as ren ee shirveish orroo. </p> 
<p><A NAME="an_1:32">1:32</A>&nbsp;As ayns yn astyr mysh lhie ny greiney  hug ad lhieu huggey dy chooilley unnane va doghanit, as adsyn va drogh-spyrrydyn  ayndoo. </p> 
<p><A NAME="an_1:33">1:33</A>&nbsp;As va ooilley yn ard-valley er nyn jaglym cooidjagh ec y  dorrys. </p> 
<p><A NAME="an_1:34">1:34</A>&nbsp;As ren eh ymmodee y lheihys va seaghnit lesh mooarane doghanyn,  as ymmodee drogh-spyrrydyn y chastey, as cha lhig eh da ny drogh-spyrrydyn dy  loayrt, ny dy ghra dy row enney oc er. </p> 
<p><A NAME="an_1:35">1:35</A>&nbsp;As moghrey laa-ny-vairagh dirree  eh foddey roish y laa, as hie eh magh, as jimmee eh gys boayl faasagh, as ayns  shen ghow eh padjer. </p> 
<p><A NAME="an_1:36">1:36</A>&nbsp;As deiyr Simon er, as adsyn va marish. </p> 
<p><A NAME="an_1:37">1:37</A>&nbsp;As  tra v'ad er gheddyn eh, dooyrt ad rish, Ta dy chooilley ghooinney briaght dty  yei. </p> 
<p><A NAME="an_1:38">1:38</A>&nbsp;As dooyrt eh roo, Lhig dooin goll gys baljyn sniessey dooin, dy  voddym preacheil ayndoo shen myrgeddin: son er-yn-oyr shen haink mee gys y  theihll. </p> 
<p><A NAME="an_1:39">1:39</A>&nbsp;As ren eh preacheil ayns ny synagogueyn oc trooid ooilley  Galilee, as chast eh drogh spyrrydyn. </p> 
<p><A NAME="an_1:40">1:40</A>&nbsp;As haink lourane huggey, guee er,  as gliooney sheese huggey, as gra rish, My she dty aigney eh, foddee oo mish y  yannoo glen. </p> 
<p><A NAME="an_1:41">1:41</A>&nbsp;As va Yeesey er ny veiyghey lesh chymmey, as heeyn eh magh  e laue, as venn eh rish, as dooyrt eh, M'aigney's eh, bee er dty ghlenney.  </p> 
<p><A NAME="an_1:42">1:42</A>&nbsp;As cha row eh ny s'leah er loayrt, agh chelleeragh daag y louraanys eh,  as v'eh er ny ghlenney. </p> 
<p><A NAME="an_1:43">1:43</A>&nbsp;As hug eh currym geyre er, as chelleeragh hug  eh ersooyl eh. </p> 
<p><A NAME="an_1:44">1:44</A>&nbsp;As dooyrt eh rish, Jeeagh nagh loayr oo veg rish  dooinney erbee: agh immee royd, jeeagh oo hene da'n taggyrt, as cheb son dty  ghlenney shen doardee Moses son cowrey daue. </p> 
<p><A NAME="an_1:45">1:45</A>&nbsp;Agh hie eh roish, as ren  eh toshiaght dy hoilshaghey magh as dy skeayley mygeayrt yn chooish, ayns wheesh  as nagh dod Yeesey goll ny smoo dy foshlit gys yn ard-valley, agh v'eh mooie  ayns ynnydyn faasagh: as haink ad huggey veih dy chooilley ard.   </p> 
<p><A NAME="an_2:1">2:1</A>&nbsp;As laghyn ny lurg shen, hie eh reesht gys Capernaum, as ve er ny  insh magh dy row eh ayns y thie. </p> 
<p><A NAME="an_2:2">2:2</A>&nbsp;As chelleeragh va ymmodee er nyn jaglym  cooidjagh, ayns wheesh as nagh row room dy ghoaill ad, wheesh as mygeayrt y  dorrys: as ren eh yn goo y phreacheil daue. </p> 
<p><A NAME="an_2:3">2:3</A>&nbsp;As haink ad huggey, cur  lhieu fer va seaghnit lesh y chingys-craaee, v'er ny hroggal stiagh liorish  kiare dy leih. </p> 
<p><A NAME="an_2:4">2:4</A>&nbsp;As tra nagh dod ad cheet er-gerrey da kyndagh rish y  chennid, rooisht ad kione y thie raad v'eh: as erreish daue v'er vosley stiagh  ny hrooid, lhig ad sheese y lhiabbee ayn va'n palsee-doghanit ny lhie. </p> 
<p><A NAME="an_2:5">2:5</A>&nbsp;Tra hug Yeesey tastey da'n chredjue oc, dooyrt eh rish y dooinney ching, Vac, ta  dty pheccaghyn er nyn leih dhyt. </p> 
<p><A NAME="an_2:6">2:6</A>&nbsp;Agh va shiartanse jeh ny scrudeyryn nyn  soie ayns shen, as v'ad resooney ayns nyn greeaghyn, </p> 
<p><A NAME="an_2:7">2:7</A>&nbsp;Cre'n-fa ta'n  dooinney shoh loayrt goan mollaghtagh? quoi oddys peccaghyn y leih, agh Jee  ny-lomarcan? </p> 
<p><A NAME="an_2:8">2:8</A>&nbsp;As chelleeragh tra dennee Yeesey ayns e spyrryd dy row ad  myr shoh resooney cheu-sthie jeu hene, dooyrt eh roo, Cre'n-fa ta shiu  smooinaghtyn lheid ny reddyn shoh ayns nyn greeaghyn? </p> 
<p><A NAME="an_2:9">2:9</A>&nbsp;Cre sassey dy  ghra, rish y palsee-doghanit, Ta dty pheccaghyn er nyn leih dhyt: ny dy ghra,  Irree, as trog seose dty lhiabbee, as jean shooyl. </p> 
<p><A NAME="an_2:10">2:10</A>&nbsp;Agh dy vod fys y ve  eu dy vel pooar ec Mac y dooinney er y thalloo dy leih peccaghyn (dooyrt eh rish  y palsee-doghanit) </p> 
<p><A NAME="an_2:11">2:11</A>&nbsp;Ta mee gra rhyt, Irree, as trog seose dty lhiabbee,  as immee royd gys dty hie. </p> 
<p><A NAME="an_2:12">2:12</A>&nbsp;As chelleeragh dirree eh, hrog eh e  lhiabbee, as hie eh magh kiongoyrt roo ooilley, ayns wheesh as dy row ad ooilley  lhieent lesh atchim, as dy ren ad Jee y ghloyraghey, gra, Cha vaik shin eh rieau  er yn aght shoh. </p> 
<p><A NAME="an_2:13">2:13</A>&nbsp;As hie eh magh reesht rish oirr ny marrey, as haink  ooilley yn pobble huggey, as dynsee eh ad. </p> 
<p><A NAME="an_2:14">2:14</A>&nbsp;As myr v'eh goll shaghey,  honnick eh Levi mac Alpheus ny hoie ec boayrd y cheesh, as dooyrt eh rish, Eiyr  orrym's. As dirree eh seose as deiyr eh er. </p> 
<p><A NAME="an_2:15">2:15</A>&nbsp;As haink eh gy-kione, myr  va Yeesey ny hoie ec bee ayns y thie echey, dy ren myrgeddin ymmodee publicanee  as peccee soie sheese marish Yeesey as e heshaght: son va ymmodee er n'eiyrt er.  </p> 
<p><A NAME="an_2:16">2:16</A>&nbsp;As tra honnick ny scrudeyryn as ny Phariseeyn eh gee marish publicanee  as peccee, dooyrt ad rish e ynseydee, Kys dy vel eh gee as giu marish publicanee  as peccee? </p> 
<p><A NAME="an_2:17">2:17</A>&nbsp;Tra cheayll Yeesey shoh, dooyrt eh roo, Cha vel feme ocsyn  ta slane er yn er-lhee, agh ec sleih chingey: cha daink mish dy eamagh er y  vooinjer chairagh, agh er peccee gys arrys. </p> 
<p><A NAME="an_2:18">2:18</A>&nbsp;As ve cliaghtey ynseydee  Ean as ny Phariseeyn dy reayll trostey; as haink ad as dooyrt ad rish, Kys te dy  vel ynseydee Ean as ny Phariseeyn trostey, agh cha vel adsyn t'ou uss er  n'ynsaghey trostey? </p> 
<p><A NAME="an_2:19">2:19</A>&nbsp;As dooyrt Yeesey roo, Vod cloan y chamyr-phoosee  trostey, choud as ta'n dooinney-poosee maroo? choud as ta'n dooinney-poosee  maroo, cha vod ad trostey. </p> 
<p><A NAME="an_2:20">2:20</A>&nbsp;Agh hig ny laghyn, tra vees y  dooinney-poosee er ny ghoaill ersooyl voue, as eisht nee ad trostey ayns ny  laghyn shen. </p> 
<p><A NAME="an_2:21">2:21</A>&nbsp;As cha vel dooinney erbee whaaley peesh dy eaddagh noa er  shenn gharmad: er-nonney ta'n pheesh goaill y laane ass y chenn gharmad, as bee  yn raipey ny smessey na ve. </p> 
<p><A NAME="an_2:22">2:22</A>&nbsp;Chamoo ta dooinney erbee cur feeyn noa ayns  shenn voteilyn, er-nonney ta'n feeyn noa scoltey ny boteilyn, as ta'n feeyn  deayrtit, as bee ny boteilyn dy choayl orroo: agh shegin da feeyn noa v'er ny  chur ayns boteilyn noa. </p> 
<p><A NAME="an_2:23">2:23</A>&nbsp;As haink eh gy-kione, myr v'eh shooyl trooid ny  magheryn arroo er laa'n doonaght, dy ren e ynseydee toshiaght, myr v'ad goll dy  phluckey jeeassyn jeh'n arroo. </p> 
<p><A NAME="an_2:24">2:24</A>&nbsp;As dooyrt ny Phariseeyn rish,  Cur-my-ner, cre'n-fa t'ad shoh er laa'n doonaght jannoo shen nagh vel lowit?  </p> 
<p><A NAME="an_2:25">2:25</A>&nbsp;As dooyrt eshyn roo, Nagh lhaih shiuish rieau, cre ren David, tra v'eh  ayns feme as accryssagh, eh-hene as y vooinjer va marish? </p> 
<p><A NAME="an_2:26">2:26</A>&nbsp;Kys hie eh  stiagh ayns thie Yee, rish lhing Abiathar yn ard-saggyrt, as d'ee eh yn  arran-casherick, nagh row lowit dy ve eeit, agh liorish ny saggyrtyn, as hug eh  eh myrgeddin dauesyn va marish? </p> 
<p><A NAME="an_2:27">2:27</A>&nbsp;As dooyrt eh roo, Va'n doonaght er ny  yannoo son dooinney, as cha nee dooinney son y doonaght: </p> 
<p><A NAME="an_2:28">2:28</A>&nbsp;Shen-y-fa ta'n  Mac dooinney ny Hiarn myrgeddin er y doonaght.  </p> 
<p><A NAME="an_3:1">3:1</A>&nbsp;As hie  eh reesht stiagh ayns y synagogue, as va dooinney ayns shen lesh laue shyrgit.  </p> 
<p><A NAME="an_3:2">3:2</A>&nbsp;As va sooill oc er, dy yeeaghyn jinnagh eh eh y lheihys er laa yn  doonaght, dy voddagh oyr y ve oc dy phlaiynt noi. </p> 
<p><A NAME="an_3:3">3:3</A>&nbsp;As dooyrt eh rish y  dooinney lesh y laue shyrgit, Shass magh. </p> 
<p><A NAME="an_3:4">3:4</A>&nbsp;As dooyrt eh roo, Vel eh lowal  dy yannoo mie er laghyn y doonaght, ny dy yannoo olk? dy hauail bioys, ny dy  stroie eh? Agh v'adsyn nyn-dhost. </p> 
<p><A NAME="an_3:5">3:5</A>&nbsp;As tra v'eh er yeeaghyn mygeayrt orroo  lesh corree, v'eh seaghnit son creoghys nyn greeaghyn, as dooyrt eh rish y  dooinney, Sheeyn magh dty laue: as heeyn eh magh ee; as va e laue er ny  laanaghey myr y laue elley. </p> 
<p><A NAME="an_3:6">3:6</A>&nbsp;As hie ny Phariseeyn magh, as chelleeragh  ghow ad-hene, as ny Herodianee coyrle n'oi, kys oddagh ad eh y stroie. </p> 
<p><A NAME="an_3:7">3:7</A>&nbsp;Agh hie Yeesey dy lhiattee marish e ynseydee gys oirr ny marrey: as deiyr  earrooyn mooarey dy leih er veih Galilee, as veih Judea, </p> 
<p><A NAME="an_3:8">3:8</A>&nbsp;As veih  Jerusalem, as veih Idumea, as veih'n cheu elley dy Yordan, as adsyn mygeayrt  Tyre as Sidon, earroo mooar, tra cheayll ad cre ny reddyn yindyssagh v'eh er  n'yannoo, haink ad huggey. </p> 
<p><A NAME="an_3:9">3:9</A>&nbsp;As loayr eh rish e ynseydee, lhong veg dy ve  aarloo er e hon, kyndagh rish y pobble, son nagh jinnagh ad chionney stiagh er.  </p> 
<p><A NAME="an_3:10">3:10</A>&nbsp;Son v'eh er laanaghey ymmodee, ayns wheesh as dy row ad chionney stiagh  huggey, dy ventyn rish, whilleen as va dourinagh. </p> 
<p><A NAME="an_3:11">3:11</A>&nbsp;As ny spyrrydyn  neughlen tra honnick ad eh, huitt ad sheese kiongoyrt rish, as dyllee ad, gra,  She Mac Yee oo. </p> 
<p><A NAME="an_3:12">3:12</A>&nbsp;As hug eh currym gyere orroo, gyn ad dy insh magh quoi  v'eh. </p> 
<p><A NAME="an_3:13">3:13</A>&nbsp;As hie eh seose er slieau, as deie eh er y vooinjer baillish: as  haink ad huggey. </p> 
<p><A NAME="an_3:14">3:14</A>&nbsp;As doardee eh ghaa-yeig dy ve marish, dy voddagh eh  coyrt ad magh dy phreacheil: </p> 
<p><A NAME="an_3:15">3:15</A>&nbsp;As dy voddagh pooar y ve oc dy lheihys  aslayntyn, as dy hilgey magh drogh-spyrrydyn. </p> 
<p><A NAME="an_3:16">3:16</A>&nbsp;As Simon lhiennoo eh  Peddyr. </p> 
<p><A NAME="an_3:17">3:17</A>&nbsp;As Jamys mac Zebedee, as Ean braar Yamys (as lhiennoo eh adsyn  Boanerges, ta shen dy ghra, Cloan ny taarnee) </p> 
<p><A NAME="an_3:18">3:18</A>&nbsp;As Andreays, as Philip,  as Bartholomew, as Mian, as Thomase, as Jamys mac Alpheus, as Thaddeus, as Simon  yn Canaanite. </p> 
<p><A NAME="an_3:19">3:19</A>&nbsp;As Yuaase Iscariot, ren myrgeddin eh y vrah: as hie ad  stiagh ayns thie. </p> 
<p><A NAME="an_3:20">3:20</A>&nbsp;As va'n pobble er nyn jaglym cooidjagh reesht, myr  shen nagh row wheesh caa oc dy ghoaill beaghey. </p> 
<p><A NAME="an_3:21">3:21</A>&nbsp;As tra cheayll e  gheiney-mooinjerey jeh, hie ad magh dy ghoaill eh: son dooyrt ad, T'eh ass e  cheeayl. </p> 
<p><A NAME="an_3:22">3:22</A>&nbsp;As dooyrt ny scrudeyryn haink neose veih Jerusalem, Ta  Beelzebub echey, as liorish prince ny drogh-spyrrydyn t'eh tilgey magh  drogh-spyrrydyn. </p> 
<p><A NAME="an_3:23">3:23</A>&nbsp;As deie eh orroo huggey, as dooyrt eh roo ayns  coraaghyn-dorraghey, kys oddys Satan Satan y chastey? </p> 
<p><A NAME="an_3:24">3:24</A>&nbsp;As my ta  reeriaght girree-magh n'oi hene, cha vod y reeriaght shen shassoo. </p> 
<p><A NAME="an_3:25">3:25</A>&nbsp;As  my ta thie girree-magh n'oi hene, cha vod y thie shen shassoo. </p> 
<p><A NAME="an_3:26">3:26</A>&nbsp;As my ta  Satan girree-magh, as my t'eh n'oi hene, cha vod eh shassoo, agh ta e phooar ec  kione. </p> 
<p><A NAME="an_3:27">3:27</A>&nbsp;Cha vod dooinney erbee goll stiagh ayns thie yn treanagh, as  cragh y yannoo jeh e chooid, mannagh giangle eh hoshiaght yn treanagh, as eisht  nee eh cragh y yannoo er e hie. </p> 
<p><A NAME="an_3:28">3:28</A>&nbsp;Dy firrinagh ta mee gra riu, Bee dy  chooilley pheccah er ny leih da mec gheiney, as ny goan mollaghtagh lioroo nee  ad loayrt dy mollaghtagh: </p> 
<p><A NAME="an_3:29">3:29</A>&nbsp;Agh eshyn loayrys dy mollaghtagh noi yn  Spyrryd Noo, cha bee dy bragh leih ny chour, agh t'eh ayns dangeyr coayl-anmey  dy baagh farraghtyn. </p> 
<p><A NAME="an_3:30">3:30</A>&nbsp;Er-yn-oyr dy dooyrt ad, Ta spyrryd neu-ghlen  echey. </p> 
<p><A NAME="an_3:31">3:31</A>&nbsp;Eisht haink e vraaraghyn as e voir as shassoo cheu-mooie (jeh'n  dorrys) hug ad fys huggey dy heet dy loayrt roo. </p> 
<p><A NAME="an_3:32">3:32</A>&nbsp;As va'n pobble nyn  soie mygeayrt-y-mysh, as dooyrt ad rish, Cur-my-ner, ta dty voir as dty  vraaraghyn mooie fenaght er dty hon. </p> 
<p><A NAME="an_3:33">3:33</A>&nbsp;As dreggyr eh ad, gra, Quoi my  voir, ny my vraaraghyn? </p> 
<p><A NAME="an_3:34">3:34</A>&nbsp;As yeeagh eh mygeayrt orroosyn va nyn soie  mygeayrt-y-mysh, as dooyrt eh, Cur-jee my-ner my voir as my vraaraghyn. </p> 
<p><A NAME="an_3:35">3:35</A>&nbsp;Son quoi-erbee nee aigney Yee, she eshyn my vraar, as my huyr, as my voir.   </p> 
<p><A NAME="an_4:1">4:1</A>&nbsp;As ren eh toshiaght reesht dy ynsaghey rish oirr ny  marrey: as va earroo mooar dy leih er nyn jaglym cooidjagh huggey, myr shen dy  jagh eh er-board lhong, as hoie eh er y cheayn, as va ooilley yn pobble liorish  y cheayn, er y thalloo. </p> 
<p><A NAME="an_4:2">4:2</A>&nbsp;As dynsee eh daue ymmodee nheeghyn ayns  coraaghyn-dorraghey, as dooyrt eh roo ayns e ynsagh, </p> 
<p><A NAME="an_4:3">4:3</A>&nbsp;Clasht-jee,  cur-my-ner hie correyder agh dy chuirr: </p> 
<p><A NAME="an_4:4">4:4</A>&nbsp;As haink eh gy-kione myr v'eh  cuirr, dy huitt paart jeh'n rass rish oirr y raad, as haink eeanlee yn aer, as  d'ee ad seose eh. </p> 
<p><A NAME="an_4:5">4:5</A>&nbsp;As huitt paart er thalloo claghagh, raad nagh row  mooarane ooir echey, as chelleeragh daase eh, er-yn-oyr nagh row diunid  thallooin echey. </p> 
<p><A NAME="an_4:6">4:6</A>&nbsp;As tra ghow yn ghrian niart ve fiojit, as er-yn-oyr  nagh row eh er n'ghoaill fraue, ren eh shyrgaghey ersooyl. </p> 
<p><A NAME="an_4:7">4:7</A>&nbsp;As huitt  paart mastey drineyn, as daase ny drineyn seose marish, as phloogh ad eh, as cha  dymmyrk eh mess. </p> 
<p><A NAME="an_4:8">4:8</A>&nbsp;Agh huitt cooid elley jeh ayns thalloo mie, as hug eh  magh mess ren gaase seose as bishaghey, as dymmyrk eh, paart jeih fillaghyn as  feed, as paart three-feed, as paart keead filley. </p> 
<p><A NAME="an_4:9">4:9</A>&nbsp;As dooyrt eh roo,  Eshyn ta cleayshyn echey dy chlashtyn, lhig da clashtyn. </p> 
<p><A NAME="an_4:10">4:10</A>&nbsp;As tra v'eh  ny-lomarcan, denee yn vooinjer va mygeayrt-y-mysh marish y daa ostyl yeig jeh  mychione y coraa-dorraghey. </p> 
<p><A NAME="an_4:11">4:11</A>&nbsp;As dooyrt eh roo, Diuish te er ny choyrt dy  hoiggal folliaght reeriaght Yee: agh dauesyn ta mooie, ta dy chooilley nhee  jeant ayns coraaghyn-dorraghey: </p> 
<p><A NAME="an_4:12">4:12</A>&nbsp;Son fakin hee ad, agh cha der ad tastey  as clashtyn cluinnee ad, agh cha gow ad tushtey; er-aggle ec traa erbee dy beagh  ad er nyn jyndaa, as dy beagh nyn beccaghyn er nyn leih daue. </p> 
<p><A NAME="an_4:13">4:13</A>&nbsp;As dooyrt  eh roo, Nagh vel toiggal eu jeh'n choraa-dorraghey shoh? as kys eisht nee shiu  dy chooilley choraa-dorraghey y hoiggal? </p> 
<p><A NAME="an_4:14">4:14</A>&nbsp;Ta'n correyder cuirr yn goo.  </p> 
<p><A NAME="an_4:15">4:15</A>&nbsp;As ad shoh adsyn ta rish oirr y raad, ayn ta'n goo er ny chuirr, agh  tra t'ad er chlashtyn, ta'n drogh-spyrryd cheet jeeragh, as goaill ersooyl yn  goo va cuirt ayns nyn greeaghyn. </p> 
<p><A NAME="an_4:16">4:16</A>&nbsp;As ad shoh neesht yn vooinjer ta cuirt  ayns thalloo claghagh, ta, erreish daue v'er chlashtyn y goo, chelleeragh dy  ghoaill eh dy aggindagh: </p> 
<p><A NAME="an_4:17">4:17</A>&nbsp;Agh cha vel fraue oc ayndoo hene, as myr shen  cha vel ad cummal rish agh son earish: ny lurg shen tra ta seaghyn ny tranlaase  cheet orroo er coontey yn ghoo, chelleeragh ta nyn gredjue failleil. </p> 
<p><A NAME="an_4:18">4:18</A>&nbsp;As  ad shoh yn vooinjer ta cuirt mastey drineyn: lheid as ta clashtyn y goo </p> 
<p><A NAME="an_4:19">4:19</A>&nbsp;As ta kiarail y theihll shoh, as molteyraght berchys, as saynt reddyn elley goll  stiagh, as plooghey yn goo, as te cheet dy ve neu-vessoil. </p> 
<p><A NAME="an_4:20">4:20</A>&nbsp;As ad shoh  yn vooinjer ta cuirt ayns thalloo mie, lheid as ta clashtyn y goo, as ta dy  ghoaill eh, as gymmyrkey magh mess, paart jeih fillaghyn as feed, paart  three-feed, as paart keead-filley. </p> 
<p><A NAME="an_4:21">4:21</A>&nbsp;As dooyrt eh roo, Vel cainle dy ve  er ny choyrt fo saagh, ny fo lhiabbee? as nagh vel ee dy v'er ny choyrt ayns  cainleyr? </p> 
<p><A NAME="an_4:22">4:22</A>&nbsp;Son cha vel nhee erbee keillit, nagh bee er ny hoilshaghey:  ny nhee erbee freilt follit, nagh jig er-ash? </p> 
<p><A NAME="an_4:23">4:23</A>&nbsp;My ta cleayshyn ec  dooinney erbee dy chlashtyn lhig da clashtyn. </p> 
<p><A NAME="an_4:24">4:24</A>&nbsp;As dooyrt eh roo, Cur-jee  tastey da ny ta shiu dy chlashtyn: lesh y towse ta shiu towse, bee eh er ny  howse diu: as diuish ta clashtyn, bee ny smoo er ny choyrt. </p> 
<p><A NAME="an_4:25">4:25</A>&nbsp;Son eshyn  ta echey, dasyn vees er ny choyrt: as eshyn nagh vel echey, veihsyn vees er ny  ghoaill eer shen hene ny ta echey. </p> 
<p><A NAME="an_4:26">4:26</A>&nbsp;As dooyrt eh, Shoh myr ta reeriaght  Yee, myr dy dilgagh dooinney rass ayns y thalloo </p> 
<p><A NAME="an_4:27">4:27</A>&nbsp;As eh dy chadley, as  dy irree oie as laa; as y rass dy heet er y hoshiaght, as dy aase seose, gyn-yss  da. </p> 
<p><A NAME="an_4:28">4:28</A>&nbsp;Son ta'n thalloo cur magh mess j'ee hene, hoshiaght yn chass, eisht  yn jeeas, ny lurg shen, yn arroo creen ayns y jeeas. </p> 
<p><A NAME="an_4:29">4:29</A>&nbsp;Agh tra ta'n mess  er greenaghey, chelleeragh t'eh cur yn corran fo, er-yn-oyr dy vel y fouyr er  jeet. </p> 
<p><A NAME="an_4:30">4:30</A>&nbsp;As dooyrt eh, Cre gys nee mayd reeriaght Yee y hoyllaghey? ny  lesh cre'n co-chaslys nee mayd y hoiaghey magh eh? </p> 
<p><A NAME="an_4:31">4:31</A>&nbsp;Te goll-rish grine  dy rass mustard, ta ny sloo, tra te cuirt ayns y thalloo, na dy chooilley rass  ta ayns y thalloo. </p> 
<p><A NAME="an_4:32">4:32</A>&nbsp;Agh tra te cuirt, te gaase seose, as cheet dy ve ny  smoo na ooilley ny lossreeyn, as cur magh banglaneyn mooarey, myr shen dy vod  eeanlee yn aer fastee y ghoaill fo'n scadoo echey. </p> 
<p><A NAME="an_4:33">4:33</A>&nbsp;As lesh ymmodee dy  lheid ny coraaghyn dorraghey loayr eh yn goo roo, myr v'adsyn son goaill rish.  </p> 
<p><A NAME="an_4:34">4:34</A>&nbsp;Agh fegooish coraa-dorraghey cha loayr eh roo: as tra v'ad nyn-lomarcan  hoilshee eh dy chooilley nhee da e ostyllyn.</p> 
<p><A NAME="an_4:35">4:35</A>&nbsp;As yn laa cheddin tra va'n  fastyr er, dooyrt eh roo, Lhig dooin goll harrish gys y cheu elley. </p> 
<p><A NAME="an_4:36">4:36</A>&nbsp;As  tra v'ad er chur ersooyl yn pobble, hug ad lhieu eh myr v'eh ayns y lhong, as va  myrgeddin lhongyn beggey elley marish. </p> 
<p><A NAME="an_4:37">4:37</A>&nbsp;As dirree sterrym mooar dy  gheay, as va ny tonnyn brishey stiagh ayns y lhong, myr shen dy row ee nish er  lhieeney. </p> 
<p><A NAME="an_4:38">4:38</A>&nbsp;As v'eshyn ayns jerrey ny lhuingey ny chadley er clooisag: as  ghooisht ad eh, as dooyrt ad rish, Vainshter, nagh vel geill ayd dy bee mayd  caillit? </p> 
<p><A NAME="an_4:39">4:39</A>&nbsp;As dirree eh, as smaghtee eh yn gheay, as dooyrt eh rish y  faarkey, Gow fea, bee kiune: as ghow yn gheay fea, as va kiuney vooar ayn.  </p> 
<p><A NAME="an_4:40">4:40</A>&nbsp;As dooyrt eh roo, Cre'n-fa ta shiu cha agglagh? kys te nagh vel credjue  eu? </p> 
<p><A NAME="an_4:41">4:41</A>&nbsp;As v'ad feer agglagh, as dooyrt ad yn derrey yeh rish y jeh elley,  cre'n monney dy ghooinney eh shoh, dy vel y gheay hene as faarkey cur biallys  da? </p> 
<p><A NAME="an_5:1">5:1</A>&nbsp;. As haink ad harrish gys y cheu elley jeh'n  cheayn, gys cheer ny Gadarenee.</p> 
<p><A NAME="an_5:2">5:2</A>&nbsp;As tra v'eh er jeet ass y lhong,  chelleeragh haink ny whail veih mastey ny oaiaghyn, dooinney lesh spyrryd  neu-ghlen.</p> 
<p><A NAME="an_5:3">5:3</A>&nbsp;Va cummal mastey ny oaiaghyn, as cha voddagh dooinney erbee y  chiangley eh, eer lesh geulaghyn:</p> 
<p><A NAME="an_5:4">5:4</A>&nbsp;Er-y-fa dy row eh dy mennick er ny ve  kianlt lesh yiarnyn as geulaghyn, as va ny geulaghyn er ny ve tayrnit  veih-my-cheilley liorish, as ny yiarnyn brisht ayns peeshyn: as cha dod dooinney  erbee eh y veeinaghey.</p> 
<p><A NAME="an_5:5">5:5</A>&nbsp;As kinjagh oie as laa v'eh ayns ny sleityn, as  mastey ny oaiaghyn, gyllagh, as dy ghiarey eh-hene lesh claghyn.</p> 
<p><A NAME="an_5:6">5:6</A>&nbsp;Agh tra  honnick eh Yeesey foddey jeh, roie eh, as hug eh ooashley da,</p> 
<p><A NAME="an_5:7">5:7</A>&nbsp;As deie eh  lesh ard-choraa, as dooyrt eh, Cre'n eie t'ayd orrym, Yeesey, Vac yn Jee smoo  ard? ta mee guee ort, ayns ennym Yee, gyn oo dy my horchaghey.</p> 
<p><A NAME="an_5:8">5:8</A>&nbsp;(Son v'eh  er ghra rish, Tar magh ass y dooinney, uss spyrryd neu-ghlen) </p> 
<p><A NAME="an_5:9">5:9</A>&nbsp;As denee  eh jeh, Cre'n ennym t'ort? As dreggyr eh, gra, Ta m'ennym Legion Son ta shin  ymmodee.</p> 
<p><A NAME="an_5:10">5:10</A>&nbsp;As ren eh aghin jeean huggey, gyn eh dy chur ad ersooyl ass y  cheer.</p> 
<p><A NAME="an_5:11">5:11</A>&nbsp;Nish va ayns shen, er-gerrey da ny sleityn, griagh mooar dy vucyn  fo bochillyn.</p> 
<p><A NAME="an_5:12">5:12</A>&nbsp;As ghuee ooilley ny drogh-spyrrydyn er, gra, Eiyr shin gys  ny mucyn, dy vod mayd goll stiagh ayndoo.</p> 
<p><A NAME="an_5:13">5:13</A>&nbsp;As chelleeragh hug Yeesey kied  daue. As hie ny spyrrydyn neu-ghlen roue, as hie ad stiagh ayns ny mucyn, as  roie yn ghriagh gour nyn mullee lesh yn eaynee gys y cheayn (v'ad mysh daa  housane) as v'ad plooghit ayns y cheayn.</p> 
<p><A NAME="an_5:14">5:14</A>&nbsp;As roie bochillyn ny mucyn  roue, as dinsh ad eh ayns yn ard-valley, as er y cheer. As hie ad magh dy akin  cre va jeant.</p> 
<p><A NAME="an_5:15">5:15</A>&nbsp;As haink ad gys Yeesey, as honnick ad eshyn va'n  drogh-spyrryd as y legion er ny ve ayn, ny hoie, as e eaddagh er, as dy mie ayns  e cheeayl, as ghow ad aggle.</p> 
<p><A NAME="an_5:16">5:16</A>&nbsp;As diush y vooinjer honnick eh daue, kys ve  er daghyrt dasyn va'n drogh-spyrryd er ve ayn, as myrgeddin mychione ny  mucyn.</p> 
<p><A NAME="an_5:17">5:17</A>&nbsp;As ren ad toshiaght dy ghuee er, eh dy gholl roish ass ny ardjyn  oc.</p> 
<p><A NAME="an_5:18">5:18</A>&nbsp;As tra v'eh er jeet gys y lhong, ren eshyn va'n drogh spyrryd er ve  ayn guee er kied y chur da goll marish.</p> 
<p><A NAME="an_5:19">5:19</A>&nbsp;Agh cha lhiggagh Yeesey da, agh  dooyrt e rish, Immee thie gys dty vooinjer hene, as insh daue cre ny reddyn  mooarey ta'n Chiarn er n'yannoo er dty hon, as dy vel chymmey er ve echey  ort.</p> 
<p><A NAME="an_5:20">5:20</A>&nbsp;As jimmee eh roish, as ren eh toshiaght dy hoilshaghey magh ayns  Decapolis, cre dy reddyn mooarey va Yeesey er n'yannoo er e hon: as ghow dy  chooilley ghooinney yindys.</p> 
<p><A NAME="an_5:21">5:21</A>&nbsp;As tra va Yeesey er n'gholl harrish reesht  ayns y lhong gys y cheu elley, va earroo mooar dy leih er nyn jaglym cooidjagh  huggey, as v'eh er-gerrey da'n cheayn. </p> 
<p><A NAME="an_5:22">5:22</A>&nbsp;As cur-my-ner, haink fer jeh  reiltee yn synagogue va enmyssit Jairus, as tra honnick eh eh, huitt eh sheese  ec e chassyn, </p> 
<p><A NAME="an_5:23">5:23</A>&nbsp;As ghuee eh er dy jeean, gra, Ta my inneen veg ny lhie  raad y vaaish, tar as cur dty laueyn urree, dy vod ee v'er ny lheihys, as bee ee  bio. </p> 
<p><A NAME="an_5:24">5:24</A>&nbsp;As hie Yeesey marish, as deiyr ymmodee dy leih, as ren ad chionney  stiagh er. </p> 
<p><A NAME="an_5:25">5:25</A>&nbsp;(As va ben dy row va seaghnit lesh roie-foalley rish daa  vlein jeig. </p> 
<p><A NAME="an_5:26">5:26</A>&nbsp;As v'ee er hurranse mooarane liorish ymmodee fir-lhee, as  er vaarail ooilley ny v'eck, as cha row ee veg share, agh goll ny smessey,  </p> 
<p><A NAME="an_5:27">5:27</A>&nbsp;Tra cheayll ee jeh Yeesey, haink ee ayns y chennid cheu e chooylloo, as  venn ee rish e gharmad. </p> 
<p><A NAME="an_5:28">5:28</A>&nbsp;Son dooyrt ee, My oddym agh bentyn rish e  eaddagh, bee'm er my laanaghey. </p> 
<p><A NAME="an_5:29">5:29</A>&nbsp;As chelleeragh va'n roie-foalley eck er  ny hyrmaghey: as dennee ee ayns e corp dy row ee er ny lheihys jeh'n doghan  shen. </p> 
<p><A NAME="an_5:30">5:30</A>&nbsp;As chelleeragh va fys ec Yeesey cheu sthie jeh hene, dy row bree  er n'gholl ass, as hyndaa eh mygeayrt ayns y chennid, as dooyrt eh, Quoi venn  rish my eaddagh?</p> 
<p><A NAME="an_5:31">5:31</A>&nbsp;As dooyrt e ostyllyn rish, T'ou fakin y pobble chionney  stiagh ort, as vel oo gra, Quoi venn rhym? </p> 
<p><A NAME="an_5:32">5:32</A>&nbsp;As yeeagh eh mygeayrt dy  akin ish v'er n'yannoo shoh. </p> 
<p><A NAME="an_5:33">5:33</A>&nbsp;Agh va'n ven agglagh as er-creau,  gennaghtyn ny va jeant aynjee, as haink ee as huitt ee sheese kiongoyrt rish, as  dinsh ee da ooilley yn irriney. </p> 
<p><A NAME="an_5:34">5:34</A>&nbsp;As dooyrt eh r'ee, Inneen, ta dty  chredjue, er dty laanaghey; immee ayns shee, as bee slane jeh dty ghoghan).  </p> 
<p><A NAME="an_5:35">5:35</A>&nbsp;Choud as v'eh foast loayrt, haink feallagh veih thie fer-reill y  synagogue dooyrt rish, ta dty inneen marroo, cre s'lhiass dhyt trubbyl sodjey y  chur er y vainshter?</p> 
<p><A NAME="an_5:36">5:36</A>&nbsp;Tra va Yeesey er chlashtyn yn fockle va loayrit,  dooyrt eh rish fer-reill yn synagogue, Ny gow aggle ynrycan jean credjal.  </p> 
<p><A NAME="an_5:37">5:37</A>&nbsp;As cha lhig eh da dooinney erbee cheet geiyrt er, cheu-mooie jeh  Peddyr, as Jamys, as Ean braar Yamys </p> 
<p><A NAME="an_5:38">5:38</A>&nbsp;As haink eh gys thie fer-reill yn  synagogue, as hug eh my-ner yn boirey, as adsyn va keayney as dobberan dy  trimshagh. </p> 
<p><A NAME="an_5:39">5:39</A>&nbsp;As tra v'eh er jeet stiagh, dooyrt eh roo, Cre'n-fa ta  ooilley yn anvea as y cheayney shoh? cha vel y ven-aeg marroo agh ny cadley.  </p> 
<p><A NAME="an_5:40">5:40</A>&nbsp;As hie ad son craidey mysh, agh tra v'eh er chur ad ooilley magh, ghow  eh ayr as moir y ven-aeg, as adsyn va marish, as hie eh stiagh raad va'n ven-aeg  ny lhie. </p> 
<p><A NAME="an_5:41">5:41</A>&nbsp;As ghow eh yn ven-aeg er laue, as dooyrt eh r'ee, Talitha  cumi, ta shen dy ghra, Ven-aeg (ta mee gra rhyt) irree. </p> 
<p><A NAME="an_5:42">5:42</A>&nbsp;As chelleeragh  dirree yn ven-aeg, as huill ee; son v'ee daa vlein jeig dy eash: as v'ad  erskyn-towse atchimagh. </p> 
<p><A NAME="an_5:43">5:43</A>&nbsp;As hug eh currym gyere orroo, nagh voghe  dooinney erbee fys er shoh: as doardee eh red ennagh dy ve er ny choyrt j'ee dy  ee.  </p> 
<p><A NAME="an_6:1">6:1</A>&nbsp;.As hie eh magh veih shen, as haink eh gys e heer  hene, as deir e ostyllyn er. </p> 
<p><A NAME="an_6:2">6:2</A>&nbsp;As tra va'n doonaght er jeet ren eh  toshiaght dy ynsaghey ayns y synagogue: as ghow ymmodee jeusyn va dy chlashtyn  eh yindys mooar, gra, Cre voish ta ny reddyn shoh ec y dooinney shoh? as cre'n  chreenaght shoh t'er ny choyrt da, dy vel lheid ny obbraghyn niartal er nyn  obbraghey liorish ny laueyn echey? </p> 
<p><A NAME="an_6:3">6:3</A>&nbsp;Nagh nee shoh yn seyir mac Voirrey  braar Yamys as Yoses as Juda as Simon, as nagh vel ny shayraghyn echey ayns shoh  marin? as ghow ad comys rish. </p> 
<p><A NAME="an_6:4">6:4</A>&nbsp;Agh dooyrt Yeesey roo, Cha vel phadeyr  fegooish ooashley, agh ayns e heer hene, as mastey e chynney hene, as ayns e hie  hene. </p> 
<p><A NAME="an_6:5">6:5</A>&nbsp;As cha dod eh mirril erbee y obbraghey ayns shen, cheu-mooie jeh  dy dug eh e laueyn er reggryn dy leih chingey, as dy ren eh ad y lheihys.  </p> 
<p><A NAME="an_6:6">6:6</A>&nbsp;As ghow eh yindys jeh'n vee-chredjue oc. As hie eh mygeayrt ny  baljyn-cheerey oc gynsaghey. </p> 
<p><A NAME="an_6:7">6:7</A>&nbsp;As deie eh er y daa ostyl yeig huggey, as  ren eh toshiaght dy chur ad magh jees as jees, as hug eh daue pooar harrish  spyrrydyn neu-ghlen,</p> 
<p><A NAME="an_6:8">6:8</A>&nbsp;As sarey gyn ad dy ghoaill red erbee cour nyn  yurnah, agh ynrycan lorg: gyn ad dy ghoaill spaagey, ny arran, ny argid ayns nyn  sporran: </p> 
<p><A NAME="an_6:9">6:9</A>&nbsp;Agh dy gholl ayns nyn mraagyn, as gyn ad dy chur orroo daa  chooat. </p> 
<p><A NAME="an_6:10">6:10</A>&nbsp;As dooyrt eh roo, Raad erbee dy jed shiu stiagh ayns thie,  fuirree jee ayn derrey aagys shiu yn ynnyd shen. </p> 
<p><A NAME="an_6:11">6:11</A>&nbsp;As quoi-erbee nagh  jean goaill riu, ny geill y choyrt da ny goan eu, tra vees shiu goll reue,  crie-jee yn Joan ta fo ny cassyn eu, son feanish nyn 'oi. Dy firrinagh ta mee  gra riu, Dy bee eh ny sassey son Sodom as Gomorrah ec laa ny briwnys, na son yn  ard valley shen. </p> 
<p><A NAME="an_6:12">6:12</A>&nbsp;As hie ad magh, as ren ad preacheil, sleih dy ghoaill  arrys. </p> 
<p><A NAME="an_6:13">6:13</A>&nbsp;As deiyr ad magh ymmodee drogh-spyrrydyn, as d'ooilee ad lesh  ooil ymmodee sleih chingey, as ren ad ad y laanaghey. </p> 
<p><A NAME="an_6:14">6:14</A>&nbsp;As cheayll ree  Herod jeh (son va'n goo echey er n'gholl magh) as dooyrt eh, Dy row Ean Bashtey  er n'irree veih ny merriu, as er-yn-oyr shen dy row mirrillyn er nyn obbraghey  liorish. </p> 
<p><A NAME="an_6:15">6:15</A>&nbsp;Dooyrt paart dy leih, dy nee Elias v'ayn: dooyrt feallagh  elley, Dy nee phadeyr v'eh, ny myr fer jeh ny phadeyryn. </p> 
<p><A NAME="an_6:16">6:16</A>&nbsp;Agh tra  cheayll Herod jeh, dooyrt eh, She Ean Bashtey t'ayn, hug mish y kione jeh, t'eh  er n'irree veih ny merriu. </p> 
<p><A NAME="an_6:17">6:17</A>&nbsp;Son va Herod hene er chur fys magh, as er  ghoaill Ean, as er choyrt eh ayns geulaghyn 'sy phryssoon, kyndagh rish Herodias  ben e vraar Philip son v'eh er phoosey ee. </p> 
<p><A NAME="an_6:18">6:18</A>&nbsp;Son va Ean er ghra rish  Herod, Te noi yn leigh dhyt ben dty vraarey y ve ayd son ben. </p> 
<p><A NAME="an_6:19">6:19</A>&nbsp;Shen-y-fa  va Herodias ayns goanlys da, as v'ee shleeuit er cur dy baase eh, agh cha daink  eh lh'ee. </p> 
<p><A NAME="an_6:20">6:20</A>&nbsp;Son va Herod ayns ammys Ean, toiggal dy row eh ny ghooinney  cairagh as crauee as hug eh geill da, as er y choyrle echey v'eh er n'yannoo  ymmodee reddyn, as deaisht eh rish dy arryltagh. </p> 
<p><A NAME="an_6:21">6:21</A>&nbsp;Agh tra va laa jesh er  y hon er jeet, dy ren Herod corrym rish y laa ruggyr eh, shibber y yannoo, son e  hiarnyn, ard-chaptanyn, as deiney ooasle Ghalilee: </p> 
<p><A NAME="an_6:22">6:22</A>&nbsp;As haink inneen  Herodias cheddin stiagh, as ghaunse ee, as ghow Herod as e ghoaldee va marish  ard-voghey j'ee, as dooyrt y ree rish y ven-aeg, Shir orrym's aghin erbee dy  nailt, as giall-ym dhyt eh. </p> 
<p><A NAME="an_6:23">6:23</A>&nbsp;As loo eh jee, Cre-erbee hirrys oo orrym,  ver-ym dhyt eh, gys y derrey lieh jeh my reeriaght. </p> 
<p><A NAME="an_6:24">6:24</A>&nbsp;As hie ee magh, as  dooyrt ee rish e moir, Cre hirrym? As dooyrt ish, Kione Ean Bashtey. </p> 
<p><A NAME="an_6:25">6:25</A>&nbsp;As  haink ee stiagh er-y-chooyl ayns siyr gys y ree, as hir ee, gra, Saillym oo dy  chur dou nish hene er claare kione Ean Bashtey. </p> 
<p><A NAME="an_6:26">6:26</A>&nbsp;As va'n ree trome  trimshagh, ny yeih er coontey e loo, as y vooinjer va nyn soie marish, cha row  eh booiagh cur obbal jee. </p> 
<p><A NAME="an_6:27">6:27</A>&nbsp;As chelleeragh hug y ree magh marrooder, as  doardee eh cur lesh e chione: as hie eh, as hug eh yn kione jeh Ean ayns y  phryssoon, </p> 
<p><A NAME="an_6:28">6:28</A>&nbsp;As hug eh lesh yn kione er claare, as livrey eh eh gys y  ven-aeg as livrey ish eh gys e moir. </p> 
<p><A NAME="an_6:29">6:29</A>&nbsp;As tra cheayll e ynseydee jeh  shoh, haink ad as hrog ad e chorp, as doanluck ad eh ayns lhiaght </p> 
<p><A NAME="an_6:30">6:30</A>&nbsp;As  haink ny ostyllyn cooidjagh gys Yeesey, as dinsh ad da dy chooilley nhee,  chammah cre v'ad er n'yannoo, as cre v'ad er n'ynsaghey.</p> 
<p><A NAME="an_6:31">6:31</A>&nbsp;As dooyrt eh  roo, Tar-jee shiuish er-lheh gys boayl faasagh, as gow-jee tammylt dy nyn aash:  son va ymmodee cheet as goll, as cha row caa oc wheesh as dy ee. </p> 
<p><A NAME="an_6:32">6:32</A>&nbsp;As  jimmee ad ayns lhong gys ynnyd faasagh er-lheh. </p> 
<p><A NAME="an_6:33">6:33</A>&nbsp;Agh honnick y pobble ad  goll roue, as hug ymmodee jeu enney er, as roie ad gys shen rish nyn gosh veih  dy chooilley ard-valley, as haink ad gys shen rhymboo, as chruinnee ad huggey.  </p> 
<p><A NAME="an_6:34">6:34</A>&nbsp;As tra va Yeesey er jeet er thalloo honnick eh earroo mooar dy leih, as  v'eh er ny veiyghey lesh chymmey orroo, er-yn-oyr dy row ad myr kirree fegooish  bochilley: as ren eh toshiaght dy ynsaghey ad ayns ymmodee reddyn. </p> 
<p><A NAME="an_6:35">6:35</A>&nbsp;As  tra va'n laa nish foddey baarit, haink e ostyllyn huggey, as dooyrt ad, Shoh  boayl faasagh, as ta'n traa nish er n'gholl foddey shaghey: </p> 
<p><A NAME="an_6:36">6:36</A>&nbsp;Lhig y raad  daue, dy vod ad goll er y cheer mygeayrt, as gys ny baljyn cheerey, dy  chionnaghey arran daue hene: son cha vel veg y veaghey oc. </p> 
<p><A NAME="an_6:37">6:37</A>&nbsp;As dreggyr  eshyn as dooyrt eh roo, Cur-jee shiuish bee daue. As dooyrt ad rish, Nailt shin  goll dy chionnaghey feeagh daa cheead ping dy arran, as beaghey 'chur  daue?</p> 
<p><A NAME="an_6:38">6:38</A>&nbsp;Dooyrt eh roo, Cre-woad bwilleen t'eu? immee-jee as jeeagh-jee. As  tra va fys oc, dooyrt ad, Queig, as daa eeast. </p> 
<p><A NAME="an_6:39">6:39</A>&nbsp;As doardee eh daue ad dy  chur orroo ooilley soie sheese ayns sheshaghtyn er yn aiyr ghlass. </p> 
<p><A NAME="an_6:40">6:40</A>&nbsp;As  hoie ad sheese ayns roaghyn, keead as lieh-cheead ayns roa. </p> 
<p><A NAME="an_6:41">6:41</A>&nbsp;As tra v'eh  er ghoaill ny queig bwilleenyn as y daa eeast, yeeagh eh seose gys niau, as  vannee eh, as vrish eh ny bwilleenyn, as hug eh ad da e ostyllyn dy hoiaghey  rhymboo; as y daa eeast rheynn eh ny mast' oc ooilley. </p> 
<p><A NAME="an_6:42">6:42</A>&nbsp;As ren ad  ooilley gee, as v'ad er nyn n'yannoo magh. </p> 
<p><A NAME="an_6:43">6:43</A>&nbsp;As hrog ad jeh'n fooilliagh  as jeh ny eeastyn lane daa vaskad jeig. </p> 
<p><A NAME="an_6:44">6:44</A>&nbsp;As v'adsyn v'er n'ee jeh ny  bwilleenyn mysh queig thousane dooinney. </p> 
<p><A NAME="an_6:45">6:45</A>&nbsp;As chelleeragh hug eh er e  ostyllyn lhuingys y ghoaill, as ad dy gholl roish gys y cheu elley gys  Bethsaida, choud as v'eh cur y pobble ersooyl. </p> 
<p><A NAME="an_6:46">6:46</A>&nbsp;As tra v'eh er chur ad  ersooyl, hie eh seose er slieau dy ghoaill padjer. </p> 
<p><A NAME="an_6:47">6:47</A>&nbsp;As tra va'n fastyr  er jeet, va'n lhong ayns mean ny marrey, as eshyn ny-lomarcan er y thalloo.  </p> 
<p><A NAME="an_6:48">6:48</A>&nbsp;As honnick eh ad tooilleil ayns gymmyrt (son va'n gheay nyn 'oi oc) as  mygeayrt y chiarroo arrey jeh'n oie, haink eh huc shooyll er y cheayn, as ren eh  myr dy ragh eh shaghey ad. </p> 
<p><A NAME="an_6:49">6:49</A>&nbsp;Agh tra honnick ad eh shooyll er y cheayn,  heill ad dy nee scaan v'ayn, as dyllee ad. </p> 
<p><A NAME="an_6:50">6:50</A>&nbsp;(Son honnick ad ooilley eh,  as v'ad seaghnit.) As chelleeragh loayr eh roo, as dooyrt eh roo, Bee-jee dy  yien mie, she mish t'ayn, ny gow-jee aggle. </p> 
<p><A NAME="an_6:51">6:51</A>&nbsp;As hie eh seose 'sy lhong  huc, as ghow yn gheay fea: as v'ad feer atchimagh ayndoo hene erskyn towse, as  goaill yindys. </p> 
<p><A NAME="an_6:52">6:52</A>&nbsp;Son cha chooinee ad er (mirril) ny bwilleenyn, son va'n  cree oc er ny chreoghey. </p> 
<p><A NAME="an_6:53">6:53</A>&nbsp;As tra v'ad er n'gholl harrish, haink ad gys  cheer Ghennesaret, as hayrn ad gys thalloo. </p> 
<p><A NAME="an_6:54">6:54</A>&nbsp;As tra v'ad er jeet ass y  lhong, chelleeragh hug y sleih enney er, </p> 
<p><A NAME="an_6:55">6:55</A>&nbsp;As roie ad trooid ooilley yn  cheer mygeayrt, as hug ad lhieu er lhiabbaghyn adsyn va ching, raad v'ad  clashtyn v'eh. </p> 
<p><A NAME="an_6:56">6:56</A>&nbsp;As raad erbee dy jagh eh, gys baljyn-cheerey, ny  ard-valjyn, ny er y cheer, lhie ad yn vooinjer hingey ayns ny raaidyn, as ghuee  ad er agh dy ventyn rish oirr e gharmad: as whilleen as venn rish, v'ad er nyn  lheihys.  </p> 
<p><A NAME="an_7:1">7:1</A>&nbsp;.Eisht haink cooidjagh huggey ny Phariseeyn  as shiartanse jeh ny scrudeyryn, haink veih Jerusalem. </p> 
<p><A NAME="an_7:2">7:2</A>&nbsp;As tra honnick ad  paart jeh e ostyllyn gee arran lesh laueyn neu-ghlen (ta shen dy ghra gyn-niee)  hooar ad foill. </p> 
<p><A NAME="an_7:3">7:3</A>&nbsp;Son cha vel ny Phariseeyn, ny veg jeh ny Hewnyn goaill  beaghey mannagh vel ad dy kiaralagh niee nyn laueyn, freayll oardaghyn y  chanstyr. </p> 
<p><A NAME="an_7:4">7:4</A>&nbsp;As tra t'ad cheet thie veih'n vargey, cha vel ad gee, derrey  t'ad niee. As ta ymmodee dy reddyn elley, t'ad er ghoaill orroo dy reayll, niee  cappanyn as siyn crayee, siyn prashey as buird. </p> 
<p><A NAME="an_7:5">7:5</A>&nbsp;Eisht denee ny  Phariseeyn as ny scrudeyryn jeh, Cre'n-fa nagh vel dty ostyllyn freayll  oardaghyn y chanstyr, agh t'ad gee arran lesh laueyn nagh vel nieet? </p> 
<p><A NAME="an_7:6">7:6</A>&nbsp;Dreggyr eshyn as dooyrt eh roo, S'mie ren Esaias phadeyrys jiuish,  chrauee-oalsey, myr te scruit, Ta'n pobble shoh cur ooashley dou lesh nyn  meillyn, agh ta'n cree oc foddey voym. </p> 
<p><A NAME="an_7:7">7:7</A>&nbsp;Ny-yeih ayns fardail t'ad cur  ooashley dooys, gynsaghey son y goo aym's, oardaghyn deiney. </p> 
<p><A NAME="an_7:8">7:8</A>&nbsp;Son  treigeil annaghyn Yee ta shiu freayll oardaghyn deiney, niee siyn crayee as  cappanyn: as ymmodee lheid ny reddyn shen ta shiu dy yannoo. </p> 
<p><A NAME="an_7:9">7:9</A>&nbsp;As dooyrt  eh roo, S'mie ta shiu jannoo anney Yee gyn vree, dy hoiaghey seose ny oardaghyn  eu hene. </p> 
<p><A NAME="an_7:10">7:10</A>&nbsp;Son ta Moses er ghra, Cur arrym da dty ayr as da dty voir: as,  Eshyn ta gweeaghyn da ayr ny moir, lhig da ve deyrit gy baase. </p> 
<p><A NAME="an_7:11">7:11</A>&nbsp;Agh ta  shiuish gra, My jir dooinney rish e ayr ny e voir, She Corban eh, ta shen dy  ghra, Yn chooid-choonee shen oddagh uss jerkal rish voym's, te gioot er ny  chasherickey gys Jee: </p> 
<p><A NAME="an_7:12">7:12</A>&nbsp;As cha vel shiu lhiggey da red erbee sodjey y  yannoo son e ayr ny e voir: </p> 
<p><A NAME="an_7:13">7:13</A>&nbsp;Jannoo goo Yee gyn vree trooid ny oardaghyn  eu, ta shiu er harey: as ymmodee lheid ny reddyn shoh ta shiu dy yannoo.  </p> 
<p><A NAME="an_7:14">7:14</A>&nbsp;As tra v'eh er n'eamagh er ooilley yn pobble huggey, dooyrt eh roo,  Eaisht-jee ooilley rhym's, as toig-jee. </p> 
<p><A NAME="an_7:15">7:15</A>&nbsp;Cha vel nhee erbee veih  cheu-mooie jeh dooinney, oddys goll stiagh ayn, as jannoo neu-ghlen jeh: agh ny  reddyn ta cheet veih cheu-sthie jeh, ad shen ta jannoo neu-ghlen jeh'n dooinney.  </p> 
<p><A NAME="an_7:16">7:16</A>&nbsp;My ta dooinney erbee as cleayshyn echey dy chlashtyn, lhig da clashtyn.  </p> 
<p><A NAME="an_7:17">7:17</A>&nbsp;As tra v'eh er n'gholl stiagh ayns y thie veih'n pobble, denee e  ostyllyn jeh my chione y coraa-dorraghey.</p> 
<p><A NAME="an_7:18">7:18</A>&nbsp;As dooyrt eh roo, Vel shiuish  myrgeddin lesh cha beg dy hushtey? nagh vel shiu foast cur tastey, cre-erbee  veih cheu-mooie ta goll stiagh ayns y dooinney, nagh vod eh jannoo neu-ghlen  jeh, </p> 
<p><A NAME="an_7:19">7:19</A>&nbsp;Er-y-fa nagh vel eh goll stiagh ayns y chree; agh ayns y volg, as  goll magh trooid y chorp, glenney dy chooilley veaghey? </p> 
<p><A NAME="an_7:20">7:20</A>&nbsp;As dooyrt eh,  Shen ta cheet magh ass y dooinney, ta jannoo yn dooinney neu-ghlen. </p> 
<p><A NAME="an_7:21">7:21</A>&nbsp;Son  veih cheu-sthie, magh veih creeaghyn deiney, ta cheet drogh-smooinaghtyn,  brishey-poosey, maarderys, dunverys, </p> 
<p><A NAME="an_7:22">7:22</A>&nbsp;Maarlys, saynt, olkys, molteyrys,  rouanys, drogh-hooill, goan mollaghtagh, moyrn, ommijys: </p> 
<p><A NAME="an_7:23">7:23</A>&nbsp;Ta ooilley ny  drogh reddyn shoh cheet veih cheu-sthie, as jannoo yn dooinney neu-ghlen.  </p> 
<p><A NAME="an_7:24">7:24</A>&nbsp;As hrog eh er veih shen, as jimmee eh gys ardjyn Tyre as Sidon, as hie  eh stiagh ayns thie, as cha baillish fys y ve ec dooinney erbee er, agh cha dod  eh ve keillit. </p> 
<p><A NAME="an_7:25">7:25</A>&nbsp;Son va ben dy row, va'n inneen aeg eck as spyrryd  neu-ghlen aynjee, tra cheayll ee jeh, haink ee as huitt ee sheese ec e chassyn:  </p> 
<p><A NAME="an_7:26">7:26</A>&nbsp;(Va'n ven ny Greek, jeh cheer Syrophenicia) as ghuee ee er, eh dy  hilgey magh yn drogh-spyrryd ass e hinneen. </p> 
<p><A NAME="an_7:27">7:27</A>&nbsp;Agh dooyrt Yeesey r'ee,  Lhig da'n chloan ve hoshiaght jeant magh: son cha vel eh cooie arran ny clienney  y ghoaill as y hilgey eh gys moddee. </p> 
<p><A NAME="an_7:28">7:28</A>&nbsp;As dreggyr ish as dooyrt ee,  S'feer shen Hiarn: foast ta ny moddee fo yn voayrd as ad gee brooillagh ny  clienney. </p> 
<p><A NAME="an_7:29">7:29</A>&nbsp;As dooyrt eh r'ee, Son y raa shoh, immee royd, ta'n  drogh-spyrryd er gholl ass dty inneen. </p> 
<p><A NAME="an_7:30">7:30</A>&nbsp;As tra v'ee er jeet thie, hooar  ee e hinneen ny lhie er y lhiabbee, as y drogh spyrryd er gholl ass-jee.  </p> 
<p><A NAME="an_7:31">7:31</A>&nbsp;As hie eh reesht veih ardjyn Tyre as Sidon, as haink eh gys faarkey  Ghalilee, trooid mean ardjyn Decapolis. </p> 
<p><A NAME="an_7:32">7:32</A>&nbsp;As hug ad lhieu huggey dooinney  bouyr, balloo: as ghuee ad er eh dy chur e laue er. </p> 
<p><A NAME="an_7:33">7:33</A>&nbsp;As ghow eh dy  lhiattee eh veih'n pobble, as hug eh e veir ayns e chleayshyn, as hug eh magh  shelley, as venn eh rish e hengey. </p> 
<p><A NAME="an_7:34">7:34</A>&nbsp;As yeeagh eh seose gys niau, as lhig  eh osney, as dooyrt eh rish, Ephphatha, ta shen, Bee foshlit. </p> 
<p><A NAME="an_7:35">7:35</A>&nbsp;As  chelleeragh va ny cleayshyn echey er nyn vosley, as streng e hengey er ny  eaysley, as haink e ghlare lesh. </p> 
<p><A NAME="an_7:36">7:36</A>&nbsp;As hug eh currym orroo gyn ad dy insh  shoh da dooinney erbee: agh myr smoo hug eh currym orroo, wheesh shen foddey  smoo ren adsyn y hoilshaghey eh. </p> 
<p><A NAME="an_7:37">7:37</A>&nbsp;As v'ad erskyn towse atchimagh, gra,  T'eh er n'yannoo dy chooilley nhee dy mie: t'eh cur chammah er ny beuyr dy  chlashtyn, as ny balloo dy loayrt.  </p> 
<p><A NAME="an_8:1">8:1</A>&nbsp;.Ayns ny laghyn  shen va earroo yn phobble feer vooar, as gyn veg y veaghey oc dy ghoaill, deie  Yeesey er e ostyllyn huggey, as dooyrt eh roo: </p> 
<p><A NAME="an_8:2">8:2</A>&nbsp;Ta chymmey aym's er y  pobble, er-yn-oyr dy vel ad er ny ve marym nish three laa, as nagh vel monney oc  dy ee: </p> 
<p><A NAME="an_8:3">8:3</A>&nbsp;As my ver-ym ad ersooyl nyn drostey gys nyn dhieyn hene, nee ad  gannooinaghey er y raad: son ta paart jeu er jeet veih foddey. </p> 
<p><A NAME="an_8:4">8:4</A>&nbsp;As  dreggyr e ostyllyn eh, Cre voish oddys dooinney ad shoh y yannoo magh lesh arran  ayns shoh ayns yn aasagh? </p> 
<p><A NAME="an_8:5">8:5</A>&nbsp;As denee eh jeu, Cre-woad bwilleen t'eu? As  dooyrt adsyn, Shiaght. </p> 
<p><A NAME="an_8:6">8:6</A>&nbsp;As doardee eh da'n pobble dy hoie sheese er y  thalloo: as ghow eh ny shiaght bwilleenyn, as hug eh booise, as vrish eh, as hug  eh ad da e ostyllyn dy hoiaghey rhymboo; as ren adsyn shirveish ad er y pobble.  </p> 
<p><A NAME="an_8:7">8:7</A>&nbsp;As va kuse dy eeastyn beggey oc: as vannee eh, as doardee eh dy hoiaghey  ad shen myrgeddin er nyn meealloo. </p> 
<p><A NAME="an_8:8">8:8</A>&nbsp;Myr shen ren ad gee, as v'ad er nyn  n'yannoo magh, as hrog ad jeh'n fooilliagh va er-mayrn, lane shiaght baskadyn.  </p> 
<p><A NAME="an_8:9">8:9</A>&nbsp;As v'adsyn ren gee mysh kiare thousaneyn, as hug eh ad ersooyl. </p> 
<p><A NAME="an_8:10">8:10</A>&nbsp;As jeeragh ghow eh lhuingys marish e ostyllyn, as haink eh gys ardjyn  Dalmanutha. </p> 
<p><A NAME="an_8:11">8:11</A>&nbsp;As haink ny Phariseeyn magh, as ren ad toshiaght dy enaght  questionyn jeh, as dy hirrey er cowrey veih niau, er-chee dy phrowal eh.  </p> 
<p><A NAME="an_8:12">8:12</A>&nbsp;As ren eh osnaghey dy trome ayns e spyrryd, as dooyrt eh, Cre'n-fa ta'n  chee oghe shoh shirrey cowrey? dy firrinagh ta mee gra riu, Nagh bee cowrey er  ny choyrt da'n cheeloghe shoh. </p> 
<p><A NAME="an_8:13">8:13</A>&nbsp;As daag eh ad, as ghow eh lhuingys  reesht, as haink eh gys y cheu elley.</p> 
<p><A NAME="an_8:14">8:14</A>&nbsp;Nish va e ostyllyn er yarrood dy  ghoaill arran maroo, as cha row oc ayns y lhong agh un willeen. </p> 
<p><A NAME="an_8:15">8:15</A>&nbsp;As hug  eh currym orroo, gra, Bee-jee er nyn arrey, cur-jee twoaie jeh soorid ny  Phariseeyn, as jeh soorid Herod. </p> 
<p><A NAME="an_8:16">8:16</A>&nbsp;As v'ad pleadeil ry-cheilley, gra, Ta  shoh er-yn-oyr nagh vel arran ain. </p> 
<p><A NAME="an_8:17">8:17</A>&nbsp;As tra va fys ec Yeesey er, dooyrt  eh roo, Cre'n-fa ta shiu arganey ny-vud eu hene, son nagh vel arran eu? nagh vel  shiu foast cur tastey, ny toiggal? vel y cree eu foast moal ayns tushtey?  </p> 
<p><A NAME="an_8:18">8:18</A>&nbsp;Shiuish ta sooillyn eu, nagh vel shiu fakin? as cleayshyn, nagh vel  shiu clashtyn? as nagh vel eh eu ayns cooinaghtyn? </p> 
<p><A NAME="an_8:19">8:19</A>&nbsp;Tra vrish mish ny  queig bwilleenyn mastey queig thousaneyn, cre whilleen baskad d'ooilliagh hrog  shiu? Dooyrt ad rish, Daa vaskad jeig. </p> 
<p><A NAME="an_8:20">8:20</A>&nbsp;As tra vrish mee ny shiaght  mastey kiare thousaneyn, cre whilleen baskad d'ooilliagh hrog shiu? As dooyrt  adsyn, shiaght. </p> 
<p><A NAME="an_8:21">8:21</A>&nbsp;As dooyrt eh roo, Kys te nagh vel shiu goaill tushtey?  </p> 
<p><A NAME="an_8:22">8:22</A>&nbsp;As haink eh gys Bethsaida, as hug ad lhieu dooinney doal huggey, as  ghuee ad er eh dy ventyn rish. </p> 
<p><A NAME="an_8:23">8:23</A>&nbsp;As ghow eh yn dooinney doal er laue as  leeid eh eh magh ass y valley; as tra v'eh er chur shelley er e hooillyn, as er  chur e laueyn er, denee eh jeh row eh fakin nhee erbee. </p> 
<p><A NAME="an_8:24">8:24</A>&nbsp;As yeeagh eh  seose, as dooyrt eh, Hee-ym deiney myr biljyn, shooyll. </p> 
<p><A NAME="an_8:25">8:25</A>&nbsp;Ny lurg shen,  hug eh e laueyn reesht er e hooillyn, as hug eh er jeeaghyn seose: as hooar eh e  hoilshey, as honnick eh dy chooilley ghooinney dy cronnal. </p> 
<p><A NAME="an_8:26">8:26</A>&nbsp;As hug eh eh  ersooyl gys e hie, gra, Ny gow stiagh ayns y valley, chamoo inshys oo eh da  unnane erbee ayns y valley. </p> 
<p><A NAME="an_8:27">8:27</A>&nbsp;As hie Yeesey as e ostyllyn magh gys baljyn  Cesarea Philippi: as er y raad denee eh jeu, gra, Cre ta deiney dy ghra  my-mychione's, quoi mee? </p> 
<p><A NAME="an_8:28">8:28</A>&nbsp;As dreggyr ad, Ean Bashtey: agh ta paart gra,  Elias; as feallagh elley, Fer jeh ny phadeyryn. </p> 
<p><A NAME="an_8:29">8:29</A>&nbsp;As dooyrt eh roo, Agh  quoi ta shiuish dy ghra dy vel mee? As dreggyr Peddyr as dooyrt eh rish, Oo yn  Creest. </p> 
<p><A NAME="an_8:30">8:30</A>&nbsp;As hug eh currym orroo gyn ad dy insh da doinney erbee quoi  v'eh. </p> 
<p><A NAME="an_8:31">8:31</A>&nbsp;As ren eh toshiaght dy hoilshaghey daue, dy row yn Mac dooinney  dy hurranse ymmodee reddyn, as dy ve mee-lowit liorish y chanstyr, as ny  ard-saggyrtyn as ny scrudeyryn, as dy ve er ny choyrt gy-baase, as er y trass  laa dy irree reesht. </p> 
<p><A NAME="an_8:32">8:32</A>&nbsp;As loayr eh yn raa shoh dy foshlit. As ghow Peddyr  eh dy lhiattee, as ren eh toshiaght dy choyrlaghey eh. </p> 
<p><A NAME="an_8:33">8:33</A>&nbsp;Agh tra v'eh er  jyndaa mygeayrt, as er yeeaghyn er e ostyllyn, hug eshyn oghsan da Peddyr, gra,  Ass my enish, y violeyder: son cha vel ennaghtyn ayd jeh ny reddyn ta bentyn  rish Jee, agh jeh ny reddyn ta bentyn rish deiney. </p> 
<p><A NAME="an_8:34">8:34</A>&nbsp;As tra v'eh er  n'eamagh er y pobble huggey, marish e ostyllyn, dooyrt eh roo, Quoi-erbee ta  aggindagh geiyrt orrym's, lhig da eh-hene y obbal, as e chrosh y hroggal, as  geiyrt orrym. </p> 
<p><A NAME="an_8:35">8:35</A>&nbsp;Son quoi-erbee baillish e vioys y hauail, caillee eh eh;  agh quoi-erbee chailIys e vioys er my ghraih's as graih yn tushtal, sauee eh eh.  </p> 
<p><A NAME="an_8:36">8:36</A>&nbsp;Son cre'n vondeish vees ec dooinney my chosnys eh yn seihll ooilley, as  e annym hene y choayl? </p> 
<p><A NAME="an_8:37">8:37</A>&nbsp;Ny cre nee dooinney y choyrt ayns coonrey son e  annym? </p> 
<p><A NAME="an_8:38">8:38</A>&nbsp;Quoi-erbee er-y-fa shen ghoys nearey roym's, as roish my ghoan,  ayns y cheeloghe foalsey as peccoil shoh, roishyn myrgeddin ghoys Mac y dooinney  nearey, tra hig eh ayns gloyr e Ayrey, as ny ainleyn casherick marish.  </p> 
<p><A NAME="an_9:1">9:1</A>&nbsp;As dooyrt eh roo, Dy firrinagh ta mee gra riu, Dy vel  paart jeusyn ta nyn shassoo ayns shoh, nagh jean blashtyn er y baase, derrey  vees ad er vakin reeriaght Yee er jeet lesh pooar. </p> 
<p><A NAME="an_9:2">9:2</A>&nbsp;As ec kione shey laa,  ghow Yeesey marish Peddyr as Jamys, as Ean, as hug eh lesh ad seose gys slieau  ard ad-hene er-lheh: as va'n cummey echey er ny chaghlaa kiongoyrt roo. </p> 
<p><A NAME="an_9:3">9:3</A>&nbsp;As haink y coamrey echey dy ve sollys, erskyn towse gial myr y sniaghtey; nagh  row walker er y thalloo oddagh jannoo cha gial roo. </p> 
<p><A NAME="an_9:4">9:4</A>&nbsp;As hug ad my-ner  Elias, as Moses: as ad taggloo rish Yeesey. </p> 
<p><A NAME="an_9:5">9:5</A>&nbsp;As dreggyr Peddyr as dooyrt  eh rish Yeesey, Vainshter, s'maynrey dooinyn dy hannaghtyn ayns shoh: as lhig  dooin three cabbaneyn y hroggal, cabbane er dty hon's, as cabbane son Moses, as  cabbane son Elias. </p> 
<p><A NAME="an_9:6">9:6</A>&nbsp;Son cha row fys echey cre dy ghra, son s'mooar yn  aggle v'orroo. </p> 
<p><A NAME="an_9:7">9:7</A>&nbsp;As ren bodjal scadoo y hilgey harrystoo: as haink coraa  ass y vodjal, gra, Shoh my vac ennoil; eaisht-jee rish. </p> 
<p><A NAME="an_9:8">9:8</A>&nbsp;As chelleeragh  jeeaghyn mygeayrt, cha vaik ad dooinney erbee agh Yeesey ynrycan maroo hene.  </p> 
<p><A NAME="an_9:9">9:9</A>&nbsp;As myr v'ad cheet neose jeh'n clieau, hug eh currym orroo, gyn ad dy  insh da dooinney erbee cre v'ad er vakin, derrey veagh Mac y dooinney er n'irree  veih ny merriu.</p> 
<p><A NAME="an_9:10">9:10</A>&nbsp;As dreill ad y raa shen oc hene, resooney yn derrey yeh  rish y jeh elley cre v'er ny hoiggal liorish yn irree seose-reesht veih ny  merriu. </p> 
<p><A NAME="an_9:11">9:11</A>&nbsp;As denee ad jeh, gra, Cre'n-oyr ta ny scrudeyryn gra, dy vel  Elias dy heet hoshiaght? </p> 
<p><A NAME="an_9:12">9:12</A>&nbsp;As dreggyr eshyn as dinsh eh daue, Dy row  Elias dy firrinagh dy heet hoshiaght, as dy lhiassaghey dy chooilley nhee, as  kys te scruit mychione Mac y dooinney dy nhegin da goll trooid mooarane  surranse, as beg dy ve soit jeh. </p> 
<p><A NAME="an_9:13">9:13</A>&nbsp;Agh ta mish gra riu, dy vel Elias dy  jarroo er jeet, myr te scruit jeh, as dy vel ad er n'yannoo rish myr bailloo.  </p> 
<p><A NAME="an_9:14">9:14</A>&nbsp;As tra v'eh er jeet gys e ostyllyn honnick eh chaglym mooar dy leih my  geayrt-y-moo, as ny scrudeyryn arganey roo. </p> 
<p><A NAME="an_9:15">9:15</A>&nbsp;As chelleeragh tra honnick  yn pobble eh, ghow ad ooilley lane boggey jeh, as roie ad huggey goltaghey da.  </p> 
<p><A NAME="an_9:16">9:16</A>&nbsp;As denee eh jeh ny scrudeyryn, Cre ny questionyn va shiu dy enaght jeu?  </p> 
<p><A NAME="an_9:17">9:17</A>&nbsp;As dreggyr fer jeh'n cheshaght, as dooyrt eh, Vainshter, Ta mee er chur  lhiam my vac hood, ayn ta spyrryd balloo: </p> 
<p><A NAME="an_9:18">9:18</A>&nbsp;As raad erbee dy vel eh dy  ghoaill eh, t'eh dy eiyrt eh noon as noal; as t'eh keshal as snaggeraght Iesh e  eeacklyn, as shymley ersooyl: as loayr mee rish dty ostyllyn, ad dy chastey eh;  agh cha daink eh lhieu. </p> 
<p><A NAME="an_9:19">9:19</A>&nbsp;Dreggyr eshyn as dooyrt eh, O heeloghe  vee-chredjuagh, caid ta mish dy ve meriu? caid ta mee dy hurranse diu? cur lhiat  eh hym's. </p> 
<p><A NAME="an_9:20">9:20</A>&nbsp;As hug ad lhieu eh huggey: as tra honnick eh eh, chelleeragh  deiyr y spyrryd eh noon as noal, as huitt eh er y thalloo, rowlal as keshal ec y  veeal. </p> 
<p><A NAME="an_9:21">9:21</A>&nbsp;As denee eh jeh'n ayr echey, Caid neayr as haink shoh er? As  dooyrt eh, T'eh er ve myr shoh neayr as v'eh ny lhiannoo. </p> 
<p><A NAME="an_9:22">9:22</A>&nbsp;As dy mennick  t'eh er hilgey eh ayns yn aile, as ayns ny ushtaghyn, dy stroie eh: agh my oddys  oo nhee erbee y yannoo, jean chymmey orrin, as cooin lhien. </p> 
<p><A NAME="an_9:23">9:23</A>&nbsp;Dooyrt  Yeesey rish, My oddys oo credjal, ta dy chooilley nhee cheet leshyn ta credjal.  </p> 
<p><A NAME="an_9:24">9:24</A>&nbsp;As chelleeragh deie ayr y lhiennoo, as dooyrt eh lesh jeir, Hiarn, ta  mee credjal; niartee lesh my chredjue faase. </p> 
<p><A NAME="an_9:25">9:25</A>&nbsp;Tra honnick Yeesey dy row  yn pobble ayns preis chionney dy cheilley, vaggyr eh er y spyrryd neu-ghlen, as  dooyrt eh rish, Uss spyrryd balloo as bouyr, ta mee dy dty harey, Oo dy heet  magh ass, as gyn arragh dy gholl stiagh ayn. </p> 
<p><A NAME="an_9:26">9:26</A>&nbsp;As dyllee yn spyrryd, as  deiyr eh noon as noal eh, as haink eh magh ass; as v'eh myr dy beagh eh marroo,  ayns wheesh as dy dooyrt ymmodee, T'eh marroo. </p> 
<p><A NAME="an_9:27">9:27</A>&nbsp;Agh ghow Yeesey eh er  laue, as hrog eh eh seose, as dirree eh. </p> 
<p><A NAME="an_9:28">9:28</A>&nbsp;As tra v'eh er jeet stiagh  ayns y thie, denee e ostyllyn jeh er-lheh, Cre'n-oyr nagh voddagh shin y chastey  eh? </p> 
<p><A NAME="an_9:29">9:29</A>&nbsp;As dooyrt eh roo, Cha vel y keint shoh cheet magh er aght erbee,  agh liorish padjer as trostey.</p> 
<p><A NAME="an_9:30">9:30</A>&nbsp;As jimmee eh veih shen, as hie ad trooid  Galilee; as cha baillish fys y ve ec dooinney erbee er. </p> 
<p><A NAME="an_9:31">9:31</A>&nbsp;Son dynsee eh e  ostyllyn, as dooyrt eh roo, Ta Mac y dooinney dy ve livreit gys laueyn deiney,  as marree ad eh, as erreish da v'er ny varroo, nee eh girree reesht yn trass  laa. </p> 
<p><A NAME="an_9:32">9:32</A>&nbsp;Agh cha hoig ad yn raa shen, as cha by-lhoys daue fenaghtyn jeh.  </p> 
<p><A NAME="an_9:33">9:33</A>&nbsp;As haink eh gys Capernaum, as ayns y thie denee eh jeu, Cre'n taggloo  shen va eu ny mast' eu hene er y raad? </p> 
<p><A NAME="an_9:34">9:34</A>&nbsp;Agh v'ad nyn-dhost: Son er y  raad v'ad pleadeil nyn mast' oc hene, quoi syrjey veagh. </p> 
<p><A NAME="an_9:35">9:35</A>&nbsp;As hoie eh  sheese, as deie eh er y ghaa-yeig, as dooyrt eh roo, My ta dooinney erbee  geearree dy ve hoshiaght, bee eh er-jerrey ooilley, as ny harvaant da ooilley.  </p> 
<p><A NAME="an_9:36">9:36</A>&nbsp;As ghow eh lhiannoo, as hoie eh eh kiongoyrt roo: as tra v'eh er  ghoaill eh ayns e roihaghyn, dooyrt eh roo, </p> 
<p><A NAME="an_9:37">9:37</A>&nbsp;Quoi-erbee nee soiaghey jeh  unnane dy lheid y chloan shoh, t'eh soiaghey jeem's: as quoi-erbee nee soiaghey  jeem's, cha nee jeem's t'eh soiaghey, agh jehsyn t'er my choyrt. </p> 
<p><A NAME="an_9:38">9:38</A>&nbsp;As  dreggyr Ean eh, gra, Vainshter, honnick shin fer castey drogh-spyrrydyn ayns dty  ennym's, as cha vel eh geiyrt orrinyn, as ren shin eh y lhiettal, er-yn-oyr nagh  vel eh geiyrt orrinyn. </p> 
<p><A NAME="an_9:39">9:39</A>&nbsp;Agh dooyrt Yeesey, Ny jean-jee eh y lhiettal:  son cha vel dooinney erbee nee mirril y yannoo ayns m'ennym's, oddys dy eddrym  loayrt olk jee'm. </p> 
<p><A NAME="an_9:40">9:40</A>&nbsp;Son eshyn nagh vel nyn 'oi, t'eh er nyn baart.  </p> 
<p><A NAME="an_9:41">9:41</A>&nbsp;Son quoi-erbee ver diu cappan dy ushtey dy iu, ayns m'ennym's,  er-yn-oyr dy vel shiu bentyn gys Creest, dy firrinagh ta mee gra riu, nagh gaill  eh e leagh. </p> 
<p><A NAME="an_9:42">9:42</A>&nbsp;As quoi-erbee ver oyr da unnane jeh'n vooinjer veggey shoh  ta credjal aynym's dy huittym ( veih'n chredjue ) bare da clagh wyllin dy ve  croghit mysh e wannal, as eh dy ve tilgit ayns y cheayn. </p> 
<p><A NAME="an_9:43">9:43</A>&nbsp;As my ta dty  laue dy dty hayrn gys yn olk, giare jeed ee: te ny share dhyt goll stiagh ayns y  vea veayn, baccagh, na daa laue y ve ayd, as oo dy gholl gys niurin, gys yn aile  nagh bee dy bragh er ny vooghey. </p> 
<p><A NAME="an_9:44">9:44</A>&nbsp;Raad nagh vel y veishteig oc geddyn  baase, as cha vel yn aile er ny vooghey. </p> 
<p><A NAME="an_9:45">9:45</A>&nbsp;As my ta dty chass dy dty  hayrn gys peccah, giare jeed ee: te ny share dhyt goll croobagh stiagh ayns y  vea veayn, na daa chass y ve ayd, as oo dy ve tilgit ayns niurin, ayns yn aile  nagh bee dy bragh er ny vooghey:</p> 
<p><A NAME="an_9:46">9:46</A>&nbsp;Raad nagh vel y veishteig oc geddyn  baase, as cha vel yn aile er ny vooghey. </p> 
<p><A NAME="an_9:47">9:47</A>&nbsp;As my ta dty hooill dy dty  hayrn gys peccah, pluck assyd ee: te ny share dhyt goll stiagh ayns reeriaght  Yee lesh un hooill, na daa hooill y ve ayd, as oo dy ve tilgit ayns aile niurin:  </p> 
<p><A NAME="an_9:48">9:48</A>&nbsp;Raad nagh vel y veishteig oc geddym baase, as cha vel yn aile er ny  vooghey. </p> 
<p><A NAME="an_9:49">9:49</A>&nbsp;Son bee dy chooilley unnane jeh nyn lheid oc shoh er nyn  sailley lesh aile, as dy chooilley oural er ny hailley lesh sollan. </p> 
<p><A NAME="an_9:50">9:50</A>&nbsp;Ta'n sollan mie: agh my ta'n sollan er choayl e hailjys, kys hig e vree ayn  reesht? Freill-jee sollan ayndiu hene, as bee-jee ayns shee yn derrey yeh rish y  jeh elley. </p> 
<p><A NAME="an_10:1">10:1</A>&nbsp;As hrog eh er veih shen, as haink eh gys  ardjyn Yudea, trooid y cheer v'er cheu elley dy Yordan: as haink y pobble huggey  reesht; as myr v'eh cliaghtey, dynsee eh ad reesht. </p> 
<p><A NAME="an_10:2">10:2</A>&nbsp;As haink ny  Phariseeyn huggey, as denee ad jeh, er-chee prowal eh, Vel eh lowal da dooinney  scarrey rish e ven? </p> 
<p><A NAME="an_10:3">10:3</A>&nbsp;As dreggyr eshyn as dooyrt eh roo, Cre'n sarey hug  Moses diu? </p> 
<p><A NAME="an_10:4">10:4</A>&nbsp;As dooyrt adsyn, Lhow Moses screeuyn scarree y yannoo, as dy  choyrt ee ersooyl. </p> 
<p><A NAME="an_10:5">10:5</A>&nbsp;As dreggyr eshyn as dooyrt eh roo, Son creoghys ny  creeaghyn eu scrieu eh diu yn sarey shoh, </p> 
<p><A NAME="an_10:6">10:6</A>&nbsp;Agh er-dy hoshiaght y theihll,  chroo Jee ad fyrrynagh as bwoirrynagh. </p> 
<p><A NAME="an_10:7">10:7</A>&nbsp;Er-yn-oyr shoh nee dooinney  faagail e ayr as e voir, as lhiannee eh gys e ven. </p> 
<p><A NAME="an_10:8">10:8</A>&nbsp;As bee ad ny-neesht  un eill: myr shen cha vel ad ny-sodjey jees, agh yn un eill. </p> 
<p><A NAME="an_10:9">10:9</A>&nbsp;Cre-erbee  er-y-fa shen ta Jee er chur cooidjagh, ny lhig da dooinney erbee y scarrey  veih-my-cheilley. </p> 
<p><A NAME="an_10:10">10:10</A>&nbsp;As ayns y thie denee e ostyllyn jeh reesht, mychione  y chooish cheddin. </p> 
<p><A NAME="an_10:11">10:11</A>&nbsp;As dooyrt eh roo, Quoi-erbee scarrys rish e ven, as  phoosys ben elley, t'eh brishey poosey n'oi eck. </p> 
<p><A NAME="an_10:12">10:12</A>&nbsp;As my scarrys ben rish  e sheshey, as ee dy ve poost rish dooinney elley, t'ee brishey poosey. </p> 
<p><A NAME="an_10:13">10:13</A>&nbsp;As hug ad lhieu cloan aegey gys Creest, dy jinnagh eh bentyn roo; as hug e  ostyllyn oghsan dauesyn hug lhieu ad. </p> 
<p><A NAME="an_10:14">10:14</A>&nbsp;Agh tra honnick Yeesey eh, v'eh  feer jymmoosagh, as dooyrt eh roo, Sur-jee cloan aegey dy heet hym's, as ny  jean-jee ad y lhiettal: son jeh nyn lheid ta reeriaght Yee. </p> 
<p><A NAME="an_10:15">10:15</A>&nbsp;Dy  firrinagh ta mee gra riu, Quoi erbee nagh jean goaill reeriaght Yee myr lhiannoo  beg, cha jed eh stiagh ayn. </p> 
<p><A NAME="an_10:16">10:16</A>&nbsp;As ghow eh ad seose ayns e roihaghyn, hug  eh e laueyn orroo, as vannee eh ad. </p> 
<p><A NAME="an_10:17">10:17</A>&nbsp;As tra v'eh er n'gholl magh er y  raad, haink fer roie ny whuail, as gliooney huggey, denee eh jeh, Vainshter vie,  cre neem's dy voddym eiraght y choshey ayns y vea veayn? </p> 
<p><A NAME="an_10:18">10:18</A>&nbsp;As dooyrt  Yeesey rish, Cre'n-fa t'ou genmys mish mie? cha vel ayn ny ta mie, agh unnane,  ynrycan Jee. </p> 
<p><A NAME="an_10:19">10:19</A>&nbsp;Shione dhyt ny annaghyn, Ny jean poosey y vrishey, Ny jean  dunverys, Ny jean geid, Ny jean feanish foalsey y ymmyrkey, Ny Jean molteyraght,  Cur arrym da dty ayr, as da dty voir. </p> 
<p><A NAME="an_10:20">10:20</A>&nbsp;As dreggyr eshyn as dooyrt eh  rish, Vainshter, ooilley ny annaghyn shoh ta mee er reayll veih my aegid.  </p> 
<p><A NAME="an_10:21">10:21</A>&nbsp;Eisht Yeesey, jeeaghyn dy ennoil er dooyrt rish, Ta un red ort foast dy  yannoo immee royd, as creck ny t'ayd, as cur eh da ny boghtyn, as bee berchys  ayd ayns niau; as tar, trog y chrosh, as eiyr orrym's. </p> 
<p><A NAME="an_10:22">10:22</A>&nbsp;As v'eh  trimshagh ec y raa shen, as hie eh ersooyl: son va cummallyn mooarey echey.  </p> 
<p><A NAME="an_10:23">10:23</A>&nbsp;As yeeagh Yeesey mygeayrt, as dooyrt eh rish e ostyllyn, Cre cha  doillee as vees eh dauesyn ta berchys oc dy gholl stiagh ayns reeriaght Yee!  </p> 
<p><A NAME="an_10:24">10:24</A>&nbsp;As ghow adsyn yindys jeh ny goan echey. Agh dreggyr Yeesey reesht, as  dooyrt eh roo, Chloan, cre cha doillee as te dauesyn ta treishteil ayns berchys,  dy gholl stiagh ayns reeriaght Yee! </p> 
<p><A NAME="an_10:25">10:25</A>&nbsp;Te ny sassey da camel goll trooid  croae snaidey, na da lheid y dooinney berchagh shoh dy gholl stiagh ayns  reeriaght Yee. </p> 
<p><A NAME="an_10:26">10:26</A>&nbsp;As v'ad atchimagh erskyn towse, gra nyn mast' oc hene,  Quoi eisht oddys v'er ny auail. </p> 
<p><A NAME="an_10:27">10:27</A>&nbsp;As yeeagh Yeesey orroo, as dooyrt eh,  Da deiney ta shoh neu-phossible, agh cha vel eh da Jee: son da Jee ta dy  chooilley nhee possible. </p> 
<p><A NAME="an_10:28">10:28</A>&nbsp;Eisht ren Peddyr toshiaght dy ghra rish,  Cur-my-ner ta shinyn er dreigeil ooilley, as er n'eiyrt ort's. </p> 
<p><A NAME="an_10:29">10:29</A>&nbsp;As  dreggyr Yeesey as dooyrt eh, Dy firrinagh ta mee gra riu, Nagh vel dooinney  erbee, t'er dreigeil thie, ny braaraghyn, ny shayraghyn, ny ayr, ny moir, ny  ben, ny cloan, ny thalloo, er my ghraih's as graih yn tushtal, </p> 
<p><A NAME="an_10:30">10:30</A>&nbsp;Nagh vow  keead-filley nish ayns y traa shoh, thieyn, as braaraghyn, as shayraghyn, as  moiraghyn, as cloan, as thalloo, lesh seaghyn; as ayns y theihll ta ry-heet yn  vea veayn. </p> 
<p><A NAME="an_10:31">10:31</A>&nbsp;Agh bee ymmodee jeusyn ta hoshiaght er-jerrey: as jeusyn ta  er-jerrey, hoshiaght. </p> 
<p><A NAME="an_10:32">10:32</A>&nbsp;As v'ad er y raad goll seose gys Jerusalem: as  hie Yeesey rhymboo; as v'ad atchimagh, as myr vad geiyrt er, va aggle orroo. As  ghow eh yn daa ostyl yeig reesht, as ren eh toshiaght dy insh daue, cre ny  reddyn harragh er, </p> 
<p><A NAME="an_10:33">10:33</A>&nbsp;Gra, Cur-my-ner, ta shin goll seose gys Jerusalem,  as bee Mac y dooinney er ny livrey gys ny ard-saggyrtyn, as gys ny scrudeyryn:  as nee ad eh y gheyrey dy baase, as livreyee ad eh gys ny Ashoonee. </p> 
<p><A NAME="an_10:34">10:34</A>&nbsp;As  craidee ad mysh, as custee ad eh, as tilgee ad shellaghyn er, as marree ad eh:  as y trass laa nee eh girree reesht. </p> 
<p><A NAME="an_10:35">10:35</A>&nbsp;As haink Jamys as Ean mec Zebedee  huggey, gra, Vainshter; Ta shin guee ort, dy chur dooin yn aghin shen, nee mayd  y yeearree ort. </p> 
<p><A NAME="an_10:36">10:36</A>&nbsp;As dooyrt eh roo, Cre bailliu mee dy yannoo er nyn son?  </p> 
<p><A NAME="an_10:37">10:37</A>&nbsp;Dooyrt adsyn rish, Giall dooinyn dy hoie, yn derrey yeh er dty laue  yesh, as y jeh elley er dty laue chiare, ayns dty ghloyr. </p> 
<p><A NAME="an_10:38">10:38</A>&nbsp;Agh dooyrt  Yeesey roo, Cha s'eu cre ta shiu dy yeearree: vod shiu giu jeh'n cappan ta mish  giu jeh? as v'er nyn mashtey lesh y bashtey ta mish bashtit lesh? </p> 
<p><A NAME="an_10:39">10:39</A>&nbsp;As  dooyrt ad rish, Foddee mayd. As dooyrt Yeesey roo, Iu-ee shiu dy jarroo jeh'n  cappan ta mish giu jeh; as bee shiu er nyn mashtey lesh y bashtey ta mish  bashtit lesh: </p> 
<p><A NAME="an_10:40">10:40</A>&nbsp;Agh dy hoie er my laue-yesh as er my laue-chiare, cha vel  shen lhiam's dy choyrt, agh bee eh er ny choyrt ynrycan dauesyn er nyn son te  kiarit. </p> 
<p><A NAME="an_10:41">10:41</A>&nbsp;As tra cheayll yn jeih shoh, ren ad toshiaght dy ve feer  jymmoosagh rish Jamys as Ean. </p> 
<p><A NAME="an_10:42">10:42</A>&nbsp;Agh deie Yeesey orroo huggey, as dooyrt  eh roo, Ta fys eu dy vel fir-reill ny Hashoonee gymmyrkey chiarnys orroo, as ta  ny ard-gheiney oc reill dy mooaralagh harrystoo. </p> 
<p><A NAME="an_10:43">10:43</A>&nbsp;Agh cha bee shiuish  myr shen: agh quoi-erbee jiuish baillish ve ooasle, lhig da ve nyn shirveishagh:  </p> 
<p><A NAME="an_10:44">10:44</A>&nbsp;As quoi-erbee baillish ve yn ard ghooinney nyn mast' eu, lhig da ve ny  harvaant da ooilley. </p> 
<p><A NAME="an_10:45">10:45</A>&nbsp;Son cha daink yn eer Mac dooinney dy ve  shirveishit, agh dy hirveish, as dy chur e vioys ny lhiassaghey son ymmodee.  </p> 
<p><A NAME="an_10:46">10:46</A>&nbsp;As haink ad gys Jericho: as myr v'eh goll magh ass Jericho marish e  ostyllyn, as marish earroo mooar dy leih, va Bartimeus doal mac Timeus, ny hoie  rish oirr yn raad, shirrey jeirk. </p> 
<p><A NAME="an_10:47">10:47</A>&nbsp;As tra cheayll eh dy nee Yeesey dy  Nazareth v'ayn, ren eh toshiaght dy eamagh as dy ghra, Yeesey Vac Ghavid, jean  myghin orrym. </p> 
<p><A NAME="an_10:48">10:48</A>&nbsp;As hooar ymmodee foill da eh dy ve ny-host: agh dyllee  eshyn wheesh shen foddey smoo, Vac Ghavid, jean myghin orrym. </p> 
<p><A NAME="an_10:49">10:49</A>&nbsp;As hass  Yeesey, as doardee eh eh dy ve eit: as deie ad er y dooinney doal, gra rish, Bee  dy yien mie, irree; t'eh geamagh ort. </p> 
<p><A NAME="an_10:50">10:50</A>&nbsp;As hilg eh ersooyl e gharmad, as  dirree eh, as haink eh-gys Yeesey. </p> 
<p><A NAME="an_10:51">10:51</A>&nbsp;As dreggyr Yeesey, as dooyrt eh  rish, Cre bailt mee dy yannoo er dty hon? Dooyrt y dooinney doal rish, Hiarn, dy  voddym my hoilshey y gheddyn. </p> 
<p><A NAME="an_10:52">10:52</A>&nbsp;As dooyrt Yeesey rish, Immee royd; ta dty  chredjue er dty laanaghey. As chelleeragh hooar eh e hoilshey, as jimmee eh  marish Yeesey er y raad.</p> 
<p><A NAME="an_11:1">11:1</A>&nbsp;As tra v'ad er jeet  er-gerrey da Jerusalem, gys Bethphage as Bethany ec cronk ny Oliveyn, hug eh  magh jees jeh e ostyllyn, </p> 
<p><A NAME="an_11:2">11:2</A>&nbsp;As dooyrt eh roo, Gow-jee reue gys y  balley-cheerey ta jeeragh erriu; as cha leah as vees shiu er n'gholl stiagh ayn,  yiow shiu lhiy kainlt, urree nagh varkee rieau dooinney; feayshil-jee as cur-jee  lhieu ee. </p> 
<p><A NAME="an_11:3">11:3</A>&nbsp;As my jir dooinney erbee riu, Cre'n-fa ta shiu jannoo shoh?  abbyr-jee dy vel feme ec y Chiarn urree; as chelleeragh nee eh yn raad y lhiggey  jee, </p> 
<p><A NAME="an_11:4">11:4</A>&nbsp;As hie ad rhymboo, as hooar ad y lhiy kianlt cheu-mooie jeh'n  dorrys, ayns boayl va daa raad cheet dy cheilley: as deayshil ad ee. </p> 
<p><A NAME="an_11:5">11:5</A>&nbsp;As  dooyrt shiartanse jeusyn va nyn shassoo ayns shen, Kys dy vel shiu feaysley yn  lhiy? </p> 
<p><A NAME="an_11:6">11:6</A>&nbsp;As dooyrt ad roo myr va Yeesey er n'oardaghey daue, as lhig ad y  raad daue. </p> 
<p><A NAME="an_11:7">11:7</A>&nbsp;As hug ad lhieu yn lhiy gys Yeesey, as hilg ad ny garmadyn oc  urree; as hoie eshyn er y lhiy. </p> 
<p><A NAME="an_11:8">11:8</A>&nbsp;As ren ymmodee jeu nyn gharmadyn y  skeayleyery raad: as ghiare feallagh elley banglaneyn jeh ny biljyn as skeayl ad  ad er y raad. </p> 
<p><A NAME="an_11:9">11:9</A>&nbsp;As adsyn hie roish, as y vooinjer haink ny yei, deie ad,  gra, Hosanna, bannit ta eshyn ta cheet ayns ennym y Chiarn. </p> 
<p><A NAME="an_11:10">11:10</A>&nbsp;Bannit dy  row reeriaght yn ayr ain David, ta cheet ayns ennym y Chiarn; Hosanna ayns yn  yrjid. </p> 
<p><A NAME="an_11:11">11:11</A>&nbsp;As hie Yeesey gys Jerusalem, as hie eh stiagh ayns y chiamble;  as tra v'eh er yeeaghyn mygeayrt er dy chooilley nhee, as nish dy row yn fastyr  er jeet, hie eh magh gys Bethany marish y daa ostyl yeig. </p> 
<p><A NAME="an_11:12">11:12</A>&nbsp;As laa ny  vairagh, tra v'ad er jeet veih Bethany, v'eh accryssagh. </p> 
<p><A NAME="an_11:13">11:13</A>&nbsp;As honnick eh  billey-figgagh er y raad, as duillagyn er, as haink eh, dy yeeaghyn voghe eh  mess erbee er: as tra v'eh er jeet huggey, cha dooar eh nhee erbee er, agh  duillagyn; son cha row imbagh ny figgyn ayn foast. </p> 
<p><A NAME="an_11:14">11:14</A>&nbsp;As dreggyr Yeesey,  as dooyrt eh rish, Nar ee dooinney erbee mess jeeds veih shoh magh er son dy  bragh. As cheayll e ostyllyn eh. </p> 
<p><A NAME="an_11:15">11:15</A>&nbsp;As haink ad gys Jerusalem: as hie  Yeesey stiagh ayns y chiamble, as ren eh toshiaght dy eiyrt magh adsyn va creck  as kionnaghey ayns y chiamble, as hilg eh harrish ny buird ocsyn va caghlaa  argid, as ny stuill ocsyn va creck calmaneyn </p> 
<p><A NAME="an_11:16">11:16</A>&nbsp;As cha lhowagh eh da  dooinney erbee saagh erbee y chur lesh trooid y chiamble. </p> 
<p><A NAME="an_11:17">11:17</A>&nbsp;As dynsee eh  ad, gra, Nagh vel eh scruit, Bee my hie's enmyssit liorish dy chooilley ashoon,  thie yn phadjer? agh ta shiuish er n'yannoo eh ny ooig dy vaarlee. </p> 
<p><A NAME="an_11:18">11:18</A>&nbsp;As  cheayll ny scrudeyryn as ny ard-saggyrtyn jeh, as v'ad shirrey kys oddagh ad eh  y stroie: son v'ad ayns aggle roish, er-yn-oyr dy row ooilley yn pobble goaill  yindys jeh'n ynsagh echey. </p> 
<p><A NAME="an_11:19">11:19</A>&nbsp;As tra va'n fastyr er jeet, hie eh magh ass  yn ard-valley. </p> 
<p><A NAME="an_11:20">11:20</A>&nbsp;As ayns y voghrey, myr v'ad goll shaghey, honnick ad y  billey-figgagh dy row eh er greenaghey seose veih ny fraueyn. </p> 
<p><A NAME="an_11:21">11:21</A>&nbsp;As  by-chooinee lesh Peddyr, as dooyrt eh rish, Vainshter, cur-my-ner, ta'n billey  figgagh hug uss fo mollaght er fioghey ersooyl. </p> 
<p><A NAME="an_11:22">11:22</A>&nbsp;As dreggyr Yeesey as  dooyrt eh roo, Soie-jee nyn gredjue ayns Jee. </p> 
<p><A NAME="an_11:23">11:23</A>&nbsp;Son dy firrinagh ta mee  gra riu, Quoi erbee jir rish y slieau shoh, Bee er dty scughey, as er dty hilgey  ayns y cheayn, as nagh jean mee-ourys ayns e chree, agh ta credjal dy jig ny  reddyn t'eh dy ghra gy kione, bee shen ny jir eh er ny chooilleeney. </p> 
<p><A NAME="an_11:24">11:24</A>&nbsp;Shen-y-fa ta mee gra riu, Cre-erbee ta shiu dy yeearree ayns padjer, cred-jee dy  vow shiu ad, as bee ad eu. </p> 
<p><A NAME="an_11:25">11:25</A>&nbsp;As tra vees shiu shassoo dy ghoaill padjer,  leih-jee, my ta nhee erbee eu noi dooinney erbee: dy vod nyn Ayr myrgeddin  t'ayns niau nyn loghtyn y leih diuish. </p> 
<p><A NAME="an_11:26">11:26</A>&nbsp;Son mannagh jean shiuish leih,  cha jean nyn Ayr t'ayns nian nyn loghtyn y leih diuish. </p> 
<p><A NAME="an_11:27">11:27</A>&nbsp;As haink ad  reesht gys Jerusalem: as myr v'eh walkal ayns y chiamble, haink huggey ny  ard-saggyrtyn, as ny scrudeyryn, as y chanstyr. </p> 
<p><A NAME="an_11:28">11:28</A>&nbsp;As dooyrt ad rish,  Cre'n phooar t'ayd's dy yannoo ny reddyn shoh, as quoi hug y phooar shoh dhyt dy  yannoo ny reddyn shoh? </p> 
<p><A NAME="an_11:29">11:29</A>&nbsp;As dreggyr Yeesey as dooyrt eh roo, Fenyms  jiuish myrgeddin un red, as freggyr-jee mee, as insh-yms diuish cre'n phooar  t'aym dy yannoo ny reddyn shoh. </p> 
<p><A NAME="an_11:30">11:30</A>&nbsp;Bashtey Ean, nee veih niau ve, ny veih  deiney? cur-jee ansoor dou. </p> 
<p><A NAME="an_11:31">11:31</A>&nbsp;As ren ad resooney roo hene, gra, My jir  mayd, Veih niau, jir eshyn, Cre'n-oyr eisht nagh ren shiu eh y chredjal?  </p> 
<p><A NAME="an_11:32">11:32</A>&nbsp;Agh my jir mayd, Veih deiney, v'ad ayns aggle roish y pobble, son va dy  chooilley ghooinney jeeaghyn er Ean dy ve dy jarroo ny adeyr. </p> 
<p><A NAME="an_11:33">11:33</A>&nbsp;As  dreggyr ad as dooyrt ad rish Yeesey, Cha nod mayd ginsh. As dreggyr Yeesey as  dooyrt eh roosyn, Chamoo insh-yms diuish liorish cre'n phooar ta mee dy yannoo  ny reddyn shoh. </p> 
<p><A NAME="an_12:1">12:1</A>&nbsp;As ren eh toshiaght dy loayrt roo  liorish coraaghyn-dorraghey. Va dooinney dy row ren garey-feeyney y hoiaghey, as  ren eh cleigh mygeayrt-y-mysh, as chleiy eh ynnyd son y press-feeyney, as hrog  eh toor, as hoie eh eh rish eirrinnee, as hie eh gys cheer foddey. </p> 
<p><A NAME="an_12:2">12:2</A>&nbsp;As ec  yn imbagh cooie hug eh sharvaant gys ny eirinnee, dy gheddyn veih ny eirinnee  jeh mess y gharey feeyney. </p> 
<p><A NAME="an_12:3">12:3</A>&nbsp;As ghow ad as woaill ad eh, as hug ad eh  ersooyl follym. </p> 
<p><A NAME="an_12:4">12:4</A>&nbsp;As reesht hug eh huc sharvaant elley as ersyn cheau ad  claghyn, as vrish ad y kione er, as hug ad eh ersooyl lesh dellal feer  scammyltagh. </p> 
<p><A NAME="an_12:5">12:5</A>&nbsp;As reesht hug eh huc sharvaant elley; as eshyn ren ad y  varroo: as ymmodee elley, bwoalley paart, as marroo paart. </p> 
<p><A NAME="an_12:6">12:6</A>&nbsp;As va echey  foast un vac, er v'eh feer ghraihagh, as hug eh eshyn myrgeddin ec y jerrey huc,  gra, Ver ad arrym da my vac. </p> 
<p><A NAME="an_12:7">12:7</A>&nbsp;Agh dooyrt ny eirinnee shen ny mast' oc  hene, Shoh'n eirey: tar-jee as lhig dooin eh y varroo, as bee yn eiraght lhien  hene. </p> 
<p><A NAME="an_12:8">12:8</A>&nbsp;As ghow ad, as varr ad eh, as hilg ad eh magh ass y  gharey-feeyney. </p> 
<p><A NAME="an_12:9">12:9</A>&nbsp;Cre nee Chiarn y gharey-feeyney er-y-fa shen y yannoo?  hig eh as stroie-ee eh ny eirinnee, as ver eh yn garey-feeyney da eirinnee  elley. </p> 
<p><A NAME="an_12:10">12:10</A>&nbsp;Nagh vel shiuish er lhaih ayns goo Yee? Ta'n chlagh ren ny  masoonee y vee-lowal, er jeet dy ve yn ard chlagh chorneilagh. </p> 
<p><A NAME="an_12:11">12:11</A>&nbsp;Shoh va  jannoo yn Chiarn, as te yindyssagh ayns ny sooillyn ainyn. </p> 
<p><A NAME="an_12:12">12:12</A>&nbsp;As v'ad  shegin er goaill eh, agh v'ad ayns aggle roish y pobble; son va fys oc dy row eh  er loayrt yn coraa-dorraghey noi ad-hene: as daag ad eh, as hie ad rhymboo.  </p> 
<p><A NAME="an_12:13">12:13</A>&nbsp;As hug ad huggey shiartanse jeh ny Phariseeyn, as ny Herodianee, dy  ghoaill vondeish jeh ayns e ghoan. </p> 
<p><A NAME="an_12:14">12:14</A>&nbsp;As tra v'ad er jeet, dooyrt ad rish  Vainshter, ta fys ain dy vel oo firrinagh, as nagh vel oo ayns imnea roish  dooinney erbee; son cha vel oo soiaghey jeh persoon deiney, agh gynsaghey raad  Yee ayns firrinys: vel eh lowal keesh y choyrt da Cesar, mannagh vel? </p> 
<p><A NAME="an_12:15">12:15</A>&nbsp;Jean mayd coyrt, ny dyn coyrt? Agh va fys echeysyn er y chialgeyrys oc, as  dooyrt eh roo, Cre'n-fa ta shiu shirrey dy my ghoaill ayns ribbey? cur-jee lhieu  ping hym, dy vaik-ym eh. </p> 
<p><A NAME="an_12:16">12:16</A>&nbsp;As hug ad lhieu eh: as dooyrt eh roo, Quoi gys  ta'n cowrey as y screeu shoh bentyn? As dooyrt adsyn rish, Gys Cesar. </p> 
<p><A NAME="an_12:17">12:17</A>&nbsp;As dreggyr Yeesey, as dooyrt eh roo, Eeck-jee da Cesar, shen ny ta lesh Cesar,  as da Jee, ny reddyn ta lesh Jee. As ghow ad yindys jeh. </p> 
<p><A NAME="an_12:18">12:18</A>&nbsp;Eisht haink  huggey ny Sadduceeyn, ta gra nagh vel irree-seose-reesht dy ve ayn; as denee ad  jeh, gra, </p> 
<p><A NAME="an_12:19">12:19</A>&nbsp;Vainshter, ta Moses er scrieu dooin, My ta braar dooinney  geddyn baase, as faagail e ven ny yei, gyn cloan echey r'ee, dy vel e vraar dy  phoosey yn ven echey, as dy hroggal seose sluight da e vraar. </p> 
<p><A NAME="an_12:20">12:20</A>&nbsp;Nish va  shiaght braaraghyn: as ghow yn braar shinney ben, agh geddyn baase cha daag eh  sluight. </p> 
<p><A NAME="an_12:21">12:21</A>&nbsp;As ghow yn nah vraar ee, as hooar eh baase, as cha daag eh  sluight: as y trass myrgeddin. </p> 
<p><A NAME="an_12:22">12:22</A>&nbsp;As v'ee ec y chiaght, as cha daag ad  sluight: er-jerrey ooilley hooar y ven baase myrgeddin. </p> 
<p><A NAME="an_12:23">12:23</A>&nbsp;Shen-y-fa ec yn  irree-seose-reesht veih ny merriu, tra nee ad girree, quoi jeu vees ee echey son  ben? son v'ee ny ben da'n chiaght. </p> 
<p><A NAME="an_12:24">12:24</A>&nbsp;As dreggyr Yeesey as dooyrt eh roo,  Nagh vel shiu er-y-fa shen fo marranys, er yn-oyr nagh vel toiggal eu jeh goo ny  jeh pooar Yee? </p> 
<p><A NAME="an_12:25">12:25</A>&nbsp;Son ec yn irree-seose-reesht veih ny merriu, cha vel ad  poosey, ny er nyn goyrt ayns poosey: agh t'ad myr ny ainleyn t'ayns niau.  </p> 
<p><A NAME="an_12:26">12:26</A>&nbsp;As mychione ny merriu, dy nirree ad; nagh vel shiu er lhaih ayns lioar  Voses, kys loayr Jee rish ass y thammag, gra, Mish Jee Abraham, as Jee Isaac, as  Jee Yacob? </p> 
<p><A NAME="an_12:27">12:27</A>&nbsp;Cha nee Jee ny merriu eh, agh Jee ny bioee: ta shiu er-y-fa  shen fo marranys vooar. </p> 
<p><A NAME="an_12:28">12:28</A>&nbsp;As haink fer jeh ny scrudeyryn cheayll ad  resooney cooidjagh, as cur tastey dy row eh er n'ansoor ad dy mie, denee eh jeh,  Cre'n ard-anney jeh ny annaghyn ooilley? </p> 
<p><A NAME="an_12:29">12:29</A>&nbsp;As dreggyr Yeesey eh, Yn chied  anney jeh ooilley ny annaghyn, Clasht, O Israel, Ta'n Chiarn yn Jee ain yn  ynrycan Chiarn; </p> 
<p><A NAME="an_12:30">12:30</A>&nbsp;As ver oo graih da'n Chiarn dty Yee lesh ooilley dty  chree, as lesh ooilley dty annym, as lesh ooilley dty aigney, as lesh ooilley  dty niart: shoh'n chied anney. </p> 
<p><A NAME="an_12:31">12:31</A>&nbsp;As ta'n nah anney casley rish, ta shen  dy ghra, Ver oo graih da dty naboo, myr dhyt hene: cha vel anney erbee elley  smoo na ad shoh. </p> 
<p><A NAME="an_12:32">12:32</A>&nbsp;As dooyrt y scrudeyr rish, S'mie shen Vainshter, t'ou  er loayrt yn irriney: son ta un Jee ayn, as cha vel Jee erbee elley agh eh-hene.  </p> 
<p><A NAME="an_12:33">12:33</A>&nbsp;As dy ve graihagh er lesh ooilley yn chree, as lesh ooilley yn tushtey,  as lesh ooilley yn annym, as lesh ooilley yn niart, as dy ve graihagh er e naboo  myr er hene ta shen ny smoo na ooilley ny slane chebballyn losht as ourallyn.  </p> 
<p><A NAME="an_12:34">12:34</A>&nbsp;As tra honnick Yeesey dy dansoor eh dy tushtagh, dooyrt eh rish, Cha  vel oo foddey veih reeriaght Yee. As cha by-lhoys da dooinney erbee maghey shen  question erbee sodjey y chur huggey. </p> 
<p><A NAME="an_12:35">12:35</A>&nbsp;As dreggyr Yeesey myr v'eh  gynsaghey ayns y chiamble, as dooyrt eh, Kys ta ny scurudeyryn gra dy nee Creest  mac Ghavid? </p> 
<p><A NAME="an_12:36">12:36</A>&nbsp;Son ta David eh-hene er ghra liorish y Spyrryd Noo, Dooyrt  y Chiarn rish my Hiarn's, Soie uss er my laue yesh, derrey ver-ym dty noidyn son  stoyl dty choshey. </p> 
<p><A NAME="an_12:37">12:37</A>&nbsp;Ta David er-y-fa shen eh-hene genmys eh ny Hiarn; as  kys t'eh eisht yn mac echey? As deaisht yn pobble v'er nyn jaglym cooidjagh rish  dy arryltagh. </p> 
<p><A NAME="an_12:38">12:38</A>&nbsp;As dooyrt eh roo, myr v'eh gynsagh, Bee-jee er nyn dwoaie  jeh ny scrudeyryn, ta geearree shooyll ayns coamraghyn liauyrey, as sleih dy  vannaghey daue ayns ny margaghyn, </p> 
<p><A NAME="an_12:39">12:39</A>&nbsp;As ny ard-stuill y ve oc ayns ny  synagogueyn, as ny ard ynnydyn-soie ec cuirraghyn: </p> 
<p><A NAME="an_12:40">12:40</A>&nbsp;T'ad cur mow thieyn  mraane treoghe, as son scaa dy chraueeaght lhiggey orroo dy ve mennick ec  padjer: ta briwnys strimmey ny chour oc shoh. </p> 
<p><A NAME="an_12:41">12:41</A>&nbsp;As myr va Yeesey ny hoie  liorish kishtey yn stoyr, ghow eh tastey kys va'n pobble cur argid ayns y stoyr:  as ren ymmodee va berchagh cur ayn dy palchey. </p> 
<p><A NAME="an_12:42">12:42</A>&nbsp;As haink ben voght  treoghe dy row, as hilg ee ayn daa vite ta jannoo farling. </p> 
<p><A NAME="an_12:43">12:43</A>&nbsp;As deie eh  er e ostyllyn huggey, as dooyrt eh roo, Dy firrinagh ta mee gra riu, dy vel y  ven-treoghe voght shoh er chur ny smoo ayns kishtey yn stoyr, na dy chooilley  unnane t'er choyrt ayn. </p> 
<p><A NAME="an_12:44">12:44</A>&nbsp;Son t'adsyn ooilley er chur ayn ass nyn  balchey: as t'eeish myr s'boght ee, er choyrt ayn ooilley ny v'eck, dy jarroo  ooilley e cooid-seihlt. </p> 
<p><A NAME="an_13:1">13:1</A>&nbsp;As myr v'eh goll magh ass y  chiamble, dooyrt fer jeh e ostyllyn rish, Jeeagh, Vainshter, cre ny claghyn! as  cre'n vuildal t'ayns shoh! </p> 
<p><A NAME="an_13:2">13:2</A>&nbsp;As dreggyr Yeesey as dooyrt eh rish, Vel oo  fakin y vuildal vooar shoh? cha bee faagit un chlagh er clagh elley nagh bee er  ny lhieggal. </p> 
<p><A NAME="an_13:3">13:3</A>&nbsp;As myr v'eh ny hoie er cronk ny Oliveyn, jeeragh er y  chiamble, denee Peddyr as Jamys, as Ean, as Andreays jeh er-lheh </p> 
<p><A NAME="an_13:4">13:4</A>&nbsp;Insh  dooin, cuin vees ny reddyn shoh? as cre vees y cowrey tra vees dy chooilley nhee  jeu shoh er nyn gooilleeney? </p> 
<p><A NAME="an_13:5">13:5</A>&nbsp;As dreggyr Yeesey ad, as ren eh toshiaght  dy ghra, Bee-jee er nyn dwoaie nagh jean dooinney erbee shiu y volley. </p> 
<p><A NAME="an_13:6">13:6</A>&nbsp;Son hig ymmodee ayns m'ennym's, gra, Mish Creest: as nee ad ymmodee y volley.  </p> 
<p><A NAME="an_13:7">13:7</A>&nbsp;As tra chluinnys shiu jeh caggaghyn as jeh imraaghyn dy bee-jee  seaghnit: son shegin da lheid y ve ayn, agh cha vel yn jerrey foast. </p> 
<p><A NAME="an_13:8">13:8</A>&nbsp;Son  nee ashoon girree-magh noi ashoon as reeriaght noi reeriaght: as bee craaghyn  thallooin ayns ymmodee ynnydyn, as gennaghyn as seaghyn: ad shoh toshiaght  trimshaghyn. </p> 
<p><A NAME="an_13:9">13:9</A>&nbsp;Agh jeeagh-jee shiuish diu hene: son livreyee ad shiu seose  gys coonceilyn; as ayns ny quaiyllyn vees shiu er nyn mwoalley, as ver ad lhieu  shiu kiongoyrt rish fir-reill as reeaghyn er y choontey aym's, dy ve son  feanishyn jeem's. </p> 
<p><A NAME="an_13:10">13:10</A>&nbsp;As shegin da'n sushtal ve hoshiaght er ny phreacheil  mastey dy chooilley ashoon. </p> 
<p><A NAME="an_13:11">13:11</A>&nbsp;Agh tra ver ad lhieu shiu dy ve currit  stiagh, ny smooinee-jee ro-laue cre nee shiu loayrt, chamoo bee-jee imneagh cre  dy ghra: agh cre-erbee vees er ny choyrt diu ayns yn oor cheddin, shen  loayr-jee; son cha nee shiuish ta loayrt, agh y Spyrryd Noo. </p> 
<p><A NAME="an_13:12">13:12</A>&nbsp;Eisht nee  braar e vraar y vrah gys baase, as yn ayr e vac: as nee cloan girree seose noi  nyn ayr as nyn moir, as bee ad feanishyn baaish daue. </p> 
<p><A NAME="an_13:13">13:13</A>&nbsp;As ver yn ymmodee  feoh diu er coontey yn ennym aym's: agh bee eshyn nee tannaghtyn firrinagh gys y  jerrey er ny hauail. </p> 
<p><A NAME="an_13:14">13:14</A>&nbsp;Agh traa hee shiu eajeeid y traartys ta loayrit  jeh liorish Daniel y phadeyr, ny hassoo raad nagh lhisagh eh, (eshyn ta lhaih  lhig da tastey ghoaill) eisht lhig dauesyn t'ayns Judea chea gys ny sleityn.  </p> 
<p><A NAME="an_13:15">13:15</A>&nbsp;As eshyn t'er mullagh y thie, ny lhig da cheet neose, ny goll stiagh,  dy ghoaill marish nhee erbee ass e hie. </p> 
<p><A NAME="an_13:16">13:16</A>&nbsp;As ny lhig dasyn t'ayns y  vagher chyndaa back, dy chur lesh e gharmad. </p> 
<p><A NAME="an_13:17">13:17</A>&nbsp;Agh smerg dauesyn ta  torragh, as dauesyn ta cur keeagh ayns ny laghyn shen. </p> 
<p><A NAME="an_13:18">13:18</A>&nbsp;As guee-jee nagh  bee shiu eginit dy roie er-chea 'sy gheurey. </p> 
<p><A NAME="an_13:19">13:19</A>&nbsp;Son bee seaghyn ayns ny  laghyn shen, lheid as nagh row er-dy hoshiaght y theihll ta Jee er chroo, gys yn  earish shen, as lheid, as nagh bee arragh dy bragh. </p> 
<p><A NAME="an_13:20">13:20</A>&nbsp;As mannagh beagh y  Chiarn dy leah er n'ghoaill ny laghyn shen giare, cha beagh dooinney bio er ny  hauail: agh er graih e chloan reiht t'eh er n'yannoo giare ny laghyn: </p> 
<p><A NAME="an_13:21">13:21</A>&nbsp;As eisht my jir dooinney erbee riu, Cur-my-ner, ta Creest ayns shoh, ny  cur-my-ner, t'eh ayns shid; ny credjee eh. </p> 
<p><A NAME="an_13:22">13:22</A>&nbsp;Son nee Creestyn foalsey, as  phadeyr yn foalsey girree, as cowraghyn as yindyssyn y hoilshaghey, dy volley,  my oddagh eh ve, yn eer chloan reiht. </p> 
<p><A NAME="an_13:23">13:23</A>&nbsp;Agh gow-jee tastey: cur-jee  my-ner, ta mish er n'insh diu dy chooilley nhee ro-laue. </p> 
<p><A NAME="an_13:24">13:24</A>&nbsp;Agh ayns ny  laghyn cheddin, lurg y seaghyn shen, aasee yn ghrian dorraghey, as cha der yn  eayst e soilshey: </p> 
<p><A NAME="an_13:25">13:25</A>&nbsp;As tuittee ny rollageyn veih niau, as bee pooaraghyn  yn aer er nyn graa. </p> 
<p><A NAME="an_13:26">13:26</A>&nbsp;As eisht hee ad Mac y dooinney cheet ayns ny  bodjallyn, lesh pooar as ard-ghloyr. </p> 
<p><A NAME="an_13:27">13:27</A>&nbsp;As eisht ver eh magh e ainleyn, as  nee eh e chloan reiht y haglym cooidjagh veih ny kiare geayghyn, veih ny ardjyn  sodjey magh jeh'n ooir, gys ny ardjyn sodjey magh jeh'n aer. </p> 
<p><A NAME="an_13:28">13:28</A>&nbsp;Nish  ynsee-jee coraa-dorraghey jeh'n billey-figgagh: Tra ta'n banglane echey foast  oor, as cur magh duillagyn, ta fys eu dy vel y sourey er-gerrey: </p> 
<p><A NAME="an_13:29">13:29</A>&nbsp;Myr  shen myrgeddin shiuish, tra hee shiu ny reddyn shoh cheet gy kione, toig-jee dy  vel eh er-gerrey, dy jarroo ec ny dorryssyn. </p> 
<p><A NAME="an_13:30">13:30</A>&nbsp;Dy firrinagh ta mee gra  riu, roish my vees yn cheeloghe shoh harrish, dy bee dy chooilley nhee jeu shoh  er nyn gooilleeney </p> 
<p><A NAME="an_13:31">13:31</A>&nbsp;Nee yn aer as yn ooir cherraghtyn: agh my ghoan's  cha jean cherraghtyn. </p> 
<p><A NAME="an_13:32">13:32</A>&nbsp;Agh jeh'n laa as yn oor shen, cha vel fys ec dooinney  erbee, ny ec ny ainleyn t'ayns niau, ny ec y Mac, agh yn Ayr. </p> 
<p><A NAME="an_13:33">13:33</A>&nbsp;Gow-jee  tastey, bee-jee er nyn dwoaie as gow-jee padjer: son cha nione diu cuin ta'n  traa. </p> 
<p><A NAME="an_13:34">13:34</A>&nbsp;Son ta'n Mac dooinney myr fer va goll er jurnah foddey, as daag e  hie, as hug currym er e vooinjer, as da dy chooilley ghooinney e obbyr hene, as  doardee eh da'n porter dy reayll arrey. </p> 
<p><A NAME="an_13:35">13:35</A>&nbsp;Bee-jee shiuish er-y-fa shen er  nyn arrey (son cha vel fys eu cuin hig mainshter y thie; ayns yn astyr, ny ec  mean-oie, ny ec gerrym y chellee, ny ayns y voghrey). </p> 
<p><A NAME="an_13:36">13:36</A>&nbsp;Er-aggle dy jig  eh doaltattym, as dy vow eh shiu nyn gadley. </p> 
<p><A NAME="an_13:37">13:37</A>&nbsp;As ny ta mee dy ghra  riuish, ta mee dy ghra rish ooilley, Bee-jee er nyn arrey.  </p> 
<p><A NAME="an_14:1">14:1</A>&nbsp;Lurg daa laa va feailley ny Caisht as yn arran gyn  soorid: as va ny ard-saggyrtyn as ny scruderyn shegin er goaill eh dy follit, as  dy choyrt eh gy-baase. </p> 
<p><A NAME="an_14:2">14:2</A>&nbsp;Agh dooyrt ad, Cha nee er laa ny feailley,  er-aggle dy bee irree-magh ayn mastey'n pobble. </p> 
<p><A NAME="an_14:3">14:3</A>&nbsp;As myr v'eh ny hoie ec  bee, ayns Bethany, ayns thie Simon yn lourane, haink ben as box alabaster dy  ooil eck, jeh spikenard, feer chostal; as doshil ee yn box, as gheayrt ee eh er  y chione echey. </p> 
<p><A NAME="an_14:4">14:4</A>&nbsp;As va paart va mooaraghey shoh ayns nyn greeaghyn, gra,  Cre'n-fa va'n jummal shoh jeant er yn ooil? </p> 
<p><A NAME="an_14:5">14:5</A>&nbsp;Son oddagh eh v'er ny ve  creckit son ny smoo na three cheead ping, as shen baarit er ny boghtyn. As v'ad  jymmoosagh r'ee. </p> 
<p><A NAME="an_14:6">14:6</A>&nbsp;As dooyrt Yeesey, Faag-jee veue ee, cre'n eie t'eu  urree? t'ee er n'yannoo obbyr vie orrym's. </p> 
<p><A NAME="an_14:7">14:7</A>&nbsp;Son ta ny boghtyn eu kinjagh  meriu, as tra erbee dy nailliu, foddee shiu ve mie roo: agh mish cha vel eu dy  kinjagh. </p> 
<p><A NAME="an_14:8">14:8</A>&nbsp;T'ee er n'yannoo gys rere e pooar; t'ee er jeet ro-laue dy  ooillaghey my chorp cour my oanluckey.</p> 
<p><A NAME="an_14:9">14:9</A>&nbsp;Dy firrinagh ta mee gra riu, Cre  theihll yn raad bee yn sushtal shoh er ny phreacheil, dy bee shoh t'eesh er  n'yannoo, er ny imraa ayns cooinaghtyn jeeish. </p> 
<p><A NAME="an_14:10">14:10</A>&nbsp;As hie Yuaase Iscariot,  fer jeh'n daa ostyl yeig, gys ny ard-saggyrtyn, dy vrah eh huc. </p> 
<p><A NAME="an_14:11">14:11</A>&nbsp;As tra  cheayll ad shoh, ghow ad boggey jeh, as ghiall ad argid da. As v'eh fieau er caa  dy vrah eh. </p> 
<p><A NAME="an_14:12">14:12</A>&nbsp;As er yn chied laa jeh'n arran caisht, tra v'ad marroo yn  Eayn-caisht, dooyrt e ostyllyn rish, Cre'n raad sailt shin dy gholl, as dy  yannoo aarloo dhyts, dy ee yn Eayn </p> 
<p><A NAME="an_14:13">14:13</A>&nbsp;As hug eh magh jees jeh e ostyllyn,  as dooyrt eh roo, Immee-jee gys yn ard-valley, as hig nyn guail dooinney cur  lesh saagh craie dy ushtey: eiyr-jee ersyn. </p> 
<p><A NAME="an_14:14">14:14</A>&nbsp;As raad erbee dy jed eh  stiagh, abbyr-jee rish y fer-thie, Ta'n Mainshter gra, Cre vel shamyr ny  goaldee, raad nee'm yn Eayn-caisht y ee marish my ostyllyn? </p> 
<p><A NAME="an_14:15">14:15</A>&nbsp;As jeeaghee  eh diu ard-shamyr mooar soit magh as jeant aarloo: ayns shen aarlee-jee er nyn  son.</p> 
<p><A NAME="an_14:16">14:16</A>&nbsp;As jimmee ny ostyllyn rhymboo, as tra v'ad er jeet gys yn  ard-valley, hooar ad myr v'eh er ghra roo: as daarlee ad yn Eayn-caisht.  </p> 
<p><A NAME="an_14:17">14:17</A>&nbsp;As ec yn astyr haink eh marish yn daa ostyl yeig. </p> 
<p><A NAME="an_14:18">14:18</A>&nbsp;As myr v'ad  nyn soie ec bee, dooyrt Yeesey, Dy firrinagh ta mee gra riu, Dy jean fer jiuish  ta gee marym mish y vrah. </p> 
<p><A NAME="an_14:19">14:19</A>&nbsp;As ren ad toshiaght dy ve trimshagh as dy  ghra rish, fer lurg fer, Nee mish eh? as dooyrt fer elley, Nee orrym's t'ou  cheet? </p> 
<p><A NAME="an_14:20">14:20</A>&nbsp;As dreggyr eh, as dooyrt eh roo, She fer jeh'n daa ostyl yeig  eh, ta cur e laue marym ayns y chlaare. </p> 
<p><A NAME="an_14:21">14:21</A>&nbsp;Ta Mac y dooinney dy jarroo  goll myr te scruit jeh: agh smerg da'n dooinney shen, liorish ta Mac y dooinney  er ny vrah; s'mie veagh eh er ve son y dooinney shen nagh beagh eh rieau er jeet  er y theihll. </p> 
<p><A NAME="an_14:22">14:22</A>&nbsp;As myr v'ad gee, ghow Yeesey arran, as vannee eh, as  vrish eh eh, as hug eh eh daue, gra, Gow-jee, ee-jee, shoh my chorp. </p> 
<p><A NAME="an_14:23">14:23</A>&nbsp;As  ghow eh yn cappan, as tra v'eh er chur booise, hug eh eh daue: as diu ad ooilley  jeh </p> 
<p><A NAME="an_14:24">14:24</A>&nbsp;As dooyrt eh roo, Shoh my uill's jeh'n conaant noa, t'er ny  gheayrtey son ymmodee. </p> 
<p><A NAME="an_14:25">14:25</A>&nbsp;Dy firrinagh ta mee gra riu, Nagh n'iuym arragh  jeh mess y villey-feeyney, derrey'n laa iu-ym eh ass-y-noa ayns reeriaght Yee.  </p> 
<p><A NAME="an_14:26">14:26</A>&nbsp;As tra v'ad er ghoaill arrane-moyllee, hie ad magh gys cronk ny  Oliveyn. </p> 
<p><A NAME="an_14:27">14:27</A>&nbsp;As dooyrt Yeesey roo, Failee yn credjue euish ooilley noght  kyndagh rhym's: son t'eh scruit, Bwoaill-yms yn bochilley, as bee ny kirree er  nyn skeayley. </p> 
<p><A NAME="an_14:28">14:28</A>&nbsp;Agh erreish dou v'er n'irree reesht, hem reue gys  Galilee. </p> 
<p><A NAME="an_14:29">14:29</A>&nbsp;Agh dooyrt Peddyr rish, Ga dy vaill credjue dy chooilley  unnane, foast cha vaill my chredjue's. </p> 
<p><A NAME="an_14:30">14:30</A>&nbsp;As dooyrt Yeesey rish, Dy  firrinagh ta mee gra rhyt, Yn laa jiu, eer yn oie noght roish my gerr y kellagh  daa cheayrt, dy nob uss mish three keayrtyn. </p> 
<p><A NAME="an_14:31">14:31</A>&nbsp;Agh loayr eshyn ny  s'jeeanney, Dy beign dy gholl gy-baase mayrt, cha nobbin oo er coontey erbee. As  er yn aght cheddin loayr ad ooilley. </p> 
<p><A NAME="an_14:32">14:32</A>&nbsp;As haink ad gys ynnyd va enmyssit  Gethsemane: as dooyrt eh rish e ostyllyn, Soie-jee shiuish ayns shoh, choud as  hem's gys padjer. </p> 
<p><A NAME="an_14:33">14:33</A>&nbsp;As ghow eh marish Peddyr as Jamys as Ean, as ren eh  toshiaght dy ve mooar seaghnit as trome-chreeagh, </p> 
<p><A NAME="an_14:34">14:34</A>&nbsp;As dooyrt eh roo, Ta  my annym feer trimshagh eer gys y baase: fuirree-jee ayns shoh, as freill-jee  arrey. </p> 
<p><A NAME="an_14:35">14:35</A>&nbsp;As hie eh red beg er e hoshiaght, as huitt eh er y thalloo, as  ghow eh padjer, my oddys eh ve yn oor shen dy gholl shaghey. </p> 
<p><A NAME="an_14:36">14:36</A>&nbsp;As dooyrt  eh, Abba, Ayr, ta dy chooilley nhee ayns dty phooar, gow ersooyl yn cappan shoh  voym: ny-yeih cha nee my aigney's, agh dty aigney's dy row jeant. </p> 
<p><A NAME="an_14:37">14:37</A>&nbsp;As  haink eh as hooar eh ad nyn gadley as dooyrt eh rish Peddyr, Simon, vel uss dty  chadley? nagh voddagh oo arrey y reayll marym un oor? </p> 
<p><A NAME="an_14:38">14:38</A>&nbsp;Bee-jee er nyn  arrey, as gow-jee padjer nagh duitt shiu ayns miolagh: ta'n spyrryd eu dy jarroo  arryltagh, agh ta'n eill annoon.</p> 
<p><A NAME="an_14:39">14:39</A>&nbsp;As hie eh roish reesht, as ghow eh  padjer, as loayr eh ny goan cheddin. </p> 
<p><A NAME="an_14:40">14:40</A>&nbsp;As tra haink eh reesht, hooar eh  ad nyn gadley reesht, (son va ny sooillyn oc trome) as cha row fys oc cre'n  ansoor dy chor da. </p> 
<p><A NAME="an_14:41">14:41</A>&nbsp;As haink eh yn trass cheayrt, as dooyrt eh roo,  Caddil-jee nish, as gow-jee nyn vea: s'liooar eh, ta'n oor er jeet; cur-my-ner  ta Mac y dooinney er ny vrah gys laueyn peccee. </p> 
<p><A NAME="an_14:42">14:42</A>&nbsp;Trog-jee erriu, lhig  dooin goll: cur-my-ner, ta eshyn er-gerrey dooin ta dy my vrah. </p> 
<p><A NAME="an_14:43">14:43</A>&nbsp;As  chelleeragh choud as v'eh foast loayrt, haink Yuaase, fer jeh'n daa ostyl yeig,  as marish va sheshaght vooar lesh cliwenyn as luirg, veih ny ard-saggyrtyn, as  ny scrudeyryn, as y chanstyr. </p> 
<p><A NAME="an_14:44">14:44</A>&nbsp;As hug eshyn v'er vrah eh cowrey daue,  gra, Quoi-erbee ver-yms paag da, shen eh; gow-jee eh, as leeid-jee e ersooyl dy  sauchey. </p> 
<p><A NAME="an_14:45">14:45</A>&nbsp;As cha leah as v'eh er jeet, hie eh chelleeragh huggey, as  dooyrt eh, Vainshter, vainshter; as phaag eh eh. </p> 
<p><A NAME="an_14:46">14:46</A>&nbsp;As hug ad nyn laueyn  er, as ghow ad eh. </p> 
<p><A NAME="an_14:47">14:47</A>&nbsp;As hayrn fer jeusyn va nyn shassoo marish cliwe, as  woaill eh fer-mooinjerey yn ard-saggyrt, as ghiare eh e chleaysh jeh. </p> 
<p><A NAME="an_14:48">14:48</A>&nbsp;As dreggyr Yeesey, as dooyrt eh roo, Vel shiu er jeet magh myr noi marliagh,  lesh cliwenyn as luirg dy my ghoaill? </p> 
<p><A NAME="an_14:49">14:49</A>&nbsp;Va mee meriu gagh laa ayns y  chiamble, gynsaghey, as cha ghow shiu mee: agh shegin da ny scriptyryn v'er nyn  gooilleeney. </p> 
<p><A NAME="an_14:50">14:50</A>&nbsp;As ren ny ostyllyn ooilley treigeil eh as cosney roue.  </p> 
<p><A NAME="an_14:51">14:51</A>&nbsp;As deiyr er dooinney aeg dy row, nagh row monney agh brilleen mysh e  chorp; as haare ny deiney aegey greme er. </p> 
<p><A NAME="an_14:52">14:52</A>&nbsp;As daag eh yn vrilleen, as  chossyn eh voue rooisht. </p> 
<p><A NAME="an_14:53">14:53</A>&nbsp;As hug ad lhieu Yeesey ersooyl gys yn  ard-saggyrt: as marishyn v'er nyn jaglym cooidjagh ooilley ny ard-saggyrtyn as y  chanstyr, as ny scrudeyryn. </p> 
<p><A NAME="an_14:54">14:54</A>&nbsp;As deiyr Peddyr er foddey ny yei, gys eer  plaase yn ard-saggyrt: as hoie eh marish yn vooinjer, as hiow eh eh-hene ec yn  aile. </p> 
<p><A NAME="an_14:55">14:55</A>&nbsp;As va ny ard saggyrtyn as ooilley'n choonceil shirrey feanishyn  noi Yeesey dy chur eh gy-baase; as cha dooar ad veg. </p> 
<p><A NAME="an_14:56">14:56</A>&nbsp;Son dymmyrk  ymmodee feanish foalsey n'oi, agh cha row yn eanish oc coardail ry-cheilley.  </p> 
<p><A NAME="an_14:57">14:57</A>&nbsp;As dirree shiartanse, as dymmyrk ad feanish foalsey n'oi, gra, </p> 
<p><A NAME="an_14:58">14:58</A>&nbsp;Cheayll shin eh gra, Lhieg-yms y chiamble shoh ta jeant lesh laueyn, as cheu  sthie jeh three laa, trog-ym chiamble elley vees jeant fegooish laueyn. </p> 
<p><A NAME="an_14:59">14:59</A>&nbsp;Agh myr shen hene cha row yn eanish oc coardail ry-cheilley. </p> 
<p><A NAME="an_14:60">14:60</A>&nbsp;As hass yn  ard-saggyrt seose ayns mean y cheshaght, as denee eh jeh Yeesey gra, Nagh vel oo  cur ansoor erbee? cre ta ny feanishyn shoh dy lhiassaghey dt'oi? </p> 
<p><A NAME="an_14:61">14:61</A>&nbsp;Agh  v'eh ny-host, as cha dug eh ansoor erbee, Reesht denee yn ard-saggyrt jeh, as  dooyrt eh rish, Nee uss yn Creest, Mac yn Er-vannit? </p> 
<p><A NAME="an_14:62">14:62</A>&nbsp;As dooyrt Yeesey,  She shen mee: as hee shiuish Mac y dooinney ny hoie er laue yesh y phooar, as  cheet ayns bodjallyn yn aer. </p> 
<p><A NAME="an_14:63">14:63</A>&nbsp;Eisht raip yn ard-saggyrt e eaddagh, as  dooyrt eh, Cre'n feme t'ain er feanishyn erbee sodjey? </p> 
<p><A NAME="an_14:64">14:64</A>&nbsp;Ta shiu er  chlashtyn ny goan-mollaghtagh. cre ta shiu smooinaghtyn? As hug ad ooilley  briwnys er, dy row eh toilchin baase. </p> 
<p><A NAME="an_14:65">14:65</A>&nbsp;As ren paart toshiaght dy cheau  shellaghyn er, as dy choodaghey yn eddin echey, as dy woalley eh, as dy ghra  rish, Jean phadeyrys: as woaill ny sidooryn e lesh nyn massyn </p> 
<p><A NAME="an_14:66">14:66</A>&nbsp;As myr va  Peddyr heese ayns halley yn ard-saggyrt, haink unnane jeh ny sharvaantyn,  </p> 
<p><A NAME="an_14:67">14:67</A>&nbsp;As tra honnick ee Peddyr dy hiow eh-hene, yeeagh ee er, as dooyrt ee,  As v'ou uss neesht marish Yeesey dy Nazareth. </p> 
<p><A NAME="an_14:68">14:68</A>&nbsp;Agh dob eh, gra, Cha vel  fys ny toiggal aym, cre t'ou dy ghra. As hie eh magh ayns y phorch; as gherr y  kellagh. </p> 
<p><A NAME="an_14:69">14:69</A>&nbsp;As honnick ben-aeg elley eh reesht, as ren ee toshiaght dy  ghra rish y cheshaght, T'eh shoh fer jeu. </p> 
<p><A NAME="an_14:70">14:70</A>&nbsp;As dob eh reesht. As tammylt  ny lurg shen, dooyrt paart jeh'n cheshaght reesht rish Peddyr, Son shickyrys  t'ou uss fer jeu: son she Galilean oo, as ta dty ghlare dy hoilshaghey eh.  </p> 
<p><A NAME="an_14:71">14:71</A>&nbsp;Agh ren eh toshiaght dy ghweeaghyn as dy loo, gra, Cha nione dou yn  dooinney shoh mychione ta shiu loayrt. </p> 
<p><A NAME="an_14:72">14:72</A>&nbsp;As ren y kellagh gerrym yn nah  cheayrt. As chooinee Peddyr er ny goan va Yeesey er loayrt rish, Roish my gerr y  kellagh daa cheayrt, nee uss mish y obbal three keayrtyn. As tra smooinee eh er  shen, ren eh keayney. </p> 
<p><A NAME="an_15:1">15:1</A>&nbsp;As chelleeragh ayns y voghrey  hug ny ard-saggyrtyn, as y chanstyr, as ny scrudeyryn, as y slane coonceil, nyn  goyrle dy cheilley, as chiangle ad Yeesey, as leeid ad eh ersooyl, as livrey ad  eh gys Pilate. </p> 
<p><A NAME="an_15:2">15:2</A>&nbsp;As denee Pilate jeh, Nee uss ree ny Hewnyn? As dreggyr  eshyn as dooyrt eh rish, Ta mee ny t'ou uss dy ghra. </p> 
<p><A NAME="an_15:3">15:3</A>&nbsp;As ren ny  ard-saggyrtyn ymmodee reddyn y lhiassaghey n'oi, agh cha dreggyr eh gys nhee  erbee. </p> 
<p><A NAME="an_15:4">15:4</A>&nbsp;As denee Pilate jeh reesht, gra, Nagh vel oo cur ansoor erbee?  cur-my-ner cre whilleen red as t'ad shoh dy lhiassaghey dt'oi. </p> 
<p><A NAME="an_15:5">15:5</A>&nbsp;As cha  dug Yeesey ansoor erbee da myr shen dy ghow Pilate yindys. </p> 
<p><A NAME="an_15:6">15:6</A>&nbsp;Nish ec y  feailley shen ve (yn cliaghtey dy) eaysley daue un phryssoonagh ec yeearree yn  phobble. </p> 
<p><A NAME="an_15:7">15:7</A>&nbsp;As va fer va enmyssit Barabbas, va ny phryssoonagh maroosyn  v'er n'irree magh marish, as v'er n'yannoo dunverys ayns nyn irree-magh. </p> 
<p><A NAME="an_15:8">15:8</A>&nbsp;As dyllee yn pobble dy ard, as ren ad toshiaght dy ghuee er, Eh dy yannoo er nyn  son, myr v'eh rieau cliaghtey. </p> 
<p><A NAME="an_15:9">15:9</A>&nbsp;Agh dreggyr Pilate ad, gra, Nailliu mee  dy eaysley diu ree ny Hewnyn? </p> 
<p><A NAME="an_15:10">15:10</A>&nbsp;(Son va fys echey dy nee trooid goanlys  va ny ard-saggyrtyn er chur stiagh eh.) </p> 
<p><A NAME="an_15:11">15:11</A>&nbsp;Agh ghreinnee ny ard-saggyrtyn  y pobble, ad dy yeearree er my reih, eh dy eaysley daue Barabbas. </p> 
<p><A NAME="an_15:12">15:12</A>&nbsp;As  dreggyr Pilate, as dooyrt eh reesht roo, Cre bailliu mee eisht dy yannoo rishyn  ta shiu dy enmys ree ny Hewnyn? </p> 
<p><A NAME="an_15:13">15:13</A>&nbsp;As dyllee ad dy ard reesht, Jean y  chrossey eh. </p> 
<p><A NAME="an_15:14">15:14</A>&nbsp;Eisht dooyrt Pilate roo, Cre'n oyr, cre'n olk t'eh er  n'yannoo? as dyllee ad wheesh shen s'elgyssee, Jean y chrossey eh. </p> 
<p><A NAME="an_15:15">15:15</A>&nbsp;As  er shoh va Pilate booiagh nyn aigney y choyrt da'n pobble, as deayshil eh  Barabbas daue, agh livrey eh Yeesey, erreish da ve scuitchit, dy ve er ny  chrossey. </p> 
<p><A NAME="an_15:16">15:16</A>&nbsp;As hug ny sidooryn lhieu ersooyl eh gys yn halley va enmyssit  Pretorium; as deie ad er y slane sheshaght dy cheilley. </p> 
<p><A NAME="an_15:17">15:17</A>&nbsp;As hug ad er  coamrey gorrym-jiarg, as fee ad attey dy ghrineyn, as hug ad eh mysh y chione  echey. </p> 
<p><A NAME="an_15:18">15:18</A>&nbsp;As ren ad toshiaght dy oltaghey da, Dy vannee dhyt, Ree ny  Hewnyn. </p> 
<p><A NAME="an_15:19">15:19</A>&nbsp;As woaill ad eh er y chione lesh cuirtliagh, as cheau ad  shellaghyn er, as chroym ad nyn ghlioonyn kiongoyrt rish, as hug ad ooashley da.  </p> 
<p><A NAME="an_15:20">15:20</A>&nbsp;As tra v'ad (myr shoh) er chraidey mysh, ghow ad yn coamrey purple jeh,  as hug ad e eaddagh hene er, as chur ad lhieu magh eh dy chrossey eh. </p> 
<p><A NAME="an_15:21">15:21</A>&nbsp;As d'eginee ad fer va enmyssit Simon Cyrenian va goll shaghey, cheet ass y  cheer, ayr Alexander as Rufus, dy ymmyrkey e chrosh. </p> 
<p><A NAME="an_15:22">15:22</A>&nbsp;As hug ad lhieu eh  gys yn ynnyd Golgotha, ta shen dy ghra 'sy ghlare ainyn, ynnyd bollag. </p> 
<p><A NAME="an_15:23">15:23</A>&nbsp;As hug ad da dy iu, feeyn as myrrh ny chione: agh cha ghow eh eh. </p> 
<p><A NAME="an_15:24">15:24</A>&nbsp;As  tra v'ad er chrossey eh, reynn ad e gharmadyn, tilgey lottyn orroo, son ayrn  dagh dooinney. </p> 
<p><A NAME="an_15:25">15:25</A>&nbsp;As ve yn trass oor tra ren ad y chrossey eh. </p> 
<p><A NAME="an_15:26">15:26</A>&nbsp;As  er-e-skyn va scruit oyr e vaaish, REE NY HEWNYN. </p> 
<p><A NAME="an_15:27">15:27</A>&nbsp;As marish ren ad daa  vaarliagh y chrossey; fer er e laue-yesh, as fer elley er e laue-chlare.  </p> 
<p><A NAME="an_15:28">15:28</A>&nbsp;As shoh myr va'n scriptyr cooilleenit, ta dy ghra, As v'eh er ny earroo  marish ny drogh-yantee. </p> 
<p><A NAME="an_15:29">15:29</A>&nbsp;As loayr yn vooinjer va goll shaghey dy lunagh  n'oi, craa nyn ghing, as gra, Ah, uss ta lhieggal y chiamble, as dy hroggal eh  reesht ayns three laa, </p> 
<p><A NAME="an_15:30">15:30</A>&nbsp;Saue oo hene, as tar neose jeh'n chrosh.  </p> 
<p><A NAME="an_15:31">15:31</A>&nbsp;Er yn aght cheddin neesht ren ny ard-saggyrtyn craidey mysh, gra ny  mast'oc hene marish ny scrudeyryn, Haue eh feallagh elley, agh eh-hene cha vod  eh sauail. </p> 
<p><A NAME="an_15:32">15:32</A>&nbsp;Lhig da Creest Ree Israel cheet neose nish jeh'n chrosh, dy  vod mayd fakin as credjal. As ren adsyn v'er nyn grossey marish, eh y oltooan,  </p> 
<p><A NAME="an_15:33">15:33</A>&nbsp;As tra va'n cheyoo oor er jeet, va dorraghys harrish ooilley yn cheer,  gys yn nuyoo oor. </p> 
<p><A NAME="an_15:34">15:34</A>&nbsp;As ec yn nuyoo oor deie Yeesey lesh ard-choraa, gra,  ELOI, ELOI, LAMASABACH THANI? ta shen dy ghra 'sy ghlare ainyn, My Yee, My Yee,  cre'n-fa t'ou er my hreigeil </p> 
<p><A NAME="an_15:35">15:35</A>&nbsp;As dooyrt paart jeusyn va nyn shassoo ayns  shen, tra cheayll ad shoh, Cur-my-ner t'eh geamagh er Elias. </p> 
<p><A NAME="an_15:36">15:36</A>&nbsp;As roie  fer, as lhieen eh spunge lesh vinegar, as hug eh eh er cuirtliagh, as heeyn eh  huggey dy iu, gra, Faag-jee eh; hee mayd jig Elias dy ghoaill neose eh. </p> 
<p><A NAME="an_15:37">15:37</A>&nbsp;As deie Yeesey lesh ard-choraa, as ren eh paartail. </p> 
<p><A NAME="an_15:38">15:38</A>&nbsp;As va'n coodaghey  va eddyr y chiamble as yn ynnyd casherick raipit veih-my-cheilley, veih'n  vullagh gys y laare. </p> 
<p><A NAME="an_15:39">15:39</A>&nbsp;As tra honnick yn captan-keead va ny hassoo  kiongoyrt rish, dy row eh myr shen er n'eamagh, as er phaartail, dooyrt eh, Dy  firrinagh she Mac Yee va'n dooinney shoh. </p> 
<p><A NAME="an_15:40">15:40</A>&nbsp;Va myrgeddin ymmodee mraane  cur-my-ner veih foddey: nyn mast' oc va Moirrey Malaine, as Moirrey moir Yamys  by-loo as Joses as Salome; </p> 
<p><A NAME="an_15:41">15:41</A>&nbsp;Va myrgeddin er n'eiyrt er, as v'ad  shirveishagh da choud's v'eh ayns Galilee as maroosyn ymmodee mraane elley v'er  jeet seose marish gys Jerusalem. </p> 
<p><A NAME="an_15:42">15:42</A>&nbsp;As nish tra va'n fastyr er jeet (er-yn  oyr dy nee traa yn aarlaghey ve, ta shen, yn laa roish yn doonaght.) </p> 
<p><A NAME="an_15:43">15:43</A>&nbsp;Haink Joseph dy Arimathea, fer coyrlee ooasle, va myrgeddin eh-hene farkiaght  son reeriaght Yee, as cha ghow eh aggle, agh hie eh stiagh dy dunnal gys Pilate,  as ren eh aghin son corp Yeesey. </p> 
<p><A NAME="an_15:44">15:44</A>&nbsp;As ghow Pilate yindys my v'eh hannah  marroo: as deie eh er y centurion huggey, as denee eh jeh, row eh er ve foddey  marroo? </p> 
<p><A NAME="an_15:45">15:45</A>&nbsp;As tra hooar eh fys er veih'n centurion, hug eh yn corp da  Joseph. </p> 
<p><A NAME="an_15:46">15:46</A>&nbsp;As chionnee eh aanrit-keyl as ghow eh neose eh, as hoill eh eh  ayns yn aanrit, ass doanluck eh eh ayns oaie va cleight ayns creg, as rowll eh  clagh er beeal yn oaie. </p> 
<p><A NAME="an_15:47">15:47</A>&nbsp;As honnick Moirrey Malaine, as Moirrey moir  Voses, cre raad v'eh er ny oanluckey. </p> 
<p><A NAME="an_16:1">16:1</A>&nbsp;As tra va'n  doonaght ec kione, va Moirrey Malaine, as Moirrey moir Yamys as Salome, er  chionnaghey spisyn millish, dy voddagh ad cheet dy ooillaghey eh. </p> 
<p><A NAME="an_16:2">16:2</A>&nbsp;As  feer voghey ayns y vadran, er y chied laa jeh'n chaghtin, haink ad gys yn oaie  ec irree ny greiney. </p> 
<p><A NAME="an_16:3">16:3</A>&nbsp;As dooyrt ad nyn mast'oc hene. Quoi rowlys ersooyl  yn chlagh jeh beeal yn oaie? </p> 
<p><A NAME="an_16:4">16:4</A>&nbsp;(As tra v'ad er yeeaghyn, honnick ad y  chlagh rowlit ersooyl) son v'ee feer vooar. </p> 
<p><A NAME="an_16:5">16:5</A>&nbsp;As hie ad stiagh ayns yn  oaie, as honnick ad dooinney aeg ny hoie er y cheu yesh, coamrit ayns coamrey  liauyr gial: as v'ad agglagh. </p> 
<p><A NAME="an_16:6">16:6</A>&nbsp;As dooyrt eh roo, Ny bee aggle erriu: ta  shiu shirrey Yeesey dy Nazareth, v'er ny chrossey: t'eh er n'irree; cha vel eh  ayns shoh: cur-jee my-ner shoh'n boayl v'eh oanluckit ayn. </p> 
<p><A NAME="an_16:7">16:7</A>&nbsp;Agh immee-jee  reue, insh-jee da e ostyllyn as da Peddyr, dy vel eh goll reue gys Galilee:  shen-y-raad hee shiu eh, myr dooyrt eh riu.</p> 
<p><A NAME="an_16:8">16:8</A>&nbsp;As hie ad magh ayns siyr, as  roie ad roue veih'n oaie, son v'ad er-creau as atchimagh: chamoo loayr ad veg  rish dooinney erbee; son v'ad agglit. </p> 
<p><A NAME="an_16:9">16:9</A>&nbsp;Nish tra va Yeesey er n'irree er  moghrey yn chied laa jeh'n chiaghtin, hoilshee eh eh hene hoshiaght da Moirrey  Malaine, ass-jee v'eh er hilgey shiaght drogh-spyrrydyn.</p> 
<p><A NAME="an_16:10">16:10</A>&nbsp;As hie ish as  dinsh ee yn naight dauesyn b'oallagh ve sheer marish, myr v'ad dobberan as  keayney. </p> 
<p><A NAME="an_16:11">16:11</A>&nbsp;As tra cheayll ad dy row eh bio, as dy row ish er vakin eh,  foast cha ren ad credjal. </p> 
<p><A NAME="an_16:12">16:12</A>&nbsp;Ny lurg shen hoilshee eh eh-hene ayns cummey  elley da jees jeu, myr v'ad shooyl er y raad, as goll er y cheer. </p> 
<p><A NAME="an_16:13">16:13</A>&nbsp;As  hie ad as dinsh ad eh da'n chooid elley jeh'n cheshaght: chamoo chred ad ad  shoh. </p> 
<p><A NAME="an_16:14">16:14</A>&nbsp;Ny lurg shen hoilshee eh eh-hene da'n un ostyl yeig, myr v'ad nyn  soie ec bee, as hooar eh foill daue son y vee-chredjue as y chreoghys cree oc,  er-yn-oyr nagh ren ad credjal adsyn v'er vakin eh, erreish da v'er n'irree.  </p> 
<p><A NAME="an_16:15">16:15</A>&nbsp;As dooyrt eh roo, Immee-jee magh trooid ooilley yn seihll, as jean-jee  yn sushtal y phreacheil da dy chooilley chretoor. </p> 
<p><A NAME="an_16:16">16:16</A>&nbsp;Bee eshyn ta credjal  as ta bashtit, er ny hauail; agh bee eshyn nagh jean credjal er ny gheyrey.  </p> 
<p><A NAME="an_16:17">16:17</A>&nbsp;As eiyree ny cowraghyn shoh orroosyn ta credjal; Ayns my ennym's nee ad  drogh spyrrydyn y chastey, loayree ad lesh chengaghyn noa, </p> 
<p><A NAME="an_16:18">16:18</A>&nbsp;Nee ad  loaghtey ard-nieughyn, as my iu-ys ad nhee erbee pushoonagh, cha jean eh  skielley daue; ver ad nyn laueyn er sleih chingey, as nee ad coural. </p> 
<p><A NAME="an_16:19">16:19</A>&nbsp;Myr shen erreish da'n Chiarn v'er loayrt roo, v'eh er ny ghoaill seose gys niau,  as hoie eh er laue yesh Yee. </p> 
<p><A NAME="an_16:20">16:20</A>&nbsp;As hie ad magh, as ren ad preacheil dy  chooilley raad, yn Chiarn gobbraghey maroo; as jannoo yn goo breeoil liorish ny  mirrillyn va goll lesh. Amen. </p>
<p></p><h3 align="center" align="center"></h3>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p><h3 align="center" align="center"></h3>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p></BODY>
</HTML>
