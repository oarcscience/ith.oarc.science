<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Breton Bible (NT Gospels), full text etext at Intangible Textual Heritage">
<TITLE>Breton Bible (NT Gospels): Matthew</TITLE>
</HEAD>
<BODY>
<CENTER>
<A HREF="../../../index"><IMG SRC="../../../cdshop/ithlogo.png" BORDER="0"></A><BR>
<A HREF="../../../index">Intangible Textual Heritage</A>&nbsp;
<A HREF="../../index">Bible</A>&nbsp;
<A HREF="../index">World Bible</A>&nbsp;
<A HREF="index">Index</A>&nbsp;
<A HREF="mar">Next</A>&nbsp;
</CENTER>
<HR>
</p> <h3 align="center" align="center">Breton Bible: Matthew</h3> 
<p><A NAME="an_1:1">1:1</A>&nbsp;Levr lignez Jezuz-Krist, Mab David, Mab Abraham.</p> 
<p><A NAME="an_1:2">1:2</A>&nbsp;Abraham a voe tad da Izaak. Izaak a voe tad da Jakob. Jakob a voe tad da Juda ha d'e vreudeur.</p> 
<p><A NAME="an_1:3">1:3</A>&nbsp;Juda, eus Tamar, a voe tad da Farez ha Zara. Farez a voe tad da Ezrom. Ezrom a voe tad da Aram.</p> 
<p><A NAME="an_1:4">1:4</A>&nbsp;Aram a voe tad da Aminadab. Aminadab a voe tad da Naason. Naason a voe tad da Salmon.</p> 
<p><A NAME="an_1:5">1:5</A>&nbsp;Salmon, eus Rahab, a voe tad da Vooz. Booz, eus Rut, a voe tad da Obed. Obed a voe tad da Jese.</p> 
<p><A NAME="an_1:6">1:6</A>&nbsp;Jese a voe tad d'ar roue David. Ar roue David a voe tad da Salomon, eus an hini a oa bet gwreg da Uri.</p> 
<p><A NAME="an_1:7">1:7</A>&nbsp;Salomon a voe tad da Roboam. Roboam a voe tad da Abia. Abia a voe tad da Asa.</p> 
<p><A NAME="an_1:8">1:8</A>&nbsp;Asa a voe tad da Jozafat. Jozafat a voe tad da Joram. Joram a voe tad da Ozia.</p> 
<p><A NAME="an_1:9">1:9</A>&nbsp;Ozia a voe tad da Joatam. Joatam a voe tad da Achaz. Achaz a voe tad da Ezekia.</p> 
<p><A NAME="an_1:10">1:10</A>&nbsp;Ezekia a voe tad da Vanase. Manase a voe tad da Amon. Amon a voe tad da Jozia.</p> 
<p><A NAME="an_1:11">1:11</A>&nbsp;Jozia a voe tad da Jekonia ha d'e vreudeur, da vare an ermaeziadeg e Babilon.</p> 
<p><A NAME="an_1:12">1:12</A>&nbsp;Ha goude ma voent bet kaset da Vabilon, Jekonia a voe tad da Salatiel. Salatiel a voe tad da Zorobabel.</p> 
<p><A NAME="an_1:13">1:13</A>&nbsp;Zorobabel a voe tad da Abiud. Abiud a voe tad da Eliakim. Eliakim a voe tad da Azor.</p> 
<p><A NAME="an_1:14">1:14</A>&nbsp;Azor a voe tad da Sadok. Sadok a voe tad da Achim. Achim a voe tad da Eliud.</p> 
<p><A NAME="an_1:15">1:15</A>&nbsp;Eliud a voe tad da Eleazar. Eleazar a voe tad da Vatan. Vatan a voe tad da Jakob.</p> 
<p><A NAME="an_1:16">1:16</A>&nbsp;Jakob a voe tad da Jozef, pried Mari, ma'z eo bet ganet anezhi Jezuz, galvet Krist.</p> 
<p><A NAME="an_1:17">1:17</A>&nbsp;Bez' ez eus eta en holl: eus Abraham betek David, pevarzek rummad; eus David betek an ermaeziadeg e Babilon, pevarzek rummad; hag eus an ermaeziadeg e Babilon betek ar C'hrist, pevarzek rummad.</p> 
<p><A NAME="an_1:18">1:18</A>&nbsp;Setu, ganedigezh Jezuz-Krist a c'hoarvezas evel-henn. Goude ma oa prometet Mari, e vamm, da Jozef, a-raok ma oant asambles, hi en em gavas brazez dre ar Spered-Santel.</p> 
<p><A NAME="an_1:19">1:19</A>&nbsp;Jozef, he fried, a oa un den reizh ha ne felle ket dezha&#241; he mezhekaat; c'hoantaat a reas he c'has kuit e-kuzh.</p> 
<p><A NAME="an_1:20">1:20</A>&nbsp;Evel ma so&#241;je kement-se, setu, un ael eus an Aotrou en em ziskouezas dezha&#241;, dre e gousk, o lavarout: Jozef, mab David, na'z pez ket aon da gemer ganit Mari, da wreg, rak ar pezh a zo ko&#241;sevet enni a zo eus ar Spered-Santel,</p> 
<p><A NAME="an_1:21">1:21</A>&nbsp;hag e c'hano ur mab, hag e roi dezha&#241; Jezuz da anv, rak e&#241; a saveteo e bobl eus e bec'hedo&#249;.</p> 
<p><A NAME="an_1:22">1:22</A>&nbsp;Kement-se holl a c'hoarvezas, evit ma vije peurc'hraet ar pezh a oa bet lavaret gant an Aotrou dre gomz ar profed:</p> 
<p><A NAME="an_1:23">1:23</A>&nbsp;Setu, ar werc'hez a vo brazez, hag a c'hano ur mab a vo galvet Emmanuel, da lavarout eo: Doue ganeomp.</p> 
<p><A NAME="an_1:24">1:24</A>&nbsp;Jozef, o veza&#241; dihunet eus e gousk, a reas ar pezh en devoa ael an Aotrou gourc'hemennet dezha&#241;, hag e kemeras e wreg ganta&#241;.</p> 
<p><A NAME="an_1:25">1:25</A>&nbsp;Hogen n'anavezas ket anezhi betek ma voe gwilioudet eus he mab [kenta&#241;-ganet], hag e roas dezha&#241; Jezuz da anv.</p> 
<p><A NAME="an_2:1">2:1</A>&nbsp;Jezuz o veza&#241; bet ganet e Betlehem Judea, en amzer ar roue Herodez, setu e teuas majed eus ar sav-heol da Jeruzalem, en ur lavarout: </p> 
<p><A NAME="an_2:2">2:2</A>&nbsp;Pelec'h ema&#241; an hini a zo ganet da roue d'ar Yuzevien? Rak gwelet hon eus e steredenn er sav-heol, ha deuet omp d'e azeuli&#241;.</p> 
<p><A NAME="an_2:3">2:3</A>&nbsp;Pa glevas ar roue Herodez kement-se, e voe trubuilhet, hag holl Jeruzalem ganta&#241;.</p> 
<p><A NAME="an_2:4">2:4</A>&nbsp;O veza&#241; dastumet an holl veleien vras ha skribed ar bobl, e c'houlennas diganto pelec'h e tlee beza&#241; ganet ar C'hrist.</p> 
<p><A NAME="an_2:5">2:5</A>&nbsp;Int a lavaras dezha&#241;: E Betlehem Judea; rak evel-henn eo bet skrivet gant ar profed:</p> 
<p><A NAME="an_2:6">2:6</A>&nbsp;Ha te, Betlehem, douar Judea, n'out ket an distera&#241; e-touez k&#234;rio&#249; penna&#241; Judea; rak ac'hanout eo, e teuio ur penn a reno va fobl Israel.</p> 
<p><A NAME="an_2:7">2:7</A>&nbsp;Neuze Herodez, o veza&#241; galvet ar majed e-kuzh, a c'houlennas gant preder diganto e pe amzer e oa en em ziskouezet ar steredenn dezho.</p> 
<p><A NAME="an_2:8">2:8</A>&nbsp;Hag, o kas anezho da Vetlehem, e lavaras: It, ha goulennit gant preder pelec'h ema&#241; ar bugel bihan-se; ha pa ho po e gavet, roit din da anavezout, evit ma'z in me ivez d'e azeuli&#241;.</p> 
<p><A NAME="an_2:9">2:9</A>&nbsp;Ar re-ma&#241;, goude beza&#241; klevet ar roue, a yeas kuit; ha setu, ar steredenn o devoa gwelet er sav-heol, a yae en o raok, betek ma teuas ha ma chomas a-us d'ul lec'h ma oa ar bugel bihan.</p> 
<p><A NAME="an_2:10">2:10</A>&nbsp;Pa weljont ar steredenn, e voe karget o c'halono&#249; gant levenez.</p> 
<p><A NAME="an_2:11">2:11</A>&nbsp;O veza&#241; aet en ti, e kavjont ar bugel gant Mari e vamm, hag, oc'h en em stoui&#241; d'an douar, ec'h azeuljont anezha&#241;; ha goude beza&#241; digoret o ze&#241;zorio&#249;, e kinnigjont dezha&#241; profo&#249;: aour, eza&#241;s ha mir.</p> 
<p><A NAME="an_2:12">2:12</A>&nbsp;O veza&#241; bet aliet gant Doue, dre un hu&#241;vre, ne zistrojont ket da gavout Herodez; mont a rejont d'o bro dre un hent all.</p> 
<p><A NAME="an_2:13">2:13</A>&nbsp;Goude ma oant aet kuit, setu, un ael eus an Aotrou en em ziskouezas da Jozef, dre un hu&#241;vre, en ur lavarout: Sav, kemer ar bugel hag e vamm, tec'h en Ejipt, ha chom eno betek e lavarin dit; rak Herodez a glasko ar bugel evit e lakaat d'ar marv.</p> 
<p><A NAME="an_2:14">2:14</A>&nbsp;E&#241;, o veza&#241; savet, a gemeras ar bugel bihan hag e vamm e-pad an noz, hag en em dennas en Ejipt.</p> 
<p><A NAME="an_2:15">2:15</A>&nbsp;Hag e chomas eno betek ma varvas Herodez, evit ma vije peurc'hraet ar pezh en devoa an Aotrou lavaret dre ar profed: Galvet em eus va mab eus Ejipt.</p> 
<p><A NAME="an_2:16">2:16</A>&nbsp;Neuze Herodez, o welout o devoa ar majed graet goap anezha&#241;, a voe en ur gounnar vras, hag a gasas da lazha&#241; an holl vugale a zaou vloaz ha yaouankoc'h, e Betlehem hag en e vro a-bezh, hervez an amzer en devoa goulennet gant preder digant ar vajed.</p> 
<p><A NAME="an_2:17">2:17</A>&nbsp;Neuze e voe peurc'hraet ar pezh a oa bet lavaret gant ar profed Jeremia:</p> 
<p><A NAME="an_2:18">2:18</A>&nbsp;Garmo&#249; a zo bet klevet e Rama, hirvoudo&#249;, gouelvan ha klemmvano&#249; bras: Rachel o ouela&#241; he bugale; ne fellas ket dezhi beza&#241; dic'hlac'haret, abalamour n'emaint mui.</p> 
<p><A NAME="an_2:19">2:19</A>&nbsp;Goude marv Herodez, setu, un ael eus an Aotrou en em ziskouezas da Jozef en Ejipt, dre un hu&#241;vre, o lavarout:</p> 
<p><A NAME="an_2:20">2:20</A>&nbsp;Sav, kemer ar bugel bihan hag e vamm, ha distro da vro-Israel, rak ar re a glaske ar bugel evit e lazha&#241;, a zo marv.</p> 
<p><A NAME="an_2:21">2:21</A>&nbsp;Hema&#241;, o veza&#241; savet, a gemeras ar bugel hag e vamm, hag a zeuas e bro-Israel.</p> 
<p><A NAME="an_2:22">2:22</A>&nbsp;Met, pa glevas e rene Arkelauz e Judea e-lec'h e dad Herodez, en devoe aon da vont di; o veza&#241; bet aliet gant Doue dre un hu&#241;vre, en em dennas e kostezio&#249; Galilea.</p> 
<p><A NAME="an_2:23">2:23</A>&nbsp;Chom a reas en ur g&#234;r anvet Nazared, evit ma vije peurc'hraet ar pezh a oa bet lavaret gant ar brofeded: Galvet e vo Nazaredad.</p> 
<p><A NAME="an_3:1">3:1</A>&nbsp;En deizio&#249;-se, e teuas Yann-Vadezour o prezeg e lec'h distro Judea, hag o lavarout: </p> 
<p><A NAME="an_3:2">3:2</A>&nbsp;Ho pet keuz, rak rouantelezh an ne&#241;vo&#249; a zo tost.</p> 
<p><A NAME="an_3:3">3:3</A>&nbsp;Anezha&#241; eo en deus komzet ar profed Izaia, o lavarout: Mouezh an hini a gri el lec'h distro a lavar: Kempennit hent an Aotrou, plaenit e wenodenno&#249;.</p> 
<p><A NAME="an_3:4">3:4</A>&nbsp;Yann a zouge ur sae a vlev ka&#241;val hag ur gouriz l&#234;r en-dro d'e groazell; e voued a oa kilheien-raden ha mel gouez.</p> 
<p><A NAME="an_3:5">3:5</A>&nbsp;An dud eus Jeruzalem, eus an holl Judea hag eus an holl vro war-dro ar Jordan, a yae d'e gavout,</p> 
<p><A NAME="an_3:6">3:6</A>&nbsp;hag, oc'h anzav o fec'hedo&#249;, e oant badezet ganta&#241; er st&#234;r Jordan.</p> 
<p><A NAME="an_3:7">3:7</A>&nbsp;E&#241; eta, o welout kalz a farizianed hag a sadukeiz o tont d'e vadeziant, a lavaras dezho: Lignez a naered-gwiber, piv en deus desket deoc'h tec'hel diouzh ar gounnar da zont?</p> 
<p><A NAME="an_3:8">3:8</A>&nbsp;Dougit eta frouezh dereat d'ar geuzidigezh,</p> 
<p><A NAME="an_3:9">3:9</A>&nbsp;ha na lavarit ket ennoc'h hoc'h-unan: Ni hon eus evit tad Abraham; rak me a lavar deoc'h, e c'hell Doue ober genel eus ar vein-se bugale da Abraham.</p> 
<p><A NAME="an_3:10">3:10</A>&nbsp;Ar vouc'hal a zo a-vrema&#241; lakaet ouzh gwrizio&#249; ar gwez. Pep gwezenn eta na ro ket frouezh mat a ya da veza&#241; troc'het ha taolet en tan.</p> 
<p><A NAME="an_3:11">3:11</A>&nbsp;Me ho padez en dour, evit ar geuzidigezh; met unan all a zeu, galloudusoc'h egedon, ha n'on ket dellezek da zougen e voto&#249;. E&#241; ho padezo er Spered-Santel hag en tan.</p> 
<p><A NAME="an_3:12">3:12</A>&nbsp;E grouer a zo en e zaouarn, naetaat a raio mat e leur, hag e tastumo ar gwinizh en e solier, met ar pell a zevo en tan na varv ket.</p> 
<p><A NAME="an_3:13">3:13</A>&nbsp;Neuze, Jezuz a zeuas eus Galilea d'ar Jordan, da gavout Yann, evit beza&#241; badezet ganta&#241;.</p> 
<p><A NAME="an_3:14">3:14</A>&nbsp;Met Yann ne felle ket dezha&#241; e ober, o lavarout: Me am eus ezhomm da veza&#241; badezet ganit, hag e teuez da'm c'havout?</p> 
<p><A NAME="an_3:15">3:15</A>&nbsp;Jezuz, en ur respont, a lavaras dezha&#241;: Na harz ket-se brema&#241;; rak evel-se eo e tere ouzhimp peurober pep reizhder. Neuze e&#241; a lezas d'ober.</p> 
<p><A NAME="an_3:16">3:16</A>&nbsp;Ha goude ma oa bet badezet Jezuz, e savas raktal eus an dour; ha setu, an ne&#241;vo&#249; a oa digoret a-us dezha&#241;, hag e welas Spered Doue, e doare ur goulm, o tiskenn warna&#241;.</p> 
<p><A NAME="an_3:17">3:17</A>&nbsp;Ha setu, ur vouezh eus an ne&#241;vo&#249; a lavare: Hema&#241; eo va Mab karet-mat, enna&#241; em eus lakaet va holl levenez.</p> 
<p><A NAME="an_4:1">4:1</A>&nbsp;Neuze Jezuz a voe kaset gant ar Spered el lec'h distro, evit beza&#241; temptet gant an diaoul.</p> 
<p><A NAME="an_4:2">4:2</A>&nbsp;Goude m'en devoe yunet daou-ugent devezh ha daou-ugent nozvezh, en devoe naon.</p> 
<p><A NAME="an_4:3">4:3</A>&nbsp;An tempter, o veza&#241; tostaet outa&#241;, a lavaras dezha&#241;: Mar dout Mab Doue, gourc'hemenn d'ar mein-se dont da veza&#241; bara.</p> 
<p><A NAME="an_4:4">4:4</A>&nbsp;Met e&#241; a respontas: Skrivet eo: An den ne vevo ket a vara hepken, met gant pep ger a zeu eus genou Doue.</p> 
<p><A NAME="an_4:5">4:5</A>&nbsp;Neuze an diaoul en kasas er g&#234;r santel, a lakaas anezha&#241; war lein an templ,</p> 
<p><A NAME="an_4:6">4:6</A>&nbsp;hag a lavaras dezha&#241;: Mar dout Mab Doue, en em daol d'an trao&#241;, rak skrivet eo: Gourc'hemenn a raio d'e aeled kaout evezh ouzhit, ha: dougen a raint ac'hanout etre o daouarn, gant aon na stokfe da droad ouzh ur maen bennak.</p> 
<p><A NAME="an_4:7">4:7</A>&nbsp;Jezuz a respontas dezha&#241;: Skrivet eo ivez: Na dempti ket an Aotrou da Zoue.</p> 
<p><A NAME="an_4:8">4:8</A>&nbsp;An diaoul en kasas c'hoazh war ur menez uhel meurbet, a ziskouezas dezha&#241; holl rouantelezhio&#249; ar bed hag o gloar,</p> 
<p><A NAME="an_4:9">4:9</A>&nbsp;hag a lavaras dezha&#241;: An holl drao&#249;-se a roin dit, mar daoulinez da'm azeuli&#241;.</p> 
<p><A NAME="an_4:10">4:10</A>&nbsp;Jezuz a respontas dezha&#241;: A-dre&#241;v din, Satan! Rak skrivet eo: Azeuli&#241; a ri an Aotrou da Zoue, ha ne serviji nemeta&#241;.</p> 
<p><A NAME="an_4:11">4:11</A>&nbsp;Neuze an diaoul en lezas; ha setu, aeled a zeuas hag a servijas anezha&#241;.</p> 
<p><A NAME="an_4:12">4:12</A>&nbsp;Met pa glevas Jezuz e oa bet lakaet Yann er prizon, en em dennas e Galilea.</p> 
<p><A NAME="an_4:13">4:13</A>&nbsp;O veza&#241; kuitaet Nazared, e teuas da chom e Kafarnaoum, k&#234;r arvorek, war harzo&#249; Zabulon ha Neftali,</p> 
<p><A NAME="an_4:14">4:14</A>&nbsp;evit ma vije peurc'hraet ar pezh a oa bet lavaret gant ar profed Izaia: </p> 
<p><A NAME="an_4:15">4:15</A>&nbsp;Douar Zabulon ha douar Neftali, ar vro a zo war hent ar mor, en tu all d'ar Jordan, Galilea ar baganed,</p> 
<p><A NAME="an_4:16">4:16</A>&nbsp;ar bobl a oa azezet en de&#241;valijenn, he deus gwelet ur skl&#234;rijenn vras; hag ar skl&#234;rijenn a zo savet war ar re a oa azezet e bro hag e skeud ar marv.</p> 
<p><A NAME="an_4:17">4:17</A>&nbsp;Adalek neuze, Jezuz en em lakaas da brezeg, ha da lavarout: Ho pet keuz rak rouantelezh an ne&#241;vo&#249; a zo tost.</p> 
<p><A NAME="an_4:18">4:18</A>&nbsp;Hag, evel ma valee a-hed mor Galilea, e welas daou vreur, Simon a c'halver P&#234;r, hag Andrev e vreur, o teurel o roued er mor, rak pesketaerien e oant.</p> 
<p><A NAME="an_4:19">4:19</A>&nbsp;Lavarout a reas dezho: Heuilhit ac'hanon, ha me ho raio pesketaerien dud.</p> 
<p><A NAME="an_4:20">4:20</A>&nbsp;Kerkent, o lezel o rouedo&#249;, e heuilhjont anezha&#241;.</p> 
<p><A NAME="an_4:21">4:21</A>&nbsp;Hag ac'hano, o vont un tamm a-raokoc'h, e welas daou vreur all, Jakez mab Zebedea, ha Yann e vreur, a oa en ur vag gant Zebedea o zad, o ficha&#241; o rouedo&#249;. Gervel a reas anezho.</p> 
<p><A NAME="an_4:22">4:22</A>&nbsp;Int, raktal, o lezel o bag hag o zad, a heulias anezha&#241;.</p> 
<p><A NAME="an_4:23">4:23</A>&nbsp;Jezuz a valeas dre holl C'halilea, o kelenn en o sinagogenno&#249;, o prezeg kelo&#249; mat ar rouantelezh, hag o yac'haat kement kle&#241;ved ha kement mac'hagn a oa e-touez ar bobl.</p> 
<p><A NAME="an_4:24">4:24</A>&nbsp;Ar vrud anezha&#241; en em skuilhe dre holl Siria, hag e tegasent dezha&#241; an holl re gla&#241;v, re dalc'het gant meur a boan ha gant meur a zroug, re dalc'het gant diaoulien, re loariek, re seizet, hag e&#241; a yac'hae anezho.</p> 
<p><A NAME="an_4:25">4:25</A>&nbsp;Ul lod bras a dud a heulie anezha&#241; eus Galilea, eus Dekapoliz, eus Jeruzalem, eus Judea, hag eus an tu all d'ar Jordan.</p> 
<p><A NAME="an_5:1">5:1</A>&nbsp;O welout ar bobl-se, Jezuz a bignas war ur menez, hag, o veza&#241; azezet, e ziskibien a dostaas outa&#241;.</p> 
<p><A NAME="an_5:2">5:2</A>&nbsp;O tigeri&#241; e c'henou, e kelenne anezho, en ur lavarout:</p> 
<p><A NAME="an_5:3">5:3</A>&nbsp;E&#252;rus ar re baour er spered, rak rouantelezh an ne&#241;vo&#249; a zo dezho!</p> 
<p><A NAME="an_5:4">5:4</A>&nbsp;E&#252;rus ar re a zo er glac'har, rak int a vo frealzet!</p> 
<p><A NAME="an_5:5">5:5</A>&nbsp;E&#252;rus ar re a zo hegarat, rak int a resevo an douar da h&#234;rezh!</p> 
<p><A NAME="an_5:6">5:6</A>&nbsp;E&#252;rus ar re o deus naon ha sec'hed eus ar reizhder, rak int o devo o gwalc'h!</p> 
<p><A NAME="an_5:7">5:7</A>&nbsp;E&#252;rus ar re drugarezus, rak int a gavo trugarez!</p> 
<p><A NAME="an_5:8">5:8</A>&nbsp;E&#252;rus ar re o deus ur galon glan, rak int a welo Doue!</p> 
<p><A NAME="an_5:9">5:9</A>&nbsp;E&#252;rus ar re a zegas ar peoc'h, rak int a vo galvet bugale Doue!</p> 
<p><A NAME="an_5:10">5:10</A>&nbsp;E&#252;rus ar re a zo gwallgaset abalamour d'ar reizhder, rak rouantelezh an ne&#241;vo&#249; a zo dezho!</p> 
<p><A NAME="an_5:11">5:11</A>&nbsp;E&#252;rus e viot, pa zeuio an dud d'ho tismega&#241;si&#241;, d'ho kwallgas, ha da lavarout dre c'haou pep seurt droug a-enep deoc'h abalamour din.</p> 
<p><A NAME="an_5:12">5:12</A>&nbsp;En em laouenait, ha tridit gant levenez, rak ho kopr a vo bras en ne&#241;vo&#249;; rak evel-se eo bet gwallgaset ar brofeded hag a zo bet araozoc'h.</p> 
<p><A NAME="an_5:13">5:13</A>&nbsp;C'hwi a zo holen an douar; met mar koll an holen e vlaz, gant petra e vo e roet en-dro dezha&#241;? N'eo mui mat, nemet da veza&#241; taolet er-maez, ha da veza&#241; mac'het gant treid an dud.</p> 
<p><A NAME="an_5:14">5:14</A>&nbsp;C'hwi a zo skl&#234;rijenn ar bed; ur g&#234;r savet war ur menez ne c'hell ket beza&#241; kuzhet;</p> 
<p><A NAME="an_5:15">5:15</A>&nbsp;ha ne vez ket enaouet ur c'houlaouenn evit he lakaat dindan ar boezell, met evit he lakaat war ur c'hantolor, hag e skl&#234;rijenno holl dud an ti.</p> 
<p><A NAME="an_5:16">5:16</A>&nbsp;Ra lugerno evel-se ho skl&#234;rijenn dirak an dud, evit ma welint ho madobero&#249;, ha ma teuint da rei&#241; gloar d'ho Tad a zo en ne&#241;vo&#249;.</p> 
<p><A NAME="an_5:17">5:17</A>&nbsp;Na so&#241;jit ket e vefen deuet evit diskar al lezenn pe ar brofeded; n'on ket deuet evit diskar, met evit peurober.</p> 
<p><A NAME="an_5:18">5:18</A>&nbsp;Rak, me a lavar deoc'h e gwirionez, betek ma tremeno an ne&#241;v hag an douar, ne dremeno ket eus al lezenn, nag un iota, nag ur poentig a lizherenn, ken na vo peurc'hraet holl.</p> 
<p><A NAME="an_5:19">5:19</A>&nbsp;Piv bennak eta a dorro an distera&#241; eus ar gourc'hemenno&#249;-ma&#241;, hag a zesko evel-se d'an dud, a vo galvet ar bihana&#241; e rouantelezh an ne&#241;vo&#249;; met piv bennak o miro hag o desko d'ar re all, hennezh a vo galvet bras e rouantelezh an ne&#241;vo&#249;.</p> 
<p><A NAME="an_5:20">5:20</A>&nbsp;Rak, me a lavar deoc'h, ma ne da ket ho reizhder dreist hini ar skribed hag ar farizianed, n'antreot ket e rouantelezh an ne&#241;vo&#249;.</p> 
<p><A NAME="an_5:21">5:21</A>&nbsp;Klevet hoc'h eus penaos eo bet lavaret d'ar re gozh: Ne lazhi ket; rak piv bennak a lazho, a vo dleet dezha&#241; ar varnedigezh.</p> 
<p><A NAME="an_5:22">5:22</A>&nbsp;Met me a lavar deoc'h penaos piv bennak a fuloro ouzh e vreur [hep abeg], a vo dleet dezha&#241; ar varnedigezh; an hini a lavaro d'e vreur: Raka! a zo dleet dezha&#241; beza&#241; kastizet gant ar sanedrin; hag an hini a lavaro d'e vreur: Diskiant! a zo dleet dezha&#241; beza&#241; kastizet gant tan ar gehenn.</p> 
<p><A NAME="an_5:23">5:23</A>&nbsp;Mar degasez eta da brof d'an aoter, hag e teu so&#241;j dit eno en deus da vreur un dra bennak en da enep,</p> 
<p><A NAME="an_5:24">5:24</A>&nbsp;lez eno da brof dirak an aoter, ha kae da genta&#241; d'en em unvani&#241; gant da vreur; ha, goude-se, deus, ha kinnig da brof.</p> 
<p><A NAME="an_5:25">5:25</A>&nbsp;En em laka a-unvan hep dale gant da enebour, e-pad ma'z emaout en hent ganta&#241;, gant aon na lakafe ac'hanout etre daouarn ar barner, ha na rafe ar barner da rei&#241; da ofiser ar justis, ha na vefes lakaet er prizon.</p> 
<p><A NAME="an_5:26">5:26</A>&nbsp;E gwirionez, me a lavar dit, ne zeui ket er-maez ac'hano, ken na vo paeet ganit an diwezha&#241; liard.</p> 
<p><A NAME="an_5:27">5:27</A>&nbsp;Klevet hoc'h eus penaos eo bet lavaret [d'ar re gozh]: Ne ri ket avoultriezh.</p> 
<p><A NAME="an_5:28">5:28</A>&nbsp;Met me a lavar deoc'h penaos piv bennak a sell ouzh ur vaouez gant c'hoantegezh anezhi, en deus dija graet avoultriezh ganti en e galon.</p> 
<p><A NAME="an_5:29">5:29</A>&nbsp;Ma ra da lagad dehou lakaat ac'hanout da gouezha&#241;, diframm anezha&#241;, ha taol anezha&#241; pell diouzhit; rak gwelloc'h eo dit koll unan eus da izili, eget na vo taolet da holl gorf er gehenn.</p> 
<p><A NAME="an_5:30">5:30</A>&nbsp;Ha ma ra da zorn dehou lakaat ac'hanout da gouezha&#241;, troc'h anezha&#241;, ha taol anezha&#241; pell diouzhit; rak gwelloc'h eo dit koll unan eus da izili, eget na vo taolet da holl gorf er gehenn.</p> 
<p><A NAME="an_5:31">5:31</A>&nbsp;Lavaret eo bet ivez: Piv bennak a gaso kuit e wreg, ra roio dezhi ur skrid a dorr-dimezi&#241;.</p> 
<p><A NAME="an_5:32">5:32</A>&nbsp;Met me a lavar deoc'h, piv bennak a gas kuit e wreg, nemet evit difealded, a laka anezhi da veza&#241; avoultrerez, ha piv bennak a zimez d'ur wreg a zo bet kaset kuit, a ra avoultriezh.</p> 
<p><A NAME="an_5:33">5:33</A>&nbsp;Klevet hoc'h eus c'hoazh penaos eo bet lavaret d'ar re gozh: Ne doui ket e gaou, met mirout a ri al leo&#249; az po graet da Zoue.</p> 
<p><A NAME="an_5:34">5:34</A>&nbsp;Met me a lavar deoc'h: Na douit ket a-grenn, na dre an ne&#241;v, rak tron Doue eo,</p> 
<p><A NAME="an_5:35">5:35</A>&nbsp;na dre an douar, rak skabell e dreid eo, na dre Jeruzalem, rak k&#234;r ar Roue bras eo.</p> 
<p><A NAME="an_5:36">5:36</A>&nbsp;Na dou ket kennebeut dre da benn, rak ne c'hellez ket ober da ur vlevenn beza&#241; gwenn pe du.</p> 
<p><A NAME="an_5:37">5:37</A>&nbsp;Met ra vo ho komz, ya, ya, nann, nann; ar pezh a lavarer ouzhpenn a zeu eus an droug.</p> 
<p><A NAME="an_5:38">5:38</A>&nbsp;Klevet hoc'h eus c'hoazh penaos eo bet lavaret d'ar re gozh: Lagad evit lagad, ha dant evit dant.</p> 
<p><A NAME="an_5:39">5:39</A>&nbsp;Met me a lavar deoc'h: Na enebit ket ouzh an hini drouk; d'an hini a sko ac'hanout war ar jod dehou, tro eben outa&#241;.</p> 
<p><A NAME="an_5:40">5:40</A>&nbsp;Mar fell da unan bennak proseza&#241; ouzhit ha kemer da vantell, laosk ivez ganta&#241; da doneg.</p> 
<p><A NAME="an_5:41">5:41</A>&nbsp;Mar fell da unan bennak ober dit mont ganta&#241; e-pad ur mil, gra daou vil ganta&#241;.</p> 
<p><A NAME="an_5:42">5:42</A>&nbsp;Ro d'an neb a c'houlenn ouzhit, ha na zistro ket diouzh an hini a fell dezha&#241; ampresta&#241; diganit.</p> 
<p><A NAME="an_5:43">5:43</A>&nbsp;Klevet hoc'h eus penaos eo bet lavaret: Karout a ri da nesa&#241;, hag e kasai da enebour.</p> 
<p><A NAME="an_5:44">5:44</A>&nbsp;Met me a lavar deoc'h-hu: Karit hoc'h enebourien, bennigit ar re a villig ac'hanoc'h, grit vad d'ar re a gasa ac'hanoc'h, ha pedit evit ar re ho kwallgas hag hoc'h heskin,</p> 
<p><A NAME="an_5:45">5:45</A>&nbsp;evit ma viot bugale ho Tad a zo en ne&#241;vo&#249;; rak e&#241; a ra d'e heol sevel war ar re fall ha war ar re vat, hag a laka ar glav da gouezha&#241; war ar re reizh ha war ar re direizh.</p> 
<p><A NAME="an_5:46">5:46</A>&nbsp;Rak ma ne garit nemet ar re ho kar, peseurt gopr ho po? Ha ne ra ket memes ar bublikaned kement-se?</p> 
<p><A NAME="an_5:47">5:47</A>&nbsp;Ha ma ne saludit nemet ho preudeur, petra a rit dreist ar re all? Ha ne ra ket memes ar bublikaned kement-se?</p> 
<p><A NAME="an_5:48">5:48</A>&nbsp;Bezit eta parfet, evel ma'z eo parfet ho Tad a zo en ne&#241;vo&#249;.</p> 
<p><A NAME="an_6:1">6:1</A>&nbsp;Lakait evezh na rafec'h ho madobero&#249; dirak an dud, evit beza&#241; gwelet ganto; rak n'ho po ket a c'hopr digant ho Tad a zo en ne&#241;vo&#249;.</p> 
<p><A NAME="an_6:2">6:2</A>&nbsp;Pa ri eta aluzen, na son ket an drompilh a-raok ac'hanout, evel ma ra ar bilpouzed er sinagogenno&#249; hag er straedo&#249;, evit beza&#241; meulet gant an dud. Me a lavar deoc'h e gwirionez, o deus o gopr.</p> 
<p><A NAME="an_6:3">6:3</A>&nbsp;Met pa rez aluzen, gra na ouezo ket da zorn kleiz ar pezh a ra da zorn dehou,</p> 
<p><A NAME="an_6:4">6:4</A>&nbsp;evit ma vo da aluzen graet e-kuzh; da Dad a wel e-kuzh hag en rento dit [dirak an holl].</p> 
<p><A NAME="an_6:5">6:5</A>&nbsp;Pa bedit, na vezit ket evel ar bilpouzed; rak int a gar pedi&#241; en o sav er sinagogenno&#249; hag e kornio&#249; ar straedo&#249;, evit beza&#241; gwelet gant an dud. Me a lavar deoc'h e gwirionez, o deus o gopr.</p> 
<p><A NAME="an_6:6">6:6</A>&nbsp;Met te, pa bedez, kae ez kambr, hag, o veza&#241; serret an nor, ped da Dad a zo e-kuzh; da Dad a wel e-kuzh hag en rento dit [dirak an holl].</p> 
<p><A NAME="an_6:7">6:7</A>&nbsp;Pa bedit, n'en em servijit ket a adlavario&#249; ven, evel ar baganed; rak kredi&#241; a reont ez eo dre galz a gomzo&#249; e vint selaouet.</p> 
<p><A NAME="an_6:8">6:8</A>&nbsp;Na vezit ket eta he&#241;vel outo; rak ho Tad a oar petra hoc'h eus ezhomm, a-raok ma c'houlennit diganta&#241;.</p> 
<p><A NAME="an_6:9">6:9</A>&nbsp;C'hwi eta, pedit evel-henn: Hon Tad hag a zo en ne&#241;v, ra vo santelaet da anv,</p> 
<p><A NAME="an_6:10">6:10</A>&nbsp;ra zeuio da rouantelezh, ra vo graet da volontez war an douar evel en ne&#241;v,</p> 
<p><A NAME="an_6:11">6:11</A>&nbsp;ro deomp hiziv hor bara pemdeziek,</p> 
<p><A NAME="an_6:12">6:12</A>&nbsp;pardon deomp hor pec'hedo&#249; evel ma pardonomp ivez d'ar re o deus manket ouzhimp,</p> 
<p><A NAME="an_6:13">6:13</A>&nbsp;ha n'hon lez ket da gouezha&#241; en temptadur, met hon diwall diouzh an droug, rak dit eo ar ren, ar galloud hag ar gloar evit kantvedo&#249; ar c'hantvedo&#249;. Amen!</p> 
<p><A NAME="an_6:14">6:14</A>&nbsp;Rak, mar pardonit d'an dud o manko&#249;, ho Tad ne&#241;vel a bardono ivez deoc'h.</p> 
<p><A NAME="an_6:15">6:15</A>&nbsp;Met ma ne bardonit ket d'an dud o manko&#249;, ho Tad ne bardono ket kennebeut deoc'h ho re.</p> 
<p><A NAME="an_6:16">6:16</A>&nbsp;Pa yunit, na gemerit ket ur min trist, evel ar  bilpouzed; rak dispenn a reont o dremm, evit diskouez d'an dud e yunont. Me a lavar deoc'h e gwirionez, o deus o gopr.</p> 
<p><A NAME="an_6:17">6:17</A>&nbsp;Met te, pa yunez, laka c'hwez-vat war da benn, ha gwalc'h da zremm,</p> 
<p><A NAME="an_6:18">6:18</A>&nbsp;evit na vo ket gwelet gant an dud e yunez, met hepken gant da'z Tad a zo e-kuzh; da Dad a wel e-kuzh hag en rento dit [dirak an holl].</p> 
<p><A NAME="an_6:19">6:19</A>&nbsp;Na zastumit ket te&#241;zorio&#249; deoc'h war an douar, e-lec'h ma'z int distrujet gant ar pre&#241;ved ha gant ar mergl, hag e-lec'h ma toull al laeron ha ma skrapont;</p> 
<p><A NAME="an_6:20">6:20</A>&nbsp;met dastumit te&#241;zorio&#249; evidoc'h en ne&#241;v, e-lec'h n'int distrujet na gant ar mergl na gant ar pre&#241;ved, hag e-lec'h na doull ket al laeron, ha na skrapont ket.</p> 
<p><A NAME="an_6:21">6:21</A>&nbsp;Rak el lec'h ma'z ema&#241; da de&#241;zor, eno ivez e vo da galon.</p> 
<p><A NAME="an_6:22">6:22</A>&nbsp;Al lagad eo lamp ar c'horf; mar deo eta da lagad yac'h, da holl gorf a vo skl&#234;rijennet;</p> 
<p><A NAME="an_6:23">6:23</A>&nbsp;met mar deo fall da lagad, da holl gorf a vo en de&#241;valijenn. Mar deo eta te&#241;val ar skl&#234;rijenn a zo ennout, pegen bras e vo an de&#241;valijenn-se!</p> 
<p><A NAME="an_6:24">6:24</A>&nbsp;Den ebet ne c'hell servija&#241; daou vestr; rak, pe e kasaio unan hag e karo egile, pe en em stago ouzh unan hag e tisprizo egile. Ne c'hellit ket servija&#241; Doue ha Mammon.</p> 
<p><A NAME="an_6:25">6:25</A>&nbsp;Abalamour da-se e lavaran deoc'h: Na vezit ket nec'het evit ho puhez, petra a zebrot ha petra a evot, nag evit ho korf, gant petra e viot gwisket. Ar vuhez, ha n'eo ket muioc'h eget ar boued, hag ar c'horf, muioc'h eget an dilhad?</p> 
<p><A NAME="an_6:26">6:26</A>&nbsp;Sellit ouzh laboused an ne&#241;v: ne hadont ha ne vedont ket, ne zastumont netra er soliero&#249;, hag ho Tad ne&#241;vel a vag anezho. Ha ne dalvezit ket kalz muioc'h egeto?</p> 
<p><A NAME="an_6:27">6:27</A>&nbsp;Piv ac'hanoc'h a c'hell, gant e holl enkrez, astenn e vuhez eus un ilinad?</p> 
<p><A NAME="an_6:28">6:28</A>&nbsp;Perak ivez oc'h nec'het diwar-benn ho dilhad? Sellit penaos e kresk lili ar parkeier: ne labouront ket, ne nezont ket;</p> 
<p><A NAME="an_6:29">6:29</A>&nbsp;koulskoude, e lavaran deoc'h, Salomon memes en e holl c'hloar n'eo ket bet gwisket evel unan anezho.</p> 
<p><A NAME="an_6:30">6:30</A>&nbsp;Mar gwisk eta Doue evel-se geot ar parkeier, a zo hiziv hag a vo warc'hoazh taolet er forn, pegement muioc'h e wisko ac'hanoc'h, tud a nebeud a feiz?</p> 
<p><A NAME="an_6:31">6:31</A>&nbsp;Na vezit ket nec'het, o lavarout: Petra a zebrimp? Petra a evimp? Gant petra en em wiskimp?</p> 
<p><A NAME="an_6:32">6:32</A>&nbsp;Rak ar baganed eo ar re a glask an holl drao&#249;-se. Ho Tad ne&#241;vel a oar hoc'h eus ezhomm anezho.</p> 
<p><A NAME="an_6:33">6:33</A>&nbsp;Klaskit kentoc'h rouantelezh Doue hag e reizhder, hag an holl drao&#249;-se a vo roet deoc'h ouzhpenn.</p> 
<p><A NAME="an_6:34">6:34</A>&nbsp;Na vezit ket eta nec'het gant an deiz war-lerc'h; an deiz war-lerc'h a gemero preder anezha&#241; e-unan. Da bep devezh eo a-walc'h e boan.</p> 
<p><A NAME="an_7:1">7:1</A>&nbsp;Na varnit ket, evit na viot ket barnet;</p> 
<p><A NAME="an_7:2">7:2</A>&nbsp;rak barnet e viot hervez m'ho po barnet, hag hervez ar muzul a vuzuliot, e vo muzuliet deoc'h.</p> 
<p><A NAME="an_7:3">7:3</A>&nbsp;Perak e sellez ouzh ar blouzenn a zo e lagad da vreur, ha ne welez ket an treust a zo ez lagad da-unan?</p> 
<p><A NAME="an_7:4">7:4</A>&nbsp;Pe, penaos e c'hellez lavarout da'z preur: Va lez da zilemel ar blouzenn a zo e-barzh da lagad, pa'z ac'h eus un treust ez hini?</p> 
<p><A NAME="an_7:5">7:5</A>&nbsp;Pilpous, lam da genta&#241; an treust eus da lagad, ha neuze e weli penaos e lami ar blouzenn eus lagad da vreur.</p> 
<p><A NAME="an_7:6">7:6</A>&nbsp;Na roit ket an trao&#249; santel d'ar chas, ha na daolit ket ho perlez dirak ar moc'h, gant aon n'o mac'hfent, hag, o tistrei&#241;, na ziskolpfent ac'hanoc'h.</p> 
<p><A NAME="an_7:7">7:7</A>&nbsp;Goulennit, hag e vo roet deoc'h; klaskit, hag e kavot; skoit, hag e vo digoret deoc'h.</p> 
<p><A NAME="an_7:8">7:8</A>&nbsp;Rak an neb a c'houlenn, a resev; an neb a glask, a gav; hag an neb a sko, e vez digoret dezha&#241;.</p> 
<p><A NAME="an_7:9">7:9</A>&nbsp;Piv ac'hanoc'h a roio ur maen d'e vab, pa c'houlenn diganta&#241; bara?</p> 
<p><A NAME="an_7:10">7:10</A>&nbsp;Pe, mar goulenn ur pesk, a roio dezha&#241; un naer?</p> 
<p><A NAME="an_7:11">7:11</A>&nbsp;Mar gouzoc'h eta, ha c'hwi fall, rei&#241; trao&#249; mat d'ho pugale, pegement muioc'h ho Tad a zo en ne&#241;v a roio trao&#249; mat d'ar re o goulenn diganta&#241;!</p> 
<p><A NAME="an_7:12">7:12</A>&nbsp;Kement tra a fell deoc'h e rafe an dud deoc'h, grit ivez anezha&#241; dezho; rak-se eo al lezenn hag ar brofeded.</p> 
<p><A NAME="an_7:13">7:13</A>&nbsp;It e-barzh dre an nor strizh. Rak ledan eo an nor ha frank eo an hent a gas d'ar gollidigezh, ha kalz a dud a dremen dre eno;</p> 
<p><A NAME="an_7:14">7:14</A>&nbsp;met strizh eo an nor hag enk eo an hent a gas d'ar vuhez, hag ez eus nebeut a dud hag a dremen drezo.</p> 
<p><A NAME="an_7:15">7:15</A>&nbsp;Diwallit diouzh ar fals-profeded, a zeu d'ho kavout gwisket e de&#241;ved, hag a zo en diabarzh nemet bleizi skraperien.</p> 
<p><A NAME="an_7:16">7:16</A>&nbsp;O anavezout a reot diouzh o frouezh. Ha dastum a reer rezin diwar spern, pe fiez diwar askol?</p> 
<p><A NAME="an_7:17">7:17</A>&nbsp;Evel-se, pep gwezenn vat a zoug frouezh mat, ha pep gwezenn fall a zoug frouezh fall.</p> 
<p><A NAME="an_7:18">7:18</A>&nbsp;Ur wezenn vat ne c'hell ket dougen frouezh fall, hag ur wezenn fall ne c'hell ket dougen frouezh mat.</p> 
<p><A NAME="an_7:19">7:19</A>&nbsp;Pep gwezenn na zoug ket frouezh mat, a zo troc'het ha taolet en tan.</p> 
<p><A NAME="an_7:20">7:20</A>&nbsp;O anavezout a reot eta diouzh o frouezh.</p> 
<p><A NAME="an_7:21">7:21</A>&nbsp;Kement hini a lavar din: Aotrou, Aotrou, n'aio ket e rouantelezh an ne&#241;vo&#249;, met ar re a ra bolontez va Zad a zo en ne&#241;vo&#249;.</p> 
<p><A NAME="an_7:22">7:22</A>&nbsp;Meur a hini a lavaro din en deiz-se: Aotrou, Aotrou, ha n'hon eus ket profedet ez anv? Ha n'hon eus ket kaset kuit an diaoulien ez anv? Ha n'hon eus ket graet kalz a viraklo&#249; ez anv?</p> 
<p><A NAME="an_7:23">7:23</A>&nbsp;Neuze, me a lavaro sklaer dezho: Biskoazh ne'm eus hoc'h anavezet; en em dennit diouzhin, c'hwi en em ro d'ar fallentez.</p> 
<p><A NAME="an_7:24">7:24</A>&nbsp;An hini eta a glev ar c'homzo&#249;-ma&#241; a lavaran, hag a sent outo, a vo he&#241;vel ouzh un den fur en deus savet e di war ar roc'h.</p> 
<p><A NAME="an_7:25">7:25</A>&nbsp;Kouezhet eo ar glav, deuet eo ar st&#234;rio&#249;, ha c'hwezhet o deus an avelio&#249; hag en em roet o deus a-enep an ti-se; n'eo ket kouezhet, abalamour ma oa diazezet war ar roc'h.</p> 
<p><A NAME="an_7:26">7:26</A>&nbsp;Met an hini a glev ar c'homzo&#249;-ma&#241; a lavaran, ha ne sent ket outo, a zo he&#241;vel ouzh un den diskiant en deus savet e di war an traezh.</p> 
<p><A NAME="an_7:27">7:27</A>&nbsp;Kouezhet eo ar glav, deuet eo ar st&#234;rio&#249;, ha c'hwezhet o deus an avelio&#249; hag en em roet o deus a-enep an ti-se; kouezhet eo, ha bras eo bet e ziskar.</p> 
<p><A NAME="an_7:28">7:28</A>&nbsp;P'en devoe Jezuz peurlavaret ar c'homzo&#249;-ma&#241;, ar bobl a oa souezhet gant e gelennadurezh,</p> 
<p><A NAME="an_7:29">7:29</A>&nbsp;rak o deski&#241; a rae evel unan a oa galloud ganta&#241;, ha neket evel ar skribed.</p> 
<p><A NAME="an_8:1">8:1</A>&nbsp;Pa voe diskennet eus ar menez, ul lod bras a dud a heulias anezha&#241;.</p> 
<p><A NAME="an_8:2">8:2</A>&nbsp;Ha setu, un den lovr a zeuas hag en em stouas diraza&#241;, en ur lavarout: Aotrou, mar fell dit, e c'hellez va glanaat.</p> 
<p><A NAME="an_8:3">8:3</A>&nbsp;Jezuz a astennas e zorn, en stokas, hag a lavaras dezha&#241;: Fellout a ra din, bez glanaet. Ha diouzhtu, e lorgnez a voe glanaet.</p> 
<p><A NAME="an_8:4">8:4</A>&nbsp;Neuze Jezuz a lavaras dezha&#241;: Kemer evezh na lavari an dra-ma&#241; da zen; met kae hag en em ziskouez d'ar beleg, ha kinnig ar prof en deus Moizez gourc'hemennet, evit ma servijo-se da desteni dezho.</p> 
<p><A NAME="an_8:5">8:5</A>&nbsp;Pa voe antreet Jezuz e Kafarnaoum, ur c'hantener a zeuas d'e gavout,</p> 
<p><A NAME="an_8:6">8:6</A>&nbsp;ouzh e bedi&#241;, hag o lavarout: Aotrou, va mevel a zo gourvezet kla&#241;v em zi, seizet, hag ema&#241; e gwall boan.</p> 
<p><A NAME="an_8:7">8:7</A>&nbsp;Jezuz a lavaras dezha&#241;: Mont a rin, hag e yac'hain anezha&#241;.</p> 
<p><A NAME="an_8:8">8:8</A>&nbsp;Ar c'hantener a respontas: Aotrou, n'on ket din e teufes dindan va zoenn; met lavar ur ger hepken, ha va mevel a vo yac'haet.</p> 
<p><A NAME="an_8:9">8:9</A>&nbsp;Rak me va-unan a zo un den lakaet dindan galloud re all, met dindanon em eus soudarded, hag e lavaran da unan: Kae! hag ez a, d'egile: Deus! Hag e teu, ha da'm mevel: Gra kement-ma&#241;! Hag en gra.</p> 
<p><A NAME="an_8:10">8:10</A>&nbsp;Jezuz, pa glevas kement-se, a voe souezhet, hag a lavaras d'ar re en heulie: Me a lavar deoc'h e gwirionez, ne'm eus ket kavet ur feiz ken bras, zoken en Israel.</p> 
<p><A NAME="an_8:11">8:11</A>&nbsp;Evel-se e lavaran deoc'h penaos e teuio meur a hini eus ar sav-heol hag eus ar c'huzh-heol, hag a vo ouzh taol e rouantelezh an ne&#241;vo&#249;, gant Abraham, Izaak ha Jakob,</p> 
<p><A NAME="an_8:12">8:12</A>&nbsp;met bugale ar rouantelezh a vo taolet e de&#241;valijenn an diavaez, e-lec'h ma vo goueladego&#249; ha grigo&#241;sadego&#249;-dent.</p> 
<p><A NAME="an_8:13">8:13</A>&nbsp;Neuze Jezuz a lavaras d'ar c'hantener: Kae, ha ra vo graet dit hervez da feiz. Hag en eur-se memes, e vevel a voe yac'haet.</p> 
<p><A NAME="an_8:14">8:14</A>&nbsp;Jezuz, o veza&#241; deuet da di P&#234;r, a welas mamm-gaer P&#234;r en he gwele, kla&#241;v gant an derzhienn.</p> 
<p><A NAME="an_8:15">8:15</A>&nbsp;O veza&#241; stoket ouzh he dorn, raktal an derzhienn a yeas kuit diouti; hi a savas hag a servijas anezho.</p> 
<p><A NAME="an_8:16">8:16</A>&nbsp;An abardaez o veza&#241; deuet, e voe degaset dezha&#241; meur a hini dalc'het gant diaoulien. E&#241; a gasas kuit ar speredo&#249; dre e c'her hag a yac'haas an holl re a oa kla&#241;v,</p> 
<p><A NAME="an_8:17">8:17</A>&nbsp;evit ma vije peurc'hraet ar pezh a oa bet lavaret gant Izaia ar profed: Kemeret en deus e-unan hor mac'hagno&#249;, ha douget en deus hor c'hle&#241;vedo&#249;.</p> 
<p><A NAME="an_8:18">8:18</A>&nbsp;Met Jezuz, o welout kalz a dud war e dro, a c'hourc'hemennas tremen en tu all.</p> 
<p><A NAME="an_8:19">8:19</A>&nbsp;Ur skrib a dostaas hag a lavaras dezha&#241;: Va mestr, me a heulio ac'hanout e kement lec'h ma'z i.</p> 
<p><A NAME="an_8:20">8:20</A>&nbsp;Jezuz a lavaras dezha&#241;: Al lern o deus toullo&#249;, ha laboused an ne&#241;v neizhio&#249;; met Mab an den n'en deus lec'h ebet evit harpa&#241; e benn.</p> 
<p><A NAME="an_8:21">8:21</A>&nbsp;Unan all eus e ziskibien a lavaras dezha&#241;: Aotrou, lez ac'hanon da vont da genta&#241; da sebelia&#241; va zad.</p> 
<p><A NAME="an_8:22">8:22</A>&nbsp;Jezuz a lavaras dezha&#241;: Heul ac'hanon, ha lez ar re varv da sebelia&#241; o re varv.</p> 
<p><A NAME="an_8:23">8:23</A>&nbsp;Pignat a reas en ur vag, hag e ziskibien en heulias.</p> 
<p><A NAME="an_8:24">8:24</A>&nbsp;Neuze e savas ur barrad gwall-amzer bras war ar mor, en hevelep doare ma oa ar vag goloet gant ar c'hoummo&#249;-mor. Hag e&#241; a gouske.</p> 
<p><A NAME="an_8:25">8:25</A>&nbsp;E ziskibien a zeuas, hag en dihunas o lavarout: Aotrou, savete ac'hanomp, mont a reomp da goll.</p> 
<p><A NAME="an_8:26">8:26</A>&nbsp;Neuze e lavaras dezho: Perak hoc'h eus aon, tud a nebeut a feiz? Neuze, o veza&#241; savet, e c'hourc'hemennas an avelio&#249; hag ar mor, hag e voe ur sioulder bras.</p> 
<p><A NAME="an_8:27">8:27</A>&nbsp;An dud-se a voe souezhet, hag a lavare: Piv eo hema&#241;, ma sent memes an avelio&#249; hag ar mor outa&#241;?</p> 
<p><A NAME="an_8:28">8:28</A>&nbsp;Pa voe tremenet en tu all, e bro ar C'hergezeniz, daou zen dalc'het gant diaoulien, o tont eus ar bezio&#249;, a zeuas d'e gavout. Ken da&#241;jerus e oant, ma ne c'helle den tremen dre an hent-se.</p> 
<p><A NAME="an_8:29">8:29</A>&nbsp;Ha setu e krijont en ur lavarout: Petra a zo etre ni ha te, Jezuz, Mab Doue? Ha deuet out ama&#241; evit hor poania&#241; a-raok an amzer?</p> 
<p><A NAME="an_8:30">8:30</A>&nbsp;Bez' e oa, ur pennad diouzh eno, ur vandenn vras a voc'h o peuri&#241;.</p> 
<p><A NAME="an_8:31">8:31</A>&nbsp;Hag an diaoulien en pedas o lavarout: Mar kasez ac'hanomp kuit, lez ac'hanomp da vont er vandenn voc'h-se.</p> 
<p><A NAME="an_8:32">8:32</A>&nbsp;E&#241; a lavaras dezho: Kit. Int, o veza&#241; aet er-maez, a yeas er moc'h; ha setu an holl vandenn en em daolas eus al lec'h uhel-se er mor, hag e varvjont en doureier.</p> 
<p><A NAME="an_8:33">8:33</A>&nbsp;Ar re o mesae a dec'has kuit, hag, o veza&#241; deuet e k&#234;r, e lavarjont an holl drao&#249;-se hag ar pezh a oa c'hoarvezet gant ar re a oa dalc'het gant an diaoulien.</p> 
<p><A NAME="an_8:34">8:34</A>&nbsp;Ha setu holl dud k&#234;r a yeas a-raok Jezuz; o veza&#241; e welet, e pedjont anezha&#241; da bellaat diouzh o bro.</p> 
<p><A NAME="an_9:1">9:1</A>&nbsp;Neuze, o veza&#241; aet en ur vag, e treuzas ar mor, hag e teuas en e g&#234;r.</p> 
<p><A NAME="an_9:2">9:2</A>&nbsp;Ha setu e tegasjont dezha&#241; un den seizet gourvezet war ur gwele. Jezuz, o welout o feiz, a lavaras d'an den seizet: Va mab, kemer fizia&#241;s, da bec'hedo&#249; a zo pardonet dit.</p> 
<p><A NAME="an_9:3">9:3</A>&nbsp;Neuze ur re eus ar skribed a so&#241;je en o c'halono&#249;: Hema&#241; a wallgomz.</p> 
<p><A NAME="an_9:4">9:4</A>&nbsp;Met Jezuz, oc'h anavezout o so&#241;jezono&#249;, a lavaras: Perak hoc'h eus so&#241;jo&#249; fall en ho kalono&#249;?</p> 
<p><A NAME="an_9:5">9:5</A>&nbsp;Petra eo an aesoc'h, lavarout: Da bec'hedo&#249; a zo pardonet dit, pe lavarout: Sav ha bale?</p> 
<p><A NAME="an_9:6">9:6</A>&nbsp;Met evit ma ouiot penaos Mab an den en deus war an douar ar galloud da bardoni&#241; ar pec'hedo&#249;, -e lavaras d'an den seizet-: Sav, kemer da wele, ha kae da'z ti.</p> 
<p><A NAME="an_9:7">9:7</A>&nbsp;Hag e savas, hag ez eas d'e di.</p> 
<p><A NAME="an_9:8">9:8</A>&nbsp;Ar bobl, o veza&#241; gwelet kement-se, a voe souezhet, hag a roas gloar da Zoue m'en devoa roet un hevelep galloud d'an dud.</p> 
<p><A NAME="an_9:9">9:9</A>&nbsp;Pa'z eas Jezuz ac'hane, e welas un den anvet Mazhev, azezet e ti ar gwirio&#249;, hag e lavaras dezha&#241;: Deus war va lerc'h. E&#241;, o veza&#241; savet, en heulias.</p> 
<p><A NAME="an_9:10">9:10</A>&nbsp;Jezuz o veza&#241; ouzh taol en ti, kalz a bublikaned hag a dud a vuhez fall en em lakaas ivez ouzh taol ganta&#241; ha gant e ziskibien.</p> 
<p><A NAME="an_9:11">9:11</A>&nbsp;Ar farizianed, o welout kement-se, a lavaras d'e ziskibien: Perak e tebr ho mestr gant ar bublikaned ha gant an dud a vuhez fall?</p> 
<p><A NAME="an_9:12">9:12</A>&nbsp;Jezuz o veza&#241; klevet-se a lavaras dezho: N'eo ket ar re a zo yac'h o deus ezhomm a vedisin, met ar re a zo kla&#241;v.</p> 
<p><A NAME="an_9:13">9:13</A>&nbsp;Met it, ha deskit ar pezh a zo lavaret gant ar c'homzo&#249;-ma&#241;: Trugarez a fell din, ha neket aberzho&#249;, rak n'on ket deuet evit gervel ar re reizh [d'ar geuzidigezh], met ar bec'herien.</p> 
<p><A NAME="an_9:14">9:14</A>&nbsp;Neuze diskibien Yann a zeuas d'e gavout, o lavarout: A-belec'h e teu, ma yun alies ar farizianed ha ni, ha da ziskibien-te ne yunont ket?</p> 
<p><A NAME="an_9:15">9:15</A>&nbsp;Jezuz a lavaras dezho: Mignoned ar pried, ha gallout a reont en em c'hlac'hari&#241; e-pad ma'z ema&#241; ar pried ganto? Met deizio&#249; a zeuio ma vo lamet ar pried diganto, ha neuze e yunint.</p> 
<p><A NAME="an_9:16">9:16</A>&nbsp;Den ne laka un tamm mezher nevez ouzh un dilhad kozh, rak diframma&#241; a rafe an dilhad, hag ar rog a vefe brasoc'h.</p> 
<p><A NAME="an_9:17">9:17</A>&nbsp;Ne lakaer ket kennebeut gwin nevez e seier-l&#234;r kozh, rak ar seier a ziframmfe, ar gwin en em skuilhfe, hag ar seier-l&#234;r a vefe kollet; met ar gwin nevez a zle beza&#241; lakaet e seier nevez, hag an daou en em vir a-unan.</p> 
<p><A NAME="an_9:18">9:18</A>&nbsp;Evel ma lavare dezho an trao&#249;-se, setu ur penn a zeuas hag en em stouas diraza&#241;, en ur lavarout: Va merc'h a zo o paouez mervel; met deus da lakaat da zaouarn warni, hag e vevo</p> 
<p><A NAME="an_9:19">9:19</A>&nbsp;Jezuz a savas, hag a yeas war e lerc'h gant e ziskibien.</p> 
<p><A NAME="an_9:20">9:20</A>&nbsp;Setu ur wreg kla&#241;v, daouzek vloaz a oa, gant an diwada&#241;, a dostaas outa&#241; a-ziadre&#241;v, hag a stokas ouzh bevenn e zilhad.</p> 
<p><A NAME="an_9:21">9:21</A>&nbsp;Rak hi a lavare enni hec'h-unan: Mar gellan hepken steki&#241; ouzh e zilhad, e vin yac'haet.</p> 
<p><A NAME="an_9:22">9:22</A>&nbsp;Jezuz, o veza&#241; distroet, hag o sellout outi, a lavaras: Va merc'h, kemer fizia&#241;s, da feiz he deus da yac'haet. Ha raktal ar wreg a voe yac'haet, adalek an eur-se.</p> 
<p><A NAME="an_9:23">9:23</A>&nbsp;Pa voe erruet Jezuz e ti ar penn, ha pa welas ar fle&#252;terien hag un toullad dud oc'h ober trouz,</p> 
<p><A NAME="an_9:24">9:24</A>&nbsp;e lavaras dezho: It kuit, rak ar plac'h yaouank-ma&#241; n'eo ket marv, met kousket a ra. Hag int a rae goap outa&#241;</p> 
<p><A NAME="an_9:25">9:25</A>&nbsp;Goude ma voe bet kaset an dud-se er-maez, e kemeras dorn ar plac'h yaouank, hag hi a savas.</p> 
<p><A NAME="an_9:26">9:26</A>&nbsp;Ar vrud a gement-se a yeas dre an holl vro.</p> 
<p><A NAME="an_9:27">9:27</A>&nbsp;Evel ma'z ae Jezuz pelloc'h, daou zen dall en heulias, o krial hag o lavarout: Az pez truez ouzhimp, Mab David!</p> 
<p><A NAME="an_9:28">9:28</A>&nbsp;Pa voe deuet en ti, an dud dall-ma&#241; a zeuas d'e gavout; e&#241; a lavaras dezho: Ha c'hwi a gred e c'hellfen ober kement-se? Ya, Aotrou! emezo.</p> 
<p><A NAME="an_9:29">9:29</A>&nbsp;Neuze e stokas ouzh o daoulagad, en ur lavarout: Ra vo graet deoc'h hervez ho feiz.</p> 
<p><A NAME="an_9:30">9:30</A>&nbsp;Hag o daoulagad a voe digoret; Jezuz a reas dezho an difenn start-ma&#241;: Diwallit na ouefe den an dra-se.</p> 
<p><A NAME="an_9:31">9:31</A>&nbsp;Met int, o veza&#241; aet er-maez, a gasas ar vrud anezha&#241; dre an holl vro.</p> 
<p><A NAME="an_9:32">9:32</A>&nbsp;Evel ma'z aent kuit, setu e voe degaset dezha&#241; un den mut dalc'het gant un diaoul.</p> 
<p><A NAME="an_9:33">9:33</A>&nbsp;Pa voe kaset an diaoul kuit, an den mut a gomzas; hag ar bobl souezhet a lavare: Biskoazh n'eo bet gwelet kement all en Israel.</p> 
<p><A NAME="an_9:34">9:34</A>&nbsp;Met ar farizianed a lavare: Kas a ra kuit an diaoulien dre bri&#241;s an diaoulien.</p> 
<p><A NAME="an_9:35">9:35</A>&nbsp;Jezuz a yae tro-war-dro er c'h&#234;rio&#249; hag er bourc'hio&#249;, o kelenn en o sinagogenno&#249;, o prezeg kelo&#249; mat ar rouantelezh, hag o parea&#241; pep kle&#241;ved ha pep mac'hagn e-touez ar bobl.</p> 
<p><A NAME="an_9:36">9:36</A>&nbsp;O welout an holl dud-se, en devoe truez outo, abalamour ma oant skuizh ha dianket, evel de&#241;ved hep pastor.</p> 
<p><A NAME="an_9:37">9:37</A>&nbsp;Neuze e lavaras d'e ziskibien: An eost a zo bras, met nebeut a zo al labourerien.</p> 
<p><A NAME="an_9:38">9:38</A>&nbsp;Pedit eta Mestr an eost evit ma kaso labourerien en e eost.</p> 
<p><A NAME="an_10:1">10:1</A>&nbsp;Neuze e c'halvas e zaouzek diskibl, hag e roas dezho ar galloud da gas kuit ar speredo&#249; hudur, ha da yac'haat pep kle&#241;ved ha pep mac'hagn.</p> 
<p><A NAME="an_10:2">10:2</A>&nbsp;Setu anvio&#249; an daouzek abostol: An hini kenta&#241;, Simon anvet P&#234;r, hag Andrev e vreur; Jakez mab Zebedea, ha Yann e vreur;</p> 
<p><A NAME="an_10:3">10:3</A>&nbsp;Filip ha Bartolome; Tomaz ha Mazhev ar publikan; Jakez mab Alfe, ha Lebbe lesanvet Tadde;</p> 
<p><A NAME="an_10:4">10:4</A>&nbsp;Simon ar C'hananead, ha Judaz Iskariod, a oa an hini en gwerzhas.</p> 
<p><A NAME="an_10:5">10:5</A>&nbsp;Jezuz a gasas an daouzek den-se, goude beza&#241; roet dezho ar gourc'hemenno&#249; war-lerc'h: N'it ket etrezek ar baganed, ha n'it ket e k&#234;rio&#249; ar Samaritaned;</p> 
<p><A NAME="an_10:6">10:6</A>&nbsp;met, it kentoc'h etrezek de&#241;ved kollet ti Israel.</p> 
<p><A NAME="an_10:7">10:7</A>&nbsp;En ur vont, prezegit ha lavarit: Rouantelezh an ne&#241;vo&#249; a zo tost.</p> 
<p><A NAME="an_10:8">10:8</A>&nbsp;Pareit ar re gla&#241;v, glanait ar re lovr, adsavit ar re varv da vev, kasit kuit an diaoulien; resevet hoc'h eus evit netra, roit evit netra.</p> 
<p><A NAME="an_10:9">10:9</A>&nbsp;Na gemerit nag aour, nag arc'hant, na moneiz en ho kouriz,</p> 
<p><A NAME="an_10:10">10:10</A>&nbsp;na sac'h evit ar veaj, na daou wiskamant, na boto&#249;, na bazh; rak al labourer a zo dleet dezha&#241; e voued.</p> 
<p><A NAME="an_10:11">10:11</A>&nbsp;E peseurt k&#234;r bennak pe bourc'h bennak ma'z eot, goulennit piv a zo din d'ho tegemer, ha chomit eno betek ma'z eot kuit.</p> 
<p><A NAME="an_10:12">10:12</A>&nbsp;En ur vont e-barzh an ti, saludit-e&#241;,</p> 
<p><A NAME="an_10:13">10:13</A>&nbsp;ha, mar deo din an ti a gement-se, ra zeuio ho peoc'h warna&#241;; met, ma n'eo ket din, ra zistroio ho peoc'h deoc'h.</p> 
<p><A NAME="an_10:14">10:14</A>&nbsp;Ha p'en em gavo tud n'ho tegemerint ket, ha ne selaouint ket ho komzo&#249;, pa'z eot kuit eus an ti-se pe eus ar g&#234;r-se, hejit ar poultr eus ho treid.</p> 
<p><A NAME="an_10:15">10:15</A>&nbsp;Me a lavar deoc'h, e gwirionez, penaos e vo dousoc'h da vro Sodom ha Gomora e deiz ar varn, eget d'ar g&#234;r-se.</p> 
<p><A NAME="an_10:16">10:16</A>&nbsp;Setu, e kasan ac'hanoc'h evel de&#241;ved e-touez ar bleizi, bezit eta evezhiek evel naered, ha eeun evel koulmed.</p> 
<p><A NAME="an_10:17">10:17</A>&nbsp;Diwallit diouzh an dud, rak ho kas a raint dirak al lezio&#249;-barn hag e skourjezint ac'hanoc'h en o sinagogenno&#249;;</p> 
<p><A NAME="an_10:18">10:18</A>&nbsp;Kaset e viot dirak gouarnerien ha dirak rouaned abalamour din, evit rei&#241; testeni din dirazo ha dirak ar baganed.</p> 
<p><A NAME="an_10:19">10:19</A>&nbsp;Met pa viot lakaet etre o daouarn, n'en em lakait ket en poan eus an doare ma komzot, nag eus ar pezh a lavarot, rak roet e vo deoc'h en eur-se ar pezh ho po da lavarout.</p> 
<p><A NAME="an_10:20">10:20</A>&nbsp;Rak ne vo ket c'hwi a gomzo, met Spered ho Tad eo, a gomzo ennoc'h.</p> 
<p><A NAME="an_10:21">10:21</A>&nbsp;Ar breur a roio e vreur d'ar marv, hag an tad e vugel; ar vugale en em savo a-enep o zud, hag o lakaint d'ar marv.</p> 
<p><A NAME="an_10:22">10:22</A>&nbsp;Kasaet e viot gant an holl abalamour da'm anv, met an hini a gendalc'ho betek ar fin, a vo salvet.</p> 
<p><A NAME="an_10:23">10:23</A>&nbsp;Pa viot gwallgaset en ur g&#234;r, tec'hit d'un all; me a lavar deoc'h e gwirionez, n'ho po ket echuet da vont dre holl g&#234;rio&#249; Israel, ma vo deuet Mab an den.</p> 
<p><A NAME="an_10:24">10:24</A>&nbsp;An diskibl n'eo ket uheloc'h eget e vestr, nag ar mevel uheloc'h eget e aotrou.</p> 
<p><A NAME="an_10:25">10:25</A>&nbsp;A-walc'h eo d'an diskibl beza&#241; evel e vestr, ha d'ar mevel beza&#241; evel e aotrou. Mar o deus galvet mestr an tiegezh Beelzebul, pegement muioc'h ne c'halvint ket tud e diegezh.</p> 
<p><A NAME="an_10:26">10:26</A>&nbsp;N'ho pet ket aon eta rak int, rak n'eus netra goloet na vo dizoloet, ha netra kuzhet na zle beza&#241; anavezet.</p> 
<p><A NAME="an_10:27">10:27</A>&nbsp;Ar pezh a lavaran deoc'h en de&#241;valijenn, lavarit-e&#241; er skl&#234;rijenn, hag ar pezh a lavaran deoc'h e pleg ho skouarn, prezegit-e&#241; war an toenno&#249;.</p> 
<p><A NAME="an_10:28">10:28</A>&nbsp;N'ho pet ket aon dirak ar re a lazh ar c'horf ha ne c'hellont ket lazha&#241; an ene; doujit kentoc'h an hini a c'hell lakaat an ene hag ar c'horf er gehenn.</p> 
<p><A NAME="an_10:29">10:29</A>&nbsp;Ha ne werzher ket daou c'holvan evit ur gwenneg? Koulskoude, ne gouezh ket unan anezho war an douar hep bolontez ho Tad.</p> 
<p><A NAME="an_10:30">10:30</A>&nbsp;Ha zoken holl vlev ho penn a zo kontet.</p> 
<p><A NAME="an_10:31">10:31</A>&nbsp;N'ho pet ket aon eta, c'hwi a dalvez muioc'h eget kalz a c'holvaned.</p> 
<p><A NAME="an_10:32">10:32</A>&nbsp;Piv bennak eta a anzavo ac'hanon dirak an dud, ec'h anzavin ivez anezha&#241; dirak va Zad a zo en ne&#241;vo&#249;;</p> 
<p><A NAME="an_10:33">10:33</A>&nbsp;met an hini a zinac'ho ac'hanon dirak an dud, e tinac'hin ivez anezha&#241; dirak va Zad a zo en ne&#241;vo&#249;.</p> 
<p><A NAME="an_10:34">10:34</A>&nbsp;Na so&#241;jit ket e vefen deuet da zegas ar peoc'h war an douar; n'on ket deuet da zegas ar peoc'h, met ar c'hleze.</p> 
<p><A NAME="an_10:35">10:35</A>&nbsp;Rak deuet on da lakaat an dizunvaniezh etre ar mab hag e dad, etre ar verc'h hag he mamm, etre ar verc'h-kaer hag he mamm-gaer,</p> 
<p><A NAME="an_10:36">10:36</A>&nbsp;hag an den en devo evit enebourien tud e diegezh.</p> 
<p><A NAME="an_10:37">10:37</A>&nbsp;An neb a gar e dad pe e vamm muioc'h egedon, n'eo ket din ac'hanon; hag an neb a gar e vab pe e verc'h muioc'h egedon, n'eo ket din ac'hanon;</p> 
<p><A NAME="an_10:38">10:38</A>&nbsp;an neb na gemer ket e groaz ha na'm heul ket, n'eo ket din ac'hanon.</p> 
<p><A NAME="an_10:39">10:39</A>&nbsp;An neb a viro e vuhez, he c'hollo, hag an neb a gollo he buhez abalamour din, he c'havo.</p> 
<p><A NAME="an_10:40">10:40</A>&nbsp;An neb ho tegemer, am degemer, hag an neb am degemer, a zegemer an hini en deus va c'haset.</p> 
<p><A NAME="an_10:41">10:41</A>&nbsp;An neb a zegemer ur profed en anv a brofed, en devo ur gopr a brofed; an neb a zegemer un den reizh en anv a zen reizh, en devo ur gopr a zen reizh.</p> 
<p><A NAME="an_10:42">10:42</A>&nbsp;Ha piv bennak a roio ur werennad dour fresk hepken da unan eus ar re vihan-se abalamour ma'z eo va diskibl, en lavaran deoc'h e gwirionez, ne gollo ket e c'hopr.</p> 
<p><A NAME="an_11:1">11:1</A>&nbsp;P'en devoe Jezuz echuet da rei&#241; e gemenno&#249; d'e zaouzek diskibl, ez eas ac'hane da gelenn ha da brezeg e k&#234;rio&#249; ar vro.</p> 
<p><A NAME="an_11:2">11:2</A>&nbsp;Yann, o veza&#241; klevet en e brizon komz diwar-benn obero&#249; ar C'hrist, a gasas [daou eus] e ziskibien da lavarout dezha&#241;:</p> 
<p><A NAME="an_11:3">11:3</A>&nbsp;Bez' out an hini a dle dont, pe e tleomp gortoz unan all?</p> 
<p><A NAME="an_11:4">11:4</A>&nbsp;Jezuz a respontas hag a lavaras dezho: It ha lavarit da Yann ar pezh a glevit hag ar pezh a welit:</p> 
<p><A NAME="an_11:5">11:5</A>&nbsp;ar re dall a wel, ar re gamm a gerzh, ar re lovr a zo glanaet, ar re vouzar a glev, ar re varv a adsav da vev, ar c'helo&#249; mat a zo prezeget d'ar beorien.</p> 
<p><A NAME="an_11:6">11:6</A>&nbsp;E&#252;rus eo an neb ne gavo ket a skouer fall ennon.</p> 
<p><A NAME="an_11:7">11:7</A>&nbsp;Evel ma'z aent kuit, Jezuz en em lakaas da lavarout d'ar bobl diwar-benn Yann: Petra oc'h aet da welout el lec'h distro? Ur bennduenn hejet gant an avel?</p> 
<p><A NAME="an_11:8">11:8</A>&nbsp;Met petra oc'h aet da welout? Un den gwisket gant dilhad kaer? Setu, ar re a zo gwisket gant dilhad kaer a zo e tiez ar rouaned.</p> 
<p><A NAME="an_11:9">11:9</A>&nbsp;Met petra oc'h aet da welout? Ur profed? Ya a lavaran deoc'h, ha muioc'h eget ur profed.</p> 
<p><A NAME="an_11:10">11:10</A>&nbsp;Rak e&#241; eo an hini ma'z eo skrivet diwar e benn: Setu, e kasan va c'hannad dirak da zremm, hag a ficho an hent a-raok dit.</p> 
<p><A NAME="an_11:11">11:11</A>&nbsp;Me a lavar deoc'h e gwirionez, e-touez ar re a zo bet ganet gant gwragez, n'eus bet savet hini brasoc'h eget Yann-Vadezour; ha koulskoude, ar bihana&#241; e rouantelezh an ne&#241;vo&#249; a zo brasoc'h egeta&#241;.</p> 
<p><A NAME="an_11:12">11:12</A>&nbsp;Adalek amzer Yann betek vrema&#241;, rouantelezh an ne&#241;vo&#249; a zo kemeret dre nerzh, hag ar re daer eo he c'hemer.</p> 
<p><A NAME="an_11:13">11:13</A>&nbsp;Rak an holl brofeded hag al lezenn o deus diouganet betek Yann;</p> 
<p><A NAME="an_11:14">11:14</A>&nbsp;ha mar fell deoc'h kompren, e&#241; eo an Elia a dlee dont.</p> 
<p><A NAME="an_11:15">11:15</A>&nbsp;Ra selaouo an neb en deus divskouarn da glevout.</p> 
<p><A NAME="an_11:16">11:16</A>&nbsp;Ouzh petra e ke&#241;verin ar rummad-ma&#241;? He&#241;vel eo ouzh bugale azezet war al leurg&#234;rio&#249;, hag a gri da vugale all, </p> 
<p><A NAME="an_11:17">11:17</A>&nbsp;o lavarout: Ni hon eus sonet deoc'h ar fle&#252;t, ha n'hoc'h eus ket da&#241;set; ni hon eus kanet hirvoudo&#249; deoc'h, ha n'hoc'h eus ket douget ka&#241;v.</p> 
<p><A NAME="an_11:18">11:18</A>&nbsp;Rak Yann a zo deuet, hep debri&#241; nag eva&#241;, hag e lavaront: Un diaoul a zo enna&#241;.</p> 
<p><A NAME="an_11:19">11:19</A>&nbsp;Mab an den a zo deuet, o tebri&#241; hag oc'h eva&#241;, hag e lavaront: Setu un debrer hag un ever, ur mignon d'ar bublikaned ha d'an dud a vuhez fall. Met ar furnez a zo bet reishaet gant he bugale.</p> 
<p><A NAME="an_11:20">11:20</A>&nbsp;Neuze en em lakaas d'ober rebecho&#249; d'ar c'h&#234;rio&#249; en devoa graet enno an darn vuia&#241; eus e viraklo&#249;, abalamour ma n'o devoa ket bet keuz.</p> 
<p><A NAME="an_11:21">11:21</A>&nbsp;Gwalleur dit, Korazin! Gwalleur dit, Betsaida! Rak ma vije bet graet e Tir hag e Sidon ar miraklo&#249; a zo bet graet ennoc'h, pell zo e vijent kaout keuz, o kemer ar sac'h hag al ludu.</p> 
<p><A NAME="an_11:22">11:22</A>&nbsp;Setu perak, en lavaran deoc'h, e deiz ar varn, e vo dousoc'h da Dir ha da Sidon, eget deoc'h.</p> 
<p><A NAME="an_11:23">11:23</A>&nbsp;Ha te, Kafarnaoum, te a zo bet savet betek an ne&#241;v, izelaet e vi betek lec'h ar marv; rak mar vije bet graet e Sodom ar miraklo&#249; a zo bet graet ez kreiz, e vije c'hoazh hiziv en he sav.</p> 
<p><A NAME="an_11:24">11:24</A>&nbsp;Setu perak, en lavaran deoc'h, e deiz ar varn, e vo dousoc'h da Vro-Sodom, eget dit.</p> 
<p><A NAME="an_11:25">11:25</A>&nbsp;En amzer-se, Jezuz a gemeras ar gomz hag a lavaras: Da veuli&#241; a ran, o Tad, Aotrou an ne&#241;v hag an douar, ma ec'h eus kuzhet an trao&#249;-ma&#241; ouzh ar re fur hag ouzh ar re skiantek, ha ma ec'h eus o diskuliet d'ar vugale!</p> 
<p><A NAME="an_11:26">11:26</A>&nbsp;Ya, o Tad, da veuli&#241; a ran dre ma ec'h eus c'hoantaet evel-se.</p> 
<p><A NAME="an_11:27">11:27</A>&nbsp;Pep tra a zo bet roet din gant va Zad, ha den ne oar piv eo ar Mab, nemet an Tad, na piv eo an Tad kennebeut, nemet ar Mab, hag an hini e fell d'ar Mab e ziskulia&#241; dezha&#241;.</p> 
<p><A NAME="an_11:28">11:28</A>&nbsp;Deuit da'm c'havout, c'hwi holl a zo skuizh ha bec'hiet, ha me ho tiboanio.</p> 
<p><A NAME="an_11:29">11:29</A>&nbsp;Kemerit va yev warnoc'h ha deskit diganin, rak me a zo dous hag izelek a galon, hag e kavot diskuizh d'hoc'h eneo&#249;;</p> 
<p><A NAME="an_11:30">11:30</A>&nbsp;rak va yev a zo dous, ha va bec'h a zo ska&#241;v.</p> 
<p><A NAME="an_12:1">12:1</A>&nbsp;En amzer-se, Jezuz a dremenas dre barkeier ed un deiz sabad; e ziskibien, naon ganto, en em lakaas da ziframma&#241; ta&#241;vouezenno&#249; ha d'o zebri&#241;.</p> 
<p><A NAME="an_12:2">12:2</A>&nbsp;Ar farizianed, o welout kement-se, a lavaras dezha&#241;: Setu, da ziskibien a ra ar pezh n'eo ket aotreet ober e-pad ar sabad?</p> 
<p><A NAME="an_12:3">12:3</A>&nbsp;E&#241; a lavaras dezho: N'hoc'h eus ket lennet ar pezh a reas David, p'en devoa naon, e&#241; hag ar re a oa ganta&#241;?</p> 
<p><A NAME="an_12:4">12:4</A>&nbsp;Penaos ez eas e ti Doue, hag e tebras barao&#249; a ginnig, a oa arabat dezha&#241; o debri&#241;, kennebeut d'ar re a oa ganta&#241;, met d'ar veleien hepken?</p> 
<p><A NAME="an_12:5">12:5</A>&nbsp;Pe, n'hoc'h eus ket lennet er lezenn penaos en deizio&#249; sabad, ar veleien a dorr ar sabad en templ, hag ez int divlam?</p> 
<p><A NAME="an_12:6">12:6</A>&nbsp;Met, me a lavar deoc'h, bez' ez eus ama&#241; un dra bennak brasoc'h eget an templ.</p> 
<p><A NAME="an_12:7">12:7</A>&nbsp;Mar goufec'h ar pezh a dalv kement-ma&#241;: Kemer a ran plijadur en drugarez ha neket en aberzho&#249;, n'ho pefe ket kondaonet tud didamall.</p> 
<p><A NAME="an_12:8">12:8</A>&nbsp;Rak Mab an den a zo mestr war ar sabad.</p> 
<p><A NAME="an_12:9">12:9</A>&nbsp;O veza&#241; aet ac'hane, Jezuz a yeas er sinagogenn.</p> 
<p><A NAME="an_12:10">12:10</A>&nbsp;Ha setu e oa eno un den en devoa un dorn disec'het. Goulenn a rejont ouzh Jezuz, evit e damall: Hag aotreet eo yac'haat e deizio&#249; ar sabad ?</p> 
<p><A NAME="an_12:11">12:11</A>&nbsp;E&#241; a respontas dezho: Pehini ac'hanoc'h, ma n'en deus nemet un da&#241;vad, ha mar kouezh en ur poull e deiz ar sabad, ne zeufe ket d'e denna&#241; ha d'e sevel?</p> 
<p><A NAME="an_12:12">12:12</A>&nbsp;Pegement e dalv muioc'h un den eget un da&#241;vad! Dre-se, e c'heller ober vat e deizio&#249; ar sabad.</p> 
<p><A NAME="an_12:13">12:13</A>&nbsp;Neuze e lavaras d'an den: Astenn da zorn. Hag ec'h astennas anezha&#241;, hag e teuas yac'h evel egile.</p> 
<p><A NAME="an_12:14">12:14</A>&nbsp;Ar farizianed, o veza&#241; aet er-maez, a zalc'has raktal kuzul a-enep dezha&#241;, evit e lakaat da vervel.</p> 
<p><A NAME="an_12:15">12:15</A>&nbsp;Met Jezuz, o c'houzout kement-se, en em dennas ac'hane; kalz a dud a yeas war e lerc'h, hag e&#241; a yac'haas an holl re gla&#241;v.</p> 
<p><A NAME="an_12:16">12:16</A>&nbsp;Gourc'hemenn a rae start dezho na ziskl&#234;rjent ket anezha&#241;,</p> 
<p><A NAME="an_12:17">12:17</A>&nbsp;evit ma vefe peurc'hraet a pezh a oa bet lavaret gant Izaia ar profed:</p> 
<p><A NAME="an_12:18">12:18</A>&nbsp;Setu va servijer am eus dibabet, va c'haret-mat, enna&#241; va ene en deus kemeret plijadur; lakaat a rin va Spered warna&#241;, hag ec'h embanno ar reizhder d'ar broado&#249;;</p> 
<p><A NAME="an_12:19">12:19</A>&nbsp;ne rioto ket, ne grio ket, ha den ne glevo e vouezh er straedo&#249;;</p> 
<p><A NAME="an_12:20">12:20</A>&nbsp;ne frigaso ket ar raosklenn dorret, ha ne vougo ket al lutigenn a zivoged c'hoazh, ken en devo lakaet ar reizhder da drec'hi&#241;;</p> 
<p><A NAME="an_12:21">12:21</A>&nbsp;hag ar broado&#249; a espero en e anv.</p> 
<p><A NAME="an_12:22">12:22</A>&nbsp;Neuze e voe degaset dezha&#241; un den dalc'het gant un diaoul, dall ha mut, hag e yac'haas anezha&#241;, en hevelep doare ma komze ha ma wele.</p> 
<p><A NAME="an_12:23">12:23</A>&nbsp;An holl bobl, souezhet bras, a lavare: Ha n'eo ket hema&#241; Mab David?</p> 
<p><A NAME="an_12:24">12:24</A>&nbsp;Met ar farizianed, pa glevjont kement-se, a lavaras: Hennezh ne gas kuit an diaoulien nemet dre Veelzebul, pri&#241;s an diaoulien.</p> 
<p><A NAME="an_12:25">12:25</A>&nbsp;Jezuz, oc'h anavezout o so&#241;jezono&#249;, a lavaras dezho: Pep rouantelezh dizunanet ganti hec'h-unan a zeuio da netra, ha pep k&#234;r pe pep ti dizunanet ganta&#241; e-unan ne c'hello ket padout.</p> 
<p><A NAME="an_12:26">12:26</A>&nbsp;Mar deu Satan da gas Satan kuit, ema&#241; eta dizunanet ganta&#241; e-unan; penaos e pado e rouantelezh?</p> 
<p><A NAME="an_12:27">12:27</A>&nbsp;Mar kasan kuit an diaoulien dre Veelzebul, dre biv o c'has kuit ho mibien? Dre-se e vint ho parnerien.</p> 
<p><A NAME="an_12:28">12:28</A>&nbsp;Met mar kasan kuit an diaoulien dre Spered Doue, eo eta gwir penaos eo rouantelezh Doue deuet betek ennoc'h.</p> 
<p><A NAME="an_12:29">12:29</A>&nbsp;Pe, penaos e c'hell unan bennak mont e ti un den kre&#241;v ha preizha&#241; e vado&#249;, nemet en defe da genta&#241; ereet an den kre&#241;v-se; neuze hepken e preizho e di.</p> 
<p><A NAME="an_12:30">12:30</A>&nbsp;An hini n'ema&#241; ket ganin a zo a-enep din, hag an hini na zastum ket ganin a stlabez.</p> 
<p><A NAME="an_12:31">12:31</A>&nbsp;Rak-se, me a lavar deoc'h, pep pec'hed ha pep gwallgomz a vo pardonet d'an dud, met ar gwallgomz a-enep ar Spered-Santel, ne vo ket pardonet dezho.</p> 
<p><A NAME="an_12:32">12:32</A>&nbsp;Piv bennak a gomzo a-enep Mab an den, e vo pardonet dezha&#241;; met piv bennak a gomzo a-enep ar Spered-Santel, ne vo ket pardonet dezha&#241;, nag er c'hantved-ma&#241;, nag er c'hantved da zont.</p> 
<p><A NAME="an_12:33">12:33</A>&nbsp;Pe lavarit eo mat ar wezenn hag eo mat he frouezh, pe lavarit eo fall ar wezenn hag eo fall he frouezh; rak anavezout a reer ur wezenn diouzh he frouezh.</p> 
<p><A NAME="an_12:34">12:34</A>&nbsp;Lignez a naered-gwiber, penaos e c'hellfec'h lavarout trao&#249; mat, fall evel ma'z oc'h? Rak eus leunder ar galon e komz ar geno&#249;.</p> 
<p><A NAME="an_12:35">12:35</A>&nbsp;An den mat a denn trao&#249; mat eus e de&#241;zor mat [en e galon], hag an den fall a denn trao&#249; fall eus e de&#241;zor fall [en e galon].</p> 
<p><A NAME="an_12:36">12:36</A>&nbsp;Me a lavar deoc'h, e deiz ar varn, an dud a rento kont eus pep ger didalvez o devo lavaret;</p> 
<p><A NAME="an_12:37">12:37</A>&nbsp;rak, diwar da gomzo&#249; e vi reishaet, ha diwar da gomzo&#249; e vi kondaonet.</p> 
<p><A NAME="an_12:38">12:38</A>&nbsp;Neuze ur re bennak eus ar skribed hag eus ar farizianed a gemeras ar gomz hag a lavaras: Mestr, ni hor befe c'hoant da welout ur mirakl graet ganit.</p> 
<p><A NAME="an_12:39">12:39</A>&nbsp;E&#241; a respontas dezho: Ur rummad fall hag avoultr a c'houlenn ur mirakl; ne vo roet mirakl ebet dezha&#241;, nemet hini ar profed Jona.</p> 
<p><A NAME="an_12:40">12:40</A>&nbsp;Rak evel ma voe Jona tri devezh ha teir nozvezh e kof ur pesk bras, evel-se e vo Mab an den tri devezh ha teir nozvezh e kalon an douar.</p> 
<p><A NAME="an_12:41">12:41</A>&nbsp;Tud Niniv a savo e deiz ar varn gant tud ar rummad-ma&#241;, hag a gondaono anezho, abalamour m'o deus keuz dre brezegenn Jona, ha setu ez eus ama&#241; brasoc'h eget Jona.</p> 
<p><A NAME="an_12:42">12:42</A>&nbsp;Rouanez ar C'hreisteiz a savo e deiz ar varn gant tud ar rummad-ma&#241;, hag a gondaono anezho, abalamour ma teuas eus pellder an douar evit klevout furnez Salomon, ha setu ez eus ama&#241; brasoc'h eget Salomon.</p> 
<p><A NAME="an_12:43">12:43</A>&nbsp;Pa vez aet kuit ur spered hudur eus un den, ez a dre lec'hio&#249; sec'h da glask diskuizh, ha ne gav ket; </p> 
<p><A NAME="an_12:44">12:44</A>&nbsp;neuze e lavar: Distrei&#241; a rin da'm zi a-belec'h on deuet; pa zeu, e kav anezha&#241; goullo, skubet ha kempennet.</p> 
<p><A NAME="an_12:45">12:45</A>&nbsp;Neuze ez a, e kemer ganta&#241; seizh spered all gwashoc'h egeta&#241;, hag ez eont hag e chomont enna&#241;; ha stad diwezha&#241; an den-se a zeu gwashoc'h eget an hini genta&#241;. Evel-se e c'hoarvezo gant ar rummad fall-ma&#241;.</p> 
<p><A NAME="an_12:46">12:46</A>&nbsp;Evel ma komze c'hoazh ouzh ar bobl, setu, e vamm hag e vreudeur, chomet er-maez, a glaske komz outa&#241;.</p> 
<p><A NAME="an_12:47">12:47</A>&nbsp;Unan bennak a lavaras dezha&#241;: Da vamm ha da vreudeur a zo aze er-maez, hag a glask komz ouzhit.</p> 
<p><A NAME="an_12:48">12:48</A>&nbsp;Met Jezuz a respontas d'an hini en devoa lavaret-se dezha&#241;: Piv eo va mamm, piv eo va breudeur?</p> 
<p><A NAME="an_12:49">12:49</A>&nbsp;Hag, oc'h astenn e zorn war e ziskibien, e lavaras: Setu va mamm ha va breudeur.</p> 
<p><A NAME="an_12:50">12:50</A>&nbsp;Rak piv bennak a ra bolontez va Zad a zo en ne&#241;vo&#249;, hennezh eo va breur ha va c'hoar ha va mamm.</p> 
<p><A NAME="an_13:1">13:1</A>&nbsp;An devezh-se, Jezuz, o veza&#241; aet er-maez eus an ti, a azezas e-tal ar mor.</p> 
<p><A NAME="an_13:2">13:2</A>&nbsp;Ur bobl vras o veza&#241; en em zastumet en e gichen, e pignas en ur vag hag ec'h azezas; an holl bobl a chomas war an aod.</p> 
<p><A NAME="an_13:3">13:3</A>&nbsp;Komz a reas dezho dre barabolenno&#249; war galz a drao&#249;, hag e lavaras:</p> 
<p><A NAME="an_13:4">13:4</A>&nbsp;Setu, un hader a yeas er-maez da hada&#241;; hag evel ma hade, ul lodenn eus an had a gouezhas a-hed an hent, hag al laboused a zeuas hag he debras holl.</p> 
<p><A NAME="an_13:5">13:5</A>&nbsp;Ul lodenn all a gouezhas war ul lec'h meinek, e-lec'h ma oa nebeut a zouar; ha kerkent e savas, abalamour ne oa ket aet don en douar;</p> 
<p><A NAME="an_13:6">13:6</A>&nbsp;met pa zeuas an heol, e voe devet, ha dre ma ne oa ket a wrizienn, e sec'has.</p> 
<p><A NAME="an_13:7">13:7</A>&nbsp;Ul lodenn all a gouezhas e-touez ar spern; hag ar spern a greskas hag he mougas.</p> 
<p><A NAME="an_13:8">13:8</A>&nbsp;Ul lodenn all a gouezhas en douar mat hag e roas frouezh, ur c'hreunenn kant, unan all tri-ugent, hag unan all tregont.</p> 
<p><A NAME="an_13:9">13:9</A>&nbsp;Ra selaouo, an neb en deus divskouarn da glevout.</p> 
<p><A NAME="an_13:10">13:10</A>&nbsp;E ziskibien a dostaas, hag a lavaras dezha&#241;: Perak e komzez outo dre barabolenno&#249;?</p> 
<p><A NAME="an_13:11">13:11</A>&nbsp;Jezuz a respontas dezho: Dre ma'z eo roet deoc'h-hu da anavezout trao&#249; kuzhet rouantelezh an ne&#241;vo&#249;, ha ma n'eo ket roet kement-se dezho.</p> 
<p><A NAME="an_13:12">13:12</A>&nbsp;Rak roet e vo d'an neb en deus, hag en devo a-fonn; met an hini n'en deus ket, e vo lamet diganta&#241; memes ar pezh en deus. </p> 
<p><A NAME="an_13:13">13:13</A>&nbsp;Rak-se e komzan dezho dre barabolenno&#249;, abalamour o welout ne welont ket, hag o klevout ne glevont ha ne gomprenont ket.</p> 
<p><A NAME="an_13:14">13:14</A>&nbsp;Evito eo peurc'hraet an diougan-ma&#241; lavaret gant Izaia: C'hwi a glevo gant ho tivskouarn, ha ne gomprenot ket. C'hwi a sello gant ho taoulagad, ha ne welot ket.</p> 
<p><A NAME="an_13:15">13:15</A>&nbsp;Rak kalon ar bobl-ma&#241; a zo deuet digizidik; pounnerglevet o deus o divskouarn, ha serret o deus o daoulagad, gant aon na zeufe o daoulagad da welout, o divskouarn da glevout, o c'halon da gompren, ha na yac'hafen anezho.</p> 
<p><A NAME="an_13:16">13:16</A>&nbsp;E&#252;rus eo ho taoulagad, abalamour ma welont, hag ho tivskouarn, abalamour ma klevont.</p> 
<p><A NAME="an_13:17">13:17</A>&nbsp;Rak, me a lavar deoc'h e gwirionez, kalz a brofeded hag a dud reizh o deus c'hoantaet gwelout ar pezh a welit, ha n'o deus ket e welet, ha klevout ar pezh a glevit, ha n'o deus ket e glevet.</p> 
<p><A NAME="an_13:18">13:18</A>&nbsp;Selaouit eta ar pezh a dalv parabolenn an hader.</p> 
<p><A NAME="an_13:19">13:19</A>&nbsp;Pa selaou un den ger ar rouantelezh ha pa ne gompren ket anezha&#241;, an hini fall a zeu hag a skrap ar pezh a zo bet hadet en e galon: hennezh eo an hini en deus degemeret an had a-hed an hent.</p> 
<p><A NAME="an_13:20">13:20</A>&nbsp;An hini en deus degemeret an had el lec'hio&#249; meinek, eo an hini a glev ar ger hag e zegemer kerkent gant joa;</p> 
<p><A NAME="an_13:21">13:21</A>&nbsp;met n'en deus ket a wrizienn enna&#241; e-unan, ha ne bad nemet ur pennad; dre-se, pa zeu ar glac'har pe an heskinerezh abalamour d'ar ger, e kav kerkent skouer fall.</p> 
<p><A NAME="an_13:22">13:22</A>&nbsp;An hini en deus degemeret an had e-touez an drein, eo an hini a glev ar ger; met prederio&#249; ar bed-ma&#241; ha tromplerezh ar pinvidigezhio&#249;, a voug ar ger, hag e laka difrouezh.</p> 
<p><A NAME="an_13:23">13:23</A>&nbsp;An hini en deus degemeret an had en douar mat, eo an hini a glev ar ger hag en kompren; dougen a ra frouezh, ur c'hreunenn a ro kant, unan all tri-ugent, hag unan all tregont.</p> 
<p><A NAME="an_13:24">13:24</A>&nbsp;Kinnig a reas dezho ur barabolenn all, hag e lavaras: Rouantelezh an ne&#241;vo&#249; a zo he&#241;vel ouzh un den en deus hadet had mat en e bark.</p> 
<p><A NAME="an_13:25">13:25</A>&nbsp;Met, e-pad ma oa kousket an dud, e enebour a zeuas, a hadas dreog e-touez an ed, hag a yeas kuit.</p> 
<p><A NAME="an_13:26">13:26</A>&nbsp;Pa voe kresket ar geot, ha deuet e frouezh, neuze en em ziskouezas ivez an dreog.</p> 
<p><A NAME="an_13:27">13:27</A>&nbsp;Mevelien mestr an ti a zeuas da lavarout dezha&#241;: Aotrou, ha ne'c'h eus ket hadet had mat ez park? Penaos eta ez eus dreog enna&#241;?</p> 
<p><A NAME="an_13:28">13:28</A>&nbsp;E&#241; a respontas dezho: Un enebour din en deus graet kement-se. Ar vevelien a lavaras dezha&#241;: Fellout a ra dit ec'h afemp d'e denna&#241;?</p> 
<p><A NAME="an_13:29">13:29</A>&nbsp;Nann, emeza&#241; dezho, gant aon o tenna&#241; an dreog, na ziwriziennfec'h ivez an ed.</p> 
<p><A NAME="an_13:30">13:30</A>&nbsp;Lezit o-daou da greski&#241; betek an eost; ha da amzer an eost, e lavarin d'ar vederien: Tennit da genta&#241; an dreog hag en endrammit evit e zevi&#241;, met dastumit an ed em solier.</p> 
<p><A NAME="an_13:31">13:31</A>&nbsp;Kinnig a reas dezho ur barabolenn all, hag e lavaras: Rouantelezh an ne&#241;vo&#249; a zo he&#241;vel ouzh ur c'hreunenn sezo a gemer un den hag a had en e bark;</p> 
<p><A NAME="an_13:32">13:32</A>&nbsp;ar bihana&#241; eus an holl hado&#249; eo, met pa'z eo kresket, ez eo brasoc'h eget al louzo&#249; hag e teu da veza&#241; ur wezenn, en hevelep doare ma teu laboused an ne&#241;v da chom en he branko&#249;.</p> 
<p><A NAME="an_13:33">13:33</A>&nbsp;Lavarout a reas dezho ar barabolenn all-ma&#241;: Rouantelezh a ne&#241;vo&#249; a zo he&#241;vel ouzh ur goell a gemer ur wreg, hag a laka e tri muzuliad bleud, betek ma vo an toaz goet holl.</p> 
<p><A NAME="an_13:34">13:34</A>&nbsp;Jezuz a lavaras an holl drao&#249;-se d'ar bobl e parabolenno&#249;, ha ne gomze ket outo hep parabolenn,</p> 
<p><A NAME="an_13:35">13:35</A>&nbsp;evit ma vije peurc'hraet ar pezh a oa bet lavaret gant ar profed: Digeri&#241; a rin va genou gant parabolenno&#249;, diskl&#234;ria&#241; a rin trao&#249; kuzhet abaoe krouidigezh ar bed.</p> 
<p><A NAME="an_13:36">13:36</A>&nbsp;Neuze Jezuz, o veza&#241; kaset kuit ar bobl, a zeuas en ti. E ziskibien a dostaas outa&#241;, o lavarout: Displeg deomp parabolenn dreog ar park.</p> 
<p><A NAME="an_13:37">13:37</A>&nbsp;E&#241; a respontas dezho: An hini a had an had mat, eo Mab an den;</p> 
<p><A NAME="an_13:38">13:38</A>&nbsp;ar park eo ar bed; an had mat eo bugale ar rouantelezh; an dreog eo bugale an droug;</p> 
<p><A NAME="an_13:39">13:39</A>&nbsp;an enebour en deus e hadet, eo an diaoul; an eost, eo fin ar bed; ar vederien, eo an aeled</p> 
<p><A NAME="an_13:40">13:40</A>&nbsp;Evel ma tenner an dreog, ha ma e daoler en tan, evel-se e c'hoarvezo e fin ar bed.</p> 
<p><A NAME="an_13:41">13:41</A>&nbsp;Mab an den a gaso e aeled da denna&#241; eus e rouantelezh an holl skouerio&#249; fall hag ar re a ra an droug,</p> 
<p><A NAME="an_13:42">13:42</A>&nbsp;hag e taolint anezho en ur forn-dan, e-lec'h ma vo goueladego&#249; ha grigo&#241;sadego&#249;-dent.</p> 
<p><A NAME="an_13:43">13:43</A>&nbsp;Neuze an dud reizh a lugerno evel an heol e rouantelezh o Zad. Ra selaouo, an neb en deus divskouarn da glevout.</p> 
<p><A NAME="an_13:44">13:44</A>&nbsp;Rouantelezh an ne&#241;vo&#249; a zo c'hoazh he&#241;vel ouzh un te&#241;zor kuzhet en ur park. Pa gav un den anezha&#241;, en kuzh; hag en e laouena&#241;, ez a da werzha&#241; kement en deus, hag e pren ar park-se.</p> 
<p><A NAME="an_13:45">13:45</A>&nbsp;Rouantelezh an ne&#241;vo&#249; a zo c'hoazh he&#241;vel ouzh ur marc'hadour a glask perlez kaer.</p> 
<p><A NAME="an_13:46">13:46</A>&nbsp;Kavet en deus ur berlezenn brizius-meurbet; mont a reas da werzha&#241; kement en devoa, hag en deus he frenet.</p> 
<p><A NAME="an_13:47">13:47</A>&nbsp;Rouantelezh an ne&#241;vo&#249; a zo c'hoazh he&#241;vel ouzh ur roued taolet er mor, hag a zastum pesked a bep seurt.</p> 
<p><A NAME="an_13:48">13:48</A>&nbsp;Pa'z eo leun, e tenner anezhi war an aod; goude beza&#241; azezet, e lakaont ar re vat e listri, hag e taolont kuit ar re fall.</p> 
<p><A NAME="an_13:49">13:49</A>&nbsp;Evel-se e c'hoarvezo e fin ar bed; an aeled a zeuio hag a zispartio ar re drouk eus a-douez ar re reizh,</p> 
<p><A NAME="an_13:50">13:50</A>&nbsp;hag e taolint anezho en ur forn-dan, e-lec'h ma vo goueladego&#249; ha grigo&#241;sadego&#249;-dent.</p> 
<p><A NAME="an_13:51">13:51</A>&nbsp;Ha komprenet mat hoc'h eus an holl drao&#249;-se? Ya, a respontjont.</p> 
<p><A NAME="an_13:52">13:52</A>&nbsp;Hag e lavaras dezho: Dre-se, kement skrib desket diwar-benn ar pezh a sell ouzh rouantelezh an ne&#241;vo&#249;, a zo he&#241;vel ouzh ur penn-tiegezh a denn trao&#249; nevez ha trao&#249; kozh eus e de&#241;zor.</p> 
<p><A NAME="an_13:53">13:53</A>&nbsp;Goude m'en devoe Jezuz peurlavaret ar barabolenno&#249;-se, ez eas kuit ac'hano.</p> 
<p><A NAME="an_13:54">13:54</A>&nbsp;O veza&#241; deuet en e vro, e kelenne anezho er sinagogenn, en hevelep doare ma oant souezhet ha ma lavarent: A belec'h e teu dezha&#241; ar furnez hag ar miraklo&#249;-se?</p> 
<p><A NAME="an_13:55">13:55</A>&nbsp;Ha n'eo ket mab ar c'halvez? Ha n'eo ket Mari eo e vamm? Jakez, Jozez, Simon ha Jud, ha n'int ket e vreudeur? </p> 
<p><A NAME="an_13:56">13:56</A>&nbsp;E c'hoarezed, ha n'emaint ket holl en hon touez? A belec'h eta e teu dezha&#241; an holl drao&#249;-se?</p> 
<p><A NAME="an_13:57">13:57</A>&nbsp;Hag e kavent tamall enna&#241;. Met Jezuz a lavaras dezho: Ur profed n'eo disprizet nemet en e vro hag en e di e-unan.</p> 
<p><A NAME="an_13:58">13:58</A>&nbsp;Ne reas ket kalz a viraklo&#249; el lec'h-se, abalamour d'o diskredoni.</p> 
<p><A NAME="an_14:1">14:1</A>&nbsp;En amzer-se, Herodez an tetrark, o veza&#241; klevet komz eus Jezuz, a lavaras d'e servijerien:</p> 
<p><A NAME="an_14:2">14:2</A>&nbsp;Yann-Vadezour eo! Adsavet eo a-douez ar re varv, ha dre-se eo en em ra miraklo&#249; dreza&#241;.</p> 
<p><A NAME="an_14:3">14:3</A>&nbsp;Rak Herodez en devoa kaset da gemer Yann, hag en devoa e ereet ha lakaet er prizon, abalamour da Herodiaz, gwreg Filip e vreur,</p> 
<p><A NAME="an_14:4">14:4</A>&nbsp;rak Yann a lavare dezha&#241;: N'eo ket aotreet dit he c'haout evit gwreg.</p> 
<p><A NAME="an_14:5">14:5</A>&nbsp;C'hoant en devoa d'e lakaat da vervel, met aon en devoa rak ar bobl, dre ma oa kemeret Yann ganto evit ur profed.</p> 
<p><A NAME="an_14:6">14:6</A>&nbsp;Met da zeiz ganedigezh Herodez, merc'h Herodiaz a za&#241;sas dirak an dud, hag a blijas da Herodez,</p> 
<p><A NAME="an_14:7">14:7</A>&nbsp;en hevelep doare ma roas e c'her dezhi gant le, penaos e roje dezhi ar pezh a c'houlennje.</p> 
<p><A NAME="an_14:8">14:8</A>&nbsp;Aliet gant he mamm, e lavaras: Ro din ama&#241;, war ur plad, penn Yann-Vadezour.</p> 
<p><A NAME="an_14:9">14:9</A>&nbsp;Ar roue a voe glac'haret; koulskoude, abalamour d'e le ha d'ar re a oa azezet ganta&#241;, e c'hourc'hemennas e rei&#241; dezhi,</p> 
<p><A NAME="an_14:10">14:10</A>&nbsp;hag e kasas da zibenna&#241; Yann er prizon.</p> 
<p><A NAME="an_14:11">14:11</A>&nbsp;E benn a voe degaset war ur plad, ha roet d'ar plac'h yaouank, hag ar plac'h yaouank e roas d'he mamm.</p> 
<p><A NAME="an_14:12">14:12</A>&nbsp;Diskibien Yann a zeuas hag a gemeras e gorf, hag e sebeilhjont anezha&#241;.; hag ez ejont d'e lavarout da Jezuz.</p> 
<p><A NAME="an_14:13">14:13</A>&nbsp;Pa glevas Jezuz kement-se, ez eas kuit ac'hano en ur vag evit en em denna&#241; a-du en ul lec'h distro. Ar bobl o veza&#241; klevet-se en heulias war droad adalek ar g&#234;rio&#249;.</p> 
<p><A NAME="an_14:14">14:14</A>&nbsp;Neuze Jezuz, o veza&#241; aet er-maez, a welas ul lod bras a dud; truez en devoe outo, hag e yac'haas o c'hla&#241;vourien.</p> 
<p><A NAME="an_14:15">14:15</A>&nbsp;An abardaez o veza&#241; deuet, e ziskibien a dostaas outa&#241; hag a lavaras: Al lec'h-ma&#241; a zo distro, ha diwezhat eo; kas kuit ar bobl, evit ma'z aint er bourc'hio&#249;, da brena&#241; boued.</p> 
<p><A NAME="an_14:16">14:16</A>&nbsp;Jezuz a lavaras dezho: N'o deus ket ezhomm da vont kuit, roit hoc'h-unan da zebri&#241; dezho.</p> 
<p><A NAME="an_14:17">14:17</A>&nbsp;Lavarout a rejont dezha&#241;: N'hon eus ama&#241; nemet pemp bara ha daou besk.</p> 
<p><A NAME="an_14:18">14:18</A>&nbsp;E&#241; a lavaras: Degasit int din.</p> 
<p><A NAME="an_14:19">14:19</A>&nbsp;Ober a reas d'ar bobl azeza&#241; war ar geot, kemer a reas ar pemp bara hag an daou besk, hag o sevel e zaoulagad etrezek an ne&#241;v, e rentas graso&#249;. Neuze e torras ar barao&#249;, hag e roas anezho d'e ziskibien, evit m'o rojent d'ar bobl.</p> 
<p><A NAME="an_14:20">14:20</A>&nbsp;Debri&#241; a rejont holl hag o devoa a-walc'h, hag e kasjont ganto daouzek panerad leun eus an nemoranto&#249;.</p> 
<p><A NAME="an_14:21">14:21</A>&nbsp;Ar re o devoa debret a oa war-dro pemp mil den, hep ar gwragez hag ar vugale.</p> 
<p><A NAME="an_14:22">14:22</A>&nbsp;Kerkent goude, e reas d'e ziskibien mont er vag, hag e ziaraogi&#241; en tu all, e-pad ma kasje kuit ar bobl.</p> 
<p><A NAME="an_14:23">14:23</A>&nbsp;P'en devoe kaset kuit ar bobl, e pignas war ar menez evit pedi&#241;, a-du; an abardaez o veza&#241; deuet, e oa eno e-unan.</p> 
<p><A NAME="an_14:24">14:24</A>&nbsp;Ar vag a oa dija e-kreiz ar mor, gwallgaset gant ar gwagenno&#249;, rak an avel a oa en o enep.</p> 
<p><A NAME="an_14:25">14:25</A>&nbsp;D'ar bedervet beilhadenn eus an noz e teuas d'o c'havout, o vale war ar mor.</p> 
<p><A NAME="an_14:26">14:26</A>&nbsp;Pa welas an diskibien anezha&#241;, o vale war ar mor, o devoa spont hag e lavarjont: Un teuz eo! Hag e krijont gant ar spont.</p> 
<p><A NAME="an_14:27">14:27</A>&nbsp;Kerkent Jezuz a lavaras dezho: Ho pet fizia&#241;s, me eo, n'ho pet ket aon.</p> 
<p><A NAME="an_14:28">14:28</A>&nbsp;P&#234;r a respontas dezha&#241;: Aotrou, mar deo te, gourc'hemenn ac'hanon da vont da'z kavout war an doureier.</p> 
<p><A NAME="an_14:29">14:29</A>&nbsp;E&#241; a lavaras dezha&#241;: Deus! P&#234;r a ziskennas eus ar vag hag a gerzhas war an doureier, evit mont da gavout Jezuz.</p> 
<p><A NAME="an_14:30">14:30</A>&nbsp;Met, pa welas e oa kre&#241;v an avel, en devoa aon; hag evel ma tonae en dour, e krias, o lavarout: Aotrou, va savete!</p> 
<p><A NAME="an_14:31">14:31</A>&nbsp;Raktal Jezuz, oc'h astenn e zorn, a grogas enna&#241;, hag a lavaras dezha&#241;: Den a nebeut a feiz, perak ac'h eus diskredet?</p> 
<p><A NAME="an_14:32">14:32</A>&nbsp;Hag e pignjont er vag, hag an avel a baouezas.</p> 
<p><A NAME="an_14:33">14:33</A>&nbsp;Ar re a oa er vag a zeuas hag a azeulas anezha&#241;, o lavarout: Te eo evit gwir Mab Doue.</p> 
<p><A NAME="an_14:34">14:34</A>&nbsp;P'o devoe treuzet ar mor, e teujont da vro C'henezared.</p> 
<p><A NAME="an_14:35">14:35</A>&nbsp;Tud al lec'h-ma&#241;, o veza&#241; anavezet Jezuz, a gasas kannaded en holl vro tro-war-dro, hag e voe degaset dezha&#241; an holl dud kla&#241;v.</p> 
<p><A NAME="an_14:36">14:36</A>&nbsp;Pedi&#241; a rejont anezha&#241; d'o lezel da steki&#241; hepken ouzh bevenn e zilhad. Ha kement hini a stokas, a voe yac'haet.</p> 
<p><A NAME="an_15:1">15:1</A>&nbsp;Neuze skribed ha farizianed a zeuas eus Jeruzalem da gavout Jezuz, hag a lavaras dezha&#241;:</p> 
<p><A NAME="an_15:2">15:2</A>&nbsp;Perak e torr da ziskibien hengoun a re gozh? Rak ne walc'hont ket o daouarn pa zebront o fredo&#249;.</p> 
<p><A NAME="an_15:3">15:3</A>&nbsp;E&#241; a respontas dezho: Ha c'hwi, perak e torrit gourc'hemenn Doue gant ho hengoun?</p> 
<p><A NAME="an_15:4">15:4</A>&nbsp;Rak Doue en deus lavaret: Enor da dad ha da vamm, ha: Piv bennak a villigo e dad pe e vamm a vo lakaet d'ar marv;</p> 
<p><A NAME="an_15:5">15:5</A>&nbsp;met c'hwi a lavar: An hini a lavaro d'e dad pe d'e vamm: Ar pezh am bije gallet rei&#241; dit a zo ur prof da Zoue, </p> 
<p><A NAME="an_15:6">15:6</A>&nbsp;n'eo ket dalc'het da enori&#241; e dad pe e vamm. C'hwi a gas da netra ger Doue gant ho hengoun.</p> 
<p><A NAME="an_15:7">15:7</A>&nbsp;Pilpouzed, Izaia en deus profedet mat diwar ho penn, p'en deus lavaret:</p> 
<p><A NAME="an_15:8">15:8</A>&nbsp;Ar bobl-ma&#241; a enor ac'hanon gant he muzello&#249;, met o c'halono&#249; a zo gwall bell diouzhin.</p> 
<p><A NAME="an_15:9">15:9</A>&nbsp;Met e ven eo ec'h enoront ac'hanon, pa zeskont kredenno&#249; a zo gourc'hemenno&#249; tud.</p> 
<p><A NAME="an_15:10">15:10</A>&nbsp;Neuze, o veza&#241; galvet ar bobl, e lavaras dezho: Selaouit, ha komprenit.</p> 
<p><A NAME="an_15:11">15:11</A>&nbsp;N'eo ket ar pezh a ya er genou a hudura an den, met ar pezh a zeu er-maez eus ar genou eo, a hudura an den.</p> 
<p><A NAME="an_15:12">15:12</A>&nbsp;Neuze e ziskibien a dostaas outa&#241; hag a lavaras dezha&#241;: Gouzout a rez penaos ar farizianed, o klevout ar pezh ac'h eus lavaret, o deus kavet tamall enna&#241;?</p> 
<p><A NAME="an_15:13">15:13</A>&nbsp;E&#241; a respontas: Pep plantenn n'eo ket bet plantet gant va Zad a zo en ne&#241;v, a vo diwriziennet.</p> 
<p><A NAME="an_15:14">15:14</A>&nbsp;Lezit int; tud dall int, o ren tud dall; mar ren un dall un dall all, e kouezhint o-daou er poull.</p> 
<p><A NAME="an_15:15">15:15</A>&nbsp;P&#234;r, o kemer ar gomz, a lavaras dezha&#241;: Displeg deomp ar barabolenn-se.</p> 
<p><A NAME="an_15:16">15:16</A>&nbsp;Ha Jezuz a lavaras: C'hwi ivez, bez' oc'h c'hoazh hep skiant?</p> 
<p><A NAME="an_15:17">15:17</A>&nbsp;Ne gomprenit ket penaos kement a ya er genou, a ziskenn er c'hof, hag a vez taolet el lec'h distro?</p> 
<p><A NAME="an_15:18">15:18</A>&nbsp;Met ar pezh a zeu er-maez eus ar genou, a zeu eus ar galon; ha se eo ar pezh a hudura an den.</p> 
<p><A NAME="an_15:19">15:19</A>&nbsp;Rak eus ar galon e teu ar so&#241;jo&#249; fall, al lazherezhio&#249;, an avoultriezhio&#249;, ar gastaouerezhio&#249;, al laero&#241;sio&#249;, ar falstestenio&#249;, an droukkomzo&#249;.</p> 
<p><A NAME="an_15:20">15:20</A>&nbsp;Setu aze an trao&#249; a hudura an den; met debri&#241; hep beza&#241; gwalc'het an daouarn, an dra-se ne hudura ket an den.</p> 
<p><A NAME="an_15:21">15:21</A>&nbsp;Jezuz, o veza&#241; aet ac'hano, en em dennas da gostezio&#249; Tir ha Sidon.</p> 
<p><A NAME="an_15:22">15:22</A>&nbsp;Setu, ur wreg kananeat deuet eus ar vro-se, a grias, o lavarout: Az pez truez ouzhin, Aotrou, Mab David! Va merc'h a zo gwall-boaniet gant an diaoul.</p> 
<p><A NAME="an_15:23">15:23</A>&nbsp;E&#241; ne respontas ket ur ger dezhi, hag e ziskibien a dostaas outa&#241;, o lavarout: Kas anezhi kuit, rak krial a ra war hol lerc'h.</p> 
<p><A NAME="an_15:24">15:24</A>&nbsp;Respont a reas hag e lavaras: N'on bet kaset nemet etrezek an de&#241;ved kollet eus ti Israel.</p> 
<p><A NAME="an_15:25">15:25</A>&nbsp;Met hi a zeuas, hag en em stouas diraza&#241;, o lavarout: Aotrou, sikour ac'hanon!</p> 
<p><A NAME="an_15:26">15:26</A>&nbsp;Respont a reas: N'eo ket mat kemer bara ar vugale, hag e deurel d'ar chas bihan.</p> 
<p><A NAME="an_15:27">15:27</A>&nbsp;Gwir eo Aotrou, emezi, met ar chas bihan a zebr ar bruzun a gouezh eus taol o mestro&#249;.</p> 
<p><A NAME="an_15:28">15:28</A>&nbsp;Neuze Jezuz a lavaras dezhi: Gwreg, da feiz a zo bras. Ra vo graet dit evel ma c'hoantaez. Hag en eur-se memes, he merc'h a voe yac'haet.</p> 
<p><A NAME="an_15:29">15:29</A>&nbsp;Jezuz, o veza&#241; aet ac'hano, a zeuas tost da vor Galilea. O veza&#241; pignet war ur menez, ec'h azezas eno.</p> 
<p><A NAME="an_15:30">15:30</A>&nbsp;Neuze ul lod bras a dud a dostaas outa&#241;, ha ganto re gamm, re dall, re vut, re vac'hagnet, ha kalz a re gla&#241;v, hag e lakajont anezho ouzh e dreid; e&#241; o yac'haas,</p> 
<p><A NAME="an_15:31">15:31</A>&nbsp;en hevelep doare ma voe souezhet an dud pa weljont ar re vut o komz, ar re gamm o kerzhout, ar re dall o welout, ar re vac'hagnet yac'haet; hag e roent gloar da Zoue Israel.</p> 
<p><A NAME="an_15:32">15:32</A>&nbsp;Jezuz, o veza&#241; galvet e ziskibien, a lavaras: Truez am eus ouzh ar bobl-ma&#241;; rak tri deiz a zo emaint em c'hichen, ha n'o deus netra da zebri&#241;. Ne fell ket din o c'has war yun, gant aon na vankfe o nerzh en hent.</p> 
<p><A NAME="an_15:33">15:33</A>&nbsp;An diskibien a lavaras: Penaos e c'hellfemp kavout, el lec'h distro-ma&#241;, bara a-walc'h da breda&#241; kement a dud.</p> 
<p><A NAME="an_15:34">15:34</A>&nbsp;Jezuz a c'houlennas outo: Pet bara hoc'h eus? Hag int a lavaras: Seizh, hag un nebeut peskedigo&#249;.</p> 
<p><A NAME="an_15:35">15:35</A>&nbsp;Neuze e reas d'ar bobl azeza&#241; war an douar;</p> 
<p><A NAME="an_15:36">15:36</A>&nbsp;hag o veza&#241; kemeret ar seizh bara hag ar pesked, ha trugarekaet, e torras anezho hag o roas d'e ziskibien, hag e ziskibien o roas d'ar bobl.</p> 
<p><A NAME="an_15:37">15:37</A>&nbsp;Hag e tebrjont holl, hag o devoe a-walc'h, hag e tegasjont seizh panerad leun eus an tammo&#249; a oa manet.</p> 
<p><A NAME="an_15:38">15:38</A>&nbsp;Ar re o devoa debret a oa war-dro pevar mil den, hep ar gwragez hag ar vugale.</p> 
<p><A NAME="an_15:39">15:39</A>&nbsp;Goude beza&#241; kaset kuit ar bobl, e pignas er vag, hag e teuas da vro Magadan.</p> 
<p><A NAME="an_16:1">16:1</A>&nbsp;Ar farizianed hag ar sadukeiz a dostaas ouzh Jezuz, hag, evit e dempta&#241;, a c'houlennjont outa&#241; diskouez dezho ur mirakl eus an ne&#241;v.</p> 
<p><A NAME="an_16:2">16:2</A>&nbsp;Jezuz a respontas dezho: Diouzh an abardaez, e lavarit: Brav e vo an amzer rak an oabl a zo ruz;</p> 
<p><A NAME="an_16:3">16:3</A>&nbsp;ha diouzh ar mintin: Arnev a vo rak an oabl a zo te&#241;val-ruz. Pilpouzed, c'hwi a oar anavezout doare an oabl, ha ne c'hellit ket anavezout sino&#249; an amzerio&#249;!</p> 
<p><A NAME="an_16:4">16:4</A>&nbsp;Ar rummad fall hag avoultr-ma&#241; a c'houlenn ur mirakl, ha ne vo roet dezha&#241; nemet hini Jona. Hag, o veza&#241; o lezet, ez eas kuit.</p> 
<p><A NAME="an_16:5">16:5</A>&nbsp;An diskibien, o tremen en tu all, o devoa ankounac'haet kemer bara ganto.</p> 
<p><A NAME="an_16:6">16:6</A>&nbsp;Jezuz a lavaras dezho: En em virit gant evezh eus goell ar farizianed hag ar sadukeiz.</p> 
<p><A NAME="an_16:7">16:7</A>&nbsp;An diskibien a so&#241;je enno o-unan hag a lavare: Abalamour n'hon eus ket a vara eo.</p> 
<p><A NAME="an_16:8">16:8</A>&nbsp;Jezuz, o veza&#241; anavezet kement-se, a lavaras dezho: Perak e so&#241;jit evel-se etrezoc'h, tud a nebeut a feiz, ez eo dre n'hoc'h eus ket kemeret a vara ganeoc'h?</p> 
<p><A NAME="an_16:9">16:9</A>&nbsp;Bez' oc'h c'hoazh hep skiant, ha n'hoc'h eus ket so&#241;j eus ar pemp bara hag ar pemp mil den, ha pet panerad ho poa kaset ganeoc'h,</p> 
<p><A NAME="an_16:10">16:10</A>&nbsp;nag eus ar seizh bara hag ar pevar mil den, ha pet panerad ho poa kaset ganeoc'h?</p> 
<p><A NAME="an_16:11">16:11</A>&nbsp;Penaos eta ne gomprenit ket n'eo ket eus bara em eus komzet, pa em eus lavaret deoc'h: En em virit eus goell ar farizianed hag ar sadukeiz?</p> 
<p><A NAME="an_16:12">16:12</A>&nbsp;Neuze e komprenjont penaos n'en devoa ket lavaret: En em virit eus goell ar bara, met eus kelennadurezh ar farizianed hag ar sadukeiz.</p> 
<p><A NAME="an_16:13">16:13</A>&nbsp;Jezuz, o veza&#241; deuet e douar Kezarea-Filip, a c'houlennas ouzh e ziskibien: Piv a lavar an dud on, me, Mab an den?</p> 
<p><A NAME="an_16:14">16:14</A>&nbsp;Respont a rejont: Darn a lavar out Yann-Vadezour; darn all, Elia; darn all, Jeremia, pe unan ar brofeded.</p> 
<p><A NAME="an_16:15">16:15</A>&nbsp;E&#241; a lavaras dezho: Ha c'hwi, piv a lavarit ez on-me?</p> 
<p><A NAME="an_16:16">16:16</A>&nbsp;Simon-P&#234;r a respontas: Te eo ar C'hrist, Mab an Doue bev.</p> 
<p><A NAME="an_16:17">16:17</A>&nbsp;Jezuz, oc'h adkemer ar gomz, a lavaras dezha&#241;: E&#252;rus out, Simon, mab Jona, rak n'eo ket ar c'hig nag ar gwad o deus diskuliet kement-ma&#241; dit, met va Zad a zo en ne&#241;vo&#249;.</p> 
<p><A NAME="an_16:18">16:18</A>&nbsp;Ha me a lavar dit: Te a zo P&#234;r, ha war ar roc'h-ma&#241; e savin va Iliz, ha dorio&#249; lec'h ar marv ne drec'hint ket anezhi.</p> 
<p><A NAME="an_16:19">16:19</A>&nbsp;Rei&#241; a rin dit alc'houezio&#249; rouantelezh an ne&#241;vo&#249;: ar pezh a erei war an douar a vo ereet en ne&#241;vo&#249;, hag ar pezh a zierei war an douar a vo diereet en ne&#241;vo&#249;.</p> 
<p><A NAME="an_16:20">16:20</A>&nbsp;Neuze e tifennas gwall start outo lavarout da zen e oa e&#241; ar C'hrist.</p> 
<p><A NAME="an_16:21">16:21</A>&nbsp;Adalek neuze, Jezuz en em lakaas da ziskl&#234;ria&#241; d'e ziskibien e oa ret dezha&#241; mont da Jeruzalem, gouza&#241;v kalz a drao&#249; a-berzh an henaourien, ar veleien vras, ha ar skribed, beza&#241; lakaet d'ar marv, hag adsevel a varv d'an trede deiz.</p> 
<p><A NAME="an_16:22">16:22</A>&nbsp;P&#234;r, o veza&#241; e gemeret a-du, en em lakaas d'e repren, o lavarout: Doue ra viro, Aotrou! Kement-se ne c'hoarvezo ket ganit.</p> 
<p><A NAME="an_16:23">16:23</A>&nbsp;Met Jezuz, o tistrei&#241;, a lavaras da B&#234;r: A-dre&#241;v din, Satan! Ur skouer fall out din, rak da so&#241;jezono&#249; n'emaint ket war an trao&#249; a sell ouzh Doue, met war an trao&#249; a sell ouzh an dud.</p> 
<p><A NAME="an_16:24">16:24</A>&nbsp;Neuze Jezuz a lavaras d'e ziskibien: Mar fell da unan bennak dont war va lerc'h, ra raio dilez anezha&#241; e-unan, ra gemero e groaz, ha ra heulio ac'hanon.</p> 
<p><A NAME="an_16:25">16:25</A>&nbsp;Rak piv bennak a fello dezha&#241; savetei&#241; e vuhez, he c'hollo; met piv bennak a gollo e vuhez abalamour din, he saveteo.</p> 
<p><A NAME="an_16:26">16:26</A>&nbsp;Rak petra a dalvfe da un den gounit ar bed holl, ma kollfe e ene? Pe petra a rofe an den e trok ouzh e ene?</p> 
<p><A NAME="an_16:27">16:27</A>&nbsp;Rak Mab an den a dle dont e gloar e Dad gant e aeled; ha neuze e roio da bep hini hervez e obero&#249;.</p> 
<p><A NAME="an_16:28">16:28</A>&nbsp;Me a lavar deoc'h e gwirionez, ez eus hinienno&#249; eus a-douez ar re a zo ama&#241;, ha ne varvint ket, ken n'o devo gwelet Mab an den o tont en e rouantelezh.</p> 
<p><A NAME="an_17:1">17:1</A>&nbsp;C'hwec'h devezh goude, Jezuz a gemeras ganta&#241; P&#234;r, Jakez, ha Yann e vreur, hag o c'hasas a-du war ur menez uhel;</p> 
<p><A NAME="an_17:2">17:2</A>&nbsp;hag e voe treuzneuziet dirazo; e zremm a lugernas evel an heol, hag e zilhad a zeuas gwenn evel ar goulou.</p> 
<p><A NAME="an_17:3">17:3</A>&nbsp;Ha setu, Moizez hag Elia en em ziskouezas dezho, o komz ganta&#241;.</p> 
<p><A NAME="an_17:4">17:4</A>&nbsp;P&#234;r, o kemer ar gomz, a lavaras da Jezuz: Aotrou, mat eo deomp chom ama&#241;; mar fell dit, e raimp ama&#241; teir deltenn, unan evidout, unan evit Moizez, hag unan evit Elia.</p> 
<p><A NAME="an_17:5">17:5</A>&nbsp;Komz a rae c'hoazh, pa zeuas ur goabrenn lugernus d'o golo; ha setu, ur vouezh a zeuas eus ar goabrenn, hag a lavaras: Hema&#241; eo va Mab karet-mat, enna&#241; em eus lakaet va holl levenez. Selaouit e&#241;.</p> 
<p><A NAME="an_17:6">17:6</A>&nbsp;Pa glevjont ar vouezh-se, an diskibien a gouezhas war o genou, hag o devoe ur spont bras.</p> 
<p><A NAME="an_17:7">17:7</A>&nbsp;Met Jezuz, o tostaat, a stokas outo hag a lavaras dezho: Savit, n'ho pet ket aon!</p> 
<p><A NAME="an_17:8">17:8</A>&nbsp;Sevel a rejont o daoulagad, he ne weljont nemet Jezuz e-unan ganto.</p> 
<p><A NAME="an_17:9">17:9</A>&nbsp;Evel ma tiskennent eus ar menez, Jezuz a roas dezho ar gourc'hemenn-ma&#241;: Na gomzit da zen eus ar welidigezh-ma&#241;, ken na vo adsavet Mab an den a-douez ar re varv.</p> 
<p><A NAME="an_17:10">17:10</A>&nbsp;An diskibien a reas ar goulenn-ma&#241; outa&#241;: Perak eta e lavar ar skribed eo ret da Elia dont da genta&#241;?</p> 
<p><A NAME="an_17:11">17:11</A>&nbsp;Jezuz a respontas dezho: Gwir eo Elia a dle dont da genta&#241; hag adlakaat pep tra.</p> 
<p><A NAME="an_17:12">17:12</A>&nbsp;Met me a lavar deoc'h penaos Elia a zo dija deuet, ha n'o deus ket e anavezet, met o deus graet dezha&#241; kement o deus c'hoantaet. Evel-se ivez, e tle Mab an den gouza&#241;v eus o ferzh.</p> 
<p><A NAME="an_17:13">17:13</A>&nbsp;Neuze an diskibien a gomprenas e komze outo diwar-benn Yann-Vadezour.</p> 
<p><A NAME="an_17:14">17:14</A>&nbsp;O veza&#241; deuet etrezek ar bobl, un den a dostaas outa&#241; hag en em daolas d'an daoulin diraza&#241;, o lavarout:</p> 
<p><A NAME="an_17:15">17:15</A>&nbsp;Aotrou! Az pez truez ouzh va mab; loariek eo ha gwall boaniet; alies e kouezh en tan, hag alies en dour.</p> 
<p><A NAME="an_17:16">17:16</A>&nbsp;Degaset em eus anezha&#241; da'z tiskibien, ha n'o deus ket gallet e yac'haat.</p> 
<p><A NAME="an_17:17">17:17</A>&nbsp;O rummad diskredik ha fall, a respontas Jezuz, betek pegeit e vin ganeoc'h hag e c'houza&#241;vin ac'hanoc'h? Degasit e&#241; ama&#241; din.</p> 
<p><A NAME="an_17:18">17:18</A>&nbsp;Jezuz a c'hourdrouzas an diaoul, hag ez eas er-maez anezha&#241;; ar bugel a voe yac'haet war an eur memes.</p> 
<p><A NAME="an_17:19">17:19</A>&nbsp;Neuze an diskibien a dostaas ouzh Jezuz hag a lavaras dezha&#241; a-du: Perak n'hon eus ket gallet kas kuit an diaoul-se?</p> 
<p><A NAME="an_17:20">17:20</A>&nbsp;Abalamour d'ho tiskredoni eo, a lavaras Jezuz dezho. Me a lavar deoc'h, e gwirionez, mar ho pije feiz kement hag ur c'hreunenn sezo, e lavarfec'h d'ar menez-se: Kae ac'hann aze, hag ez afe; netra ne vefe dibosupl deoc'h.</p> 
<p><A NAME="an_17:21">17:21</A>&nbsp;Met ar seurt diaoulien-se ne c'hellont mont kuit nemet dre ar bedenn hag ar yun.</p> 
<p><A NAME="an_17:22">17:22</A>&nbsp;E-pad ma'z aent dre C'halilea, Jezuz a lavaras dezho: Mab an den a zle beza&#241; lakaet etre daouarn an dud;</p> 
<p><A NAME="an_17:23">17:23</A>&nbsp;e lakaat a raint d'ar marv, ha d'an trede deiz ec'h adsavo a varv. Bez' e voent gwall c'hlac'haret a-se.</p> 
<p><A NAME="an_17:24">17:24</A>&nbsp;Pa erruont e Kafarnaoum, ar re a save an didrakm a dostaas ouzh P&#234;r hag a lavaras dezha&#241;: Ho mestr, ha ne bae ket an didrakm?</p> 
<p><A NAME="an_17:25">17:25</A>&nbsp;Ya, emeza&#241;. Pa voe aet en ti, Jezuz a ziarbennas anezha&#241; hag a lavaras: Petra a gav dit Simon? Digant piv e kemer, rouaned an douar, an truajo&#249; pe ar gwirio&#249;? Digant o mibien, pe digant an diavaezidi?</p> 
<p><A NAME="an_17:26">17:26</A>&nbsp;E&#241; a lavaras dezha&#241;: Digant an diavaezidi. Jezuz a lavaras dezha&#241;: Ar vugale eta, a zo diskarg diouto.</p> 
<p><A NAME="an_17:27">17:27</A>&nbsp;Met, evit na roimp ket ur skouer fall dezho, kae d'ar mor, taol an higenn, tenn ar c'henta&#241; pesk a zeuio, digor e c'henou, hag e kavi ur stater. Kemer anezha&#241; ha ro e&#241; dezho evidon hag evidout.</p> 
<p><A NAME="an_18:1">18:1</A>&nbsp;D'an eur-se, an diskibien a dostaas ouzh Jezuz, hag a lavaras: Piv eta eo ar brasa&#241; e rouantelezh an ne&#241;vo&#249;?</p> 
<p><A NAME="an_18:2">18:2</A>&nbsp;Jezuz, o veza&#241; galvet ur bugel bihan, en lakaas en o c'hreiz,</p> 
<p><A NAME="an_18:3">18:3</A>&nbsp;hag a lavaras: Me a lavar deoc'h e gwirionez, penaos ma ne zistroit ket, ha ma ne zeuit ket he&#241;vel ouzh bugale vihan, ne deot ket e rouantelezh an ne&#241;vo&#249;.</p> 
<p><A NAME="an_18:4">18:4</A>&nbsp;Piv bennak eta en em izelaio evel ar bugel bihan-se, a vo ar brasa&#241; e rouantelezh an ne&#241;vo&#249;.</p> 
<p><A NAME="an_18:5">18:5</A>&nbsp;Ha piv bennak a zegemer em anv ur bugel bihan evel hema&#241;, a zegemer ac'hanon.</p> 
<p><A NAME="an_18:6">18:6</A>&nbsp;Met piv bennak a roio skouer fall da unan eus ar re vihan-se a gred ennon, ez eo gwelloc'h dezha&#241; e vefe staget ouzh e c'houzoug ur maen milin, hag e vefe taolet e donder ar mor.</p> 
<p><A NAME="an_18:7">18:7</A>&nbsp;Gwalleur d'ar bed abalamour d'ar skouerio&#249; fall! Rak ret eo e teufe skouerio&#249; fall, met gwalleur d'an den ma teu dreza&#241; ar skouer fall!</p> 
<p><A NAME="an_18:8">18:8</A>&nbsp;Ma ra da zorn pe da droad lakaat ac'hanout da gouezha&#241;, troc'h anezha&#241;, ha taol anezha&#241; pell diouzhit; rak gwelloc'h eo dit mont er vuhez mo&#241;s pe gamm, eget kaout daou dorn pe daou droad ha beza&#241; taolet en tan peurbadus.</p> 
<p><A NAME="an_18:9">18:9</A>&nbsp;Ha ma ra da lagad lakaat ac'hanout da gouezha&#241;, diframm anezha&#241;, ha taol anezha&#241; pell diouzhit; gwelloc'h eo dit mont er vuhez born, eget kaout da zaoulagad ha beza&#241; taolet e tan ar gehenn.</p> 
<p><A NAME="an_18:10">18:10</A>&nbsp;Diwallit da zispriza&#241; nikun eus ar vugaligo&#249;-ma&#241;, rak me a lavar deoc'h penaos o aeled en ne&#241;vo&#249; a wel dalc'hmat dremm va Zad a zo en ne&#241;vo&#249;.</p> 
<p><A NAME="an_18:11">18:11</A>&nbsp;Rak Mab an den a zo deuet da savetei&#241; ar re a oa kollet.</p> 
<p><A NAME="an_18:12">18:12</A>&nbsp;Petra a so&#241;j deoc'h? Mar en deus un den kant da&#241;vad, hag e teufe unan anezho da veza&#241; dianket, ha ne lez ket an naontek ha pevar-ugent all war ar menezio&#249;, evit mont da glask an hini a zo dianket?</p> 
<p><A NAME="an_18:13">18:13</A>&nbsp;Ha mar kav anezha&#241;, me a lavar deoc'h e gwirionez, bez' en deus muioc'h a levenez diwar-benn hema&#241; eget diwar-benn an naontek ha pevar-ugent ha n'int ket bet dianket.</p> 
<p><A NAME="an_18:14">18:14</A>&nbsp;Evel-se, n'eo ket bolontez ho Tad a zo en ne&#241;vo&#249;, en em gollfe unan eus ar re vihan-ma&#241;.</p> 
<p><A NAME="an_18:15">18:15</A>&nbsp;Mar en deus pec'het da vreur a-enep dit, kae ha tamall anezha&#241; etre te hag e&#241; e-unan; mar selaou ac'hanout, ez po gounezet da vreur.</p> 
<p><A NAME="an_18:16">18:16</A>&nbsp;Ma ne selaou ket ac'hanout, kemer ganit un den pe zaou, evit ma vo an holl dra reizhet war gomz daou pe dri dest.</p> 
<p><A NAME="an_18:17">18:17</A>&nbsp;Ma ne selaou ket anezho, lavar d'an Iliz, ha ma ne selaou ket kennebeut an Iliz, ra vo evidout evel ur pagan hag ur publikan.</p> 
<p><A NAME="an_18:18">18:18</A>&nbsp;Me a lavar deoc'h e gwirionez, ar pezh a ereot war an douar a vo ereet en ne&#241;v, hag ar pezh a ziereot war an douar a vo diereet en ne&#241;v.</p> 
<p><A NAME="an_18:19">18:19</A>&nbsp;Me a lavar c'hoazh deoc'h: mar en em laka daou ac'hanoc'h a-unvan war an douar evit goulenn un dra bennak, e vo roet dezho gant va Zad a zo en ne&#241;vo&#249;.</p> 
<p><A NAME="an_18:20">18:20</A>&nbsp;Rak e-lec'h ma ez eus daou pe dri dastumet em anv, emaon eno en o c'hreiz.</p> 
<p><A NAME="an_18:21">18:21</A>&nbsp;Neuze P&#234;r a dostaas outa&#241; hag a lavaras: Aotrou, pet gwech e pardonin da'm breur pa bec'ho em enep? Bez' e vo betek seizh gwech?</p> 
<p><A NAME="an_18:22">18:22</A>&nbsp;Jezuz a lavaras dezha&#241;: Ne lavaran ket dit betek seizh gwech, met betek seizh gwech dek ha tri-ugent.</p> 
<p><A NAME="an_18:23">18:23</A>&nbsp;Dre-se, rouantelezh an ne&#241;vo&#249; a zo he&#241;vel ouzh ur roue a fellas dezha&#241; ober renta&#241; kont d'e servijerien.</p> 
<p><A NAME="an_18:24">18:24</A>&nbsp;P'en em lakaas da gonta&#241;, e voe degaset dezha&#241; unan a dlee dek mil talant.</p> 
<p><A NAME="an_18:25">18:25</A>&nbsp;Dre ma n'en devoa ket peadra da baea&#241;, e vestr a roas urzh d'e werzha&#241;, e&#241;, e wreg, e vugale, ha kement en devoa, evit paea&#241; e zle.</p> 
<p><A NAME="an_18:26">18:26</A>&nbsp;Ar servijer, oc'h en em strinka&#241; d'e dreid, a bede anezha&#241;, o lavarout: Aotrou, ro amzer din hag e paein dit va holl zle.</p> 
<p><A NAME="an_18:27">18:27</A>&nbsp;O kaout truez outa&#241;, mestr ar servijer-se, en lezas da vont, hag a bardonas dezha&#241; e zle.</p> 
<p><A NAME="an_18:28">18:28</A>&nbsp;Goude ma voe aet kuit, ar servijer-ma&#241; a gavas unan eus e genvreudeur a dlee dezha&#241; kant diner; hag, o kregi&#241; enna&#241;, e waske e c'houzoug en ur lavarout: pae ar pezh a dleez din.</p> 
<p><A NAME="an_18:29">18:29</A>&nbsp;E genvreur, oc'h en em deurel d'e dreid, a bede anezha&#241; en ur lavarout: Ro amzer din hag e paein dit.</p> 
<p><A NAME="an_18:30">18:30</A>&nbsp;Met hema&#241; ne fellas ket dezha&#241;; mont a reas d'e deurel er prizon, betek m'en devoa paeet ar pezh a dlee.</p> 
<p><A NAME="an_18:31">18:31</A>&nbsp;E genvreudeur, o welout ar pezh en devoa graet, a voe glac'haret bras; mont a rejont da gonta&#241; d'e aotrou kement a oa c'hoarvezet.</p> 
<p><A NAME="an_18:32">18:32</A>&nbsp;Neuze ar mestr a reas gervel ar servijer-se hag a lavaras dezha&#241;: Servijer drouk, pardonet em boa dit da holl zle dre ma ez poa va fedet;</p> 
<p><A NAME="an_18:33">18:33</A>&nbsp;ha ne dlees ket kaout truez ivez ouzh da genvreur, evel ma em boa bet truez ouzhit?</p> 
<p><A NAME="an_18:34">18:34</A>&nbsp;Hag e vestr, o kaout droug enna&#241;, en roas d'ar vourevien, betek m'en devoa paeet kement a dlee.</p> 
<p><A NAME="an_18:35">18:35</A>&nbsp;Evel-se e raio deoc'h va Zad a zo en ne&#241;vo&#249;, ma ne bardon ket pep hini ac'hanoc'h, a-greiz e galon, d'e vreur.</p> 
<p><A NAME="an_19:1">19:1</A>&nbsp;P'en devoe Jezuz peurlavaret ar c'homzo&#249;-se, ez eas kuit eus Galilea, hag e teuas e kostezio&#249; Judea, en tu all d'ar Jordan.</p> 
<p><A NAME="an_19:2">19:2</A>&nbsp;Ur bobl vras a heulias anezha&#241;, hag eno e yac'haas ar re gla&#241;v.</p> 
<p><A NAME="an_19:3">19:3</A>&nbsp;Ar farizianed a zeuas hag a lavarjont dezha&#241; evit e dempta&#241;: Hag e c'hell un den kas e wreg kuit, n'eus forzh evit peseurt abeg?</p> 
<p><A NAME="an_19:4">19:4</A>&nbsp;E&#241; a respontas: Ha n'hoc'h eus ket lennet penaos ar C'houer, er penn-kenta&#241;, a reas gwaz ha plac'h,</p> 
<p><A NAME="an_19:5">19:5</A>&nbsp;ha penaos en deus lavaret: Setu perak ar gwaz a guitaio e dad hag e vamm, hag en em unano d'e wreg, hag e vint ur c'hig hepken?</p> 
<p><A NAME="an_19:6">19:6</A>&nbsp;Evel-se, ne dint mui daou, met ur c'hig hepken. Arabat eo d'an den disranna&#241; ar pezh a zo bet unanet gant Doue.</p> 
<p><A NAME="an_19:7">19:7</A>&nbsp;Int a lavaras dezha&#241;: Perak eta en deus Moizez lezet rei&#241; d'ar wreg ur skrid a dorr-dimezi&#241; hag he c'has kuit?</p> 
<p><A NAME="an_19:8">19:8</A>&nbsp;Jezuz a respontas dezho: Abalamour da galeter ho kalon eo, en deus Moizez roet galloud deoc'h da gas kuit ho kwragez; er penn-kenta&#241;, ne oa ket evel-se.</p> 
<p><A NAME="an_19:9">19:9</A>&nbsp;Met me a lavar deoc'h, piv bennak a gas kuit e wreg, nemet evit difealded, hag a zimez da unan all, a ra avoultriezh, [ha piv bennak a zimez d'ur wreg a zo bet kaset kuit, a ra avoultriezh].</p> 
<p><A NAME="an_19:10">19:10</A>&nbsp;E ziskibien a lavaras dezha&#241;: Mar deo evel-se doare an den gant e wreg, n'eo ket talvoudus dimezi&#241;.</p> 
<p><A NAME="an_19:11">19:11</A>&nbsp;E&#241; a respontas dezho: An holl ne gomprenont ket ar gomz-se, met hepken ar re a zo bet roet dezho.</p> 
<p><A NAME="an_19:12">19:12</A>&nbsp;Rak bez' ez eus eunuked a zo bet ganet evel-se a gof o mamm, reo&#249; all a zo bet graet eunuked gant an dud, hag ez eus reo&#249; all a zo en em rentet oc'h-unan eunuked, abalamour da rouantelezh an ne&#241;vo&#249;. Ra gompreno kement-ma&#241;, an neb a c'hell kompren.</p> 
<p><A NAME="an_19:13">19:13</A>&nbsp;Neuze e voe degaset dezha&#241; bugale vihan, evit ma lakaje e zaouarn warno, ha ma pedje evito. Met an diskibien o fellae.</p> 
<p><A NAME="an_19:14">19:14</A>&nbsp;Ha Jezuz a lavaras: Lezit ar vugale vihan, ha na zifennit ket outo dont davedon; rak rouantelezh an ne&#241;vo&#249; a zo d'an nep a zo he&#241;vel outo.</p> 
<p><A NAME="an_19:15">19:15</A>&nbsp;Lakaat a reas e zaouarn warno, hag ez eas kuit ac'hano.</p> 
<p><A NAME="an_19:16">19:16</A>&nbsp;Ha setu, un den a dostaas hag a lavaras da Jezuz: Mestr, peseurt mad a dlean d'ober evit kaout ar vuhez peurbadus?</p> 
<p><A NAME="an_19:17">19:17</A>&nbsp;E&#241; a respontas dezha&#241;: Perak e c'houlennez ouzhin diwar-benn ar mad? Unan hepken a zo mat, [Doue]. Mar fell dit mont er vuhez, mir ar gourc'hemenno&#249;. Pere? emeza&#241;.</p> 
<p><A NAME="an_19:18">19:18</A>&nbsp;Jezuz a respontas: Ne lazhi ket; Ne ri ket avoultriezh; Ne laeri ket; Ne lavari ket a falstesteni; </p> 
<p><A NAME="an_19:19">19:19</A>&nbsp;Enor da dad ha da vamm; ha: Karout a ri da nesa&#241; eveldout da-unan.</p> 
<p><A NAME="an_19:20">19:20</A>&nbsp;An den yaouank a lavaras dezha&#241;: Miret em eus an holl drao&#249;-se [adalek va yaouankiz]; petra a vank din c'hoazh?</p> 
<p><A NAME="an_19:21">19:21</A>&nbsp;Jezuz a lavaras dezha&#241;: Mar fell dit beza&#241; parfet, kae, gwerzh kement ac'h eus, en ro d'ar beorien, hag ez po un te&#241;zor en ne&#241;v; goude-se deus hag heul ac'hanon.</p> 
<p><A NAME="an_19:22">19:22</A>&nbsp;Goude beza&#241; klevet ar c'homzo&#249;-se, an den yaouank a yeas gwall-drist, rak mado&#249; bras en devoa.</p> 
<p><A NAME="an_19:23">19:23</A>&nbsp;Jezuz a lavaras d'e ziskibien: Me a lavar deoc'h e gwirionez, diaes eo d'un den pinvidik mont e-barzh rouantelezh an ne&#241;vo&#249;.</p> 
<p><A NAME="an_19:24">19:24</A>&nbsp;En lavarout a ran deoc'h c'hoazh, aesoc'h eo d'ur c'ha&#241;val tremen dre graoenn un nadoz eget d'un den pinvidik mont e-barzh rouantelezh Doue.</p> 
<p><A NAME="an_19:25">19:25</A>&nbsp;An diskibien o veza&#241; klevet-se, a voe souezhet bras, hag a lavaras: Ha piv eta a c'hell beza&#241; salvet?</p> 
<p><A NAME="an_19:26">19:26</A>&nbsp;Jezuz o sellout outo, a lavaras: Dibosupl eo-se d'an dud, met pep tra  a zo posupl da Zoue.</p> 
<p><A NAME="an_19:27">19:27</A>&nbsp;P&#234;r, o kemer ar gomz, a lavaras: Setu, ni hon eus dilezet pep tra, hag hon eus da heuliet; petra a vo evidomp?</p> 
<p><A NAME="an_19:28">19:28</A>&nbsp;Jezuz a respontas dezho: Me a lavar deoc'h e gwirionez penaos, c'hwi hag hoc'h eus va heuliet, en eil c'hinivelezh, pa vo Mab an den azezet war dron e c'hloar, e viot ivez azezet war daouzek tron, hag e varnot daouzek meuriad Israel.</p> 
<p><A NAME="an_19:29">19:29</A>&nbsp;Ha piv bennak en devo kuitaet abalamour da'm anv, breudeur, pe c'hoarezed, pe dad, pe vamm, pe wreg, pe vugale, pe zouaro&#249;, pe diez, a resevo kant kement all, hag a herito ar vuhez peurbadus.</p> 
<p><A NAME="an_19:30">19:30</A>&nbsp;Met kalz a zo ar re genta&#241; a vo ar re ziwezha&#241;, ha kalz a zo ar re ziwezha&#241; a vo ar re genta&#241;.</p> 
<p><A NAME="an_20:1">20:1</A>&nbsp;Rak rouantelezh an ne&#241;vo&#249; a zo he&#241;vel ouzh un den penn-tiegezh a yeas er-maez beure mat, da c'hopra&#241; labourerien evit e winieg.</p> 
<p><A NAME="an_20:2">20:2</A>&nbsp;Ober a reas marc'had ganto eus un diner dre zevezh, hag o c'hasas d'e winieg.</p> 
<p><A NAME="an_20:3">20:3</A>&nbsp;Mont a reas er-maez war-dro an deirvet eur, hag e welas re all a oa war ar blasenn, hep ober netra.</p> 
<p><A NAME="an_20:4">20:4</A>&nbsp;Lavarout a reas dezho: It ivez da'm gwinieg, hag e roin deoc'h ar pezh a zo reizh. Hag ez ejont.</p> 
<p><A NAME="an_20:5">20:5</A>&nbsp;Mont a reas adarre er-maez war-dro ar c'hwec'hvet ha war-dro an navet eur, hag e reas ar memes tra.</p> 
<p><A NAME="an_20:6">20:6</A>&nbsp;O veza&#241; aet er-maez war-dro an unnekvet eur, e kavas re all a oa dilabour war ar blasenn, hag e lavaras dezho: Perak en em zalc'hit ama&#241; a-hed an deiz hep ober netra?</p> 
<p><A NAME="an_20:7">20:7</A>&nbsp;Respont a rejont dezha&#241;: Dre n'en deus den ebet gopret ac'hanomp. It ivez da'm gwinieg, emeza&#241;, hag e roin deoc'h ar pezh a zo reizh.</p> 
<p><A NAME="an_20:8">20:8</A>&nbsp;Pa voe deuet an abardaez, mestr ar winieg a lavaras d'e verour: Galv al labourerien ha ro dezho o gopr, en ur vont eus ar re ziwezha&#241; d'ar re genta&#241;.</p> 
<p><A NAME="an_20:9">20:9</A>&nbsp;Re an unnekvet eur, o veza&#241; deuet, o devoe pep a ziner.</p> 
<p><A NAME="an_20:10">20:10</A>&nbsp;Ar re genta&#241; a so&#241;je dezho o divije ouzhpenn; met pep a ziner a resevas ivez ar re-ma&#241;.</p> 
<p><A NAME="an_20:11">20:11</A>&nbsp;Ouzh e gemer, e c'hrozmolent a-enep ar penn-tiegezh,</p> 
<p><A NAME="an_20:12">20:12</A>&nbsp;o lavarout: Ar re ziwezha&#241;-se n'o deus labouret nemet un eurvezh, hag ec'h eus o lakaet keit ha ni hon eus douget pouez an deiz hag an tommder.</p> 
<p><A NAME="an_20:13">20:13</A>&nbsp;E&#241; a respontas da unan anezho: Va mignon, ne ran gaou ebet ouzhit; ne'c'h eus ket graet marc'had ganin evit un diner?</p> 
<p><A NAME="an_20:14">20:14</A>&nbsp;Kemer eta ar pezh a zo dit, ha kae kuit; c'hoantaat a ran rei&#241; d'an hini diwezha&#241;-ma&#241; kement ha dit.</p> 
<p><A NAME="an_20:15">20:15</A>&nbsp;Ha ne c'hellan ket ober ar pezh a fell din eus va mado&#249;? Pe daoust ha da lagad a zo fall abalamour ma'z on mat?</p> 
<p><A NAME="an_20:16">20:16</A>&nbsp;Evel-se, ar re ziwezha&#241; a vo ar re genta&#241;, hag ar re genta&#241; a vo ar re ziwezha&#241;. [Rak kalz a zo galvet, met nebeud a zo dibabet.]</p> 
<p><A NAME="an_20:17">20:17</A>&nbsp;E-pad ma pigne Jezuz da Jeruzalem, e kemeras a-du an daouzek diskibl, hag e lavaras dezho en hent:</p> 
<p><A NAME="an_20:18">20:18</A>&nbsp;Setu, e pignomp da Jeruzalem, ha Mab an den a vo lakaet etre daouarn ar veleien vras ha re ar skribed, hag e kondaonint anezha&#241; d'ar marv,</p> 
<p><A NAME="an_20:19">20:19</A>&nbsp;hag e lakaint anezha&#241; etre daouarn ar baganed, evit ober goap anezha&#241;, evit e skourjeza&#241;, hag e groazstaga&#241;, met ec'h adsavo a varv d'an trede deiz.</p> 
<p><A NAME="an_20:20">20:20</A>&nbsp;Neuze mamm mibien Zebedea a dostaas ouzh Jezuz [gant he mibien], hag en em stouas evit ober ur goulenn diganta&#241;.</p> 
<p><A NAME="an_20:21">20:21</A>&nbsp;E&#241; a lavaras dezhi: Petra a fell dit? Gra, emezi, ma vo va daou vab a zo ama&#241;, azezet ez rouantelezh unan a-zehou hag egile a-gleiz dit.</p> 
<p><A NAME="an_20:22">20:22</A>&nbsp;Jezuz a respontas: N'ouzoc'h ket ar pezh a c'houlennit. Ha gallout e c'hellit eva&#241; an hanaf a dlean eva&#241; [ha beza&#241; badezet eus ar vadeziant ma tlean beza&#241; badezet ganti]? Int a lavaras dezha&#241;: Ni a c'hell.</p> 
<p><A NAME="an_20:23">20:23</A>&nbsp;Lavarout a reas dezho: Gwir eo ec'h evot va hanaf [hag e viot badezet eus ar vadeziant am eus da veza&#241; badezet ganti]; met beza&#241; azezet a-zehou pe a-gleiz din, n'eo ket din da rei&#241;; roet e vo d'ar re ma'z eo bet kempennet evito gant va Zad.</p> 
<p><A NAME="an_20:24">20:24</A>&nbsp;An dek all o veza&#241; klevet kement-se, a yeas droug enno a-enep an daou vreur.</p> 
<p><A NAME="an_20:25">20:25</A>&nbsp;Jezuz o galvas hag a lavaras: Gouzout a rit penaos penno&#249; ar poblo&#249; a vestroni anezho, ha penaos ar re vras a ziskouez o galloud warno.</p> 
<p><A NAME="an_20:26">20:26</A>&nbsp;Ne vo ket evel-se en ho touez; met piv bennak a fello dezha&#241; beza&#241; bras en ho touez, a vo ho servijer.</p> 
<p><A NAME="an_20:27">20:27</A>&nbsp;Ha piv bennak a fello dezha&#241; beza&#241; ar c'henta&#241; en ho touez, a vo ho mevel.</p> 
<p><A NAME="an_20:28">20:28</A>&nbsp;Evel-se eo deuet Mab an den, neket evit beza&#241; servijet, met evit servija&#241; hag evit rei&#241; e vuhez e daspren evit kalz.</p> 
<p><A NAME="an_20:29">20:29</A>&nbsp;Pa'z ejont kuit eus Jeriko, ez eas kalz a dud war e lerc'h.</p> 
<p><A NAME="an_20:30">20:30</A>&nbsp;Ha setu, daou zen dall, azezet war gostez an hent, a glevas e oa Jezuz o tremen, hag e krijont: Aotrou, Mab David, az pez truez ouzhimp!</p> 
<p><A NAME="an_20:31">20:31</A>&nbsp;Ar bobl o gourdrouze, evit ober dezho tevel; met int a grie kre&#241;voc'h: Mab David, az pez truez ouzhimp!</p> 
<p><A NAME="an_20:32">20:32</A>&nbsp;Jezuz, o chom a sav, o galvas, hag a lavaras: Petra a fell deoc'h e rafen evidoc'h?</p> 
<p><A NAME="an_20:33">20:33</A>&nbsp;Hag e lavarjont dezha&#241;: Aotrou, ma tigoro hon daoulagad.</p> 
<p><A NAME="an_20:34">20:34</A>&nbsp;O kaout truez outo, Jezuz a stokas ouzh o daoulagad, ha raktal e kavjont ar gweled, hag e heuilhjont anezha&#241;.</p> 
<p><A NAME="an_21:1">21:1</A>&nbsp;Evel ma tostaent ouzh Jeruzalem, ha ma voent e Betfage, tost da Venez an Olived, Jezuz a gasas daou eus e ziskibien,</p> 
<p><A NAME="an_21:2">21:2</A>&nbsp;o lavarout dezho: It d'ar vourc'h a zo dirazoc'h; kavout a reot kerkent un azenez stag hag un azen yaouank ganti; distagit int, ha degasit int din.</p> 
<p><A NAME="an_21:3">21:3</A>&nbsp;Mar lavar unan bennak un dra bennak deoc'h, respontit: An Aotrou en deus ezhomm anezho. Ha raktal o lezo da vont.</p> 
<p><A NAME="an_21:4">21:4</A>&nbsp;Kement-se a c'hoarvezas evit ma vije peurc'hraet ar pezh a oa bet lavaret gant ar profed: </p> 
<p><A NAME="an_21:5">21:5</A>&nbsp;Lavarit da verc'h Sion: Setu, da roue a zeu da'z kavout, leun a zouster, ha pignet war un azen, war un azenig, ebeul un azenez.</p> 
<p><A NAME="an_21:6">21:6</A>&nbsp;An diskibien a yeas hag a reas ar pezh en devoa Jezuz gourc'hemennet dezho.</p> 
<p><A NAME="an_21:7">21:7</A>&nbsp;Degas a rejont an azenez hag an azenig da Jezuz, e lakajont o dilhad warno, hag e rejont dezha&#241; azeza&#241; warno.</p> 
<p><A NAME="an_21:8">21:8</A>&nbsp;An darn vuia&#241; eus an dud a astennas o dilhad war an hent, ha re all a droc'he branko&#249; gwez, hag a c'holoas ganto an hent.</p> 
<p><A NAME="an_21:9">21:9</A>&nbsp;Ar re a valee a-raok, hag ar re a heulie Jezuz, a grie: Hozanna da Vab David! Benniget ra vo an hini a zeu en anv an Aotrou! Hozanna el lec'hio&#249; uhel meurbet!</p> 
<p><A NAME="an_21:10">21:10</A>&nbsp;Pa voe aet e Jeruzalem, holl g&#234;r a voe mantret, hag e lavarent: Piv eo hema&#241;?</p> 
<p><A NAME="an_21:11">21:11</A>&nbsp;Ar bobl a respontas: Jezuz eo, ar profed eus Nazared e Galilea.</p> 
<p><A NAME="an_21:12">21:12</A>&nbsp;Jezuz, o veza&#241; aet e templ Doue, a gasas kuit an holl re a werzhe hag a brene en templ; hag e tiskaras taolio&#249; an drokerien-arc'hant, ha kadorio&#249; ar varc'hadourien goulmed.</p> 
<p><A NAME="an_21:13">21:13</A>&nbsp;Lavarout a reas dezho: Skrivet eo: Va zi a vo galvet un ti a bedenn. Met c'hwi hoc'h eus graet anezha&#241; ur c'havarn laeron.</p> 
<p><A NAME="an_21:14">21:14</A>&nbsp;Tud dall ha tud kamm a dostaas outa&#241; en templ, hag o yac'haas.</p> 
<p><A NAME="an_21:15">21:15</A>&nbsp;Met ar veleien vras hag ar skribed, droug enno o welout ar burzhudo&#249; a rae ha bugale a grie en templ: Hozanna da Vab David, </p> 
<p><A NAME="an_21:16">21:16</A>&nbsp;a lavaras dezha&#241;: Ha klevout a rez ar pezh a lavaront? Ya, a respontas Jezuz dezho, ha n'hoc'h eus biskoazh lennet ar c'homzo&#249;-ma&#241;: Tennet ec'h eus meuleudi eus genou ar vugale hag ar re a zo ouzh ar vronn?</p> 
<p><A NAME="an_21:17">21:17</A>&nbsp;Hag, o veza&#241; o lezet, ez eas kuit eus k&#234;r, evit mont da Vetania, e-lec'h ma tremenas an noz.</p> 
<p><A NAME="an_21:18">21:18</A>&nbsp;Da vintin, evel ma tistroe e k&#234;r, en devoe naon.</p> 
<p><A NAME="an_21:19">21:19</A>&nbsp;O welout ur wezenn-fiez war an hent, e tostaas outi; met ne gavas enni nemet delio&#249;, hag e lavaras dezhi: Ra ne zeuio biken frouezh ac'hanout! Raktal, ar wezenn-fiez a sec'has.</p> 
<p><A NAME="an_21:20">21:20</A>&nbsp;An diskibien a welas kement-se, hag a voe souezhet, o lavarout: Penaos eo deuet ar wezenn-fiez-se da veza&#241; sec'h raktal?</p> 
<p><A NAME="an_21:21">21:21</A>&nbsp;Jezuz a respontas dezho: Me a lavar deoc'h e gwirionez, mar ho pije feiz ha ma ne ziskredjec'h ket, n'eo ket hepken ar pezh a zo bet graet d'ar wezenn-fiez e rajec'h, met pa lavarjec'h d'ar menez-se: Sav alese hag en em daol er mor, kement-se en em raje.</p> 
<p><A NAME="an_21:22">21:22</A>&nbsp;Kement a c'houlennot gant feiz dre ar bedenn, a vo roet deoc'h.</p> 
<p><A NAME="an_21:23">21:23</A>&nbsp;Jezuz a yeas en templ, hag e-pad ma kelenne, ar veleien vras hag henaourien ar bobl a zeuas da lavarout dezha&#241;: Dre beseurt galloud e rez an trao&#249;-se, ha piv en deus roet dit ar galloud-se?</p> 
<p><A NAME="an_21:24">21:24</A>&nbsp;Jezuz a respontas dezho: Me a c'houlenno ivez un dra ouzhoc'h, ha, mar respontit, e lavarin deoc'h dre beseurt galloud e ran an trao&#249;-se.</p> 
<p><A NAME="an_21:25">21:25</A>&nbsp;Badeziant Yann, a-belec'h e teue? Eus an ne&#241;v, pe eus an dud? Int a so&#241;je enno oc'h-unan, o lavarout: Mar lavaromp: Eus an ne&#241;v, e lavaro: Perak eta n'hoc'h eus ket kredet enna&#241;?</p> 
<p><A NAME="an_21:26">21:26</A>&nbsp;Ha mar lavaromp: Eus an dud, e tleomp douja&#241; ar bobl, rak an holl a gred e oa Yann ur profed.</p> 
<p><A NAME="an_21:27">21:27</A>&nbsp;Neuze e respontjont da Jezuz: N'ouzomp ket. Hag e&#241; a lavaras dezho d'e dro: Ha me kennebeut, ne lavarin ket deoc'h dre beseurt galloud e ran an trao&#249;-se.</p> 
<p><A NAME="an_21:28">21:28</A>&nbsp;Petra a so&#241;jit? Un den en devoa daou vab; o vont etrezek an hini kenta&#241;, e lavaras dezha&#241;: Va mab, kae hiziv da labourat em gwinieg.</p> 
<p><A NAME="an_21:29">21:29</A>&nbsp;E&#241; a respontas: Ne din ket. Goude-se, e teuas keuz dezha&#241;, hag ez eas.</p> 
<p><A NAME="an_21:30">21:30</A>&nbsp;Dont a reas ivez etrezek egile, hag e lavaras dezha&#241; ar memes tra. Hag hema&#241; a respontas: Mont a ran, aotrou; met ne deas ket.</p> 
<p><A NAME="an_21:31">21:31</A>&nbsp;Pehini anezho o-daou en deus graet bolontez e dad? Int a lavaras dezha&#241;: An hini kenta&#241;. Jezuz a lavaras dezho: Me a lavar deoc'h e gwirionez, penaos ar bublikaned hag ar merc'hed a vuhez fall ho tiaraogo e rouantelezh Doue.</p> 
<p><A NAME="an_21:32">21:32</A>&nbsp;Rak Yann a zo deuet d'ho kavout dre hent ar reizhder, ha n'hoc'h eus ket kredet enna&#241;. Met ar bublikaned hag ar merc'hed a vuhez fall o deus kredet enna&#241;. Ha c'hwi, goude beza&#241; gwelet kement-se, n'hoc'h eus ket bet keuz evit kredi&#241; enna&#241;.</p> 
<p><A NAME="an_21:33">21:33</A>&nbsp;Selaouit ur barabolenn all. Bez' e oa un den penn-tiegezh hag a blantas ur winieg, a reas ur c'harzh en-dro dezhi, a gleuzias enni ur wask, hag a savas enni un tour; neuze e feurmas anezhi da winierien, hag ez eas en ur vro all.</p> 
<p><A NAME="an_21:34">21:34</A>&nbsp;Da amzer ar frouezh e kasas e servijerien etrezek ar winierien, evit resev frouezh e winieg.</p> 
<p><A NAME="an_21:35">21:35</A>&nbsp;Met ar winierien, o veza&#241; kroget er servijerien, a gannas unan, a lazhas egile, hag a veinatas an trede.</p> 
<p><A NAME="an_21:36">21:36</A>&nbsp;Kas a reas adarre servijerien all, kalz muioc'h eget ar re genta&#241;, hag e rejont dezho ar memes tra.</p> 
<p><A NAME="an_21:37">21:37</A>&nbsp;Da ziwezha&#241;, e kasas dezho e vab, o lavarout: Douja&#241; a raint va mab.</p> 
<p><A NAME="an_21:38">21:38</A>&nbsp;Met ar winierien, pa weljont ar mab, a lavaras etrezo: Setu an heritour; deuit, lazhomp e&#241;, ha kemeromp e heritaj.</p> 
<p><A NAME="an_21:39">21:39</A>&nbsp;Hag o veza&#241; kroget enna&#241;, e taoljont anezha&#241; er-maez eus ar winieg, hag en lazhjont.</p> 
<p><A NAME="an_21:40">21:40</A>&nbsp;Brema&#241;, pa zeuio mestr ar winieg, petra a raio d'ar winierien-se?</p> 
<p><A NAME="an_21:41">21:41</A>&nbsp;Respont a rejont dezha&#241;: Distruja&#241; a raio en un doare reuzeudik an dud drouk-se, hag e feurmo e winieg da winierien all a roio dezha&#241; he frouezh en o amzer.</p> 
<p><A NAME="an_21:42">21:42</A>&nbsp;Jezuz a lavaras dezho: Ha n'hoc'h eus biskoazh lennet er Skriturio&#249;: Ar maen taolet kuit gant ar re a va&#241;sone, a zo deuet da veza&#241; penn ar c'horn. Kement-se a zo bet graet gant an Aotrou, hag un dra marzhus eo d'hon daoulagad?</p> 
<p><A NAME="an_21:43">21:43</A>&nbsp;Setu perak e lavaran deoc'h, penaos rouantelezh Doue a vo lamet diganeoc'h, ha roet d'ur bobl a roio ar frouezh anezhi.</p> 
<p><A NAME="an_21:44">21:44</A>&nbsp;An hini a gouezho war ar maen-se a vo brevet, ha flastret e vo an hini ma kouezho warna&#241;.</p> 
<p><A NAME="an_21:45">21:45</A>&nbsp;Goude beza&#241; klevet e barabolenno&#249;, ar veleien vras hag ar farizianed a anavezas mat e oa anezho eo e komze Jezuz,</p> 
<p><A NAME="an_21:46">21:46</A>&nbsp;hag e klaskjont kregi&#241; enna&#241;, met aon o devoa rak ar bobl a gemere anezha&#241; evit ur profed.</p> 
<p><A NAME="an_22:1">22:1</A>&nbsp;Jezuz o komz, a lavaras a-nevez dezho dre barabolenno&#249;:</p> 
<p><A NAME="an_22:2">22:2</A>&nbsp;Rouantelezh an ne&#241;vo&#249; a zo he&#241;vel ouzh ur roue hag a reas ur goan-eured evit e vab.</p> 
<p><A NAME="an_22:3">22:3</A>&nbsp;Kas a reas e vevelien da c'hervel ar re a oa bet pedet d'an eured; met ne felle ket dezho dont.</p> 
<p><A NAME="an_22:4">22:4</A>&nbsp;Kas a reas adarre mevelien all, en ur lavarout: Lavarit d'ar re a zo bet pedet: Setu, va lein am eus fichet, lazhet em eus va ejened ha va loened lard, pep tra a zo prest, deuit d'an eured.</p> 
<p><A NAME="an_22:5">22:5</A>&nbsp;Met ne rejont van ebet ouzh kement-se, hag ez ejont, unan d'e bark, unan all d'e genwerzh,</p> 
<p><A NAME="an_22:6">22:6</A>&nbsp;ha re all a grogas en e vevelien, o gwallgasas hag o lazhas.</p> 
<p><A NAME="an_22:7">22:7</A>&nbsp;Ar roue a yeas droug enna&#241;, hag o veza&#241; kaset e soudarded, e lakaas da vervel al lazherien-se, hag e tevas o c'h&#234;r.</p> 
<p><A NAME="an_22:8">22:8</A>&nbsp;Neuze e lavaras d'e vevelien: An eured a zo prest, met ar re a oa bet pedet dezhi ne oant ket din anezhi.</p> 
<p><A NAME="an_22:9">22:9</A>&nbsp;It eta er c'hroazhento&#249;, ha galvit d'an eured an holl re a gavot.</p> 
<p><A NAME="an_22:10">22:10</A>&nbsp;E vevelien, o veza&#241; aet dre an hento&#249;, a zastumas kement a gavjont, mat ha fall, ha sal an eured a voe leuniet gant tud ouzh taol.</p> 
<p><A NAME="an_22:11">22:11</A>&nbsp;Ar roue, o veza&#241; deuet evit gwelout ar re a oa ouzh taol, a welas eno un den n'en devoa ket gwisket un dilhad eured.</p> 
<p><A NAME="an_22:12">22:12</A>&nbsp;Lavarout a reas dezha&#241;: Va mignon, penaos out deuet ama&#241; hep kaout un dilhad eured? E&#241; a chomas mut.</p> 
<p><A NAME="an_22:13">22:13</A>&nbsp;Neuze ar roue a lavaras d'ar vevelien: Ereit e zaouarn hag e dreid, ha taolit e&#241; en de&#241;valijenn a-ziavaez, e-lec'h ma vo goueladego&#249; ha grigo&#241;sadego&#249;-dent.</p> 
<p><A NAME="an_22:14">22:14</A>&nbsp;Rak kalz a zo galvet, met nebeut a zo dibabet.</p> 
<p><A NAME="an_22:15">22:15</A>&nbsp;Neuze ar farizianed a yeas d'en em guzulia&#241; war an doare d'e dapout en e gomzo&#249;.</p> 
<p><A NAME="an_22:16">22:16</A>&nbsp;Kas a rejont d'e gavout o diskibien gant an herodianed, da lavarout dezha&#241;: Mestr, gouzout a reomp penaos out gwirion ha penaos e kelennez hent Doue hervez ar wirionez, hep ober van eus den ebet, rak ne sellez ket ouzh diavaez an dud.</p> 
<p><A NAME="an_22:17">22:17</A>&nbsp;Lavar deomp eta petra a so&#241;jez: Ha dleet eo paea&#241; ar gwir da Gezar, pe n'eo ket?</p> 
<p><A NAME="an_22:18">22:18</A>&nbsp;Met Jezuz, oc'h anavezout o fallentez, a lavaras dezho: Perak e temptit ac'hanon, pilpouzed?</p> 
<p><A NAME="an_22:19">22:19</A>&nbsp;Diskouezit din ar moneiz ma vez paeet ar gwir ganta&#241;. Hag e rojont dezha&#241; un diner.</p> 
<p><A NAME="an_22:20">22:20</A>&nbsp;Goulenn a reas outo: Eus piv eo ar skeud hag ar skrid-ma&#241;?</p> 
<p><A NAME="an_22:21">22:21</A>&nbsp;Int a lavaras dezha&#241;: Eus Kezar. Neuze e lavaras dezho: Roit eta da Gezar ar pezh a zo da Gezar, ha da Zoue ar pezh a zo da Zoue.</p> 
<p><A NAME="an_22:22">22:22</A>&nbsp;Souezhet eus ar pezh a glevjont, e lezjont anezha&#241; hag ez ejont kuit.</p> 
<p><A NAME="an_22:23">22:23</A>&nbsp;An hevelep devezh, ar sadukeiz, hag a lavar n'eus ket a adsavidigezh a varv, a zeuas da gavout Jezuz, hag a reas outa&#241; ar goulenn-ma&#241;:</p> 
<p><A NAME="an_22:24">22:24</A>&nbsp;Mestr, Moizez en deus lavaret: Mar marv unan bennak hep bugale, e vreur a zimezo d'e inta&#241;vez, evit sevel lignez d'e vreur.</p> 
<p><A NAME="an_22:25">22:25</A>&nbsp;Bez' e oa en hon touez seizh breur. An hini kenta&#241; a zimezas hag a varvas; hag evel n'en devoa ket a vugale, e lezas e wreg d'e vreur.</p> 
<p><A NAME="an_22:26">22:26</A>&nbsp;En hevelep doare e c'hoarvezas gant an eil, an trede, betek ar seizhvet.</p> 
<p><A NAME="an_22:27">22:27</A>&nbsp;Ha d'an diwezha&#241;-holl, ar wreg a varvas ivez.</p> 
<p><A NAME="an_22:28">22:28</A>&nbsp;Da behini ar seizh-se e vo gwreg, en adsavidigezh a varv? Rak eo bet dezho holl.</p> 
<p><A NAME="an_22:29">22:29</A>&nbsp;Jezuz, a respontas dezho: En dallentez oc'h, dre n'anavezit ket ar Skriturio&#249;, na galloud Doue.</p> 
<p><A NAME="an_22:30">22:30</A>&nbsp;Rak en adsavidigezh a varv, ar wazed n'o devo ket a wragez, nag ar gwragez a ezhec'h, met bez' e vint evel aeled Doue en ne&#241;v.</p> 
<p><A NAME="an_22:31">22:31</A>&nbsp;Met diwar-benn an adsavidigezh a varv, ha n'hoc'h eus ket lennet ar pezh en deus Doue lavaret deoc'h: </p> 
<p><A NAME="an_22:32">22:32</A>&nbsp;Me eo Doue Abraham, Doue Izaak, ha Doue Jakob? Doue n'eo ket Doue ar re varv, met Doue ar re vev.</p> 
<p><A NAME="an_22:33">22:33</A>&nbsp;Ar bobl a selaoue, hag a voe souezhet gant kelennadurezh Jezuz.</p> 
<p><A NAME="an_22:34">22:34</A>&nbsp;Ar farizianed, o veza&#241; klevet penaos en devoa lakaet da devel ar sadukeiz, en em zastumas,</p> 
<p><A NAME="an_22:35">22:35</A>&nbsp;hag unan anezho, doktor eus al lezenn, a reas ar goulenn-ma&#241; outa&#241;, evit e dempta&#241;:</p> 
<p><A NAME="an_22:36">22:36</A>&nbsp;Mestr, pehini eo ar brasa&#241; gourc'hemenn eus al lezenn?</p> 
<p><A NAME="an_22:37">22:37</A>&nbsp;Jezuz a respontas dezha&#241;: Karout a ri an Aotrou da Zoue, eus da holl galon, eus da holl ene, hag eus da holl so&#241;j.</p> 
<p><A NAME="an_22:38">22:38</A>&nbsp;Hennezh eo ar c'henta&#241; hag ar brasa&#241; eus ar gourc'hemenno&#249;.</p> 
<p><A NAME="an_22:39">22:39</A>&nbsp;Ha setu an eil a zo he&#241;vel outa&#241;: Karout a ri da nesa&#241; eveldout da-unan.</p> 
<p><A NAME="an_22:40">22:40</A>&nbsp;Eus an daou c'hourc'hemenn-se, e talc'h an holl lezenn hag ar brofeded.</p> 
<p><A NAME="an_22:41">22:41</A>&nbsp;Evel ma oa ar farizianed en em zastumet, Jezuz a reas ur goulenn outo,</p> 
<p><A NAME="an_22:42">22:42</A>&nbsp;o lavarout: Petra a so&#241;jit eus ar C'hrist? Da biv eo mab? Int a lavaras dezha&#241;: Da Zavid.</p> 
<p><A NAME="an_22:43">22:43</A>&nbsp;Jezuz a lavaras dezho: Penaos eta e c'halv David anezha&#241;, dre ar Spered, e Aotrou, pa lavar:</p> 
<p><A NAME="an_22:44">22:44</A>&nbsp;An Aotrou en deus lavaret da'm Aotrou: Azez a-zehou din, betek ma em bo graet eus da enebourien ur skabell dindan da dreid.</p> 
<p><A NAME="an_22:45">22:45</A>&nbsp;Mar galv eta David e-unan anezha&#241; Aotrou, penaos eo-e&#241; e vab?</p> 
<p><A NAME="an_22:46">22:46</A>&nbsp;Ha den ne c'hellas respont ur ger dezha&#241;. Adalek an deiz-se, hini ne gredas mui ober goulenn ebet outa&#241;.</p> 
<p><A NAME="an_23:1">23:1</A>&nbsp;Neuze Jezuz, o komz d'ar bobl ha d'e ziskibien, a lavaras:</p> 
<p><A NAME="an_23:2">23:2</A>&nbsp;Ar skribed hag ar farizianed a zo azezet war gador Moizez.</p> 
<p><A NAME="an_23:3">23:3</A>&nbsp;Grit eta ha mirit kement a lavaront deoc'h; met na rit ket hervez o obero&#249;. Rak e lavaront, met ne reont ket.</p> 
<p><A NAME="an_23:4">23:4</A>&nbsp;Eren a reont bec'hio&#249; pounner ha diaes da zougen, ha o lakaont war divskoaz an dud, met ne fell ket dezho steki&#241; outo gant o biz.</p> 
<p><A NAME="an_23:5">23:5</A>&nbsp;O holl obero&#249; a reont evit beza&#241; gwelet gant an dud. Evel-se eo, o deus fulakterio&#249; ledan ha pempilho&#249; hir ouzh o dilhad;</p> 
<p><A NAME="an_23:6">23:6</A>&nbsp;karout a reont ar plaso&#249; kenta&#241; er festo&#249;, hag ar c'hadorio&#249; kenta&#241; er sinagogenno&#249;;</p> 
<p><A NAME="an_23:7">23:7</A>&nbsp;karout a reont beza&#241; saludet er marc'hallac'ho&#249;, ha beza&#241; galvet gant an dud: Mestr, Mestr.</p> 
<p><A NAME="an_23:8">23:8</A>&nbsp;Met c'hwi, na rit ket ho kervel mestr, rak unan hepken eo ho Mestr, [ar C'hrist,] ha c'hwi holl a zo breudeur.</p> 
<p><A NAME="an_23:9">23:9</A>&nbsp;Na c'halvit den war an douar ho tad, rak unan hepken eo ho Tad, an hini a zo en ne&#241;vo&#249;.</p> 
<p><A NAME="an_23:10">23:10</A>&nbsp;Na rit ket ho kervel renerien, rak unan hepken eo ho Rener, ar C'hrist</p> 
<p><A NAME="an_23:11">23:11</A>&nbsp;An hini brasa&#241; en ho touez a vo ho servijer.</p> 
<p><A NAME="an_23:12">23:12</A>&nbsp;Rak piv bennak en em uhela a vo izelaet, ha piv bennak en em izela a vo uhelaet.</p> 
<p><A NAME="an_23:13">23:13</A>&nbsp;Gwalleur deoc'h, skribed ha farizianed, pilpouzed! Abalamour ma serrit rouantelezh an ne&#241;vo&#249; ouzh an dud, n'oc'h ket hoc'h-unan aet e-barzh, hag hoc'h eus c'hoazh harzet da vont e-barzh ar re a garje beza&#241; aet.</p> 
<p><A NAME="an_23:14">23:14</A>&nbsp;Gwalleur deoc'h, skribed ha farizianed, pilpouzed! Abalamour ma dismantrit tiez an inta&#241;vezed, hag e rit evit ar gweled pedenno&#249; hir; abalamour da-se, e viot barnet garvoc'h.</p> 
<p><A NAME="an_23:15">23:15</A>&nbsp;Gwalleur deoc'h, skribed ha farizianed, pilpouzed! Rak redek a rit dre ar mor hag an douar evit ober ur prozelit, ha, pa hoc'h eus e c'hounezet, e rit anezha&#241; ur mab-ifern div wech gwashoc'h egedoc'h.</p> 
<p><A NAME="an_23:16">23:16</A>&nbsp;Gwalleur deoc'h, renerien dall! Lavarout a rit: Mar tou unan bennak dre an templ, se n'eo netra; met mar tou unan bennak dre aour an templ, hennezh a dle derc'hel e gomz.</p> 
<p><A NAME="an_23:17">23:17</A>&nbsp;Tud diskiant ha dall! Pehini eo ar brasa&#241;, an aour, pe an templ a santela an aour-se?</p> 
<p><A NAME="an_23:18">23:18</A>&nbsp;Lavarout a rit c'hoazh: Mar tou unan bennak dre an aoter, se n'eo netra; met mar tou unan bennak dre ar prof a zo war an aoter, hennezh a dle derc'hel e gomz.</p> 
<p><A NAME="an_23:19">23:19</A>&nbsp;Tud dall! Pehini eo ar brasa&#241;, ar prof, pe an aoter a santela ar prof-se?</p> 
<p><A NAME="an_23:20">23:20</A>&nbsp;An neb a dou dre an aoter, a dou dre an aoter ha dre gement a zo warni;</p> 
<p><A NAME="an_23:21">23:21</A>&nbsp;an neb a dou dre an templ, a dou dre an templ ha dre an Hini a chom enna&#241;;</p> 
<p><A NAME="an_23:22">23:22</A>&nbsp;hag an neb a dou dre an ne&#241;v, a dou dre dron Doue ha dre an Hini a zo azezet warna&#241;.</p> 
<p><A NAME="an_23:23">23:23</A>&nbsp;Gwalleur deoc'h, skribed ha farizianed, pilpouzed! Abalamour ma paeit an deog war ar vent, war an aned, ha war ar c'houmin, hag e lezit a-gostez ar pezh a zo ar muia&#241; talvoudek el lezenn, ar reizhder, an drugarez hag al lealded. Ar re-se a oa an trao&#249; a dleec'h d'ober, hep koulskoude dilezel ar re all.</p> 
<p><A NAME="an_23:24">23:24</A>&nbsp;Renerien dall! Sila&#241; a rit ar fubuenn, hag e lonkit ar c'ha&#241;val.</p> 
<p><A NAME="an_23:25">23:25</A>&nbsp;Gwalleur deoc'h, skribed ha farizianed, pilpouzed! Abalamour ma naetait diavaez an hanaf hag ar plad, met en diabarzh oc'h leun a laero&#241;si hag a zireizhder.</p> 
<p><A NAME="an_23:26">23:26</A>&nbsp;Farizian dall! Naeta da genta&#241; an diabarzh eus an hanaf hag eus ar plad, evit ma teuio ivez an diavaez da veza&#241; naet.</p> 
<p><A NAME="an_23:27">23:27</A>&nbsp;Gwalleur deoc'h, skribed ha farizianed, pilpouzed! Abalamour ma'z oc'h he&#241;vel ouzh bezio&#249; gwennet, en em ziskouez kaer en diavaez, hag a zo leun a eskern tud varv hag a bep dic'hlanded en diabarzh.</p> 
<p><A NAME="an_23:28">23:28</A>&nbsp;Evel-se c'hwi ivez, en diavaez, en em ziskouez reizh d'an dud, met en diabarzh, oc'h leun a bilpouzerezh hag a zireizhder.</p> 
<p><A NAME="an_23:29">23:29</A>&nbsp;Gwalleur deoc'h, skribed ha farizianed, pilpouzed! Abalamour ma savit bezio&#249; d'ar brofeded ha ma vravait bezio&#249; an dud reizh,</p> 
<p><A NAME="an_23:30">23:30</A>&nbsp;en ur lavarout: Mar vijemp bet en amzer hon tado&#249;, ne vijemp ket en em unanet ganto da skuilh gwad ar brofeded.</p> 
<p><A NAME="an_23:31">23:31</A>&nbsp;Testi&#241; a rit evel-se, a-enep deoc'h hoc'h-unan, penaos oc'h mibien ar re o deus lazhet ar brofeded.</p> 
<p><A NAME="an_23:32">23:32</A>&nbsp;Leunia&#241; a rit eta muzul ho tado&#249;.</p> 
<p><A NAME="an_23:33">23:33</A>&nbsp;Naered, lignez a naered-gwiber, penaos e tec'hot diouzh kastiz ar gehenn?</p> 
<p><A NAME="an_23:34">23:34</A>&nbsp;Setu perak e kasan deoc'h profeded, tud fur ha skribed; lazha&#241; hag staga&#241; ouzh ar groaz a reot darn, skourjeza&#241; a reot darn all en ho sinagogenno&#249;, hag argas a reot anezho eus an eil k&#234;r d'eben,</p> 
<p><A NAME="an_23:35">23:35</A>&nbsp;evit ma kouezho warnoc'h an holl wad reizh a zo bet skuilhet war an douar, adalek gwad Abel, an hini reizh, betek gwad Zakaria, mab Barakia, hoc'h eus lazhet etre an templ hag an aoter.</p> 
<p><A NAME="an_23:36">23:36</A>&nbsp;Me a lavar deoc'h e gwirionez, kement-se holl a gouezho war ar rummad-ma&#241;.</p> 
<p><A NAME="an_23:37">23:37</A>&nbsp;Jeruzalem, Jeruzalem,  te hag a lazh ar brofeded, hag a veinata ar re a zo kaset dit, pet gwech em eus c'hoantaet dastum da vugale, evel ma tastum ar yar he fo&#241;sined dindan he divaskell, ha n'eo ket bet fellet deoc'h!</p> 
<p><A NAME="an_23:38">23:38</A>&nbsp;Setu, ho ti a ya da chom hep den,</p> 
<p><A NAME="an_23:39">23:39</A>&nbsp;rak me a lavar deoc'h, ne'm gwelot mui pelloc'h, betek ma lavarot: Ra vo benniget an hini a zeu en anv an Aotrou.</p> 
<p><A NAME="an_24:1">24:1</A>&nbsp;Evel ma'z ae Jezuz kuit eus an templ, e ziskibien a dostaas outa&#241;, evit diskouez dezha&#241; savadurio&#249; bras an templ.</p> 
<p><A NAME="an_24:2">24:2</A>&nbsp;Met e&#241; a lavaras dezho: Ha gwelout a rit an holl drao&#249;-se? Me en lavar deoc'h e gwirionez, ne chomo ket anezho ama&#241; maen war vaen na vo diskaret.</p> 
<p><A NAME="an_24:3">24:3</A>&nbsp;Hag evel ma oa azezet war Venez an Olived, an diskibien a dostaas outa&#241;, a-du, o lavarout: Lavar deomp pegoulz e c'hoarvezo kement-se, ha pehini e vo ar sin eus da zonedigezh hag eus fin ar bed?</p> 
<p><A NAME="an_24:4">24:4</A>&nbsp;Jezuz a respontas dezho: Diwallit na dromplfe den ac'hanoc'h.</p> 
<p><A NAME="an_24:5">24:5</A>&nbsp;Rak meur a hini a zeuio dindan va anv, o lavarout: Me eo ar C'hrist; hag e tromplint kalz a dud.</p> 
<p><A NAME="an_24:6">24:6</A>&nbsp;Klevout a reot komz eus brezelio&#249;, ha brud eus brezelio&#249;, lakait evezh na vefec'h spontet; rak ret eo e teufe an trao&#249;-se, met kement-se ne vo ket c'hoazh ar fin.</p> 
<p><A NAME="an_24:7">24:7</A>&nbsp;Rak ur bobl a savo a-enep ur bobl all, hag ur rouantelezh a-enep ur rouantelezh all; hag e vo e meur a lec'h, naonegezhio&#249;, [bosenno&#249;] ha kreno&#249;-douar; </p> 
<p><A NAME="an_24:8">24:8</A>&nbsp;an trao&#249;-ma&#241; ne vo nemet ar penn-kenta&#241; eus ar gloazio&#249;.</p> 
<p><A NAME="an_24:9">24:9</A>&nbsp;Neuze e roint ac'hanoc'h evit beza&#241; poaniet, hag e lazhint ac'hanoc'h, hag e viot kasaet gant an holl boblo&#249;, abalamour da'm anv.</p> 
<p><A NAME="an_24:10">24:10</A>&nbsp;Neuze ivez, meur a hini a gouezho, en em drubardo, hag en em gasaio an eil egile.</p> 
<p><A NAME="an_24:11">24:11</A>&nbsp;Kalz a fals-profeded a savo, hag a dromplo kalz a dud.</p> 
<p><A NAME="an_24:12">24:12</A>&nbsp;Dre ma vo kresket an direizhder, karantez meur a hini a yenaio.</p> 
<p><A NAME="an_24:13">24:13</A>&nbsp;Met an hini a gendalc'ho betek ar fin, a vo salvet.</p> 
<p><A NAME="an_24:14">24:14</A>&nbsp;An Aviel-ma&#241; eus ar rouantelezh a vo prezeget er bed a-bezh, evit rei&#241; testeni d'an holl boblo&#249;; neuze e teuio ar fin.</p> 
<p><A NAME="an_24:15">24:15</A>&nbsp;Dre-se, pa welot an euzhusted eus ar glac'har, m'en deus komzet ar profed Daniel anezhi, deuet el lec'h santel (ra gompreno an neb a lenn),</p> 
<p><A NAME="an_24:16">24:16</A>&nbsp;neuze ar re a vo e Judea, ra dec'hint war ar menezio&#249;,</p> 
<p><A NAME="an_24:17">24:17</A>&nbsp;an hini a vo war an doenn, ra ne ziskenno ket da gemer ar pezh a zo en e di,</p> 
<p><A NAME="an_24:18">24:18</A>&nbsp;hag an hini a vo er parkeier, ra ne zistroio ket a-dre&#241;v da gemer e vantell.</p> 
<p><A NAME="an_24:19">24:19</A>&nbsp;Gwalleur d'ar gwragez brazez, ha d'ar magerezed en deizio&#249;-se!</p> 
<p><A NAME="an_24:20">24:20</A>&nbsp;Pedit evit na erruo ket ho tec'h er goa&#241;v, nag e deiz ar sabad.</p> 
<p><A NAME="an_24:21">24:21</A>&nbsp;Rak bez' e vo neuze ur glac'har ken bras, evel n'eus ket bet adalek penn-kenta&#241; ar bed betek vrema&#241;, ha ne vo biken.</p> 
<p><A NAME="an_24:22">24:22</A>&nbsp;Ha ma ne vije ket bet berraet an deizio&#249;-se, den ebet ne vije salvet; met abalamour d'ar re zibabet, an deizio&#249;-se a vo berraet.</p> 
<p><A NAME="an_24:23">24:23</A>&nbsp;Neuze, mar lavar unan bennak deoc'h: Setu, ar C'hrist a zo ama&#241;, pe aze, na gredit ket.</p> 
<p><A NAME="an_24:24">24:24</A>&nbsp;Rak fals-kristed ha fals-profeded a savo; hag e raint sino&#249; ha burzhudo&#249; da drompla&#241;, ma vije gallet, zoken ar re zibabet.</p> 
<p><A NAME="an_24:25">24:25</A>&nbsp;Setu, em eus e lavaret deoc'h a-raok.</p> 
<p><A NAME="an_24:26">24:26</A>&nbsp;Mar lavarer eta deoc'h: Setu, ema&#241; el lec'h distro, n'it ket; setu, ema&#241; er c'hambro&#249;, na gredit ket.</p> 
<p><A NAME="an_24:27">24:27</A>&nbsp;Rak, evel ma teu al luc'hedenn eus ar sav-heol ha ma he gweler betek ar c'huzh-heol, evel-se e vo donedigezh Mab an den.</p> 
<p><A NAME="an_24:28">24:28</A>&nbsp;E pep lec'h bennak ma vo ar c'horf marv, eno en em zastumo an erered.</p> 
<p><A NAME="an_24:29">24:29</A>&nbsp;Raktal goude an deizio&#249; a c'hlac'har-ma&#241;, an heol a vo te&#241;valaet, al loar ne roio ket he skl&#234;rijenn, ar stered a gouezho eus an oabl, ha galloudo&#249; an ne&#241;v a vo bra&#241;sellet.</p> 
<p><A NAME="an_24:30">24:30</A>&nbsp;Neuze sin Mab an den en em ziskouezo en ne&#241;v, holl boblo&#249; an douar a glemmo en ur skei&#241; war boull o c'halon, hag e welint Mab an den o tont war goabr an ne&#241;v, gant ur galloud hag ur gloar bras;</p> 
<p><A NAME="an_24:31">24:31</A>&nbsp;E&#241; a gaso e aeled gant an trompilh tregernus, da zastum e re zibabet eus ar pevar avel, adalek ur penn eus an ne&#241;v betek ur penn all.</p> 
<p><A NAME="an_24:32">24:32</A>&nbsp;Deskit dre barabolenn ar wezenn-fiez: pa zeu he branko&#249; da veza&#241; tener hag he delio&#249; da vounta&#241;, ec'h anavezit eo tost an ha&#241;v;</p> 
<p><A NAME="an_24:33">24:33</A>&nbsp;evel-se ivez, pa welot kement-se oc'h erruout, gouezit Mab an den a zo tost, hag ouzh an nor.</p> 
<p><A NAME="an_24:34">24:34</A>&nbsp;Me a lavar deoc'h e gwirionez, penaos ar rummad-ma&#241; ne dremeno ket, ken na vo c'hoarvezet an holl drao&#249;-se.</p> 
<p><A NAME="an_24:35">24:35</A>&nbsp;An ne&#241;v hag an douar a dremeno, met va gerio&#249; ne dremenint ket.</p> 
<p><A NAME="an_24:36">24:36</A>&nbsp;Evit ar pezh a sell ouzh an deiz hag an eur, den n'o anavez, nag aeled an ne&#241;v, nag ar Mab, met an Tad hepken.</p> 
<p><A NAME="an_24:37">24:37</A>&nbsp;Ar pezh a c'hoarvezas en amzer Noe, evel-se a c'hoarvezo ivez da zonedigezh Mab an den;</p> 
<p><A NAME="an_24:38">24:38</A>&nbsp;rak en deizio&#249; a-raok an dour-beuz, an dud a zebre hag a eve, en em zimeze hag a zimeze o bugale, betek an deiz ma'z eas Noe en arc'h,</p> 
<p><A NAME="an_24:39">24:39</A>&nbsp;hag ne ouezjont netra ken a zeuas an dour-beuz d'o c'has holl ganta&#241;; evel-se e vo ivez da zonedigezh Mab an den.</p> 
<p><A NAME="an_24:40">24:40</A>&nbsp;Neuze, e vo daou zen en ur park, unan a vo kemeret hag egile lezet,</p> 
<p><A NAME="an_24:41">24:41</A>&nbsp;e vo div wreg o vala&#241; en ur vilin, unan a vo kemeret hag eben lezet.</p> 
<p><A NAME="an_24:42">24:42</A>&nbsp;Chomit dihun eta, rak n'ouzoc'h ket da bet eur e teuio hoc'h Aotrou.</p> 
<p><A NAME="an_24:43">24:43</A>&nbsp;Gouezit mat, ma anavezfe mestr an ti da bet beilhadenn eus an noz e tlefe ar laer dont, e chomfe dihun ha ne lezfe ket toulla&#241; e di.</p> 
<p><A NAME="an_24:44">24:44</A>&nbsp;Dre-se, c'hwi ivez, en em zalc'hit prest, rak Mab an den a zeuio d'an eur na so&#241;jit ket.</p> 
<p><A NAME="an_24:45">24:45</A>&nbsp;Piv eo eta ar mevel feal ha poellek a zo bet lakaet gant e aotrou war e dud, evit rei&#241; dezho boued en amzer dereat?</p> 
<p><A NAME="an_24:46">24:46</A>&nbsp;E&#252;rus ar mevel-se, pa zeuio en-dro e aotrou, mar bez kavet ganta&#241; oc'h ober evel-se!</p> 
<p><A NAME="an_24:47">24:47</A>&nbsp;Me a lavar deoc'h e gwirionez, e lakaat a raio war e holl vado&#249;.</p> 
<p><A NAME="an_24:48">24:48</A>&nbsp;Met, mar deo drouk ar mevel-se, ha ma lavar en e galon: Va aotrou a zale da zont en-dro,</p> 
<p><A NAME="an_24:49">24:49</A>&nbsp;ha ma teu da skei&#241; gant e genseurted, ha da zebri&#241; ha da eva&#241; gant ar vezvierien,</p> 
<p><A NAME="an_24:50">24:50</A>&nbsp;aotrou ar mevel-se a zeuio d'an deiz na c'hortozo ket ha d'an eur ne ouezo ket,</p> 
<p><A NAME="an_24:51">24:51</A>&nbsp;hag e tispenno anezha&#241;, hag e roio dezha&#241; e lod gant ar bilpouzed; eno eo, e vo goueladego&#249; ha grigo&#241;sadego&#249;-dent.</p> 
<p><A NAME="an_25:1">25:1</A>&nbsp;Neuze, rouantelezh an ne&#241;vo&#249; a vo he&#241;vel ouzh dek gwerc'hez a gemer o lampo&#249; ganto, hag a ya da ziaraogi&#241; ar pried.</p> 
<p><A NAME="an_25:2">25:2</A>&nbsp;Pemp anezho a oa diskiant, ha pemp a oa fur.</p> 
<p><A NAME="an_25:3">25:3</A>&nbsp;Ar re ziskiant, en ur gemer o lampo&#249;, ne gemerjont ket a eoul ganto.</p> 
<p><A NAME="an_25:4">25:4</A>&nbsp;Ar re fur a gemeras eoul en o fodo&#249;, gant o lampo&#249;.</p> 
<p><A NAME="an_25:5">25:5</A>&nbsp;Evel ma talee ar pried da zont, e voredjont holl hag e kouskjont.</p> 
<p><A NAME="an_25:6">25:6</A>&nbsp;Met, war-dro hanternoz, e voe klevet ur griadenn: Setu ar pried a zeu, it en e raok!</p> 
<p><A NAME="an_25:7">25:7</A>&nbsp;Neuze an holl werc'hezed-se a savas hag a fichas o lampo&#249;.</p> 
<p><A NAME="an_25:8">25:8</A>&nbsp;Ar re ziskiant a lavaras d'ar re fur: Roit deomp eus hoc'h eoul, rak hol lampo&#249; a ya da vouga&#241;.</p> 
<p><A NAME="an_25:9">25:9</A>&nbsp;Met ar re fur a respontas: Gant aon n'hor befe ket a-walc'h evidomp hag evidoc'h, it kentoc'h da gavout ar re a werzh, ha prenit evidoc'h.</p> 
<p><A NAME="an_25:10">25:10</A>&nbsp;E-pad ma'z aent da brena&#241;, e teuas ar pried; ar re a oa prest a zeuas ganta&#241; d'an eured, hag e voe serret an nor.</p> 
<p><A NAME="an_25:11">25:11</A>&nbsp;Goude-se e teuas ivez ar gwerc'hezed all, hag e lavarjont: Aotrou, aotrou, digor deomp!</p> 
<p><A NAME="an_25:12">25:12</A>&nbsp;Met e&#241; a respontas: Me a lavar deoc'h e gwirionez, n'anavezan ket ac'hanoc'h.</p> 
<p><A NAME="an_25:13">25:13</A>&nbsp;Chomit dihun eta, rak n'ouzoc'h nag an deiz nag an eur [ma teuio Mab an den en-dro].</p> 
<p><A NAME="an_25:14">25:14</A>&nbsp;Rak he&#241;vel eo ouzh un den a yeas en ur vro bell, a c'halvas e servijerien, hag a lakaas e vado&#249; etre o daouarn.</p> 
<p><A NAME="an_25:15">25:15</A>&nbsp;Rei&#241; a reas pemp talant da unan, daou da unan all, unan da unan all, da bep hini hervez e c'halloud.</p> 
<p><A NAME="an_25:16">25:16</A>&nbsp;Neuze, an hini en devoa resevet ar pemp talant, a yeas hag o lakaas da dalvezout, hag a c'hounezas pemp talant all.</p> 
<p><A NAME="an_25:17">25:17</A>&nbsp;En hevelep doare, an hini en devoa resevet daou dalant, a c'hounezas daou all.</p> 
<p><A NAME="an_25:18">25:18</A>&nbsp;Met an hini en devoa resevet unan, a yeas d'ober un toull en douar hag a guzhas arc'hant e aotrou.</p> 
<p><A NAME="an_25:19">25:19</A>&nbsp;Pell amzer goude, mestr ar servijerien-ma&#241; a zistroas, hag e reas o c'hont ganto.</p> 
<p><A NAME="an_25:20">25:20</A>&nbsp;An hini en devoa resevet pemp talant, a zeuas hag a zegasas pemp talant all, en ur lavarout: Aotrou, pemp talant ac'h eus roet din, setu pemp talant all am eus gounezet ouzhpenn.</p> 
<p><A NAME="an_25:21">25:21</A>&nbsp;E vestr a lavaras dezha&#241;: Mat eo, servijer mat ha leal; dre ma'z out bet leal war nebeut a dra, da lakaat a rin war galz; kae e-barzh levenez da aotrou.</p> 
<p><A NAME="an_25:22">25:22</A>&nbsp;An hini en devoa resevet daou dalant a zeuas ivez hag a lavaras: Aotrou, daou dalant ac'h eus roet din, setu daou dalant all am eus gounezet ouzhpenn.</p> 
<p><A NAME="an_25:23">25:23</A>&nbsp;E vestr a lavaras dezha&#241;: Mat eo, servijer mat ha leal; dre ma'z out bet leal war nebeut a dra, da lakaat a rin war galz; kae e-barzh levenez da aotrou.</p> 
<p><A NAME="an_25:24">25:24</A>&nbsp;An hini n'en devoa resevet nemet un talant, a zeuas ivez hag a lavaras: Aotrou, gouzout a ran penaos out un den didruez, penaos e vedez e-lec'h na'c'h eus ket hadet, hag e tastumez e-lec'h na'c'h eus ket strewet;</p> 
<p><A NAME="an_25:25">25:25</A>&nbsp;hag e teuas aon din, hag on aet da guzhat da dalant en douar; setu, e roan dit ar pezh a zo dit.</p> 
<p><A NAME="an_25:26">25:26</A>&nbsp;Met e aotrou a respontas dezha&#241;: Servijer fall ha diegus, gouzout a ouies penaos e vedan e-lec'h na'm eus ket hadet, hag e tastuman e-lec'h na'm eus ket strewet;</p> 
<p><A NAME="an_25:27">25:27</A>&nbsp;dleout a rajes eta rei&#241; va arc'hant d'ar vankerien, ha pa vijen deuet en-dro, em bije tennet va arc'hant gant ar c'hampi.</p> 
<p><A NAME="an_25:28">25:28</A>&nbsp;Lamit eta e dalant diganta&#241;, hag roit e&#241; d'an hini en deus dek talant.</p> 
<p><A NAME="an_25:29">25:29</A>&nbsp;Rak roet e vo d'an neb en deus, hag en devo a fonn; met an hini n'en deus ket, e vo lamet diganta&#241; memes ar pezh en deus.</p> 
<p><A NAME="an_25:30">25:30</A>&nbsp;Ha taolit ar servijer didalvoud-se en de&#241;valijenn a-ziavaez, e-lec'h ma vo goueladego&#249; ha grigo&#241;sadego&#249;-dent.</p> 
<p><A NAME="an_25:31">25:31</A>&nbsp;Pa zeuio Mab an den en e c'hloar, gant an holl aeled, ec'h azezo war dron e c'hloar.</p> 
<p><A NAME="an_25:32">25:32</A>&nbsp;An holl boblo&#249; a vo dastumet diraza&#241;, hag e tispartio an eil diouzh egile, evel ma tisparti ar mesaer an de&#241;ved diouzh ar bouc'hed.</p> 
<p><A NAME="an_25:33">25:33</A>&nbsp;Lakaat a raio an de&#241;ved a-zehou dezha&#241;, hag ar bouc'hed a-gleiz.</p> 
<p><A NAME="an_25:34">25:34</A>&nbsp;Neuze ar Roue a lavaro d'ar re a vo a-zehou dezha&#241;: Deuit, c'hwi a zo benniget gant va Zad, bezit perc'henn war ar rouantelezh a zo bet kempennet evidoc'h adalek krouidigezh ar bed;</p> 
<p><A NAME="an_25:35">25:35</A>&nbsp;rak naon am eus bet, ha roet hoc'h eus din da zebri&#241;; sec'hed am eus bet, ha roet hoc'h eus din da eva&#241;; diavaeziad on bet, ha va degemeret hoc'h eus;</p> 
<p><A NAME="an_25:36">25:36</A>&nbsp;en noazh e oan, ha va gwisket hoc'h eus; kla&#241;v e oan, ha deuet oc'h da'm gwelout; er prizon e oan, ha deuet oc'h da'm c'havout.</p> 
<p><A NAME="an_25:37">25:37</A>&nbsp;Neuze ar re reizh a responto dezha&#241;, o lavarout: Aotrou, pegoulz hon eus da welet o kaout naon hag hon eus roet dit da zebri&#241;, pe o kaout sec'hed hag hon eus roet dit da eva&#241;?</p> 
<p><A NAME="an_25:38">25:38</A>&nbsp;Pegoulz hon eus da welet diavaeziad hag hon eus da zegemeret, pe en noazh hag hon eus da wisket?</p> 
<p><A NAME="an_25:39">25:39</A>&nbsp;Pegoulz hon eus da welet kla&#241;v, pe er prizon, hag hon eus deuet da'z kavout?</p> 
<p><A NAME="an_25:40">25:40</A>&nbsp;Hag ar Roue a responto dezho: Me a lavar deoc'h e gwirionez, bep gwech ma hoc'h eus graet kement-se e-ke&#241;ver unan eus ar re zistera&#241; eus va breudeur, hoc'h eus graet an dra-se din.</p> 
<p><A NAME="an_25:41">25:41</A>&nbsp;Neuze e lavaro d'ar re a vo a-gleiz dezha&#241;: Tec'hit diouzhin, tud villiget, it en tan peurbadus a zo bet kempennet evit an diaoul hag e aeled;</p> 
<p><A NAME="an_25:42">25:42</A>&nbsp;rak naon am eus bet, ha n'hoc'h eus ket roet din da zebri&#241;; sec'hed am eus bet, ha n'hoc'h eus ket roet din da eva&#241;;</p> 
<p><A NAME="an_25:43">25:43</A>&nbsp;diavaeziad on bet, ha n'hoc'h eus ket va degemeret; en noazh e oan, ha n'hoc'h eus ket va gwisket; kla&#241;v hag er prizon e oan, ha n'oc'h ket deuet  da'm gwelout.</p> 
<p><A NAME="an_25:44">25:44</A>&nbsp;Neuze int a responto dezha&#241;, o lavarout: Aotrou, pegoulz hon eus da welet o kaout naon, pe sec'hed, diavaeziad, pe en noazh, kla&#241;v, pe er prizon, ha n'hon eus ket da sikouret?</p> 
<p><A NAME="an_25:45">25:45</A>&nbsp;Hag e responto dezho: Me a lavar deoc'h e gwirionez, bep gwech ma n'hoc'h eus ket graet kement-se e-ke&#241;ver unan eus ar re zistera&#241;-se, n'hoc'h eus ket graet an dra-se em c'he&#241;ver.</p> 
<p><A NAME="an_25:46">25:46</A>&nbsp;Hag ar re-ma&#241; a yelo er c'hastiz peurbadus, met ar re reizh er vuhez peurbadus.</p> 
<p><A NAME="an_26:1">26:1</A>&nbsp;Goude m'en devoe Jezuz peurlavaret an holl gomzo&#249;-se, e lavaras d'e ziskibien: </p> 
<p><A NAME="an_26:2">26:2</A>&nbsp;Gouzout a rit ema&#241; ar Pask a-benn daou zevezh, ha Mab an den a vo gwerzhet evit beza&#241; staget ouzh ar groaz.</p> 
<p><A NAME="an_26:3">26:3</A>&nbsp;Neuze ar veleien vras, ar skribed hag henaourien ar bobl en em zastumas e porzh ar beleg-meur, anvet Kaifaz,</p> 
<p><A NAME="an_26:4">26:4</A>&nbsp;hag en em guzuilhjont evit gouzout penaos kregi&#241; e Jezuz dre droidell hag e lakaat d'ar marv.</p> 
<p><A NAME="an_26:5">26:5</A>&nbsp;Met e lavarent: Arabat e vefe e-pad ar gouel, gant aon na savfe un drubuilh bennak e-touez ar bobl.</p> 
<p><A NAME="an_26:6">26:6</A>&nbsp;Jezuz, o veza&#241; e Betania e ti Simon al lovr,</p> 
<p><A NAME="an_26:7">26:7</A>&nbsp;ur wreg a zeuas d'e gavout gant ul lestr alabastr leun a c'hwezh-vat eus ur priz bras, hag e-pad ma oa ouzh taol, e skuilhas anezhi war e benn.</p> 
<p><A NAME="an_26:8">26:8</A>&nbsp;An diskibien, o welout-se, a oa droug enno, hag e lavarjont: Perak ar c'holl-se?</p> 
<p><A NAME="an_26:9">26:9</A>&nbsp;Rak gallet e vije bet gwerzha&#241; ar c'hwezh-vat ker, ha rei&#241; an arc'hant d'ar beorien.</p> 
<p><A NAME="an_26:10">26:10</A>&nbsp;Met Jezuz, o c'houzout kement-se, a lavaras dezho: Perak e rit poan d'ar wreg-se? Un dra vat he deus graet em c'he&#241;ver.</p> 
<p><A NAME="an_26:11">26:11</A>&nbsp;Rak c'hwi ho po bepred peorien ganeoc'h, met n'ho po ket atav ac'hanon.</p> 
<p><A NAME="an_26:12">26:12</A>&nbsp;Rak, pa he deus skuilhet ar c'hwezh-vat-se war va c'horf, he deus graet kement-se evit va beziadur.</p> 
<p><A NAME="an_26:13">26:13</A>&nbsp;Me a lavar deoc'h e gwirionez, penaos el lec'hio&#249; ma vo an aviel-ma&#241; prezeget dre ar bed holl, ar pezh he deus graet a vo ivez lavaret en e&#241;vor anezhi.</p> 
<p><A NAME="an_26:14">26:14</A>&nbsp;Neuze unan eus an daouzek, anvet Judaz Iskariod, a yeas da gavout ar veleien vras,</p> 
<p><A NAME="an_26:15">26:15</A>&nbsp;hag a lavaras: Petra a roit din, ha me en lakaio etre ho taouarn? Int a reas marc'had ganta&#241; eus tregont pezh arc'hant.</p> 
<p><A NAME="an_26:16">26:16</A>&nbsp;Diwar neuze e klaskas an tu dereat d'e lakaat etre o daouarn.</p> 
<p><A NAME="an_26:17">26:17</A>&nbsp;Ar c'henta&#241; deiz eus ar bara hep goell, an diskibien a zeuas da gavout Jezuz hag a lavaras dezha&#241;: Pelec'h e c'hoantaez e kempennfemp dit evit debri&#241; ar Pask?</p> 
<p><A NAME="an_26:18">26:18</A>&nbsp;E&#241; a lavaras: It e k&#234;r da gavout an den-ma&#241;-'n den, ha lavarit dezha&#241;: Ar Mestr a lavar: Va amzer a zo tost; ober a rin ar Pask ez ti gant va diskibien.</p> 
<p><A NAME="an_26:19">26:19</A>&nbsp;An diskibien a reas evel m'en devoa Jezuz gourc'hemennet dezho, hag e fichjont ar Pask.</p> 
<p><A NAME="an_26:20">26:20</A>&nbsp;Pa voe deuet an abardaez, en em lakaas ouzh taol gant an daouzek.</p> 
<p><A NAME="an_26:21">26:21</A>&nbsp;E-pad ma tebrent, e lavaras dezho: Me a lavar deoc'h e gwirionez, unan ac'hanoc'h am gwerzho.</p> 
<p><A NAME="an_26:22">26:22</A>&nbsp;Gwall-c'hlac'haret e oant, ha pep hini anezho en em lakaas da lavarout dezha&#241;: Aotrou, ha me eo?</p> 
<p><A NAME="an_26:23">26:23</A>&nbsp;E&#241; a respontas dezho: An hini en deus lakaet e zorn ganin er plad, hennezh eo am gwerzho.</p> 
<p><A NAME="an_26:24">26:24</A>&nbsp;Mab an den, evit gwir, a ya hervez ar pezh a zo skrivet anezha&#241;; met gwalleur d'an den ma vo gwerzhet ganta&#241;; gwell e vije d'an den-se, ne vije biken bet ganet.</p> 
<p><A NAME="an_26:25">26:25</A>&nbsp;Judaz, an hini en gwerzhe, o komz, a lavaras: Ha me eo, Mestr? E&#241; a lavaras dezha&#241;: Lavaret ec'h eus.</p> 
<p><A NAME="an_26:26">26:26</A>&nbsp;Evel ma tebrent, Jezuz a gemeras bara ha, goude beza&#241; trugarekaet, e torras anezha&#241;, hag en roas d'an diskibien, o lavarout: Kemerit, debrit, hema&#241; eo va c'horf.</p> 
<p><A NAME="an_26:27">26:27</A>&nbsp;Kemer a reas ivez an hanaf ha, goude beza&#241; trugarekaet, en roas dezho, o lavarout: Evit holl diouta&#241;,</p> 
<p><A NAME="an_26:28">26:28</A>&nbsp;rak hema&#241; eo va gwad, ar gwad eus an emglev [nevez], skuilhet evit kalz, evit pardon ar pec'hedo&#249;.</p> 
<p><A NAME="an_26:29">26:29</A>&nbsp;Me a lavar deoc'h, n'evin mui eus ar frouezh-se eus ar gwini, betek an deiz ma'c'h evin anezha&#241; nevez ganeoc'h e rouantelezh va Zad.</p> 
<p><A NAME="an_26:30">26:30</A>&nbsp;Goude m'o devoe kanet ar c'hantiko&#249;, ez ejont da Venez an Olived.</p> 
<p><A NAME="an_26:31">26:31</A>&nbsp;Neuze Jezuz a lavaras dezho: Me a vo evidoc'h holl en noz-ma&#241; un abeg da gouezha&#241;, rak skrivet eo: skei&#241; a rin ar pastor, ha de&#241;ved ar bagad a vo stlabezet.</p> 
<p><A NAME="an_26:32">26:32</A>&nbsp;Met goude ma vin adsavet a varv, ho tiaraogin e Galilea.</p> 
<p><A NAME="an_26:33">26:33</A>&nbsp;P&#234;r, o kemer ar gomz, a lavaras dezha&#241;: Pa vefes un abeg da gouezha&#241; evit an holl, evidon-me ne vi biken.</p> 
<p><A NAME="an_26:34">26:34</A>&nbsp;Jezuz a lavaras dezha&#241;: Me a lavar dit e gwirionez, penaos en noz-ma&#241; memes, a-raok ma kano ar c'hilhog, te az po va dinac'het teir gwech.</p> 
<p><A NAME="an_26:35">26:35</A>&nbsp;P&#234;r a respontas dezha&#241;: Ha pa vefe ret din mervel ganit, ne zinac'hin ket ac'hanout. Hag an holl ziskibien a lavare ar memes tra.</p> 
<p><A NAME="an_26:36">26:36</A>&nbsp;Neuze Jezuz a zeuas ganto en ul lec'h galvet Getsemane, hag e lavaras d'e ziskibien: Azezit ama&#241; e-pad ma'z in da bedi&#241; ahont.</p> 
<p><A NAME="an_26:37">26:37</A>&nbsp;Kemer a reas ganta&#241; P&#234;r ha daou vab Zebedea, hag e voe leuniet a dristidigezh hag a anken.</p> 
<p><A NAME="an_26:38">26:38</A>&nbsp;Neuze e lavaras dezho: Trist eo va ene betek ar marv; chomit ama&#241; ha beilhit ganin.</p> 
<p><A NAME="an_26:39">26:39</A>&nbsp;O vont un tamm a-raokoc'h, en em daolas war e c'henou d'an douar, hag e pedas o lavarout: Va Zad, ma pellaio an hanaf-se diouzhin, mar gell-se beza&#241;! Koulskoude neket evel ma fell din, met evel ma fell dit.</p> 
<p><A NAME="an_26:40">26:40</A>&nbsp;Hag e tistroas da gavout e ziskibien, o c'havas kousket, hag e lavaras da B&#234;r: Ha n'hoc'h eus ket gallet beilha&#241; un eur ganin?</p> 
<p><A NAME="an_26:41">26:41</A>&nbsp;Beilhit ha pedit evit na gouezhot ket en temptadur; ar spered a zo buan, met ar c'hig a zo dinerzh.</p> 
<p><A NAME="an_26:42">26:42</A>&nbsp;Mont a reas adarre un eil gwech, hag e pedas o lavarout: Va Zad, ma ne c'hell ket an hanaf-se mont e-biou din hep ma'c'h evin anezha&#241;, ra vo graet da volontez!</p> 
<p><A NAME="an_26:43">26:43</A>&nbsp;O veza&#241; distroet, o c'havas adarre kousket, rak o daoulagad a oa pounneraet.</p> 
<p><A NAME="an_26:44">26:44</A>&nbsp;O c'huitaat a reas adarre, hag e pedas evit an trede gwech, o lavarout ar memes komzo&#249;.</p> 
<p><A NAME="an_26:45">26:45</A>&nbsp;Neuze e tistroas da gavout e ziskibien hag e lavaras dezho: Kouskit brema&#241; ha diskuizhit! Setu, an eur a zo tost ha Mab an den a zo lakaet etre daouarn ar bec'herien.</p> 
<p><A NAME="an_26:46">26:46</A>&nbsp;Savit, ha deomp, setu, an hini am gwerzh a dosta.</p> 
<p><A NAME="an_26:47">26:47</A>&nbsp;Evel ma komze c'hoazh, setu Judaz, unan eus an daouzek, a zeuas, ha ganta&#241; ur vandenn vras a dud gant klezeier ha gant bizhier, a-berzh ar veleien vras hag henaourien ar bobl.</p> 
<p><A NAME="an_26:48">26:48</A>&nbsp;An hini en gwerzhe en devoa roet ar sin-ma&#241;: An hini a bokin dezha&#241;, hennezh eo, krogit enna&#241;.</p> 
<p><A NAME="an_26:49">26:49</A>&nbsp;Raktal e tostaas ouzh Jezuz, hag e lavaras dezha&#241;: Salud, Mestr! Hag e pokas dezha&#241;.</p> 
<p><A NAME="an_26:50">26:50</A>&nbsp;Jezuz a lavaras dezha&#241;: Va mignon, evit petra out ama&#241;? Neuze e tostajont, e lakajont o daouarn war Jezuz, hag e krogjont enna&#241;.</p> 
<p><A NAME="an_26:51">26:51</A>&nbsp;Ha setu, unan eus ar re a oa gant Jezuz a astennas e zorn, a dennas e gleze, a skoas servijer ar beleg-meur, hag a droc'has e skouarn dezha&#241;.</p> 
<p><A NAME="an_26:52">26:52</A>&nbsp;Neuze Jezuz a lavaras dezha&#241;: Laka da gleze en e lec'h; rak an holl re a gemero ar c'hleze, a varvo dre ar c'hleze.</p> 
<p><A NAME="an_26:53">26:53</A>&nbsp;Ha so&#241;jal a rez na c'hellfen ket pedi&#241; va Zad, hag e rofe din raktal ouzhpenn daouzek lejion aeled?</p> 
<p><A NAME="an_26:54">26:54</A>&nbsp;Penaos eta e vefe peurc'hraet ar Skriturio&#249; a lavar e tle an trao&#249; c'hoarvezout evel-se?</p> 
<p><A NAME="an_26:55">26:55</A>&nbsp;D'an ampoent-se, Jezuz a lavaras d'ar vandenn-se: Deuet oc'h er-maez evel war-lerc'h ul laer, gant klezeier ha gant bizhier, evit kregi&#241; ennon. Bemdez e oan azezet en ho touez, o kelenn en templ, ha n'hoc'h eus ket va c'hemeret.</p> 
<p><A NAME="an_26:56">26:56</A>&nbsp;Met kement-se a zo c'hoarvezet evit ma vo peurc'hraet ar pezh a zo bet skrivet gant ar brofeded. Neuze e holl ziskibien, o veza&#241; e zilezet, a dec'has kuit.</p> 
<p><A NAME="an_26:57">26:57</A>&nbsp;Ar re o devoa kemeret Jezuz, a gasas anezha&#241; da di Kaifaz, ar beleg-meur, e-lec'h ma oa en em zastumet ar skribed hag an henaourien.</p> 
<p><A NAME="an_26:58">26:58</A>&nbsp;P&#234;r a heulias anezha&#241; a-bell betek porzh ar beleg-meur. Hag, o veza&#241; aet e-barzh, ec'h azezas gant ar vevelien, evit gwelout penaos ec'h echufe kement-se.</p> 
<p><A NAME="an_26:59">26:59</A>&nbsp;Neuze, ar veleien vras, [an henaourien,] hag an holl sanedrin a glaske ur falstesteni bennak a-enep Jezuz, evit e lakaat d'ar marv.</p> 
<p><A NAME="an_26:60">26:60</A>&nbsp;Hogen ne gavent ket, petra bennak ma teuas meur a fals-test. En diwezh, e teuas daou fals-test, hag a lavaras:</p> 
<p><A NAME="an_26:61">26:61</A>&nbsp;Hema&#241; en deus lavaret: Me a c'hell diskar templ Doue, hag en adsevel e tri devezh.</p> 
<p><A NAME="an_26:62">26:62</A>&nbsp;Ar beleg-meur a savas hag a lavaras dezha&#241;: Ha ne respontez netra? Petra a dest an dud-se en da enep?</p> 
<p><A NAME="an_26:63">26:63</A>&nbsp;Met Jezuz a davas. Ar beleg-meur a lavaras dezha&#241;: Da bedi&#241; a ran, en anv an Doue bev, da lavarout deomp mar dout ar C'hrist, Mab Doue.</p> 
<p><A NAME="an_26:64">26:64</A>&nbsp;Jezuz a lavaras dezha&#241;: E lavaret ec'h eus; ouzhpenn, e lavaran deoc'h, e welot hiviziken Mab an den azezet a-zehou da c'halloud Doue, hag o tont war goabr an ne&#241;v.</p> 
<p><A NAME="an_26:65">26:65</A>&nbsp;Neuze ar beleg-meur a rogas e zilhad, en ur lavarout: Touet en deus! Da betra hon eus mui ezhomm a desto&#249;? Klevet hoc'h eus e ledoued;</p> 
<p><A NAME="an_26:66">26:66</A>&nbsp;petra a so&#241;jit a-se? Respont a rejont: Din eo da vervel.</p> 
<p><A NAME="an_26:67">26:67</A>&nbsp;Neuze e kra&#241;chjont ouzh e zremm hag e rojont dezha&#241; karvanado&#249; ha jodado&#249;, </p> 
<p><A NAME="an_26:68">26:68</A>&nbsp;o lavarout: Diougan deomp, Krist, piv eo an hini en deus skoet ganit?</p> 
<p><A NAME="an_26:69">26:69</A>&nbsp;Koulskoude, P&#234;r a oa azezet en diavaez, er porzh; ur vatezh a dostaas outa&#241; en ur lavarout: Te ivez, te a oa gant Jezuz ar Galilead.</p> 
<p><A NAME="an_26:70">26:70</A>&nbsp;Met e&#241; a nac'has dirak an holl, o lavarout: N'ouzon ket petra a lavarez;</p> 
<p><A NAME="an_26:71">26:71</A>&nbsp;Evel ma'z ae etrezek an nor, ur vatezh all a welas anezha&#241;, hag a lavaras d'ar re a oa eno: Hema&#241; a oa ivez gant Jezuz a Nazared.</p> 
<p><A NAME="an_26:72">26:72</A>&nbsp;E&#241; a nac'has adarre gant ul ledoued: N'anavezan ket an den-se.</p> 
<p><A NAME="an_26:73">26:73</A>&nbsp;Ur pennad goude, ar re a oa eno a dostaas hag a lavaras da B&#234;r: Evit gwir te a zo eus an dud-se, rak da anavezout a reer diouzh da yezh.</p> 
<p><A NAME="an_26:74">26:74</A>&nbsp;Neuze en em lakaas da zroukpedi&#241; ha da doui&#241;, o lavarout: N'anavezan ket an den-se. Raktal ar c'hilhog a ganas;</p> 
<p><A NAME="an_26:75">26:75</A>&nbsp;ha P&#234;r en devoe so&#241;j eus ar gomz en devoa Jezuz lavaret: A-raok ma kano ar c'hilhog, ez po va dinac'het teir gwech. Hag o veza&#241; aet er-maez, e ouelas gant c'hwervder.</p> 
<p><A NAME="an_27:1">27:1</A>&nbsp;Pa voe deuet ar mintin, an holl veleien vras hag henaourien ar bobl en em guzulias a-enep Jezuz evit e lakaat d'ar marv.</p> 
<p><A NAME="an_27:2">27:2</A>&nbsp;O veza&#241; e ereet, en degasjont hag en lakajont etre daouarn Po&#241;s-Pilat, ar gouarnour.</p> 
<p><A NAME="an_27:3">27:3</A>&nbsp;Neuze, Judaz, an hini en devoa e werzhet, o welout penaos e oa kondaonet, a zeuas morc'hed dezha&#241;, hag e tegasas an tregont pezh arc'hant d'ar veleien vras ha d'an henaourien,</p> 
<p><A NAME="an_27:4">27:4</A>&nbsp;o lavarout: Pec'het em eus o werzha&#241; ar gwad didamall. Met int a lavaras dezha&#241;: Petra a ra-se deomp? An dra-se a sell ouzhit.</p> 
<p><A NAME="an_27:5">27:5</A>&nbsp;Goude m'en devoe taolet ar pezhio&#249; arc'hant en templ, ez eas kuit, hag en em grougas.</p> 
<p><A NAME="an_27:6">27:6</A>&nbsp;Ar veleien vras o dastumas hag a lavaras: N'eo ket aotreet o lakaat en te&#241;zor, dre ma'z int priz ar gwad.</p> 
<p><A NAME="an_27:7">27:7</A>&nbsp;Hag, o veza&#241; en em guzuliet, e prenjont park ar poder, evit bezia&#241; an diavaezidi.</p> 
<p><A NAME="an_27:8">27:8</A>&nbsp;Setu perak eo galvet ar park-se, Park ar Gwad, betek hiziv.</p> 
<p><A NAME="an_27:9">27:9</A>&nbsp;Neuze e voe peurc'hraet ar pezh a oa bet lavaret gant Jeremia, ar profed: Kemeret o deus an tregont pezh arc'hant, gwerzh an hini a zo bet lakaet e briz, eus an hini a zo bet lakaet e briz gant bugale Israel,</p> 
<p><A NAME="an_27:10">27:10</A>&nbsp;hag o rojont evit park ar poder, evel m'en deus an Aotrou urzhiet din.</p> 
<p><A NAME="an_27:11">27:11</A>&nbsp;Jezuz a voe lakaet dirak ar gouarnour; ar gouarnour a reas ar goulenn-ma&#241; outa&#241;: Bez' out-te roue ar Yuzevien? Jezuz a respontas dezha&#241;: Te en lavar.</p> 
<p><A NAME="an_27:12">27:12</A>&nbsp;Met pa voe tamallet gant ar veleien vras ha gant an henaourien, ne respontas netra.</p> 
<p><A NAME="an_27:13">27:13</A>&nbsp;Neuze Pilat a lavaras dezha&#241;: Ha ne glevez ket pegement a drao&#249; a damallont dit?</p> 
<p><A NAME="an_27:14">27:14</A>&nbsp;Met e&#241; ne respontas ket ur ger dezha&#241;, en hevelep doare ma oa ar gouarnour souezhet- meurbet.</p> 
<p><A NAME="an_27:15">27:15</A>&nbsp;Ar gouarnour en devoa ar c'hiz, da bep gouel, da leuskel d'ar bobl an hini eus ar brizonidi a c'houlennent.</p> 
<p><A NAME="an_27:16">27:16</A>&nbsp;Bez' e oa neuze ur prizoniad brudet-bras, a c'halved Barabbaz.</p> 
<p><A NAME="an_27:17">27:17</A>&nbsp;Evel ma oant dastumet, Pilat a lavaras dezho: Pehini a fell deoc'h e laoskfen deoc'h, Barabbaz, pe Jezuz a c'halver Krist?</p> 
<p><A NAME="an_27:18">27:18</A>&nbsp;Rak anavezout a rae e oa dre avi o devoa e lakaet etre e zaouarn.</p> 
<p><A NAME="an_27:19">27:19</A>&nbsp;E-pad ma oa azezet war e gador-varn, e wreg a gasas da lavarout dezha&#241;: Ra ne vo netra etre an den reizh-se ha te; rak gwall-boaniet on bet hiziv, dre un hunvre, abalamour dezha&#241;.</p> 
<p><A NAME="an_27:20">27:20</A>&nbsp;Met ar veleien vras hag an henaourien a alias ar bobl da c'houlenn Barabbaz, ha da lakaat koll Jezuz.</p> 
<p><A NAME="an_27:21">27:21</A>&nbsp;Ar gouarnour, o kemer ar gomz, a lavaras dezho: Pehini an daou a fell deoc'h e laoskfen deoc'h? Int a lavaras: Barabbaz.</p> 
<p><A NAME="an_27:22">27:22</A>&nbsp;Pilat a lavaras dezho: Petra a rin eta eus Jezuz a c'halver Krist? Holl a lavarjont: Ra vo staget ouzh ar groaz!</p> 
<p><A NAME="an_27:23">27:23</A>&nbsp;Ar gouarnour a lavaras: Peseurt droug en deus graet? Hag e krient kre&#241;voc'h, o lavarout: Ra vo staget ouzh ar groaz!</p> 
<p><A NAME="an_27:24">27:24</A>&nbsp;Pilat, o welout penaos ne c'houneze netra, met e kreske an drubuilh, a gemeras dour hag a walc'has e daouarn dirak ar bobl, o lavarout: Didamall on eus gwad an den reizh-ma&#241;; so&#241;jit-se.</p> 
<p><A NAME="an_27:25">27:25</A>&nbsp;Hag an holl bobl a respontas: Ra gouezho e wad warnomp ha war hor bugale!</p> 
<p><A NAME="an_27:26">27:26</A>&nbsp;Neuze e laoskas dezho Barrabaz; ha goude beza&#241; lakaet skourjeza&#241; Jezuz, en lakaas etre o daouarn evit beza&#241; staget ouzh ar groaz.</p> 
<p><A NAME="an_27:27">27:27</A>&nbsp;Neuze soudarded ar gouarnour a zegasas Jezuz er pretordi, hag e tastumjont en-dro dezha&#241; an holl strollad.</p> 
<p><A NAME="an_27:28">27:28</A>&nbsp;O veza&#241; e ziwisket, e lakajont warna&#241; ur vantell ruz-skarlek.</p> 
<p><A NAME="an_27:29">27:29</A>&nbsp;O veza&#241; gweet ur gurunenn spern, e lakajont anezhi war e benn, gant ur gorzenn en e zorn dehou, hag o plega&#241; o glin diraza&#241;, e raent goap anezha&#241;, o lavarout: Me a salud ac'hanout, roue ar Yuzevien.</p> 
<p><A NAME="an_27:30">27:30</A>&nbsp;Hag o veza&#241; kra&#241;chet outa&#241;, e kemerjont ar gorzenn hag e skojont ganti war e benn.</p> 
<p><A NAME="an_27:31">27:31</A>&nbsp;Goude beza&#241; graet goap anezha&#241;, e lamjont ar vantell diwarna&#241;, e wiskjont dezha&#241; e zilhad en-dro, hag e kasjont anezha&#241; evit e lakaat ouzh ar groaz.</p> 
<p><A NAME="an_27:32">27:32</A>&nbsp;Evel ma teuent er-maez, e kavjont un den eus Siren, anvet Simon, hag e lakajont anezha&#241; da zougen kroaz Jezuz.</p> 
<p><A NAME="an_27:33">27:33</A>&nbsp;O veza&#241; erruet en ul lec'h anvet Golgota, da lavarout eo lec'h ar c'hlopenn,</p> 
<p><A NAME="an_27:34">27:34</A>&nbsp;e rojont dezha&#241; da eva&#241; gwinegr mesket gant bestl; ha p'en devoe e da&#241;vaet, ne fellas ket dezha&#241; eva&#241;.</p> 
<p><A NAME="an_27:35">27:35</A>&nbsp;Goude beza&#241; e staget ouzh ar groaz, e lodennjont e zilhad, ouzh o zeurel d'ar sord, evit ma vije peurc'hraet ar pezh a oa bet lavaret gant ar profed: Lodennet o deus va dilhad, ha taolet o deus va sae d'ar sord.</p> 
<p><A NAME="an_27:36">27:36</A>&nbsp;Hag, o veza&#241; azezet, e tiwalljont anezha&#241;.</p> 
<p><A NAME="an_27:37">27:37</A>&nbsp;Lakaat a rejont a-us d'e benn abeg e gondaonidigezh, dre ar skrid: HEMA&#209; EO JEZUZ ROUE AR YUZEVIEN.</p> 
<p><A NAME="an_27:38">27:38</A>&nbsp;Neuze e voe kroazstaget ganta&#241; daou laer, unan a-zehou, hag egile a-gleiz dezha&#241;.</p> 
<p><A NAME="an_27:39">27:39</A>&nbsp;Ar re a dremene dre eno a lavare dismega&#241;so&#249; dezha&#241;, o heja&#241; o fenn,</p> 
<p><A NAME="an_27:40">27:40</A>&nbsp;hag o lavarout: He! Te, an hini a ziskar an templ hag en adsav e tri devezh, en em savete da-unan! Mar dout Mab Doue, diskenn eus ar groaz!</p> 
<p><A NAME="an_27:41">27:41</A>&nbsp;Evel-se ivez, ar veleien vras, gant ar skribed hag an henaourien, a lavare, en ur c'hoapaat: </p> 
<p><A NAME="an_27:42">27:42</A>&nbsp;Saveteet en deus ar re all, ha ne c'hell ket en em savetei&#241; e-unan! Mar deo roue Israel, ra ziskenno brema&#241; eus ar groaz, hag e kredimp enna&#241;!</p> 
<p><A NAME="an_27:43">27:43</A>&nbsp;En em fiziout a rae e Doue, ra zieubo Doue anezha&#241; brema&#241;, mar en em blij enna&#241;; rak lavaret en deus: Mab Doue on!</p> 
<p><A NAME="an_27:44">27:44</A>&nbsp;Al laeron ivez, a oa kroazstaget ganta&#241;, a rae dezha&#241; an hevelep rebecho&#249;.</p> 
<p><A NAME="an_27:45">27:45</A>&nbsp;Adalek ar c'hwec'hvet eur betek an navet, e voe te&#241;valijenn war an douar holl.</p> 
<p><A NAME="an_27:46">27:46</A>&nbsp;Ha war-dro an navet eur, Jezuz a grias gant ur vouezh kre&#241;v: Eli, Eli, lama sabaktani? Da lavarout eo: Va Doue, va Doue, perak ec'h eus va dilezet?</p> 
<p><A NAME="an_27:47">27:47</A>&nbsp;Hinienno&#249; eus ar re a oa eno, o veza&#241; e glevet, a lavare: Setu e c'halv Elia.</p> 
<p><A NAME="an_27:48">27:48</A>&nbsp;Ha raktal, unan anezho a redas, a gemeras ur spoueenn, hag o veza&#241; he leuniet a winegr, he lakaas e penn ur gorzenn, hag he roas dezha&#241; da eva&#241;.</p> 
<p><A NAME="an_27:49">27:49</A>&nbsp;Met ar re all a lavare: Lez; gwelomp hag-e&#241; e teuio Elia d'e savetei&#241;.</p> 
<p><A NAME="an_27:50">27:50</A>&nbsp;Neuze Jezuz, o veza&#241; taolet adarre ur griadenn vras, a rentas e spered.</p> 
<p><A NAME="an_27:51">27:51</A>&nbsp;Ha setu, gouel an templ a rogas e div, adalek krec'h betek trao&#241;, an douar a grenas, ar reier a frailhas,</p> 
<p><A NAME="an_27:52">27:52</A>&nbsp;ar bezio&#249; a zigoras, ha meur a gorf ar sent a oa marv, a adsavas a varv;</p> 
<p><A NAME="an_27:53">27:53</A>&nbsp;hag, o veza&#241; aet er-maez eus o bezio&#249; goude adsavidigezh Jezuz a varv, ez ejont er g&#234;r santel hag en em ziskouezjont da galz.</p> 
<p><A NAME="an_27:54">27:54</A>&nbsp;Neuze, ar c'hantener hag ar re a oa ganta&#241; da ziwall Jezuz, o welout ar c'hren-douar ha kement a oa c'hoarvezet, a voe spontet bras hag a lavaras: Hema&#241;, evit gwir, a oa Mab Doue.</p> 
<p><A NAME="an_27:55">27:55</A>&nbsp;Bez' e oa ivez meur a wreg a selle a-bell; heuliet o devoa Jezuz adalek Galilea, ouzh e servija&#241;.</p> 
<p><A NAME="an_27:56">27:56</A>&nbsp;En o-zouez e oa Mari a Vagdala, Mari mamm da Jakez ha da Jozef, ha mamm mibien Zebedea.</p> 
<p><A NAME="an_27:57">27:57</A>&nbsp;Diouzh an abardaez, e teuas un den pinvidik eus Arimatea, anvet Jozef, un den a oa ivez diskibl da Jezuz.</p> 
<p><A NAME="an_27:58">27:58</A>&nbsp;Mont a reas da gavout Pilat, hag e c'houlennas diganta&#241; korf Jezuz. Neuze Pilat a c'hourc'hemennas rei&#241; ar c'horf.</p> 
<p><A NAME="an_27:59">27:59</A>&nbsp;Jozef a gemeras ar c'horf, en goloas gant ul lienenn gwenn,</p> 
<p><A NAME="an_27:60">27:60</A>&nbsp;hag a lakaas anezha&#241; en e vez nevez e-unan en devoa toullet er roc'h; ha goude beza&#241; ruilhet ur maen bras ouzh dor ar bez, ez eas kuit.</p> 
<p><A NAME="an_27:61">27:61</A>&nbsp;Mari a Vagdala hag ar Vari all, a oa azezet eno, e-tal ar bez.</p> 
<p><A NAME="an_27:62">27:62</A>&nbsp;An deiz war-lerc'h a oa deiz goude ar c'hempennadur; ar veleien vras hag ar farizianed en em zastumas hag a yeas da gavout Pilat,</p> 
<p><A NAME="an_27:63">27:63</A>&nbsp;hag e lavarjont dezha&#241;: Aotrou, deuet eo da so&#241;j deomp, penaos an trompler-se a lavare pa oa bev: A-benn tri devezh, ec'h adsavin a varv.</p> 
<p><A NAME="an_27:64">27:64</A>&nbsp;Gourc'hemenn eta ma vo diwallet ar bez betek an trede deiz, gant aon na zeufe e ziskibien [en noz] d'e laerezh ha da lavarout d'ar bobl: Savet eo a-douez ar re varv. An tromplerezh diwezha&#241;-se a vefe gwashoc'h eget an hini kenta&#241;.</p> 
<p><A NAME="an_27:65">27:65</A>&nbsp;Pilat a lavaras dezho: Gwarded hoc'h eus, it ha diwallit e&#241; evel ma karot.</p> 
<p><A NAME="an_27:66">27:66</A>&nbsp;Mont a rejont eta kuit, hag e lakajont e surentez ar bez, en ur siella&#241; ar maen, hag o lakaat gwarded war e dro.</p> 
<p><A NAME="an_28:1">28:1</A>&nbsp;Pa voe tremenet ar sabad, da darzh an deiz kenta&#241; eus ar sizhun, e teuas Mari a Vagdala hag ar Vari all da welout ar bez.</p> 
<p><A NAME="an_28:2">28:2</A>&nbsp;Ha setu e c'hoarvezas ur c'hren-douar, rak un ael eus an Aotrou a ziskennas eus an ne&#241;v, a zeuas da ruilha&#241; ar maen [a zirak ar bez], hag a azezas warna&#241;.</p> 
<p><A NAME="an_28:3">28:3</A>&nbsp;E neuz a oa evel ul luc'hedenn hag e zilhad gwenn evel an erc'h.</p> 
<p><A NAME="an_28:4">28:4</A>&nbsp;Ar warded a grene gant ar spont raza&#241;, hag e teujont evel tud varv.</p> 
<p><A NAME="an_28:5">28:5</A>&nbsp;Met an ael a lavaras d'ar gwragez: Evidoc'h-hu, n'ho pet ket aon, rak gouzout a ran e klaskit Jezuz, an hini a zo bet staget ouzh ar groaz.</p> 
<p><A NAME="an_28:6">28:6</A>&nbsp;N'ema&#241; ket ama&#241;, rak adsavet eo a varv, hervez m'en devoa lavaret. Deuit ha gwelit al lec'h ma oa bet lakaet an Aotrou;</p> 
<p><A NAME="an_28:7">28:7</A>&nbsp;it raktal, ha lavarit d'e ziskibien penaos eo adsavet a-douez ar re varv; ha setu, ho tiaraogo e Galilea, eno en gwelot; setu, em eus e lavaret deoc'h.</p> 
<p><A NAME="an_28:8">28:8</A>&nbsp;Mont a rejont raktal er-maez eus ar bez, gant spont ha levenez vras, hag e redjont da ziskl&#234;ria&#241; kement-ma&#241; d'an diskibien.</p> 
<p><A NAME="an_28:9">28:9</A>&nbsp;Ha setu, Jezuz a zeuas a-ziarbenn dezho, hag a lavaras: Salud deoc'h. Hag int, o tostaat, a bokas d'e dreid hag en em stouas diraza&#241;.</p> 
<p><A NAME="an_28:10">28:10</A>&nbsp;Neuze Jezuz a lavaras dezho: N'ho pet ket aon; it ha lavarit da'm breudeur mont e Galilea, eno eo e welint ac'hanon.</p> 
<p><A NAME="an_28:11">28:11</A>&nbsp;Pa voent aet kuit, setu, lod eus ar warded a zeuas e k&#234;r hag a ziskl&#234;rias d'ar veleien vras kement a oa c'hoarvezet.</p> 
<p><A NAME="an_28:12">28:12</A>&nbsp;Ar re ma&#241; o veza&#241; en em zastumet gant an henaourien, ha goude beza&#241; en em guzuliet, a roas kalz a arc'hant d'ar soudarded,</p> 
<p><A NAME="an_28:13">28:13</A>&nbsp;o lavarout: Lavarit: Deuet eo e ziskibien e-pad an noz ha laeret o deus e gorf e-keit ha ma oamp kousket.</p> 
<p><A NAME="an_28:14">28:14</A>&nbsp;Mar deu ar gouarnour da glevout kement-se, ni a c'hounezo anezha&#241;, hag a dennimp ac'hanoc'h a boan.</p> 
<p><A NAME="an_28:15">28:15</A>&nbsp;Int, o veza&#241; kemeret an arc'hant, a reas evel ma oa bet lavaret dezho. Hag ar vrud-se a zo bet en em skuilhet e-touez ar Yuzevien, betek hiziv.</p> 
<p><A NAME="an_28:16">28:16</A>&nbsp;Met an unnek diskibl a yeas e Galilea, war ar menez a oa bet merket dezho gant Jezuz.</p> 
<p><A NAME="an_28:17">28:17</A>&nbsp;Pa en gweljont, ec'h azeuljont anezha&#241;; met darn a zouetas.</p> 
<p><A NAME="an_28:18">28:18</A>&nbsp;Jezuz a dostaas outo hag a lavaras dezho: Pep galloud a zo bet roet din en ne&#241;v ha war an douar.</p> 
<p><A NAME="an_28:19">28:19</A>&nbsp;It eta, grit diskibien eus an holl vroado&#249;, o vadezi&#241; anezho en anv an Tad, ar Mab hag ar Spered-Santel,</p> 
<p><A NAME="an_28:20">28:20</A>&nbsp;hag o teski&#241; dezho mirout kement am eus gourc'hemennet deoc'h; ha setu, emaon ganeoc'h bemdez betek fin ar bed. [Amen.]</p> 
<p><HR>
<CENTER>
<A HREF="mar">Next: Mark</A></CENTER>
</BODY>
</HTML>
