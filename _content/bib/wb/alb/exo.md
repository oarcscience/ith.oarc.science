[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](gen)  [Next](lev) 

------------------------------------------------------------------------

### Albanian Bible: Exodus

<span id="an_1:1">1:1</span> Këta janë emrat e bijve të Izraelit që
erdhën në Egjipt me Jakobin. Secili prej tyre erdhi me familjen e tij:

<span id="an_1:2">1:2</span> Rubeni, Simeoni, Levi dhe Juda,

<span id="an_1:3">1:3</span> Isakari, Zabuloni dhe Beniamini,

<span id="an_1:4">1:4</span> Dani dhe Naftali, Gadi dhe Asheri.

<span id="an_1:5">1:5</span> Tërë njerëzit që kishin dalë nga gjaku i
Jakobit arrinin shtatëdhjetë veta (Jozefi ndodhej tashmë në Egjipt).

<span id="an_1:6">1:6</span> Pastaj Jozefi vdiq, dhe po ashtu vdiqën
tërë vëllezërit e tij dhe gjithë ai brez.

<span id="an_1:7">1:7</span> Dhe bijtë e Izraelit qenë frytdhënës, u
shumëzuan fort dhe u bënë të shumtë, u bënë jashtëzakonisht të fortë;
dhe vendi u mbush me ta.

<span id="an_1:8">1:8</span> Por tani doli në Egjipt një mbret i ri, që
nuk e kishte njohur Jozefin.

<span id="an_1:9">1:9</span> Ai i tha popullit të tij: "Ja, populli i
bijve të Izraelit është më i shumtë dhe më i fortë se ne.

<span id="an_1:10">1:10</span> Të përdorim, pra, dinakëri ndaj tyre, me
qëllim që të mos shumëzohen dhe, në rast lufte të mos bashkohen me
armiqtë tanë dhe të luftojnë kundër nesh, dhe pastaj të largohen nga
vendi".

<span id="an_1:11">1:11</span> Vunë, pra, kryeintendentë të punimeve mbi
ta, me qëllim që t'i shtypnin me angaritë e tyre. Kështu ata i ndërtuan
Faraonit qytetet-depozitë Pitom dhe Raamses.

<span id="an_1:12">1:12</span> Por sa më tepër i shtypnin, aq më shumë
shtoheshin dhe përhapeshin; prandaj Egjiptasit arritën të kenë shumë
frikë nga bijtë e Izraelit,

<span id="an_1:13">1:13</span> dhe Egjiptasit i detyruan bijtë e
Izraelit t'u shërbenin me ashpërsi,

<span id="an_1:14">1:14</span> dhe ua nxinë jetën me një skllavëri të
vrazhdë, duke i futur në punimin e argjilës dhe të tullave si dhe në çdo
lloj pune në ara. I detyronin t'i bënin tërë këto punë me ashpërsi.

<span id="an_1:15">1:15</span> Mbreti i Egjiptit u foli edhe mamive
hebre, nga të cilat njëra quhej Shifrah dhe tjetra Puah, dhe u tha:

<span id="an_1:16">1:16</span> "Kur do të ndihmoni gratë hebre lindëse,
dhe do t'i shihni të ulura në ndenjësen e lindjes, në rast se fëmija
është mashkull, vriteni; po të jetë femër, lëreni të jetojë".

<span id="an_1:17">1:17</span> Por mamitë patën frikë nga Perëndia dhe
nuk bënë ashtu siç i kishte urdhëruar mbreti i Egjiptit, por i lanë
gjallë fëmijët meshkuj.

<span id="an_1:18">1:18</span> Atëherë mbreti i Egjiptit thirri mamitë
dhe u tha: "Pse e bëtë këtë dhe i latë gjallë fëmijët meshkuj?".

<span id="an_1:19">1:19</span> Mamitë iu përgjigjën Faraonit: "Sepse
gratë hebre nuk janë si gratë egjiptase, por janë të fuqishme dhe lindin
para se t'u vijë mamia pranë".

<span id="an_1:20">1:20</span> Dhe Perëndia u bëri të mirë këtyre
mamive; dhe populli u shtua dhe u bë jashtëzakonisht i fortë.

<span id="an_1:21">1:21</span> Kështu, duke qenë se ato mami kishin
frikë nga Perëndia, ky u dha familje më vete.

<span id="an_1:22">1:22</span> Atëherë Faraoni i dha këtë urdhër tërë
popullit të tij duke thënë: "Çdo mashkull që lind, hidheni në lumë; por
lini gjallë tërë femrat".

<span id="an_2:1">2:1</span> Por një njeri i shtëpisë së Levit shkoi e
mori për grua një bijë të Levit.

<span id="an_2:2">2:2</span> Dhe gruaja u ngjiz dhe lindi një bir; dhe,
duke parë që ishte i bukur, e mbajti fshehur tre muaj.

<span id="an_2:3">2:3</span> Por, kur nuk mundi ta mbante më të fshehur,
mori një kanistër prej xunkthi, e leu me bitum dhe katran, vendosi në të
fëmijën dhe e la në kallamishtën në bregun e lumit.

<span id="an_2:4">2:4</span> Motra e fëmijës rrinte në një farë largësie
për të mësuar se çfarë do t'i ndodhte.

<span id="an_2:5">2:5</span> Por vajza e Faraonit zbriti për t'u larë në
lumë, ndërsa shërbëtoret e saj shëtisnin buzë lumit. Ajo pa kanistrën në
kallamishte dhe dërgoi shërbëtoren e saj ta marrë.

<span id="an_2:6">2:6</span> E hapi dhe pa fëmijën; dhe ja, i vogli po
qante; asaj iu dhimbs dhe tha: "Ky është një fëmijë hebre".

<span id="an_2:7">2:7</span> Atëherë motra e fëmijës i tha bijës së
Faraonit: "A duhet të shkoj të thërras një tajë nga gratë hebre që ta
mëndë këtë fëmijë për ty?".

<span id="an_2:8">2:8</span> E bija e Faraonit iu përgjegj: "Shko". Dhe
vajza shkoi të thërrasë nënën e fëmijës.

<span id="an_2:9">2:9</span> Dhe bija e Faraonit i tha: "Merre me vete
këtë fëmijë, mënde për mua, dhe unë do të të jap pagën tënde". Kështu
gruaja e mori fëmijën dhe e mëndi.

<span id="an_2:10">2:10</span> Kur fëmija u rrit, ajo ia çoi bijës së
Faraonit; ai u bë bir i saj dhe ajo e quajti Moisi, duke thënë: "Sepse
unë e nxora nga uji".

<span id="an_2:11">2:11</span> Në ato ditë, kur Moisiu ishte rritur,
ndodhi që ai doli për të gjetur vëllezërit e tij dhe vuri re se bënin
punë të rënda; dhe pa një Egjiptas që po rrihte një burrë hebre, një nga
vëllezërit e tij.

<span id="an_2:12">2:12</span> Dhe vështroi andej e këtej dhe, duke parë
se nuk kishte njeri, e vrau Egjiptasin dhe e fshehu pastaj nën rërë.

<span id="an_2:13">2:13</span> Ditën e nesërme doli dhe pa dy burra
hebrenj që po grindeshin; ai i tha atij që kishte faj: "Pse e rreh
shokun tënd?".

<span id="an_2:14">2:14</span> Por ai iu përgjigj: "Kush të ka vënë
prijës dhe gjykatës mbi ne? Mos do të më vrasësh siç vrave Egjiptasin?".
Atëherë Moisiu u tremb, dhe tha: "Me siguri kjo gjë dihet nga të
gjithë".

<span id="an_2:15">2:15</span> Kur Faraoni dëgjoi të flitej për
ngjarjen, kërkoi të vrasë Moisiun; por Moisiu iku nga prania e Faraonit
dhe u vendos në vendin e Madianit; dhe u ul afër një pusi.

<span id="an_2:16">2:16</span> Por prifti i Madianit kishte shtatë bija;
dhe ato erdhën për të mbushur ujë dhe për të mbushur koritat për t'i
dhënë të pijë kopesë së atit të tyre.

<span id="an_2:17">2:17</span> Por erdhën disa barinj dhe i përzunë.
Atëherë Moisiu u ngrit dhe u erdhi në ndihmë, duke i dhënë të pijë
kopesë së tyre.

<span id="an_2:18">2:18</span> Kur shkuan te Reueli, ati i tyre, ai u
tha: "Vallë si u kthyet kaq shpejt sot?".

<span id="an_2:19">2:19</span> Ato u përgjigjën: "Një Egjiptas na liroi
nga duart e barinjve; përveç kësaj mbushi ujë për ne dhe i dha të pijë
kopesë".

<span id="an_2:20">2:20</span> Atëherë ai u tha bijave të tij: "Po ai ku
është? Pse e latë këtë njeri? Thirreni, të vijë të hajë".

<span id="an_2:21">2:21</span> Dhe Moisiu pranoi të banojë tek ai njeri;
dhe ai i dha Moisiut për grua bijën e tij, Seforën.

<span id="an_2:22">2:22</span> Pastaj ajo lindi një bir që ai e quajti
Gershom, sepse tha: "Unë jam mik në dhe të huaj".

<span id="an_2:23">2:23</span> Por ndodhi që, mbas një kohe të gjatë
vdiq mbreti i Egjiptit, dhe bijtë e Izraelit rënkonin për shkak të
skllavërisë; ata bërtitën dhe britma e tyre për shkak të skllavërisë u
ngjit deri tek Perëndia.

<span id="an_2:24">2:24</span> Kështu Perëndia dëgjoi rënkimin e tyre,
dhe Perëndisë iu kujtua besëlidhja që kishte përfunduar me Abrahamin, me
Isakun dhe me Jakobin.

<span id="an_2:25">2:25</span> Dhe Perëndia shikoi bijtë e Izraelit, dhe
Perëndia u kujdes për ta.

<span id="an_3:1">3:1</span> Ndërkaq Moisiu po kulloste kopenë e
Jethros, vjehrrit të tij dhe prift i Madianit; ai e çoi kopenë matanë
shkretëtirës dhe arriti në malin e Perëndisë, në Horeb.

<span id="an_3:2">3:2</span> Dhe Engjëlli i Zotit iu shfaq në një flakë
zjarri, në mes të një ferrishtjeje. Moisiu vështroi dhe ja që ferrishtja
po digjej nga zjarri, por nuk konsumohej.

<span id="an_3:3">3:3</span> Atëherë Moisiu tha: "Tani do të zhvendosem
për të parë këtë shfaqje madhështore: pse ferrishtja nuk po
konsumohet!".

<span id="an_3:4">3:4</span> Zoti vuri re që ai ishte zhvendosur për të
parë, dhe Perëndia e thirri nga mesi i ferrishtes dhe i tha: "Moisi,
Moisi!". Ai u përgjigj: "Ja ku jam".

<span id="an_3:5">3:5</span> Perëndia tha: "Mos u afro këtu: hiq
sandalet nga këmbët, sepse vendi në të cilin ndodhesh është vend i
shenjtë".

<span id="an_3:6">3:6</span> Pastaj tha dhe këto fjalë: "Unë jam
Perëndia i atit tënd, Perëndia i Abrahamit, Perëndia i Isakut dhe
Perëndia i Jakobit". Dhe Moisiu fshehu fytyrën e tij, sepse kishte frikë
të shikonte Perëndinë.

<span id="an_3:7">3:7</span> Pastaj Zoti tha: "Sigurisht që e kam parë
pikëllimin e popullit tim që ndodhet në Egjipt dhe e kam dëgjuar britmën
e tij për shkak të shtypësve të tij, sepse i njoh vuajtjet e tij.

<span id="an_3:8">3:8</span> Kështu zbrita për ta çliruar nga dora e
Egjiptasve dhe për ta çuar nga ky vend në një vend të mirë dhe të hapur,
në një vend ku rrjedh qumështi dhe mjalti, në vendin ku ndodhen
Kananejtë, Hitejtë, Amorejtë, Perezejtë, Hivejtë dhe Jebusejtë.

<span id="an_3:9">3:9</span> Dhe tani, ja britma e bijve të Izraelit ka
arritur deri tek unë, dhe kam parë gjithashtu se si Egjiptasit i
shtypin.

<span id="an_3:10">3:10</span> Prandaj eja dhe unë do të të dërgoj te
Faraoni me qëllim që ta nxjerrësh popullin tim, bijtë e Izraelit, nga
Egjipti".

<span id="an_3:11">3:11</span> Por Moisiu i tha Perëndisë: "Kush jam unë
që të shkoj te Faraoni dhe t'i nxjerr bijtë e Izraelit nga Egjipti?".

<span id="an_3:12">3:12</span> Perëndia tha: "Unë do të jem me ty, dhe
kjo do të jetë për ty shenja që të kam dërguar unë: Kur ta kesh nxjerrë
popullin nga Egjipti, ju do t'i shërbeni Perëndisë mbi këtë mal".

<span id="an_3:13">3:13</span> Atëherë Moisiu i tha Perëndisë: "Ja, kur
të shkoj te bijtë e Izraelit dhe t'u them: "Perëndia i etërve tuaj më ka
dërguar te ju", po të jetë se ata më thonë: "Cili është emri i tij?",
ç'përgjigje duhet t'u jap?".

<span id="an_3:14">3:14</span> Perëndia i tha Moisiut: "UNÉ JAM AI QÉ
JAM". Pastaj tha: "Do t'u thuash kështu bijve të Izraelit: "UNÉ JAM-i më
ka dërguar tek ju"".

<span id="an_3:15">3:15</span> Perëndia i tha akoma Moisiut: "Do t'u
thuash kështu bijve të Izraelit: "Zoti, Perëndia i etërve tuaj, Perëndia
i Abrahamit, Perëndia i Isakut dhe Perëndia i Jakobit më ka dërguar tek
ju. Ky është emri im përjetë. Ky ka për të qenë gjithnjë emri im me të
cilin do të kujtohem nga të gjitha breznitë".

<span id="an_3:16">3:16</span> Shko dhe mblidh pleqtë e Izraelit dhe u
thuaj atyre: "Zoti, Perëndia i etërve tuaj, Perëndia i Abrahamit, i
Isakut dhe i Jakobit m'u shfaq, duke thënë: Unë patjetër ju kam vizituar
dhe kam parë atë që ju bëjnë në Egjipt;

<span id="an_3:17">3:17</span> dhe kam thënë: Nga shtypja e Egjiptit do
t'ju çoj në vendin e Kananejve, të Hitejve, të Amorejve, të Perezejve,
të Hivejve dhe të Jebusejve, në një vend ku rrjedh qumësht dhe mjaltë".

<span id="an_3:18">3:18</span> Dhe ata do t'i binden zërit tënd; dhe ti
dhe pleqtë e Izraelit do të shkoni te mbreti i Egjiptit dhe do t'i
thoni: "Zoti, Perëndia i Hebrenjve na doli përpara; dhe tani na lër të
shkojmë dhe të bëjmë tri ditë rrugë në shkretëtirë, që t'i bëjmë fli
Zotit, Perëndisë tonë".

<span id="an_3:19">3:19</span> Por unë e di që mbreti i Egjiptit nuk do
t'ju lejojë të shkoni, veç po të jetë i shtrënguar nga një dorë e
fuqishme.

<span id="an_3:20">3:20</span> Atëherë unë do të shtrij dorën time dhe
do të godas Egjiptin me të gjitha mrekullitë që unë do të bëj në mes
tyre; pas kësaj ai do t'ju lërë të ikni.

<span id="an_3:21">3:21</span> Dhe do t'i jap këtij populli të mira para
syve të Egjiptasve; dhe do të ndodhë që kur të niseni, nuk do të shkoni
duarbosh;

<span id="an_3:22">3:22</span> por çdo grua do t'i kërkojë fqinjës së
saj dhe gruas që banon në shtëpinë e saj sende argjendi, sende ari dhe
rroba; dhe ju do t'ua vini në shtat bijve dhe bijave tuaja; kështu do
t'i zhvishni Egjiptasit".

<span id="an_4:1">4:1</span> Moisiu u përgjigj dhe tha: "Por ja, ata nuk
do të më besojnë as do t'i binden zërit tim, sepse do të thonë: "Zoti
nuk të është shfaqur"".

<span id="an_4:2">4:2</span> Atëherë Zoti i tha: "Ç'është ajo që ke në
dorë?". Ai u përgjegj: "Një bastun".

<span id="an_4:3">4:3</span> Zoti tha: "Hidhe për tokë". Ai e hodhi për
tokë, dhe ai u bë një gjarpër, para të cilit Moisiu iku me vrap.

<span id="an_4:4">4:4</span> Atëherë Zoti i tha Moisiut: "Zgjate dorën
dhe kape nga bishti". (Ai zgjati dorën dhe e mori, dhe në dorën e tij ai
u bë një bastun).

<span id="an_4:5">4:5</span> "Këtë ke për të bërë", tha Zoti, "me qëllim
që të besojnë se Zoti, Perëndia i etërve të tyre, Perëndia i Abrahamit,
Perëndia i Isakut dhe Perëndia i Jakobit të është shfaqur".

<span id="an_4:6">4:6</span> Zoti i tha akoma: "Tani vër dorën në gjirin
tënd". Dhe ai vuri dorën e tij në gji dhe pastaj e tërhoqi, dhe ja, dora
ishte lebrosur, e bardhë si bora.

<span id="an_4:7">4:7</span> Zoti i tha akoma: "Vëre përsëri dorën në
gjirin tënd". Ai e vuri përsëri dorën e tij në gji dhe pastaj e tërhoqi
nga gjiri, dhe ja, ajo ishte bërë njëlloj si mishi i tij.

<span id="an_4:8">4:8</span> "Tani ka për të ndodhur që, po të jetë se
nuk të besojnë dhe nuk e dëgjojnë zërin e shenjës së parë, do të besojnë
zërin e shenjës së dytë.

<span id="an_4:9">4:9</span> Por, në rast se ata nuk do t'u besojnë as
këtyre dy shenjave dhe nuk do t'i binden zërit tënd, ti atëhere merr ujë
nga lumi dhe derdhe mbi tokë të thatë; dhe uji që do të kesh marrë nga
lumi do të bëhet gjak mbi tokën e thatë".

<span id="an_4:10">4:10</span> Atëherë Moisiu i tha Zotit: "Mjerisht, o
Zot, unë nuk jam njeri i gojës; nuk isha i tillë në të kaluarën dhe nuk
jam i tillë që kur i ke folur shërbëtorit tënd, sepse jam i ngathët në
fjalë dhe kuvend".

<span id="an_4:11">4:11</span> Zoti i tha: "Kush e ka bërë gojën e
njeriut, ose kush e bën njeriun të pagojë, të shurdhër, me sy ose të
verbër? A nuk jam unë vallë, Zoti?

<span id="an_4:12">4:12</span> Dhe tani shko, unë do të jem me gojën
tënde dhe do të të mësoj atë që duhet të thuash".

<span id="an_4:13">4:13</span> Por Moisiu tha: "Oh! Zot, dërgo mesazhin
tënd nëpërmjet kujt të duash!".

<span id="an_4:14">4:14</span> Atëherë zemërimi i Zotit u ndez kundër
Moisiut, dhe i tha: "A nuk është ndofta Aaroni vëllai yt, Leviti? Unë e
di që ai flet bukur. Ja tani, ai po del të të takojë; sa të të shohë do
të ndjejë gëzim në zemër të vet.

<span id="an_4:15">4:15</span> Ti do t'i flasësh dhe do t'i vësh fjalët
në gojën e tij, dhe unë do të jem me gojën tënde dhe me gojën e tij dhe
do t'ju mësoj atë që duhet të bëni.

<span id="an_4:16">4:16</span> Ai do të jetë zëdhënësi yt në popull;
kështu ai për ty do të jetë goja dhe ti për të do të jesh si Perëndia.

<span id="an_4:17">4:17</span> Tani merr në dorë këtë bastun me të cilin
ke për të bërë mrekullitë".

<span id="an_4:18">4:18</span> Atëherë Moisiu iku, u kthye te Jethro,
vjehrri i tij, dhe i tha: "Oh, lërmë të shkoj dhe të kthehem te
vëllezërit e mi që janë në Egjipt, për të parë në se ende janë gjallë".
Dhe Jethro i tha Moisiut: "Shko në paqe".

<span id="an_4:19">4:19</span> Zoti i tha Moisiut në Madian: "Shko,
kthehu në Egjipt sepse të gjithë ata që kërkonin jetën tënde kanë
vdekur".

<span id="an_4:20">4:20</span> Kështu Moisiu mori të shoqen dhe bijtë e
tij, i hipi mbi gomar dhe u kthye në vendin e Egjiptit. Dhe Moisiu mori
në dorë bastunin e Perëndisë.

<span id="an_4:21">4:21</span> Zoti i tha pastaj Moisiut: "Kur të jesh
kthyer në Egjipt, do të kujdesesh të bësh para Faraonit tërë mrekullitë
që të kam dhënë pushtet të kryesh; por unë do ta ngurtësoj zemrën e tij
dhe ai nuk do ta lërë popullin të shkojë.

<span id="an_4:22">4:22</span> Dhe ti do t'i thuash Faraonit: "Kështu
thotë Zoti: Izraeli është biri im, i parëlinduri im".

<span id="an_4:23">4:23</span> Prandaj unë të them: Lëre birin tim të
shkojë, që të më shërbejë; por në qoftë se ti nuk e lë të shkojë, ja,
unë do të vras birin tënd, të parëlindurin tënd".

<span id="an_4:24">4:24</span> Por gjatë udhëtimit, në vendin ku kishin
fushuar, Zoti shkoi të takojë Moisiun dhe u përpoq ta bënte të vdiste.

<span id="an_4:25">4:25</span> Atëherë Sefora mori një strall të mprehtë
dhe preu prepucin e birit të saj dhe e hodhi në këmbët e Moisiut, duke
thënë: "Ti për mua je një dhëndër në gjak!".

<span id="an_4:26">4:26</span> Kështu Zoti e la. Atëherë ajo tha: "Ti je
një dhëndër gjakatar", për shkak të rrethprerjes.

<span id="an_4:27">4:27</span> Zoti i tha Aaronit: "Shko në shkretëtirë
të takosh Moisiun". Dhe ai shkoi, e takoi atë në malin e Perëndisë dhe e
puthi.

<span id="an_4:28">4:28</span> Dhe Moisiu i tregoi Aaronit tërë fjalët
që Zoti e kishte porositur të thoshte, dhe tërë shenjat e mahnitshme që
i kishte urdhëruar të bënte.

<span id="an_4:29">4:29</span> Atëherë Moisiu dhe Aaroni shkuan dhe
mblodhën tërë pleqtë e bijve të Izraelit.

<span id="an_4:30">4:30</span> Dhe Aaroni tregoi tërë fjalët që Zoti i
kishte thënë Moisiut, dhe bëri mrekullitë në sy të popullit.

<span id="an_4:31">4:31</span> Kështu populli i besoi. Ata kuptuan që
Zoti kishte vizituar bijtë e Izraelit dhe kishte parë dëshpërimin e
tyre; dhe u përkulën dhe e adhuruan.

<span id="an_5:1">5:1</span> Pas kësaj, Moisiu dhe Aaroni shkuan te
Faraoni dhe i thanë: "Kështu thotë Zoti, Perëndia i Izraelit: "Lëre
popullin tim të shkojë, me qëllim që të kremtojë për mua një festë në
shkretëtirë"".

<span id="an_5:2">5:2</span> Por Faraoni u përgjigj: "Kush është Zoti që
unë duhet t'i bindem zërit të tij dhe ta lë Izraelin të shkojë? Unë nuk
e njoh Zotin dhe nuk kam për ta lënë Izraelin të shkojë".

<span id="an_5:3">5:3</span> Atëherë ata i thanë: "Perëndia i Hebrenjve
na doli përballë; tani na lër të ecim tri ditë me radhë në shkretëtirë
që të bëjmë një flijim për Zotin, që është Perëndia ynë, që ai të mos na
godasë me murtajë ose me shpatë".

<span id="an_5:4">5:4</span> Mbreti i Egjiptit u tha atyre: "Pse vallë
Moisiu dhe Aaroni e largojnë popullin nga puna e tij? Kthehuni në
mundimet tuaja!".

<span id="an_5:5">5:5</span> Faraoni tha përsëri: "Ja, tani populli i
vendit është i shumtë, dhe ju doni që ai të ndërpresë mundimet e tij".

<span id="an_5:6">5:6</span> Kështu po atë ditë Faraoni i urdhëroi
shtypësit e popullit dhe kryeintendentët e tij, duke thënë:

<span id="an_5:7">5:7</span> "Mos i jepni më kashtë popullit për të bërë
tulla, si më parë; le të shkojnë ata vetë të mbledhin kashtën!

<span id="an_5:8">5:8</span> Por i detyroni të prodhojnë të njëjtën sasi
tullash që bënin më parë, pa asnjë pakësim; sepse ata janë përtacë, dhe
për këtë arsye ata bërtasin, duke thënë: "Të shkojmë të bëjmë fli për
Perëndinë tonë!".

<span id="an_5:9">5:9</span> I mbingarkoni me punë të rëndë këta njerëz,
dhe ata ta kryejnë pa u vënë veshin fjalëve mashtruese".

<span id="an_5:10">5:10</span> Atëherë shtypësit e popullit dhe
kryeintendentët e tij dolën dhe i thanë popullit: "Kështu thotë Faraoni:
"Unë nuk do t'ju jap më kashtë.

<span id="an_5:11">5:11</span> Shkoni vetë ta gjeni kashtën ku mund të
jetë, sepse puna juaj nuk do të pakësohet aspak"".

<span id="an_5:12">5:12</span> Kështu populli u shpërnda në të gjithë
vendin e Egjiptit, për të mbledhur kallamishte në vend të kashtës.

<span id="an_5:13">5:13</span> Dhe kontrollorët i nxisnin duke thënë:
"Përfundoni punën tuaj çdo ditë si në kohën kur kishte kashtë!".

<span id="an_5:14">5:14</span> Dhe kryepunëtorët e skuadrave të bijve të
Izraelit, të caktuar mbi ta nga kontrollorët e Faraonit, i rrahën dhe i
pyetën: "Pse nuk e keni përfunduar, dje dhe sot si më parë, sasinë e
caktuar të tullave?".

<span id="an_5:15">5:15</span> Atëherë kryepunëtorët e skuadrave të
bijve të Izraelit erdhën për të protestuar te Faraoni, duke thënë: "Pse
sillesh kështu me shërbëtorët e tu?

<span id="an_5:16">5:16</span> Nuk u jepet më kashtë shërbëtorëve të tu,
dhe na thuhet: "Bëni tulla!". Dhe ja, shërbëtorët e tu i rrahin, por
faji është i popullit tënd".

<span id="an_5:17">5:17</span> Atëherë ai u përgjigj: "Jeni përtacë,
shumë përtacë! Për këtë arsye thoni: "Të bëjmë fli për Zotin".

<span id="an_5:18">5:18</span> Shkoni, pra, të punoni! Nuk do t'ju jepet
kashtë, por do të dorëzoni po atë sasi tullash".

<span id="an_5:19">5:19</span> Kryepunëtorët e skuadrave të bijve të
Izraelit u bindën se i gjeti halli, sepse u thuhej: "Mos e pakësoni në
asnjë mënyrë numrin e caktuar të tullave për çdo ditë".

<span id="an_5:20">5:20</span> Pastaj, si dolën nga Faraoni, takuan
Moisiun dhe Aaronin, që po i prisnin,

<span id="an_5:21">5:21</span> dhe u thanë atyre: "Le t'i hedhë sytë
Zoti mbi ju dhe le të gjykojë, sepse na keni bërë të urryer në sytë e
Faraonit dhe në sytë e shërbëtorëve të tij duke vënë në duart e tyre
shpatën për të na vrarë".

<span id="an_5:22">5:22</span> Atëherë Moisiu u kthye te Zoti dhe i tha:
"O Perëndi, pse e fute në halle këtë popull? Pse pra më dërgove?

<span id="an_5:23">5:23</span> Sepse, qysh prej ditës që vajta te
Faraoni, për t'i folur në emrin tënd, ai i ka bërë të keqe këtij populli
dhe ti nuk e çlirove aspak popullin tënd".

<span id="an_6:1">6:1</span> Zoti i tha Moisiut: "Tani ke për të parë
çfarë kam për t'i bërë Faraonit; sepse i detyruar nga një dorë e
fuqishme ai do t'i lërë të shkojnë; po, i detyruar nga një dorë e
fuqishme do t'i dëbojë nga vendi i tij".

<span id="an_6:2">6:2</span> Pastaj Zoti i foli Moisiut dhe i tha: "Unë
jam Zoti,

<span id="an_6:3">6:3</span> dhe i jam shfaqur Abrahamit, Isakut dhe
Jakobit, si Perëndi i plotfuqishëm; por ata nuk më kishin njohur kurrë
me emrin tim, Zot.

<span id="an_6:4">6:4</span> Kam caktuar gjithashtu besëlidhjen time me
ta, duke u premtuar se do t'u jap vendin e Kanaanit, vendin ku qëndruan
si të huaj.

<span id="an_6:5">6:5</span> Dëgjova edhe kujën e bijve të Izraelit që
Egjiptasit i mbajnë në skllavëri dhe m'u kujtua besëlidhja ime.

<span id="an_6:6">6:6</span> Prandaj u thuaj bijve të Izraelit: "Unë jam
Zoti; do t'ju heq nga punët e rënda që ju kanë imponuar Egjiptasit, do
t'ju çliroj nga skllavërimi i tyre dhe do t'ju çliroj me krah të shtrirë
dhe ndëshkime të mëdha.

<span id="an_6:7">6:7</span> Do t'ju marr si popullin tim, dhe do të jem
Perëndia juaj; dhe ju do të mësoni që unë jam Zoti, Perëndia juaj, që ju
heq nga punët e rënda të imponuara nga Egjiptasit.

<span id="an_6:8">6:8</span> Dhe do t'ju bëj të hyni në vendin, që u
betova t'i jap Abrahamit, Isakut dhe Jakobit; dhe do t'jua jap atë në
trashëgimi. Unë jam Zoti"".

<span id="an_6:9">6:9</span> Kështu u foli Moisiu bijve të Izraelit; por
ata nuk ia vunë veshin Moisiut, nga shkaku i ankthit dhe i skllavërise
së rëndë.

<span id="an_6:10">6:10</span> Zoti i foli edhe më Moisiut, duke i
thënë:

<span id="an_6:11">6:11</span> "Shko, foli Faraonit, mbretit të
Egjiptit, që të lejojë bijtë e Izraelit të dalin nga vendi i tij".

<span id="an_6:12">6:12</span> Por Moisiu foli përpara Zotit dhe i tha:
"Ja, bijtë e Izraelit nuk më dëgjuan; si mundet Faraoni të më dëgjojë
mua, që jam i parrethprerë në buzë?".

<span id="an_6:13">6:13</span> Por Zoti i foli Moisiut dhe Aaronit dhe i
urdhëroi të shkonin te bijtë e Izraelit dhe te Faraoni mbret i Egjiptit,
me qëllim që t'i nxirrnin bijtë e Izraelit nga vendi i Egjiptit.

<span id="an_6:14">6:14</span> Këta janë kryetarët e familjeve të tyre.
Bijtë e Rubenit, të parëlindurit të Izraelit qenë: Hanoku dhe Pallu,
Hetsroni dhe Karmi. Këto qenë familjet e Rubenit.

<span id="an_6:15">6:15</span> Bijtë e Simeonit qenë: Jemueli, Jamini,
Ohadi, Jakini, Tsohari dhe Sauli, bir i Kananeases. Këto qenë familjet e
Simeonit.

<span id="an_6:16">6:16</span> Këta janë emrat e bijve të Levit, sipas
brezave të tyre: Gershomi, Kehathi dhe Merari. Levi jetoi njëqind e
tridhjetë e shtatë vjet.

<span id="an_6:17">6:17</span> Bijtë e Gershomit qenë: Libni dhe Shimej,
bashkë me familjet e tyre.

<span id="an_6:18">6:18</span> Bijtë e Kehathit qenë: Amrami, Jitshari,
Hebroni dhe Ucieli. Kehathi jetoi njëqind e tridhjetë e tre vjet.

<span id="an_6:19">6:19</span> Bijtë e Merarit qenë: Mahli dhe Mushi.
Këto qenë edhe familjet e Levitëve sipas brezave të tyre.

<span id="an_6:20">6:20</span> Amrami mori për grua Jokebedën, motrën e
atit të tij; dhe ajo i lindi Aaronin dhe Moisiun. Amrami jetoi njëqind e
tridhjetë e shtatë vjet.

<span id="an_6:21">6:21</span> Bijtë e Itsharit qenë: Koreu, Nefegu dhe
Zikri.

<span id="an_6:22">6:22</span> Bijtë e Ucielit qenë: Mishaeli, Eltsafani
dhe Sitri.

<span id="an_6:23">6:23</span> Aaroni mori për grua Elishebën, të bijën
e Aminadabit dhe motër e Nahashonit; dhe ajo i lindi Nadabin, Abihun,
Eleazarin dhe Ithamarin.

<span id="an_6:24">6:24</span> Bijtë e Koreut qenë: Asiri, Elkanahu dhe
Abiasafi. Këto qenë familjet e Koreut.

<span id="an_6:25">6:25</span> Eleazari, bir i Aaronit, mori për grua
një nga bijat e Putielit; dhe ajo i lindi Fineasin. Këta qenë të parët e
etërve të Levitëve në familjet e tyre.

<span id="an_6:26">6:26</span> Dhe këta janë vet Aaroni dhe Moisiu, të
cilëve Zoti u tha: "Nxirrini bijtë e Izraelit nga vendi i Egjiptit,
sipas rendit të tyre".

<span id="an_6:27">6:27</span> Këta janë ata që i folën Faraonit mbretit
të Egjiptit për të nxjerrë bijtë e Izraelit nga Egjipti; ata janë vetë
Moisiu dhe Aaroni.

<span id="an_6:28">6:28</span> Por erdhi dita kur Zoti i foli Moisiut në
vendin e Egjiptit,

<span id="an_6:29">6:29</span> kur Zoti iu drejtua Moisiut dhe i tha:
"Unë jam Zoti! Thuaji Faraonit, mbretit të Egjiptit, tërë ato që po të
them".

<span id="an_6:30">6:30</span> Atëherë Moisiu u përgjigj kështu para
Zotit: "Ja, unë jam i parrethprerë në buzë; prandaj si mund të më
dëgjojë Faraoni?".

<span id="an_7:1">7:1</span> Zoti i tha Moisiut: "Shiko, unë po të bëj
si perëndi për Faraonin, dhe vëllai yt Aaroni do të jetë profeti yt.

<span id="an_7:2">7:2</span> Ti do të thuash tërë ato që do të të
urdhëroj unë dhe vëllai yt Aaroni do t'i flasë Faraonit, që t'i lërë të
shkojnë bijtë e Izraelit nga vendi i tij.

<span id="an_7:3">7:3</span> Por unë do ta ngurtësoj edhe më tepër
zemrën e Faraonit dhe do t'i shumëzoj shenjat dhe mrekullitë e mia në
vendin e Egjiptit.

<span id="an_7:4">7:4</span> Prandaj Faraoni nuk do t'jua vërë veshin,
dhe kështu unë do ta zgjas dorën mbi Egjipt dhe do të nxjerr nga vendi i
Egjiptit radhët e mia, popullin tim, bijtë e Izraelit, duke dhënë
ndëshkime të mëdha.

<span id="an_7:5">7:5</span> Egjiptasit do të marrin vesh atëherë që unë
jam Zoti, kur do të shtrij dorën time mbi Egjipt dhe do të nxjerr nga
mesi i tyre bijtë e Izraelit".

<span id="an_7:6">7:6</span> Dhe Moisiu dhe Aaroni vepruan kështu; ata
bënë pikërisht ashtusiç i kishte urdhëruar Zoti.

<span id="an_7:7">7:7</span> Kur i folën Faraonit, Moisiu ishte
tetëdhjetë vjeç dhe Aaroni tetëdhjetë e tre.

<span id="an_7:8">7:8</span> Zoti i foli Moisiut dhe Aaronit, duke u
thënë:

<span id="an_7:9">7:9</span> "Kur Faraoni t'ju flasë dhe t'ju thotë:
"Bëni një mrekulli", ti do t'i thuash Aaronit: "Merr bastunin tënd dhe
hidhe para Faraonit, që të bëhet gjarpër"".

<span id="an_7:10">7:10</span> Moisiu dhe Aaroni vajtën pra te Faraoni
dhe vepruan ashtu, pikërisht siç i kishte urdhëruar Zoti. Aaroni e hodhi
bastunin e tij përpara Faraonit dhe shërbëtorëve të tij, dhe ai u bë
gjarpër.

<span id="an_7:11">7:11</span> Atëherë edhe Faraoni thirri të diturit
dhe yshtësit; dhe magjistarët e Egjiptit me artin e tyre të fshehtë bënë
edhe ata të njëjtën gjë.

<span id="an_7:12">7:12</span> Secili prej tyre hodhi bastunin e tij,
dhe bastunët u bënë gjarpërinj; por bastuni i Aaronit i përpiu bastunët
e tyre.

<span id="an_7:13">7:13</span> Por zemra e Faraonit u ngurtësua dhe ai
nuk i dëgjoi ata, ashtu siç kishte thënë Zoti.

<span id="an_7:14">7:14</span> Zoti i tha Moisiut: "Zemra e Faraonit
është ngulmuese;

<span id="an_7:15">7:15</span> ai nuk pranon ta lërë popullin të shkojë.
Shko te Faraoni nesër në mëngjes, kur ai ka për të dalë për të vajtur
drejt ujit. Ti do të qëndrosh ta presësh në breg të lumit dhe do të
marrësh në dorë bastunin që është shndërruar në gjarpër.

<span id="an_7:16">7:16</span> Dhe do t'i thuash: "Zoti, Perëndia i
Hebrenjve, më ka dërguar te ti që të të them: Lëre popullin tim të
shkojë që të më shërbejë në shkretëtirë; por ja, deri tani nuk ke
dëgjuar".

<span id="an_7:17">7:17</span> Kështu thotë Zoti: "Nga kjo do të kuptosh
që unë jam Zoti; ja, me bastunin që kam në dorë unë do të rrah ujërat që
janë në lumë, dhe ato do të shndërrohen në gjak.

<span id="an_7:18">7:18</span> Dhe peshqit që janë në lumë do të
ngordhin, lumi do të mbajë erë të keqe, dhe Egjiptasve do t'u vijë ndot
të pinë ujin e lumit"".

<span id="an_7:19">7:19</span> Dhe Zoti i tha Moisiut: "Thuaji Aaronit:
"Merr bastunin tënd dhe shtrije dorën mbi ujërat e Egjiptit, mbi
lumenjtë e tij, mbi kanalet e tij, mbi pellgjet e tij dhe mbi të gjitha
depot e ujit; kështu ato do të bëhen gjak. Dhe do të ketë gjak në të
gjithë vendin e Egjiptit, si në enët prej druri ashtu dhe në enët prej
guri"".

<span id="an_7:20">7:20</span> Moisiu dhe Aaroni vepruan ashtu,
pikërisht siç i kishte urdhëruar Zoti. Kështu ai ngriti bastunin dhe
rrahu ujërat që ndodheshin në lumë, para syve të Faraonit dhe para syve
të shërbëtorëve të tij; dhe të gjitha ujërat që ishin në lumë u
shndërruan në gjak.

<span id="an_7:21">7:21</span> Dhe peshqit që ishin në lumë ngordhën;
dhe lumi u qelb, kështu që Egjiptasit nuk mund të pinin më ujët e lumit.
Kështu pati gjak në tërë vendin e Egjiptit.

<span id="an_7:22">7:22</span> Por magjistarët e Egjiptit bënë të
njëjtën gjë me artet e tyre të fshehta; dhe zemra e Faraonit u ngurtësua
dhe ai nuk i dëgjoi ata, ashtu siç kishte thënë Zoti.

<span id="an_7:23">7:23</span> Pas kësaj Faraoni ktheu krahët dhe u
drejtua nga shtëpia e tij; dhe nuk i dha rëndësi as kësaj gjëje.

<span id="an_7:24">7:24</span> Dhe tërë Egjiptasit gërmuan në afërsi të
lumit për të kërkuar ujë të pijshëm, sepse nuk mund të pinin ujin e
lumit.

<span id="an_7:25">7:25</span> Kaluan kështu shtatë ditë, që kur Zoti
kishte rrahur lumin.

<span id="an_8:1">8:1</span> Pastaj Zoti i tha Moisiut: "Shko te Faraoni
dhe thuaji: "Kështu thotë Zoti: Lëre popullin tim të shkojë me qëllim që
të më shërbejë.

<span id="an_8:2">8:2</span> Dhe në qoftë se nuk pranon ta lësh të
shkojë, ja, unë do ta godas gjithë vendin tënd me kamxhikun e
bretkosave.

<span id="an_8:3">8:3</span> Kështu lumi do të mbushet me bretkosa, dhe
ato do të ngjiten dhe do të hyjnë në shtëpinë tënde, në dhomën ku fle
ti, mbi shtratin tënd, në shtëpitë e shërbëtorëve të tu dhe midis
popullit, në furrat e tua dhe në magjet e bukës.

<span id="an_8:4">8:4</span> Dhe bretkosat do të vijnë kundër teje,
kundër popullit tënd dhe kundër tërë shërbëtorëve të tu"".

<span id="an_8:5">8:5</span> Pastaj Zoti i tha Moisiut: "I thuaj
Aaronit: "Shtri dorën tënde me bastunin tënd mbi lumenjtë, mbi kanalet
dhe pellgjet dhe bëj që të ngjiten bretkosat mbi vendin e Egjiptit"".

<span id="an_8:6">8:6</span> Kështu Aaroni shtriu dorën e tij mbi ujërat
e Egjiptit, dhe bretkosat u ngjitën dhe mbuluan vendin e Egjiptit.

<span id="an_8:7">8:7</span> Por magjistarët bënë të njëjtën gjë me
artet e tyre të fshehta dhe i bënë bretkosat të ngjiten në vendin e
Egjiptit.

<span id="an_8:8">8:8</span> Atëherë Faraoni thirri Moisiun dhe Aaronin
dhe u tha: "Lutjuni Zotit që t'i largojë bretkosat nga unë, nga populli
im, dhe unë do ta lejoj popullin të shkojë, që të bëjë fli për Zotin".

<span id="an_8:9">8:9</span> Moisiu i tha Faraonit: "Bëmë nderin të më
thuash kur të ndërhyj për ty, për shërbëtorët e tu dhe për popullin
tënd, pranë Zotit me qëllim që ai të zhdukë bretkosat që ndodhen rreth
teje dhe shtëpive të tua, dhe të mbeten vetëm në lumë".

<span id="an_8:10">8:10</span> Ai u përgjigj: "Nesër". Dhe Moisiu tha:
"Do të bëhet siç thua ti, kështu që ti të dish se askush nuk është si
Zoti, Perëndia ynë.

<span id="an_8:11">8:11</span> Dhe bretkosat do të largohen nga ti, nga
shtëpitë e tua, nga shërbëtorët e tu dhe nga populli yt; ato do të
mbeten vetëm në lumë".

<span id="an_8:12">8:12</span> Moisiu dhe Aaroni dolën nga Faraoni; dhe
Moisiu iu lut Zotit për bretkosat që kishte dërguar kundër Faraonit.

<span id="an_8:13">8:13</span> Dhe Zoti veproi sipas fjalës së Moisiut,
dhe bretkosat ngordhën në shtëpitë, në oborret dhe në arat.

<span id="an_8:14">8:14</span> I grumbulluan pastaj në togje dhe vendi
filloi të mbajë erë të keqe.

<span id="an_8:15">8:15</span> Po kur Faraoni pa që kishte pak lehtësim,
e ngurtësoi zemrën e tij dhe nuk i dëgjoi më, ashtu siç kishte thënë
Zoti.

<span id="an_8:16">8:16</span> Pastaj Zoti i tha Moisiut: "I thuaj
Aaronit: "Zgjate bastunin tënd dhe rrih pluhurin e tokës, dhe ai do të
bëhet mushkonja për tërë vendin e Egjiptit"".

<span id="an_8:17">8:17</span> Dhe ata kështu vepruan. Aaroni shtriu
dorën me bastunin e tij, rrahu pluhurin e tokës dhe njerëzit e kafshët u
mbuluan nga mushkonja; tërë pluhuri i tokës u shndërrua në mushkonja në
të gjithë vendin e Egjiptit.

<span id="an_8:18">8:18</span> Magjistarët u përpoqën të bënin të
njëjtën gjë me anë të arteve të tyre të fshehta për të prodhuar
mushkonja, por nuk ia dolën dot. Mushkonjat mbuluan, pra, njerëzit dhe
kafshët.

<span id="an_8:19">8:19</span> Atëherë magjistarët i thanë Faraonit: "Ky
është gishti i Perëndisë". Por zemra e Faraonit u ngurtësua dhe ai nuk i
dëgjoi më, ashtu si kishte thënë Zoti.

<span id="an_8:20">8:20</span> Pastaj Zoti i tha Moisiut: "Çohu herët në
mëngjes dhe paraqitu tek Faraoni, kur ai del për të vajtur drejt ujit;
dhe i thuaj: "Kështu thotë Zoti: Lëre popullin tim që të mund të më
shërbejë.

<span id="an_8:21">8:21</span> Por në rast se ti nuk e lë popullin tim
të shkojë, ja unë do të dërgoj kundër teje, mbi shërbëtorët e tu, mbi
popullin tënd e brenda shtëpive të tua mori mizash; shtëpitë e
Egjiptasve do të jenë plot me mori mizash, dhe kështu do të jetë toka
mbi të cilën ndodhen.

<span id="an_8:22">8:22</span> Por atë ditë unë do ta veçoj vendin e
Goshenit, ku banon populli im; dhe atje nuk do të ketë mori mizash, që
ti të dish që unë jam Zoti në mes të vendit.

<span id="an_8:23">8:23</span> Unë do të bëj një dallim midis popullit
tim dhe popullit tënd. Nesër ka për të ndodhur kjo mrekulli"".

<span id="an_8:24">8:24</span> Dhe Zoti ashtu veproi; erdhën grumbuj të
dendur mizash në shtëpinë e Faraonit dhe në shtëpitë e shërbëtorëve të
tij, dhe në gjithë vendin e Egjiptit toka u shkretua nga moria e mizave.

<span id="an_8:25">8:25</span> Atëherë Faraoni thirri Moisiun dhe
Aaronin dhe u tha: "Shkoni, bëni fli për Perëndinë tuaj në vend".

<span id="an_8:26">8:26</span> Por Moisiu u përgjigj: "Kjo s'ka si
bëhet, sepse do t'i bënim Zotit, Perëndisë tonë, fli që janë të
neveritshme për Egjiptasit. Ja, duke bërë para syve të tyre fli që janë
të neveritshme për Egjiptasit, a nuk do të na vrasin me gurë?

<span id="an_8:27">8:27</span> Do të shkojmë në shkretëtirë duke ecur
tri ditë me radhë dhe do të bëjmë fli për Zotin, Perëndinë tonë, ashtu
si do të na urdhërojë Ai".

<span id="an_8:28">8:28</span> Faraoni tha: "Unë do t'ju lë të shkoni,
që të bëni fli për Zotin, Perëndinë tuaj, në shkretëtirë; vetëm, mos
shkoni shumë larg. lutuni për mua".

<span id="an_8:29">8:29</span> Moisiu tha: "Ja, unë po dal nga ti dhe do
t'i lutem Zotit dhe nesër moria e mizave do të largohet nga Faraoni, nga
shërbëtorët e tij dhe nga populli i tij; mjafton që Faraoni të mos
tallet me ne, duke e penguar popullin të shkojë e të bëjë fli për
Zotin".

<span id="an_8:30">8:30</span> Moisiu u largua pastaj nga prania e
Faraonit dhe iu lut Zotit.

<span id="an_8:31">8:31</span> Dhe Zoti veproi simbas fjalës së Moisiut
dhe largoi morinë e mizave nga Faraoni, nga shërbëtorët e tij dhe nga
populli i tij; nuk mbeti as edhe një mizë.

<span id="an_8:32">8:32</span> Por edhe këtë herë Faraoni e fortësoi
zemrën e tij dhe nuk e la popullin të shkojë.

<span id="an_9:1">9:1</span> Atëherë Zoti i tha Moisiut: "Shko te
Faraoni dhe i thuaj: "Kështu thotë Zoti, Perëndia i Hebrenjve: Lëre
popullin tim të shkojë, që të mund të më shërbejë.

<span id="an_9:2">9:2</span> Por në rast se nuk pranon ta lësh të shkojë
dhe e mban akoma,

<span id="an_9:3">9:3</span> ja, dora e Zotit do të jetë mbi bagëtinë
tënde, që është nëpër fusha, mbi kuajt, mbi gomarët, mbi devetë, mbi
bagëtinë e trashë dhe të imët, dhe do të ketë gjëmë të madhe.

<span id="an_9:4">9:4</span> Por Zoti do të bëjë dallim midis bagëtisë
së Izraelit dhe asaj të Egjiptit; kështu asnjë ngordhje nuk do të ketë
në gjithçka që u përket bijve të Izraelit"".

<span id="an_9:5">9:5</span> Pastaj Zoti caktoi një afat, duke thënë:
"Nesër Zoti do ta bëjë këtë në vend".

<span id="an_9:6">9:6</span> Dhe Zoti e bëri atë të nesërmen, dhe tërë
bagëtia e Egjiptit ngordhi; por nga bagëtia e bijve të Izraelit nuk
ngordhi as edhe një kokë.

<span id="an_9:7">9:7</span> Faraoni dërgoi njerëz për të parë, dhe ja
asnjë kokë bagëtie e Izraelitëve s'kishte ngordhur. Por zemra e Faraonit
u fortësua dhe ai nuk e la popullin të shkojë.

<span id="an_9:8">9:8</span> Pastaj Zoti u tha Moisiut dhe Aaronit:
"Merrni ca grushte hi furre, dhe Moisiu ta shpërndajë atë drejt qiellit
në sytë e Faraonit.

<span id="an_9:9">9:9</span> Ai do të bëhet një pluhur i imët në të
gjithë vendin e Egjiptit, dhe do të shkaktojë ulcera që do të përftojnë
puçrra me qelb te njerëzit dhe te kafshët në të gjithë vendin e
Egjiptit".

<span id="an_9:10">9:10</span> Atëherë ata morën hi furre dhe u
paraqitën para Faraonit; dhe Moisiu e shpërndau drejt qiellit, dhe ai
shkaktoi ulcera që përftuan puçrra te njerëzit dhe te kafshët.

<span id="an_9:11">9:11</span> Dhe magjistarët nuk mundën të qëndronin
para Moisiut për shkak të ulcerave, sepse magjistarët dhe tërë
Egjiptasit ishin prekur nga ulcerat.

<span id="an_9:12">9:12</span> Por Zoti e ngurtësoi zemrën e Faraonit,
dhe ky nuk i dëgjoi ata, ashtu siç i kishte thënë Zoti Moisiut.

<span id="an_9:13">9:13</span> Pas kësaj Zoti i tha Moisiut: "Çohu herët
në mëngjes, paraqitu para Faraonit dhe thuaji: "Kështu thotë Zoti,
Perëndia i Hebrenjve: Lëre popullin tim të shkojë, që të ketë mundësi të
më shërbejë.

<span id="an_9:14">9:14</span> Sepse këtë herë do t'i dërgoj tërë plagët
e mia pikërisht mbi ty, mbi shërbëtorët e tu dhe mbi popullin tënd, që
të mësosh se nuk ka asnjë të ngjashëm me mua në gjithë dheun.

<span id="an_9:15">9:15</span> Në fakt, në qoftë se tani unë do ta kisha
shtrirë dorën dhe do të kisha goditur me murtajë ty dhe popullin tënd,
ti do të ishe fshirë nga faqja e dheut.

<span id="an_9:16">9:16</span> Por, pikërisht për këtë arsye, të kam
falur, për të të treguar fuqinë time dhe që emri im të shpallet në
gjithë dheun.

<span id="an_9:17">9:17</span> Dhe ti akoma i kundërvihesh popullit tim
dhe nuk e lë të shkojë?

<span id="an_9:18">9:18</span> Ja, nesër në këtë orë, unë do të bëj që
të bjerë një breshër aq i fortë, që Egjipti nuk e ka parë prej ditës së
krijimit të tij deri tani.

<span id="an_9:19">9:19</span> Dhe tani dërgo njeri që të sigurosh
bagëtinë tënde dhe tërë ato që ke nëpër fusha. Sepse tërë njerëzit dhe
kafshët, që ndodhen nëpër fushat dhe nuk janë çuar në shtëpi, do të
goditen nga breshëri dhe do të vdesin"".

<span id="an_9:20">9:20</span> Ndër shërbëtorët e Faraonit, ata që patën
frikë nga fjalët e Zotit i strehuan në shtëpitë e tyre shërbëtorët dhe
bagëtinë e tyre;

<span id="an_9:21">9:21</span> por ata që nuk i morrën parasysh fjalët e
Zotit i lanë shërbëtorët dhe bagëtinë e tyre në fusha.

<span id="an_9:22">9:22</span> Atëherë Zoti i tha Moisiut: "Shtrije
dorën drejt qiellit, që të bjerë breshër në tërë vendin e Egjiptit, mbi
njerëzit, mbi kafshët dhe mbi çdo lloj bimësie të fushave në vendin e
Egjiptit".

<span id="an_9:23">9:23</span> Dhe Moisiu e shtriu bastunin e tij drejt
qiellit; dhe Zoti dërgoi bubullima dhe breshër, dhe zjarri ra duke
goditur me rrufe në tokë; dhe Zoti bëri që të bjerë breshër mbi vendin e
Egjiptit.

<span id="an_9:24">9:24</span> Kështu ra breshër dhe pati një zjarr të
përzier me breshrin; dhe ky ishte aq i fortë, sa nuk ishte parë ndonjë
herë në të gjithë vendin e Egjiptit, që ditën që ishte bërë komb.

<span id="an_9:25">9:25</span> Dhe breshri goditi në të gjithë vendin e
Egjiptit gjithçka që ishte në fushat, si njerëzit ashtu dhe kafshët;
breshri goditi çdo lloj bimësie në fushat dhe bëri copë copë çdo pemë që
ndodhej në fushë.

<span id="an_9:26">9:26</span> Vetëm në vendin e Goshenit, ku ishin
bijtë e Izraelit nuk ra breshër.

<span id="an_9:27">9:27</span> Atëherë Faraoni dërgoi e thirri Moisiun
dhe Aaronin dhe u tha atyre: "Këtë herë unë mëkatova; Zoti është i
drejtë, ndërsa unë dhe populli im jemi të këqij.

<span id="an_9:28">9:28</span> Lutjuni Zotit që të mbarojnë bubullimat e
Perëndisë dhe breshri; unë do t'ju lë të shkoni dhe nuk do të jeni të
detyruar të rrini më këtu".

<span id="an_9:29">9:29</span> Moisiu i tha: "Mbasi të dal nga qyteti,
do t'i shtrij duart nga Zoti; bubullimat do të pushojnë dhe nuk do të
ketë më breshër, që ti të mësosh që toka i përket Zotit.

<span id="an_9:30">9:30</span> Por unë e di që ti dhe shërbëtorët e tu,
nuk do të keni frikë akoma nga Zoti Perëndi".

<span id="an_9:31">9:31</span> Tani liri dhe elbi u prekën, sepse elbi
ishte në kalli dhe liri kishte lulëzuar;

<span id="an_9:32">9:32</span> por gruri dhe gruri i fortë nuk u prekën,
sepse janë të vonshëm.

<span id="an_9:33">9:33</span> Kështu Moisiu, pasi la Faraonin, doli nga
qyteti dhe i shtriu duart drejt Zotit; atëherë bubullimat dhe breshri
pushuan dhe nuk ra më shi mbi tokë.

<span id="an_9:34">9:34</span> Kur Faraoni pa që shiu, breshri dhe
bubullimat pushuan, vazhdoi të mëkatojë dhe e ngurtësoi zemrën e tij, ai
dhe shërbëtorët e tij.

<span id="an_9:35">9:35</span> Kështu zemra e Faraonit u ngurtësua dhe
ai nuk i la të bijtë e Izraelit të shkojnë, ashtu si i kishte thënë Zoti
nëpërmjet Moisiut.

<span id="an_10:1">10:1</span> Pastaj Zoti i tha Moisiut: "Shko te
Faraoni; sepse e kam fortësuar zemrën e tij dhe zemrën e shërbëtorëve të
tij, me qëllim që unë të mund të tregoj këto shenjat e mia në mes tyre,

<span id="an_10:2">10:2</span> dhe me qëllim që ti të mundësh t'u
tregosh bijve të tu dhe bijve të bijve të tu gjërat e mëdha që kam bërë,
duke vënë në lojë Egjiptasit, dhe shenjat e mia që kam bërë midis tyre,
që të dini se unë jam Zoti".

<span id="an_10:3">10:3</span> Moisiu dhe Aaroni shkuan te Faraoni dhe i
thanë: "Kështu thotë Zoti, Perëndia i Hebrenjve: "Deri kur do të
refuzosh të ulësh kokën para meje? Lëre popullin tim të shkojë që të
mund të më shërbejë.

<span id="an_10:4">10:4</span> Sepse po refuzove ta lësh popullin tim të
shkojë, që nesër do të sjell karkaleca në territorin tënd.

<span id="an_10:5">10:5</span> Dhe ato do të mbulojnë faqen e dheut,
kështu që asnjeri nuk do të mund ta shohë tokën; dhe ato do të përpijnë
edhe atë që ka mbetur, atë që ju ka lënë breshri, dhe do të përpinë çdo
pemë që rritet për ju në fusha.

<span id="an_10:6">10:6</span> Dhe do t'i mbushin shtëpitë tuaja,
shtëpitë e tërë shërbëtorëve të tu dhe shtëpitë e tërë Egjiptasve, diçka
që as etërit e tu as etërit e etërve të tu nuk e kanë parë kurrë, nga
dita që qenë mbi dhe deri në këtë ditë"". Me t'i thënë këto fjalë ktheu
kurrizin dhe doli nga prania e Faraonit.

<span id="an_10:7">10:7</span> Pastaj shërbëtorët e Faraonit i thanë:
"Deri kur ky njeri do të jetë pengesë për ne? Lëri këta njerëz të ikin,
që t'i shërbejnë Zotit Perëndisë të tyre! Nuk e ke kuptuar akoma që
Egjipti është shkatërruar?".

<span id="an_10:8">10:8</span> Kështu Moisiu dhe Aaroni u rikthyen te
Faraoni; dhe ky u tha atyre: "Shkoni, shërbejini Zotit, Perëndisë tuaj.
Por kush janë ata që do të shkojnë?". Moisiu tha:

<span id="an_10:9">10:9</span> "Ne do të shkojmë me fëmijët tanë dhe me
pleqtë tanë, me bijtë tanë dhe bijat tona; do të shkojmë me kopetë tona
të bagëtive të imta dhe të trasha, sepse duhet të kremtojmë një festë
kushtuar Zotit".

<span id="an_10:10">10:10</span> Faraoni u tha atyre: "Zoti qoftë me ju,
kur unë do t'ju lë të ikni bashkë me fëmijët tuaj! Por kini kujdes se
mos keni qëllime të këqia!

<span id="an_10:11">10:11</span> Jo, jo! Shkoni ju, burra, t'i shërbeni
Zotit; sepse kjo është ajo që kërkoni". Dhe i dëbuan nga prania e
Faraonit.

<span id="an_10:12">10:12</span> Atëherë Zoti i tha Moisiut: "Shtrije
dorën tënde mbi vendin e Egjiptit për karkalecat, me qëllim që ato të
ngjiten dhe të mbulojnë vendin e Egjiptit dhe të përpijnë tërë bimësinë
e vendit, tërë ato që ka lënë breshri".

<span id="an_10:13">10:13</span> Atëherë Moisiu zgjati bastunin e tij
mbi vendin e Egjiptit; dhe Zoti ngriti një erë nga lindja mbi vendin
tërë atë ditë dhe tërë natën; sa erdhi mëngjesi, era e lindjes solli
karkalecat.

<span id="an_10:14">10:14</span> Dhe karkalecat u ngjitën në tërë vendin
e Egjiptit dhe u ulën në tërë territorin e tij në numër të madh. Nuk
kishte pasur kurrë një murtajë të tillë karkalecash më parë dhe nuk do
të ndodhë ndonjë tjetër.

<span id="an_10:15">10:15</span> Ato mbuluan faqen e tërë dheut, aq sa e
nxinë dheun; përpinë tërë bimësinë e vendit dhe tërë pemët e drurëve që
breshri kishte lënë; dhe nuk mbeti asgjë e blertë mbi drurët dhe
shkurrëzat e fushës, në tërë vendin e Egjiptit.

<span id="an_10:16">10:16</span> Atëherë Faraoni thirri me nxitim
Moisiun dhe Aaronin dhe u tha: "Unë kam mëkatuar kundër Zotit, Perëndisë
tuaj, dhe kundër jush.

<span id="an_10:17">10:17</span> Por tani të lutem, falmani mëkatin edhe
një herë; dhe lutjuni Zotit, Perëndisë tuaj, që të largojë nga unë këtë
mynxyrë vdekjeprurëse".

<span id="an_10:18">10:18</span> Dhe Moisiu doli nga Faraoni, dhe iu lut
Zotit.

<span id="an_10:19">10:19</span> Pastaj Zoti ngriti një erë të kundërt,
një erë nga perëndimi shumë të fortë, që i largoi karkalecat dhe i hodhi
në Detin e Kuq. Nuk mbeti asnjë karkalec në tërë territorin e Egjiptit.

<span id="an_10:20">10:20</span> Por Zoti e fortësoi zemrën e Faraonit
dhe ai nuk i la bijtë e Izraelit të ikin.

<span id="an_10:21">10:21</span> Atëherë Zoti i tha Moisiut: "Shtrije
dorën drejt qiellit, me qëllim që të jetë errësirë në vendin e Egjiptit,
errësirë që të mund të preket me dorë".

<span id="an_10:22">10:22</span> Dhe Moisiu e shtriu dorën e tij drejt
qiellit, dhe u bë errësirë e madhe në tërë vendin e Egjiptit për tri
ditë.

<span id="an_10:23">10:23</span> Njëri nuk shikonte tjetrin dhe asnjeri
nuk lëvizi nga vendi ku ndodhej për tri ditë; por për të gjithë bijtë e
Izraelit kishte dritë në banesat e tyre.

<span id="an_10:24">10:24</span> Atëherë Faraoni thirri Moisiun dhe i
tha: "Shkoni, shërbejini Zotit, le të mbeten vetëm kopetë tuaja me
bagëti të imët dhe të trashë; edhe fëmijët tuaj mund të vinë me ju".

<span id="an_10:25">10:25</span> Moisiu tha: "Ti duhet të na lejosh
gjithashtu të marrim dhe disa fli dhe olokauste, që t'ia ofrojmë Zotit,
Perëndisë tonë.

<span id="an_10:26">10:26</span> Edhe bagëtia jonë do të vijë me ne; nuk
do të lëmë këtu as edhe një thua të saj, sepse do të marrim disa krerë
për t'i shërbyer Zotit, Perëndisë tonë; dhe nuk e dimë me se do t'i
shërbejmë Zotit, deri sa të arrijmë atje poshtë".

<span id="an_10:27">10:27</span> Por Zoti e fortësoi zemrën e Faraonit
dhe ai nuk deshi t'i linte të shkonin.

<span id="an_10:28">10:28</span> Atëherë Faraoni i tha Moisiut: "Qërohu
nga unë! Ruhu se më del përpara, sepse ditën që do të më dalësh përpara
do të vdesësh!".

<span id="an_10:29">10:29</span> Moisiu iu përgjigj: "Mirë e the; unë
nuk do të të dal më përpara".

<span id="an_11:1">11:1</span> Pastaj Zoti i tha Moisiut: "Unë do të
sjell edhe një plagë tjetër mbi Faraonin dhe Egjiptin; pas kësaj ai do
t'ju lejojë të ikni prej këtej. Kur do t'ju lejojë të shkoni, ai do t'ju
dëbojë përfundimisht prej këtej.

<span id="an_11:2">11:2</span> Tani foli popullit në mënyrë që çdo burrë
t'i kërkojë fqinjit të tij dhe çdo grua fqinjës së saj sende argjendi
dhe ari".

<span id="an_11:3">11:3</span> Dhe Zoti e bëri popullin të ketë hir në
sytë e Egjiptasve; edhe Moisiu gëzonte konsideratë të madhe në vendin e
Egjiptit, në sytë e shërbëtorëve të Faraonit dhe në sytë e popullit.

<span id="an_11:4">11:4</span> Pastaj Moisiu tha: "Kështu thotë Zoti:
"Aty nga mesnata, unë do të kaloj përmes Egjiptit;

<span id="an_11:5">11:5</span> dhe çdo i parëlindur në vendin e Egjiptit
do të vdesë, nga i parëlinduri i Faraonit që rri mbi fron, tek i
parëlinduri i shërbëtores që rri pas mokrës, si dhe pjellja e parë e
bagëtisë.

<span id="an_11:6">11:6</span> Atëherë në vendin e Egjiptit do të ketë
një britmë të madhe, që nuk është dëgjuar kurrë më parë dhe që nuk do të
dëgjohet asnjëherë tjetër.

<span id="an_11:7">11:7</span> Por kundër asnjërit prej bijve të
Izraelit, qofshin ata njerëz apo kafshë, asnjë qen s'ka për të lëvizur
gjuhën, me qëllim që të dini se Zoti bën dallimin midis Egjiptasve dhe
Izraelit.

<span id="an_11:8">11:8</span> Dhe tërë këta shërbëtorët e tu do të
zbresin tek unë dhe do të përkulen para meje, duke thënë: "Nisu, ti dhe
populli yt që të ndjek nga pas!". Mbas kësaj unë do të nisem"". Dhe
Moisiu u largua nga Faraoni tërë zemërim.

<span id="an_11:9">11:9</span> Pastaj Zoti i tha Moisiut: "Faraoni nuk
do t'jua vërë veshin, me qëllim që mrekullitë e mia të shumëzohen në
vendin e Egjiptit".

<span id="an_11:10">11:10</span> Dhe Moisiu dhe Aaroni bënë tërë ato
mrekulli para Faraonit; por Zoti e ngurtësoi zemrën e Faraonit dhe ky
nuk i la bijtë e Izraelit të dalin nga vendi i tij.

<span id="an_12:1">12:1</span> Zoti u foli Moisiut dhe Aaronit në vendin
e Egjiptit, duke u thënë:

<span id="an_12:2">12:2</span> "Ky muaj do të jetë për ju muaji më i
rëndësishëm, do të jetë për ju muaji i parë i vitit.

<span id="an_12:3">12:3</span> I thoni gjithë asamblesë së Izraelit:
"Ditën e dhjetë të këtij muaji, çdo burrë të marrë për vete një qengj,
sipas madhësisë së familjes të të atit, një qengj për shtëpi.

<span id="an_12:4">12:4</span> Por në qoftë se shtëpia është tepër e
vogël për një qengj, le të marrë një së bashku me fqinjin më të afërt,
duke llogaritur numrin e personave; ju do të përcaktoni sasinë e qengjit
të nevojshëm, në bazë të asaj që çdonjëri mund tëhajë.

<span id="an_12:5">12:5</span> Qengji juaj duhet të jetë pa të meta,
mashkull, motak; mund të merrni një qengj ose një kec.

<span id="an_12:6">12:6</span> Do ta ruani deri në ditën e
katërmbëdhjetë të këtij muaji, dhe tërë asambleja e popullit të Izraelit
do ta therë atë në të ngrysur.

<span id="an_12:7">12:7</span> Pastaj do të marrin nga ai gjak dhe do ta
vënë mbi dy shtalkat dhe mbi arkitraun e shtëpive ku do ta hanë.

<span id="an_12:8">12:8</span> Do të hanë mishin e pjekur në zjarr, po
atë natë, do ta hanë atë me bukë pa maja dhe me barishte të hidhura.

<span id="an_12:9">12:9</span> Nuk do të hani fare mish të gjallë apo të
zier në ujë, por të pjekur në zjarr me kokën, këmbët dhe të brendshmet.

<span id="an_12:10">12:10</span> Dhe nuk do të lini asnjë mbetje deri në
mëngjes; dhe ç'të mbetet deri në mëngjes, do ta digjni në zjarr.

<span id="an_12:11">12:11</span> Do ta hani në këtë mënyrë: ijengjeshur,
sandalembathur dhe me bastunin tuaj në dorë; do të hani me nxitim: se
është Pashka e Zotit.

<span id="an_12:12">12:12</span> Atë natë unë do të kaloj nëpër vendin e
Egjiptit dhe do të godas çdo të parëlindur në vendin e Egjiptit, qoftë
njeri apo kafshë, dhe do t'i jap hakun gjithë perëndive të Egjiptit. Unë
jam Zoti.

<span id="an_12:13">12:13</span> Dhe gjaku do të jetë për ju një shenjë
mbi shtëpitë ku ndodheni; kur unë të shoh gjakun do të kaloj tutje dhe
nuk do të ketë plagë mbi ju për t'ju zhdukur, kur të godas vendin e
Egjiptit.

<span id="an_12:14">12:14</span> Ajo ditë do të jetë për ju një ditë për
t'u mbajtur mend dhe ta kremtoni si festë kushtuar Zotit; do ta kremtoni
nëpër kohëra si ligj të përjetshëm.

<span id="an_12:15">12:15</span> Për shtatë ditë do të hani bukë të
ndorme. Ditën e parë do të kujdeseni të hiqni çdo maja nga shtëpitë
tuaja, sepse kushdo që do të hajë bukë të mbrujtur, nga dita e parë deri
në të shtatën, do të këputet nga Izraeli.

<span id="an_12:16">12:16</span> Ditën e parë do të keni një mbledhje të
shenjtë, dhe një mbledhje të shenjtë edhe ditën e shtatë. Të mos bëhet
asnjë punë ato ditë; të përgatitet vetëm ajo që do të hajë secili dhe
asgjë tjetër.

<span id="an_12:17">12:17</span> Do të kremtoni, pra, festën e të
ndormëve, sepse pikërisht në këtë ditë bëra të dalin radhët tuaja nga
vendi i Egjiptit; do ta kremtoni, pra, këtë ditë nëpër kohëra si ligj të
përjetshëm.

<span id="an_12:18">12:18</span> Gjatë muajit të parë, nga dita e
katërmbëdhjetë e muajit, në mbrëmje, deri ditën e njëzetenjëtë, në
mbrëmje, do të hani bukë të ndorme.

<span id="an_12:19">12:19</span> Për shtatë ditë të mos gjendet maja në
shtëpitë tuaja, sepse kushdo që do të hajë diçka të mbrujtur, do të
këputet nga asambleja e Izraelit, qoftë ai i huaj apo i lindur në vend.

<span id="an_12:20">12:20</span> Nuk do të hani asgjë të mbrujtur; në të
gjitha banesat tuaja do të hani bukë të ndorme"".

<span id="an_12:21">12:21</span> Moisiu, pra, thirri gjithë pleqtë e
Izraelit dhe u tha atyre: "Shkoni dhe merrni qengja për ju dhe për
familjet tuaja, dhe flijoni Pashkët.

<span id="an_12:22">12:22</span> Pastaj do të merrni një tufëz hisopi,
do ta ngjyeni në gjakun që është në legen, dhe me gjakun që është në
legen do të spërkatni arkitraun dhe të dy shtalkat e dyerve; dhe asnjë
prej jush nuk do të dalë nga dera e shtëpisë së tij deri në mëngjes.

<span id="an_12:23">12:23</span> Sepse Zoti do të kalojë për të goditur
Egjiptasit; po, kur do të shohë gjakun mbi arkitraun dhe mbi dy
shtalkat, Zoti do të kalojë më tej derës dhe nuk do ta lejojë
shkatërruesin të hyjë në shtëpitë tuaja për t'ju goditur.

<span id="an_12:24">12:24</span> Zbatojeni, pra, këtë si një porosi të
përjetshme për ju dhe për bijtë tuaj.

<span id="an_12:25">12:25</span> Kur të hyni në vendin që do t'ju japë
Zoti, siç e ka thënë, zbatoni këtë rit.

<span id="an_12:26">12:26</span> Kur bijtë tuaj do t'ju pyesin:
"Ç'kuptim ka ky rit për ju?",

<span id="an_12:27">12:27</span> ju do t'u përgjigjeni: "Kjo është flija
e Pashkës së Zotit, që kaloi tej shtëpive të bijve të Izraelit në
Egjipt, kur goditi Egjiptasit dhe i fali shtëpitë tona"". Dhe populli u
përkul dhe adhuroi.

<span id="an_12:28">12:28</span> Atëherë bijtë e Izraelit shkuan dhe
vepruan ashtu; ata bënë ashtu si i kishte urdhëruar Zoti Moisiun dhe
Aaronin.

<span id="an_12:29">12:29</span> Prandaj ndodhi që në mesnatë Zoti
goditi tërë të parëlindurit në vendin e Egjiptit, që nga i parëlinduri i
Faraonit që rrinte mbi fronin e tij, deri te i parëlinduri i të
burgosurit që ishte në burg, si dhe çdo pjellë e parë e bagëtive.

<span id="an_12:30">12:30</span> Kështu Faraoni u ngrit natën, ai me
gjithë shërbëtorët e tij dhe gjithë Egjiptasit; dhe u dëgjua një klithmë
e madhe në Egjipt, sepse nuk kishte shtëpi ku të mos kishte një të
vdekur.

<span id="an_12:31">12:31</span> Atëherë ai thirri Moisiun dhe Aaronin
natën dhe u tha: "Çohuni dhe largohuni nga mesi i popullit tim, ju dhe
bijtë e Izraelit; dhe shkoni t'i shërbeni Zotit, siç e keni thënë.

<span id="an_12:32">12:32</span> Merrni me vete kopetë e bagëtive të
imta dhe të trasha, siç keni thënë, dhe shkoni; dhe më bekoni edhe
mua!".

<span id="an_12:33">12:33</span> Dhe Egjiptasit e nxisnin popullin për
të shpejtuar nisjen nga vendi, sepse thonin: "Do të vdesim të gjithë".

<span id="an_12:34">12:34</span> Populli mori me vete brumin e bukës
para se ai të vinte; i mbështolli magjet e tij me rroba trupi dhe i vuri
mbi kurriz.

<span id="an_12:35">12:35</span> Dhe bijtë e Izraelit bënë ashtu siç i
kishte thënë Moisiu dhe u kërkuan Egjiptasve sende argjendi, sende ari
dhe rroba;

<span id="an_12:36">12:36</span> dhe Zoti bëri që Egjiptasit ta shikonin
me sy të mirë popullin dhe t'i jepnin atë që kërkonte. Kështu i zhveshën
Egjiptasit.

<span id="an_12:37">12:37</span> Bijtë e Izraelit u nisën nga Ramsesi
për në Sukoth, ishin rreth gjashtëqind mijë njerëz më këmbë, pa
llogaritur fëmijët.

<span id="an_12:38">12:38</span> Dhe me ta iku gjithashtu një përzierje
e madhe njerëzish, bashkë me kopetë e tyre të bagëtive të imta dhe të
trasha, një numër i madh kafshësh.

<span id="an_12:39">12:39</span> Dhe ata e poqën brumin që kishin sjellë
nga Egjipti, duke bërë kuleçë të ndormë; në fakt brumi nuk kishte maja,
sepse ata u dëbuan nga Egjipti dhe nuk mundën të mënojnë, as të
përgatisin rezerva për udhëtimin.

<span id="an_12:40">12:40</span> Koha që bijtë e Izraelit kaluan në
Egjipt qe katërqind e tridhjetë vjet.

<span id="an_12:41">12:41</span> Në fund të katërqind e tridhjetë
vjetëve, pikërisht atë ditë, ndodhi që të gjitha radhët e Zotit dolën
nga vendi i Egjiptit.

<span id="an_12:42">12:42</span> Kjo është një natë për t'u kremtuar për
nder të Zotit, sepse ai i nxori nga vendi i Egjiptit; kjo natë do të
jetë një kremtim solemn ndaj Zotit, për të gjithë bijtë e Izraelit brez
pas brezi.

<span id="an_12:43">12:43</span> Pastaj Zoti i tha Moisiut dhe Aaronit:
"Ky është rregulli i Pashkëve: asnjë i huaj nuk do të hajë;

<span id="an_12:44">12:44</span> por çdo skllav, i blerë me para, mbasi
të jetë rrethprerë, mund të hajë.

<span id="an_12:45">12:45</span> Të ardhurit dhe mercenarët nuk do të
hanë.

<span id="an_12:46">12:46</span> Qengji do të hahet vetëm në një shtëpi;
asnjë pjesë të mishit të tij nuk do ta nxirrni jashtë shtëpisë dhe nuk
do të thyeni asnjë kockë të tij.

<span id="an_12:47">12:47</span> Tërë asambleja e Izraelit do ta
kremtojë atë.

<span id="an_12:48">12:48</span> Dhe kur një i huaj do të banojë me ty
do të dojë të kremtojë Pashkët për nder të Zotit, tërë meshkujt e
familjes së tij duhet të rrethpriten më parë dhe pastaj ai le të afrohet
për të kremtuar këtë ditë, ai do të konsiderohet si i lindur në vend;
por asnjë i parrethprerë s'ka për të ngrënë.

<span id="an_12:49">12:49</span> Do të ketë një ligj të vetëm për atë që
ka lindur në vend dhe për të huajin që banon me ju".

<span id="an_12:50">12:50</span> Tërë bijtë e Izraelit vepruan në këtë
mënyrë; ata bënë pikërisht atë që Zoti i kishte urdhëruar Moisiut dhe
Aaronit.

<span id="an_12:51">12:51</span> Kështu ndodhi që pikërisht atë ditë
Zoti i bëri bijtë e Izraelit të dalin nga vendi i Egjiptit, simbas
radhëve të tyre.

<span id="an_13:1">13:1</span> Zoti i foli Moisiut duke i thënë:

<span id="an_13:2">13:2</span> "Më shenjtëro çdo të parëlindur, ai që
çel barkun ndër bijtë e Izraelit, qofshin njerëz apo kafshë; më takon
mua".

<span id="an_13:3">13:3</span> Pastaj Moisiu i tha popullit: "Mbajeni
mend këtë ditë, gjatë së cilës dolët nga Egjipti, nga shtëpia e
skllavërisë; sepse Zoti ju nxori nga ky vend me dorë të fuqishme; nuk do
të hahet bukë me maja.

<span id="an_13:4">13:4</span> Ju po dilni sot, në muajin e Abibit.

<span id="an_13:5">13:5</span> Atëherë pra kur Zoti do të bëjë që të
hyni në vendin e Kananejve, të Hitejve, të Amorejve, të Hivejve dhe të
Jebusejve që u është betuar etërve të tu të të japë, vend ku rrjedh
qumështi dhe mjalti, do të kryesh këtë rit gjatë këtij muaji.

<span id="an_13:6">13:6</span> Shtatë ditë me radhë do të hash bukë të
ndorme; dhe ditën e shtatë do të bëhet një festë për Zotin.

<span id="an_13:7">13:7</span> Do të hahet bukë e ndorme gjatë shtatë
ditëve; dhe nuk do të duket bukë me maja tek ju, as do të duket maja
pranë teje, brenda tërë kufijve të tu.

<span id="an_13:8">13:8</span> Atë ditë do t'ia shpjegosh këtë gjë birit
tënd, duke i thënë: "Veprohet kështu për shkak të asaj që bëri Zoti për
mua kur dola nga Egjipti".

<span id="an_13:9">13:9</span> Dhe do të jetë për ty si një shenjë mbi
dorën tënde dhe si një kujtim ndër sytë e tu, me qëllim që ligji i Zotit
të jetë në gojën tënde; sepse Zoti të bëri të dalësh nga Egjipti me dorë
të fuqishme.

<span id="an_13:10">13:10</span> Zbatoje pra këtë rregull në kohën e
caktuar, vit pas viti.

<span id="an_13:11">13:11</span> Kur Zoti do të ketë bërë që të hysh në
vendin e Kananejve, ashtu siç të është betuar ty dhe etërve të tu, dhe
do të ta ketë dhënë atë,

<span id="an_13:12">13:12</span> do t'i shenjtërosh Zotit tërë ata që
çelin barkun dhe çdo pjellje të parë të bagëtisë që ti zotëron: meshkujt
do t'i takojnë Zotit.

<span id="an_13:13">13:13</span> Kështu do të shpengosh çdo pjellje të
parë të gomarit me një qengj; por në qoftë se nuk dëshiron ta shpengosh,
atëherë thyeja qafën; kështu do të shpengosh çdo të parëlindur të
njeriut ndër bijtë e tu.

<span id="an_13:14">13:14</span> Kur në të ardhmen biri yt do të të
pyesë, duke thënë: "Çfarë do të thotë kjo?", ti do t'i përgjigjesh:
"Zoti na bëri të dalim nga Egjipti, nga shtëpia e skllavërisë, me dorë
të fuqishme;

<span id="an_13:15">13:15</span> dhe ndodhi që, kur Faraoni nguli këmbë
të mos na linte të shkonim, Zoti vrau tërë të parëlindurit në vendin e
Egjiptit, si të parëlindurit e njerëzve ashtu dhe të parëlindurit e
kafshëve. Prandaj unë i bëj fli Zotit tërë meshkujt që çelin barkun, por
shpengoj çdo të parëlindur të bijve të mi".

<span id="an_13:16">13:16</span> Kjo do të jetë si një shenjë mbi dorën
tënde dhe një ballore midis syve të tu, sepse Zoti na bëri të dalim nga
Egjipti me dorë të fuqishme".

<span id="an_13:17">13:17</span> Kur Faraoni e la popullin të shkojë,
Perëndia nuk e çoi nëpër rrugën e vendit të Filistejve, megjithëse kjo
ishte më e shkurtëra, sepse Perëndia tha: "Që të mos pendohet populli,
kur të shohë luftën, dhe të mos kthehet në Egjipt".

<span id="an_13:18">13:18</span> Por Perëndia bëri që populli të vinte
një herë përqark, nëpër rrugën e shkretëtirës, drejt Detit të Kuq. Dhe
bijtë e Izraelit dolën të armatosur nga vendi i Egjiptit.

<span id="an_13:19">13:19</span> Dhe Moisiu mori me vete eshtrat e
Jozefit, sepse i kishte vënë bijtë e Izraelit të betoheshin
shprehimisht, duke thënë: "Me siguri Perëndia do t'ju vizitojë; atëhere
i bartni me vete eshtrat e mia".

<span id="an_13:20">13:20</span> Kështu ata u nisën nga Sukothi dhe
fushuan në Etham, buzë shkretëtirës.

<span id="an_13:21">13:21</span> Dhe Zoti shkonte para tyre, ditën në
një kolonë resh për t'i udhëhequr në rrugë, dhe natën në një kolonë
zjarri për t'u bërë atyre dritë, që të mund të ecnin ditën dhe natën.

<span id="an_13:22">13:22</span> Kolona e reve nuk tërhiqej kurrë ditën
përpara popullit, as kolona e zjarrit natën.

<span id="an_14:1">14:1</span> Pastaj Zoti i foli Moisiut, duke i thënë:

<span id="an_14:2">14:2</span> "U thuaj bijve të Izraelit të kthehen
prapa dhe të vendosin kampin e tyre përballë Pi-Hahirothit, midis
Migdolit dhe detit, përballë Baal-Tsefonit; vendosni kampin tuaj përpara
këtij vendi pranë detit.

<span id="an_14:3">14:3</span> Atëherë Faraoni do të thotë për bijtë e
Izraelit: "Ata po enden si të humbur në vend; shkretëtira i mban të
mbyllur".

<span id="an_14:4">14:4</span> Dhe unë do ta ngurtësoj zemrën e
Faraonit, dhe ai do t'i ndjekë ata; por unë do të siguroj lavdi nga
Faraoni dhe nga gjithë ushtria e tij, dhe Egjiptasit do të mësojnë që
unë jam Zoti". Dhe ata ashtu vepruan.

<span id="an_14:5">14:5</span> Pastaj iu njoftua mbretit të Egjiptit që
populli kishte ikur; dhe zemra e Faraonit dhe e shërbëtorëve të tij
ndryshoi kundrejt popullit, dhe ata thanë: "Ç'bëmë që e lamë Izraelin të
ikë nga shërbimi ynë?".

<span id="an_14:6">14:6</span> Kështu Faraoni bëri që të përgatitej
qerrja e tij dhe mori me vete popullin e tij.

<span id="an_14:7">14:7</span> Mori dhe gjashtëqind qerre të zgjedhura
dhe tërë qerret e Egjiptit, me luftëtarë në secilin prej tyre.

<span id="an_14:8">14:8</span> Dhe Zoti e ngurtësoi zemrën e Faraonit,
mbretit të Egjiptit, dhe ai i ndoqi bijtë e Izraelit, që dilnin plot
trimëri.

<span id="an_14:9">14:9</span> Egjiptasit i ndoqën; dhe tërë kuajt,
qerret e Faraonit, kalorësit e tij dhe ushtria e tij i arritën kur
kishin fushuar pranë detit, në afërsi të Pi-Hahirothit, përballë
Baal-Tsefonit.

<span id="an_14:10">14:10</span> Ndërsa Faraoni po afrohej, bijtë e
Izraelit ngritën sytë; dhe ja, Egjiptasit marshonin prapa tyre, prandaj
patën shumë frikë; dhe bijtë e Izraelit i klithën Zotit,

<span id="an_14:11">14:11</span> dhe i thanë Moisiut: "Pse, nuk kishte
varre në Egjipt, që na solle të vdesim në shkretëtirë? Pse e bëre këtë
gjë me ne, duke na nxjerrë nga Egjipti?

<span id="an_14:12">14:12</span> A nuk ishte vallë kjo për të cilën të
flisnim në Egjipt, duke të thënë: "Na lër rehat, kështu do të mund t'u
shërbejmë Egjiptasve"? Sepse për ne do të qe më mirë t'u shërbenim
Egjiptasve se sa të vdesim në shkretëtirë".

<span id="an_14:13">14:13</span> Por Moisiu i tha popullit: "Mos kini
frikë, qëndroni dhe çlirimi do të vijë nga Zoti, i cili do ta bëjë sot
për ju; sepse Egjiptasit që shihni sot, nuk do t'i shihni më kurrë.

<span id="an_14:14">14:14</span> Zoti do të luftojë për ju, dhe ju do të
rrini të qetë".

<span id="an_14:15">14:15</span> Pastaj Zoti i tha Moisiut: "Pse më
bërtet mua? U thuaj bijve të Izraelit të shkojnë përpara.

<span id="an_14:16">14:16</span> Dhe ti ço lart bastunin tënd, shtrije
dorën mbi det dhe ndaje atë, në mënyrë që bijtë e Izraelit të mund të
kalojnë në mes të detit në të thatë.

<span id="an_14:17">14:17</span> Sa për mua, unë do ta ngurtësoj zemrën
e Egjiptasve, dhe këta do t'i ndjekin ata. Kështu unë do të fitoj lavdi
nga Faraoni, nga tërë ushtria e tij, nga qerret dhe kalorësit e tij.

<span id="an_14:18">14:18</span> Dhe Egjiptasit do të dinë që unë jam
Zoti, kur unë do të fitoj lavdi nga Faraoni, nga qerret e tij dhe nga
kalorësit e tij".

<span id="an_14:19">14:19</span> Atëherë Engjëlli i Perëndisë, që ecte
përpara kampit të Izraelit, u zhvendos dhe shkoi e u vu prapa tyre; edhe
kolona e reve lëvizi nga përpara dhe shkoi e u vu prapa tyre.

<span id="an_14:20">14:20</span> Dhe kështu vajti e u vendos midis
fushimit të Egjiptit dhe fushimit të Izraelit; dhe reja prodhonte
errësirë për njërën palë, ndërsa u jepte dritë të tjerëve natën. Kështu
tërë natën kurrkush nuk iu afrua tjetrit.

<span id="an_14:21">14:21</span> Atëherë Moisiu shtriu dorën e tij mbi
detin; dhe Zoti bëri që të tërhiqet deti nga një erë e fortë nga lindja
që fryu tërë atë natë dhe e shndërroi detin në tokë të thatë; dhe ujërat
u ndanë.

<span id="an_14:22">14:22</span> Kështu bijtë e Izraelit hynë në mes të
detit në të thatë; dhe ujërat formonin si një mur në të djathtë dhe të
majtë të tyre.

<span id="an_14:23">14:23</span> Dhe Egjiptasit i ndoqën; dhe tërë kuajt
e Faraonit, qerret e tij dhe kalorësit e tij hynë pas tyre në mes të
detit.

<span id="an_14:24">14:24</span> Aty nga agimi i mëngjesit ndodhi që
Zoti i hodhi sytë në kampin e Egjiptasve nga kolona e zjarrit dhe nga
reja, dhe i dha dërmën.

<span id="an_14:25">14:25</span> Ai bëri të shkëputen rotat e qerreve të
tyre dhe e bëri të vështirë përparimin e tyre. Kështu Egjiptasit thanë:
"T'ia mbathim para Izraelit, sepse Zoti lufton bashkë me ta kundër
Egjiptasve".

<span id="an_14:26">14:26</span> Pastaj Zoti i tha Moisiut: "Shtrije
dorën tënde mbi detin, me qëllim që ujërat e tij të kthehen mbi
Egjiptasit, mbi qerret dhe kalorësit e tyre".

<span id="an_14:27">14:27</span> Atëherë Moisiu shtriu dorën e tij mbi
detin; kështu në të gdhirë, deti u kthye në vendin e tij të zakonshëm;
Egjiptasit ikën para tij; dhe Zoti i përlau Egjiptasit në mes të detit.

<span id="an_14:28">14:28</span> Ujërat u kthyen dhe mbuluan qerret,
kalorësit dhe tërë ushtrinë e Faraonit që kishin hyrë në det për të
ndjekur Izraelitët; dhe nuk shpëtoi asnjë prej tyre.

<span id="an_14:29">14:29</span> Por bijtë e Izraelit vazhduan të ecnin
në tokë të thatë në mes të detit, dhe ujërat qenë për ta si një mur, në
të djathtë të tyre dhe në të majtë të tyre.

<span id="an_14:30">14:30</span> Kështu, atë ditë, Zoti e shpëtoi
Izraelin nga dora e Egjiptasve, dhe Izraeli pa mbi bregun e detit
Egjiptasit e vdekur.

<span id="an_14:31">14:31</span> Izraeli pa fuqinë e madhe që Zoti
kishte treguar kundër Egjiptasve, dhe populli pati frikë nga Zoti dhe
besoi te Zoti dhe te Moisiu shërbëtor i tij.

<span id="an_15:1">15:1</span> Atëherë Moisiu dhe bijtë e Izraelit i
kënduan këtë kantik Zotit dhe folën duke thënë: "Unë do t'i këndoj
Zotit, sepse u lartësua shumë; hodhi në det kuaj dhe kalorës.

<span id="an_15:2">15:2</span> Zoti është forca ime dhe kantiku im, ka
qënë shpëtimi im. Ky është Perëndia im, unë do ta përlëvdoj; është
Perëndia i atit tim, unë do ta lartësoj.

<span id="an_15:3">15:3</span> Zoti është një luftëtar, emri i tij është
Zoti.

<span id="an_15:4">15:4</span> Ai hodhi në det qerret e Faraonit dhe
ushtrinë e tij, luftëtarët më të mirë të tij u mbytën në Detin e Kuq.

<span id="an_15:5">15:5</span> Ata mbulohen nga humnera; ranë në fund si
një gur.

<span id="an_15:6">15:6</span> E djathta jote, o Zot, është e
mrekullueshme në fuqinë e saj. E djathta jote, o Zot, i dërmoi armiqtë.

<span id="an_15:7">15:7</span> Me madhështinë e madhërisë sate, ti i
përmbys ata që ngrihen kundër teje; ti nxjer jashtë zemërimin tënd, ai i
prish ata sikur të ishin kallamishte.

<span id="an_15:8">15:8</span> Sa të shfrysh nga vrimat e hundëve,
ujërat janë grumbulluar, valët janë ngritur si një mur, dhe dallgët janë
përforcuar në zemrën e detit.

<span id="an_15:9">15:9</span> Armiku thoshte: "Do t'i ndjek, do t'i
arrij, do të ndaj kufomat, lakmia ime do të ngopet mbi ta; do të zhvesh
shpatën time, dora ime do t'i shfarosë".

<span id="an_15:10">15:10</span> Po ti dërgove jashtë frymën tënde dhe
deti i mbuloi; u mbytën si plumbi në ujërat e fuqishme.

<span id="an_15:11">15:11</span> Kush barazohet me ty midis perëndive, o
Zot? Kush barazohet me ty, i mrekullueshëm në shenjtëri, i madhërishëm
në lëvdata, o çudibërës?

<span id="an_15:12">15:12</span> Ti shtrive dorën e djathtë, dhe toka i
gëlltiti.

<span id="an_15:13">15:13</span> Me mëshirën tënde, ke udhëhequr
popullin që e ke shpenguar; me forcën tënde e ke çuar drejt banesës sate
të shenjtë.

<span id="an_15:14">15:14</span> Popujt e kanë dëgjuar këtë dhe dridhen.
Ankthi ka mbërthyer banorët e Filistinës.

<span id="an_15:15">15:15</span> Që tani krerët e Edomit e kanë humbur,
të fuqishmit e Moabit i ka zënë frika, tërë banorët e Kanaanit po
shkrihen.

<span id="an_15:16">15:16</span> Frika dhe tmerri do të bierë mbi ta.
Falë forcës së krahut tënd do të bëhen të palëvizshëm si guri, deri sa
populli yt, o Zot, të kalojë, deri sa të kalojë populli që ti ke blerë.

<span id="an_15:17">15:17</span> Ti do t'i futësh dhe do t'i vendosësh
në malin e trashëgimisë sate, në vendin që ke përgatitur, o Zot, për
banesën tënde, në shenjtëroren që duart e tua, o Perëndi, kanë vendosur.

<span id="an_15:18">15:18</span> Zoti do të mbretërojë gjithnjë,
përjetë".

<span id="an_15:19">15:19</span> Pasi kuajt e Faraonit me qerret e tij
dhe kalorësit e tij kishin hyrë në det, dhe Zoti kishte kthyer mbi ta
ujërat e detit, por bijtë e Izraelit kishin ecur në mes të detit, në të
thatë.

<span id="an_15:20">15:20</span> Atëherë profetesha Miriam, motra e
Aaronit, mori në dorë dajren, dhe të gjitha gratë e ndoqën nga pas me
dajre dhe me valle.

<span id="an_15:21">15:21</span> Dhe Miriami u këndonte atyre:
"Këndojini Zotit, sepse u lartësua shumë; hodhi në det kuaj dhe
kalorës".

<span id="an_15:22">15:22</span> Pastaj Moisiu i nisi Izraelitët nga
Deti i Kuq dhe këta u drejtuan nga shkretëtira e Shurit; ecën tri ditë
në shkretëtirë dhe nuk gjetën ujë.

<span id="an_15:23">15:23</span> Kur arritën në Mara nuk mundën të pinë
ujërat e Marës sepse ishin të hidhura; prandaj ky vend u quajt Mara.

<span id="an_15:24">15:24</span> Atëherë populli murmuriti kundër
Moisiut, duke thënë: "Ç'do të pimë?".

<span id="an_15:25">15:25</span> Kështu ai i bërtiti Zotit; dhe Zoti i
tregoi një dru; ai e hodhi atë në ujë, dhe ujërat u bënë të ëmbla. Atje
Zoti i dha popullit një ligj dhe një dekret, dhe e vuri kështu popullin
në provë,

<span id="an_15:26">15:26</span> dhe tha: "Në qoftë se ti dëgjon me
vëmëndje zërin e Zotit, Perëndisë tënd, dhe bën atë që është e drejtë në
sytë e tij dhe dëgjon urdhërimet e tij dhe respekton tërë ligjet e tij,
unë nuk do të jap asnjë nga ato sëmundje që u kam dhënë Egjiptasve,
sepse unë jam Zoti që të shëron".

<span id="an_15:27">15:27</span> Kështu arritën në Elim, ku kishte
dymbëdhjetë burime uji dhe shtatëdhjetë palma; dhe e ngritën kampin e
tyre pranë ujërave.

<span id="an_16:1">16:1</span> Pastaj ata u nisën nga Elimi dhe tërë
asambleja e bijve të Izraelit arriti në shkretëtirën e Sinit, që ndodhet
midis Elimit dhe Sinait, ditën e pesëmbëdhjetë të muajit të dytë mbas
nisjes së tyre nga vendi i Egjiptit.

<span id="an_16:2">16:2</span> Dhe tërë asambleja e bijve të Izraelit
murmuriti kundër Moisiut dhe Aaronit në shkretëtirë.

<span id="an_16:3">16:3</span> Bijtë e Izraelit u thanë atyre: "Ah, le
të kishim vdekur nga dora e Zotit në vendin e Egjiptit, ku uleshim pranë
tenxhereve me mish dhe hanim bukë sa ngopeshim! Sepse ju na çuat në këtë
shkretëtirë që të vdesë nga uria tërë kjo asamble".

<span id="an_16:4">16:4</span> Zoti i tha Moisiut: "Ja, unë do të bëj që
të bjerë manë mbi juve nga qielli; dhe populli do të dalë çdo ditë për
të mbledhur racionin e ditës, sepse unë dua ta vë në provë për të parë
në se do të ecë ose jo simbas ligjit tim.

<span id="an_16:5">16:5</span> Por ditën e gjashtë, kur do të përgatisin
nozullimin që duhet të çojnë në shtëpi, ai do të jetë dyfishi i atij që
mbledhin çdo ditë".

<span id="an_16:6">16:6</span> Atëherë Moisiu dhe Aaroni u thanë gjithë
bijve të Izraelit: "Në mbrëmje do të mësoni që Zoti është ai që ju nxori
nga vendi i Egjiptit;

<span id="an_16:7">16:7</span> dhe në mëngjes keni për të parë lavdinë e
Zotit, sepse ai i ka dëgjuar murmuritjet tuaja kundër Zotit; por ne
çfarë jemi që murmurisni kundër nesh?".

<span id="an_16:8">16:8</span> Moisiu tha akoma: "Kjo ka për të ndodhur,
kur Zoti do t'ju japë mish për të ngrënë në mbrëmje dhe bukë që të
ngopeni në mëngjes, sepse Zoti i dëgjoi murmuritjet tuaja kundër tij. Po
ne çfarë jemi? Murmuritjet tuaja nuk janë kundër nesh, por kundër
Zotit".

<span id="an_16:9">16:9</span> Pastaj Moisiu i tha Aaronit: "Thuaji
gjithë asamblesë së bijve të Izraelit: "Afrohuni para Zotit, sepse ai i
dëgjoi murmuritjet tuaja"".

<span id="an_16:10">16:10</span> Ndërsa Aaroni i fliste tërë asamblesë
së bijve të Izraelit, ata u sollën drejt shkretëtirës; dhe ja lavdia e
Zotit u shfaq në re.

<span id="an_16:11">16:11</span> Dhe Zoti i foli Moisiut, duke i thënë:

<span id="an_16:12">16:12</span> "Unë i dëgjova murmuritjet e bijve të
Izraelit; folu atyre, duke thënë: "Në të ngrysur do të hani mish dhe në
mëngjes do të ngopeni me bukë; dhe do të mësoni që unë jam Zoti,
Perëndia juaj"".

<span id="an_16:13">16:13</span> Dhe kështu, aty nga mbrëmja ndodhi që
shkurtat u ngritën dhe mbuluan kampin; dhe në mëngjes kishte një shtresë
vese rreth kampit.

<span id="an_16:14">16:14</span> Pastaj shtresa e vesës u zhduk, dhe ja,
mbi sipërfaqen e shkretëtirës u duk një gjë e hollë dhe e rrumbullakët,
e hollë si bryma mbi tokë.

<span id="an_16:15">16:15</span> Kur bijtë e Izraelit e panë, i thanë
njeri tjetrit: "Çfarë është?", sepse nuk e dinin se ç'ishte. Dhe Moisiu
u tha atyre: "Kjo është buka që Zoti iu dha për të ngrënë.

<span id="an_16:16">16:16</span> Ja çfarë ka urdhëruar Zoti: Secili të
mbledhë aq sa i duhet për ushqimin e tij, një omer për frymë, sipas
numrit të personave që jeni; secili nga ju të marrë për ata që janë në
çadrën e tij".

<span id="an_16:17">16:17</span> Bijtë e Izraelit vepruan kështu; disa
prej tyre mblodhën më tepër dhe të tjerët më pak.

<span id="an_16:18">16:18</span> E matën me omerin; dhe kush kishte
mbledhur shumë nuk pati tepricë; dhe kush kishte mbledhur më pak nuk
pati mangut. Gjithkush mblodhi simbas nevojës së tij për ushqim.

<span id="an_16:19">16:19</span> Pastaj Moisiu u tha atyre: "Asnjeri të
mos e lërë të teprojë për nesër në mëngjes".

<span id="an_16:20">16:20</span> Por ata nuk iu bindën Moisiut dhe disa
prej tyre lanë teprica edhe për të nesërmen; ajo u kalb duke prodhuar
krimba dhe doli një erë e keqe; dhe Moisiu u zemërua me ta.

<span id="an_16:21">16:21</span> Kështu e mblidhnin çdo mëngjes; secili
sipas nevojës së tij për ushqim; por kur dielli bëhej i nxehtë, mana e
mbledhur shkrihej.

<span id="an_16:22">16:22</span> Kështu ditën e gjashtë mblodhën një
racion të dyfishtë buke, dy omerë për secilin prej tyre. Dhe të gjithë
krerët e asamblesë erdhën për t'ia referuar Moisiut.

<span id="an_16:23">16:23</span> Atëherë ai u tha: "Kjo është ajo që ka
thënë Zoti: Nesër është një ditë solemne pushimi, një e shtunë e shenjtë
për Zotin; piqni sot atë që duhet të piqni dhe zieni atë që duhet të
zieni; dhe çdo gjë që ju tepron, vëreni mënjanë dhe ruajeni deri nesër".

<span id="an_16:24">16:24</span> Ata pra e ruajtën deri të nesërmen,
ashtu si kishte urdhëruar Moisiu; dhe ushqimet e ruajtura nuk lëshuan
erë të keqe dhe nuk prodhuan krimba.

<span id="an_16:25">16:25</span> Moisiu tha: "Hajeni sot, se sot është e
shtuna e shenjtë e Zotit; sot nuk do ta gjeni nëpër fushat.

<span id="an_16:26">16:26</span> Mblidhni gjatë gjashtë ditëve; sepse
ditën e shtatë nuk do ta gjeni më".

<span id="an_16:27">16:27</span> Dhe ditën e shtatë ndodhi që disa
njerëz nga populli dolën për ta mbledhur, por nuk e gjetën.

<span id="an_16:28">16:28</span> Atëherë Zoti i tha Moisiut: "Deri kur
do të kundërshtoni të zbatoni urdhërimet e mia dhe ligjet e mia?

<span id="an_16:29">16:29</span> Mos harroni që Zoti ju ka dhënë të
shtunën; për këtë arësye ditën e gjashtë ju jep bukë për dy ditë. Secili
të qëndrojë në vendin e tij; asnjeri të mos dalë nga çadra e tij ditën e
shtatë".

<span id="an_16:30">16:30</span> Kështu populli pushoi ditën e shtatë.

<span id="an_16:31">16:31</span> Dhe shtëpia e Izraelit e quajti Mana;
ajo ishte e ngjashme me farën e koriandrit, e bardhë dhe me shijen e
revanisë që bëhet me mjaltë.

<span id="an_16:32">16:32</span> Pastaj Moisiu tha: "Kjo është ajo që
Zoti ka urdhëruar: "Mbush me të një omer, me qëllim që të ruhet për
pasardhësit tuaj, që ata të shohin bukën që ju bëra të hani në
shkretëtirë, kur ju nxora nga vendi i Egjiptit"".

<span id="an_16:33">16:33</span> Moisiu i tha pastaj Aaronit: "Merr një
enë, vër brenda saj një omer të plotë mane dhe vendose para Zotit, me
qëllim që të ruhet për pasardhësit tuaj".

<span id="an_16:34">16:34</span> Ashtu si e kishte urdhëruar Zoti
Moisiun, Aaroni e vendosi para Dëshmisë, që të ruhej.

<span id="an_16:35">16:35</span> Dhe bijtë e Izraelit hëngrën manën
dyzet vjet, deri sa arritën në një vend të banuar; hëngrën manën deri sa
arritën në kufirin e vendit të Kanaanit.

<span id="an_16:36">16:36</span> Omeri është e dhjeta pjesë e efës.

<span id="an_17:1">17:1</span> Pastaj tërë asambleja e bijve të Izraelit
u nis nga shkretëtira e Sinit, duke marshuar me etapa sipas urdhrave të
Zotit, dhe u vendos në Redifim. Por nuk kishte ujë të pijshëm për
popullin.

<span id="an_17:2">17:2</span> Atëherë populli u grind me Moisiun dhe i
tha: "Na jep ujë për të pirë". Moisiu u përgjigj: "Pse grindeni me mua?
Pse tundoni Zotin?".

<span id="an_17:3">17:3</span> Atje populli pati etje për ujë dhe
murmuriti kundër Moisiut, duke thënë: "Pse na bëre të ikim nga Egjipti
që të vdesim nga etja ne, bijtë tanë dhe bagëtia jonë?".

<span id="an_17:4">17:4</span> Kështu Moisiu i thirri Zotit, duke i
thënë: "Çfarë të bëj për këtë popull? Edhe pak dhe ata do të më vrasin
me gurë".

<span id="an_17:5">17:5</span> Zoti i tha Moisiut: "Kalo para popullit
dhe merr me vete disa pleq nga Izraeli; merr në dorë edhe bastunin me të
cilin rrahe lumin, dhe nisu.

<span id="an_17:6">17:6</span> Ja, unë do të rri përpara teje, atje mbi
shkëmbin në Horeb; ti do të rrahësh shkëmbin, prej të cilit do të burojë
ujë dhe populli do të pijë". Kështu bëri Moisiu para syve të pleqve të
Izraelit.

<span id="an_17:7">17:7</span> Prandaj e quajti këtë vend Masa dhe
Meriba për shkak të grindjeve që pati me bijtë e Izraelit, dhe sepse
kishin tunduar Zotin, duke thënë: "A është vallë Zoti në mes nesh, apo
jo?".

<span id="an_17:8">17:8</span> Atëherë erdhi Amaleku për të luftuar
kundër Izraelit në Refidim.

<span id="an_17:9">17:9</span> Dhe Moisiu i tha Jozueut: "Zgjidh për ne
disa burra dhe dil për të luftuar kundër Amalekut; nesër do të jem në
majë të kodrës me shkopin e Perëndisë në dorë".

<span id="an_17:10">17:10</span> Jozueu bëri ashtu siç i kishte thënë
Moisiu dhe luftoi kundër Amalekut, ndërsa Moisiu, Aaroni dhe Huri u
ngjitën në majë të kodrës.

<span id="an_17:11">17:11</span> Dhe ndodhi që, kur Moisiu ngrinte dorën
e tij, Izraeli fitonte; përkundrazi, kur e ulte dorën, fitonte Amaleku.

<span id="an_17:12">17:12</span> Por duart e Moisiut ishin rënduar,
kështu që ata morën një gur dhe ia vunë poshtë, ai u ul mbi të ndërsa
Aaroni dhe Huri ia mbanin duart, njëri nga një krah, tjetri nga krahu
tjetër; kështu duart e tij mbetën të palëvizura deri në perëndimin e
diellit.

<span id="an_17:13">17:13</span> Prandaj Jozueu mundi Amalekun dhe
njerëzit e tij, duke i prerë me shpata.

<span id="an_17:14">17:14</span> Pastaj Zoti i tha Moisiut: "Shkruaje
këtë ngjarje në një libër, që të mos harrohet kurrë, dhe njofto Jozueun
që unë do ta fshij fare kujtimin e Amalekut nën qiellin".

<span id="an_17:15">17:15</span> Moisiu ndërtoi pastaj një altar, të
cilit i vuri emrin: "Zoti është flamuri im"; dhe tha:

<span id="an_17:16">17:16</span> "Dora u ngrit kundër fronit të Zotit,
dhe Zoti do t'i bëjë luftë Amalekut brez pas brezi".

<span id="an_18:1">18:1</span> Jethro, prift i Madianit, vjehrri i
Moisiut, dëgjoi të gjitha ato që Perëndia kishte bërë për Moisiun dhe
për Izraelin popullin e tij: si e kishte nxjerrë Zoti Izraelin nga
Egjipti.

<span id="an_18:2">18:2</span> Atëherë Jethro, vjehrri i Moisiut, mori
Seforan, gruan e Moisiut,

<span id="an_18:3">18:3</span> e cila i ishte kthyer, dhe dy bijtë e
saj, prej të cilëve njëri quhej Gershom, (sepse Moisiu kishte thënë:
"Kam qenë mik në tokë të huaj")

<span id="an_18:4">18:4</span> dhe tjetri Eliezer (sepse ai kishte
thënë: "Perëndia i atit tim ka qenë ndihmësi im dhe më ka shpëtuar nga
shpata e Faraonit").

<span id="an_18:5">18:5</span> Jethro, pra, vjehrri i Moisiut, erdhi te
Moisiu bashkë me bijtë e tij dhe bashkëshorten e tij, në shkretëtirë ku
ishte vendosur ai, në malin e Perëndisë.

<span id="an_18:6">18:6</span> I kishte çuar fjalë Moisiut: "Unë,
Jethro, vjehrri yt, po vij te ti bashkë me gruan tënde dhe dy bijtë e
saj".

<span id="an_18:7">18:7</span> Kështu Moisiu doli për të takuar vjehrrin
e tij, u përkul dhe e puthi; pyetën njëri tjetrin për shëndetin e tyre,
pastaj hynë në çadër.

<span id="an_18:8">18:8</span> Atëherë Moisiu i tregoi vjehrrit të tij
të gjitha ato që Zoti u kishte bërë Faraonit dhe Egjiptasve për shkak të
Izraelit, të gjitha fatkeqësitë e pësuara gjatë udhëtimit, dhe si i
kishte shpëtuar Zoti.

<span id="an_18:9">18:9</span> Dhe Jethro u gëzua për të gjitha të mirat
që Zoti i kishte bërë Izraelit, duke e shpëtuar nga dora e Egjiptasve.

<span id="an_18:10">18:10</span> Pastaj Jethro i tha: "Bekuar qoftë
Zoti, që ju çliroi nga dora e Egjiptasve dhe nga dora e Faraonit, dhe
çliroi popullin nga zgjedha e Egjiptasve!

<span id="an_18:11">18:11</span> Tani e di që Zoti është më i madhi nga
tërë perënditë; po, ai ua vërtetoi atyre me sa krenari, kur vepruan me
kryelartësi kundër Izraelit".

<span id="an_18:12">18:12</span> Pastaj Jethro, vjehrri i Moisiut, mori
një olokaust dhe disa fli për t'ia ofruar Perëndisë; dhe Aaroni dhe tërë
pleqtë e Izraelit erdhën të hanë me vjehrrin e Moisiut përpara
Perëndisë.

<span id="an_18:13">18:13</span> Por ndodhi që, të nesërmen, Moisiu u ul
për të gjykuar popullin; populli u mblodh rreth Moisiut që nga mëngjesi
deri në mbrëmje.

<span id="an_18:14">18:14</span> Kur vjehrri i Moisiut pa të gjitha ato
që ky bënte për popullin, tha: "Ç'është kjo që bën ti me popullin? Pse
ulesh vetëm, dhe tërë populli të rri përqark nga mëngjesi deri në
mbrëmje?".

<span id="an_18:15">18:15</span> Moisiu iu përgjigj vjehrrit të tij:
"Sepse populli vjen tek unë për t'u këshilluar me Perëndinë.

<span id="an_18:16">18:16</span> Kur ata kanë ndonjë problem, vinë tek
unë, dhe unë gjykoj njërin dhe tjetrin dhe u bëj të njohur kanunet e
Perëndisë dhe ligjet e tij".

<span id="an_18:17">18:17</span> Por vjehrri i Moisiut i tha: "Ajo që
bën ti nuk shkon mirë.

<span id="an_18:18">18:18</span> Do të rraskapitesh më në fund, ti dhe
ky popull që është me ty, sepse detyra që ke marrë përsipër është shumë
e vështirë. Nuk mund t'ia dalësh në krye vetëm.

<span id="an_18:19">18:19</span> Tani dëgjomë; unë do të të jap një
këshillë dhe Perëndia qoftë me ty: përfaqësoje ti popullin përpara
Perëndisë dhe paraqitja Perëndisë problemet e tyre.

<span id="an_18:20">18:20</span> Mësoju atyre statutet dhe ligjet dhe
tregohu rrugën nëpër të cilën duhet të ecin dhe atë që duhet të bëjnë.

<span id="an_18:21">18:21</span> Por zgjidh në mes të të gjithë popullit
disa njerëz të aftë që kanë frikë nga Perëndia, njerëz të besuar, që e
urrejnë fitimin e padrejtë dhe vendosi mbi popullin si krerë të
mijërave, krerë të qindrave, krerë të pesëdhjetrave dhe krerë të
dhjetrave.

<span id="an_18:22">18:22</span> Dhe lejo që të jenë ata që do ta
gjykojnë popullin në çdo kohë; ata do të të parashtrojnë çdo problem me
rëndësi të madhe, ndërsa për probleme të vogla do të vendosin vetë.
Kështu do të jetë më lehtë për ty, dhe ata do ta mbajnë peshën bashkë me
ty.

<span id="an_18:23">18:23</span> Në qoftë se ti vepron kështu, dhe
kështu të urdhëron Perëndia, mund të mbahesh; dhe tërë ky popull do të
arrijë faqebardhë në vendin e caktuar për të".

<span id="an_18:24">18:24</span> Moisiu e dëgjoi zërin e vjehrrit të
tij, dhe bëri gjithçka që i kishte thënë.

<span id="an_18:25">18:25</span> Kështu Moisiu zgjodhi në tërë Izraelin
disa njerëz të aftë dhe i vuri si krerë të popullit: krerë të mijërave,
krerë të qindrave, krerë të pesëdhjetrave dhe krerë të dhjetrave.

<span id="an_18:26">18:26</span> Kështu ata e gjykonin popullin në çdo
kohë; çështjet e vështira ia parashtronin Moisiut, por çdo problem të
vogël e zgjidhnin vetë.

<span id="an_18:27">18:27</span> Pastaj Moisiu u nda nga vjehrri i tij,
i cili u kthye në vendin e vet.

<span id="an_19:1">19:1</span> Ditën e parë të muajit të tretë nga dalja
prej vendit të Egjiptit, po atë ditë, bijtë e Izraelit arritën në
shkretëtirën e Sinait.

<span id="an_19:2">19:2</span> Të nisur nga Refidimi, ata arritën në
shkretëtirën e Sinait dhe fushuan aty; Izraeli e ngriti kampin e tij
përballë malit.

<span id="an_19:3">19:3</span> Pastaj Moisiu u ngjit drejt Perëndisë;
dhe Zoti i thirri nga mali, duke i thënë: "Kështu do t'i thuash shtëpisë
së Jakobit dhe këtë do t'u njoftosh bijve të Izraelit:

<span id="an_19:4">19:4</span> "Ju e patë atë që u bëra Egjiptasve, dhe
si ju solla mbi krahë shqiponje pranë meje.

<span id="an_19:5">19:5</span> Prandaj, në qoftë se do ta dëgjoni me
vëmendje zërin tim dhe zbatoni besëlidhjen time, do të jeni thesari im i
veçantë ndërmjet tërë popujve, sepse gjithë toka është imja.

<span id="an_19:6">19:6</span> Dhe do të jeni për mua një mbretëri
priftërinjsh dhe një komb i shenjtë. Këto janë fjalët që do t'u thuash
bijve të Izraelit"".

<span id="an_19:7">19:7</span> Atëherë Moisiu dërgoi e thirri pleqtë e
popullit, dhe u tha tërë këto fjalë që Zoti kishte urdhëruar të thoshte.

<span id="an_19:8">19:8</span> Dhe tërë populli u përgjigj bashkë dhe
tha: "Ne do të bëjmë gjithçka që ka thënë Zoti". Kështu Moisiu i
raportoi Zotit fjalët e popullit.

<span id="an_19:9">19:9</span> Dhe Zoti i tha Moisiut: "Ja, unë do të
vij te ti në një re të dendur, me qëllim që populli të dëgjojë kur unë
do të flas me ty, dhe të të besojë për gjithnjë". Pastaj Moisiu i tregoi
Zotit fjalët e popullit.

<span id="an_19:10">19:10</span> Atëherë Zoti i tha Moisiut: "Shko te
populli, shenjtëroje atë sot dhe nesër, dhe bëj që të lajë rrobat.

<span id="an_19:11">19:11</span> Dhe të jenë gati për ditën e tretë,
sepse ditën e tretë Zoti do të zbresë mbi malin e Sinait para syve të
tërë popullit.

<span id="an_19:12">19:12</span> Ti do të përcaktosh rreth e qark kufij
për popullin dhe do të thuash: Ruhuni se ngjiteni në mal ose prekni
skajet e tij. Kushdo që do të prekë malin do të dënohet me vdekje.

<span id="an_19:13">19:13</span> Asnjë dorë nuk do ta prekë, por do të
vritet me gurë ose do të shpohet me shigjeta, qoftë njeri ose kafshë;
nuk do të mbetet gjallë. Kur briri të dëgjohet shtruar, atëherë të
ngjiten mbi mal".

<span id="an_19:14">19:14</span> Kështu Moisiu zbriti nga mali drejt
popullit; shenjtëroi popullin dhe ata i lanë rrobat e tyre.

<span id="an_19:15">19:15</span> Pastaj i tha popullit: "Bëhuni gati
brenda tri ditëve; mos iu afroni grave".

<span id="an_19:16">19:16</span> Ditën e tretë, sa u bë mëngjes, pati
bubullima dhe vetëtima; mbi mal doli një re e dendur dhe u dëgjua një zë
shumë i fortë borie; dhe tërë populli që ishte në kamp u drodh.

<span id="an_19:17">19:17</span> Pastaj Moisiu e nxori popullin nga
kampi për ta çuar përballë Perëndisë; dhe ata qëndruan në këmbët e
malit.

<span id="an_19:18">19:18</span> Mali i Sinait ishte tërë tym, sepse
Zoti kishte zbritur mbi të në zjarr; tymi i tij ngrihej si tymi i një
furre, dhe tërë mali dridhej fort.

<span id="an_19:19">19:19</span> Ndërsa zëri i borisë po bëhej gjithnjë
më i fortë, Moisiu fliste, dhe Perëndia i përgjigjej me një zë gjëmues.

<span id="an_19:20">19:20</span> Zoti zbriti pra mbi malin e Sinait, në
majë të tij; pastaj Zoti thirri Moisiun në majë të malit dhe Moisiu u
ngjit atje.

<span id="an_19:21">19:21</span> Dhe Zoti i tha Moisiut: "Zbrit dhe
paralajmëro popullin solemnisht, që të mos sulet drejt Zotit për ta
parë, dhe kështu shumë prej tyre të gjejnë vdekjen.

<span id="an_19:22">19:22</span> Edhe priftërinjtë që do t'i afrohen
Zotit të shenjtërohen, që Zoti të mos sulet kundër tyre".

<span id="an_19:23">19:23</span> Moisiu i tha Zotit: "Populli nuk mund
të ngjitej mbi malin e Sinait, sepse ti na ke urdhëruar solemnisht, duke
thënë: "Vër kufi rreth malit dhe shenjtëroje"".

<span id="an_19:24">19:24</span> Por Zoti i tha: "Shko, zbrit poshtë;
pastaj ngjitu, ti edhe Aaroni bashkë me ty; por priftërinjtë dhe populli
të mos sulen për t'u ngjitur te Zoti, që ai të mos u sulet atyre".

<span id="an_19:25">19:25</span> Kështu Moisiu zbriti te populli dhe i
foli atij.

<span id="an_20:1">20:1</span> Atëherë Perëndia shqiptoi tërë këto
fjalë, duke thënë:

<span id="an_20:2">20:2</span> "Unë jam Zoti, Perëndia yt, që të nxori
nga vendi i Egjiptit, nga shtëpia e skllavërisë.

<span id="an_20:3">20:3</span> Nuk do të kesh perëndi të tjerë para
meje.

<span id="an_20:4">20:4</span> Nuk do të bësh skulpturë ose shëmbëlltyrë
të asnjë gjëje që ndodhet aty në qiejt ose këtu poshtë në tokë ose në
ujërat nën tokë.

<span id="an_20:5">20:5</span> Nuk do të përkulesh para tyre dhe as do
t'i shërbesh, sepse unë, Zoti, Perëndia yt, jam një Perëndi xheloz që
dënon padrejtësinë e etërve mbi fëmijve të tyre deri në brezin e tretë
dhe të katërt të atyre që më urrejnë,

<span id="an_20:6">20:6</span> dhe unë përdor dashamirësi për mijëra,
për ata që më duan dhe që zbatojnë urdhërimet e mia.

<span id="an_20:7">20:7</span> Nuk do ta përdorësh emrin e Zotit, të
Perëndisë tënd, kot, sepse Zoti nuk do të lërë të pandëshkuar atë që
përdor kot emrin e tij.

<span id="an_20:8">20:8</span> Mbaje mend ditën e shtunë për ta
shenjtëruar.

<span id="an_20:9">20:9</span> Do të punosh gjashtë ditë dhe në ato do
të bësh të gjithë punën tënde;

<span id="an_20:10">20:10</span> por dita e shtatë është e shtuna, e
shenjtë për Zotin, Perëndinë tënd; nuk do të bësh në atë ditë asnjë
punë, as ti, as biri yt, as bija jote, as shërbëtori yt, as shërbëtorja
jote, as kafshët e tua, as i huaji që ndodhet brenda portave të tua;

<span id="an_20:11">20:11</span> sepse në gjashtë ditë Zoti krijoi qiejt
dhe tokën, detin dhe gjithçka që është në to, dhe ditën e shtunë ai
pushoi; prandaj Zoti e ka bekuar ditën e shabatit dhe e ka shenjtëruar
atë.

<span id="an_20:12">20:12</span> Do të nderosh atin tënd dhe nënën
tënde, me qëllim që ditët e tua të jenë të gjata mbi tokën që Zoti,
Perëndia yt, po të jep.

<span id="an_20:13">20:13</span> Nuk do të vrasësh.

<span id="an_20:14">20:14</span> Nuk do të shkelësh besnikërinë
bashkëshortore.

<span id="an_20:15">20:15</span> Nuk do të vjedhësh.

<span id="an_20:16">20:16</span> Nuk do të bësh dëshmi të rreme kundër
të afërmit tënd.

<span id="an_20:17">20:17</span> Nuk do të dëshirosh shtëpinë e të
afërmit tënd; nuk do të dëshirosh gruan e të afërmit tënd, as
shërbëtorin e tij, as shërbëtoren e tij, as lopën e tij, as gomarin e
tij, as asgjë tjetër që është e të afërmit tënd".

<span id="an_20:18">20:18</span> Tani tërë populli dëgjonte bubullimat,
tingullin e borisë dhe shihte shkreptimat dhe malin që nxirrte tym. Para
kësaj pamjeje, populli dridhej dhe qëndronte larg.

<span id="an_20:19">20:19</span> Prandaj ata i thanë Moisiut: "Fol ti me
ne dhe ne do të të dëgjojmë, por të mos na flasë Perëndia që të mos
vdesim".

<span id="an_20:20">20:20</span> Moisiu i tha popullit: "Mos u trembni,
sepse Perëndia erdhi që t'ju provojë, dhe me qëllim që frika e tij të
jetë gjithmonë para jush, dhe kështu të mos mëkatoni".

<span id="an_20:21">20:21</span> Populli, pra, qëndronte larg, por
Moisiu iu afrua errësirës së dendur ku ndodhej Perëndia.

<span id="an_20:22">20:22</span> Pastaj Zoti i tha Moisiut: "Do t'u
thuash kështu bijve të Izraelit: "Ju vetë e patë që kam folur me ju nga
qielli.

<span id="an_20:23">20:23</span> Nuk do të bëni perëndi të tjera afër
meje; nuk do të bëni perëndi prej argjendi ose prej ari.

<span id="an_20:24">20:24</span> Do të bësh për mua një altar prej dheu
dhe mbi të do të ofrosh olokaustet e tua, flitë e tua të falënderimit,
delet dhe qetë e tua; në çdo vend ku do të bëj që emri im të kujtohet,
do të vij te ti dhe do të të bekoj.

<span id="an_20:25">20:25</span> Dhe në rast se do të ndërtosh për mua
një altar me gurë, nuk do ta ndërtosh me gurë të latuar; sepse duke
ngritur mbi to daltën do t'i ndotësh.

<span id="an_20:26">20:26</span> Dhe nuk do të ngjitesh në altarin tim
me anë shkallaresh, me qëllim që mbi të të mos zbulohet lakuriqësia
jote"".

<span id="an_21:1">21:1</span> "Tani këto janë ligjet që do t'u vësh
para tyre:

<span id="an_21:2">21:2</span> Në rast se blen një skllav hebre, ai do
të të shërbejë gjashtë vjet; por vitin e shtatë do të shkojë i lirë, pa
paguar asgjë.

<span id="an_21:3">21:3</span> Në rast se ka ardhur vetëm, do të shkojë
vetëm; po të kishte grua, e shoqja do të shkojë bashkë me të.

<span id="an_21:4">21:4</span> Në qoftë se zotëria e tij i jep grua dhe
kjo i lind bij e bija, gruaja dhe fëmijët e saj do të jenë të zotërisë,
dhe ai do të shkojë vetëm.

<span id="an_21:5">21:5</span> Por në qoftë se skllavi thotë haptazi:
"Unë e dua zotërinë time, gruan time dhe fëmijët e mi, dhe nuk dua të
shkoj i lirë",

<span id="an_21:6">21:6</span> atëherë pronari e tij do t'ia afrojë
Perëndisë dhe do ta avitë te dera ose te shtalka; pastaj pronari e tij
do t'i shpojë veshin me një fëndyell; dhe ai do t'i shërbejë për
gjithnjë.

<span id="an_21:7">21:7</span> Në rast se dikush shet bijën e tij si
shërbëtore, ajo nuk do të shkojë ashtu si shkojnë skllevërit.

<span id="an_21:8">21:8</span> Në qoftë se ajo nuk i pëlqen zotërisë së
saj, që e kishte marrë për vete, ai do ta lërë të shpengohet; por nuk do
të ketë të drejtën tua shesë njerëzve të huaj, sepse kjo do t'ishte ta
trajtosh me mashtrim.

<span id="an_21:9">21:9</span> Dhe në qoftë se e marton me birin e tij,
do ta trajtojë në bazë të së drejtës të të bijave.

<span id="an_21:10">21:10</span> Në rast se merr një grua tjetër, ai nuk
do të pakësojë ushqimin dhe veshmbathjen e saj, as edhe bashkëbanimin e
saj.

<span id="an_21:11">21:11</span> Në rast se nuk bën këto tri gjëra për
të, ajo do të shkojë pa dhënë asgjë, pa paguar çmim.

<span id="an_21:12">21:12</span> Kush rreh një njeri dhe për këtë shkak
ky vdes, do të dënohet me vdekje.

<span id="an_21:13">21:13</span> Në qoftë se nuk i ka ngritur kurrfarë
prite, por Perëndia ka bërë që t'i bjerë në dorë, unë do të caktoj një
vend ku ai mund të gjejë strehë.

<span id="an_21:14">21:14</span> Në qoftë se ndokush vepron me
paramendim kundër të afërmit të tij për ta vrarë me mashtrim, ti do ta
shkëputësh edhe nga altari im, për të siguruar vdekjen e tij.

<span id="an_21:15">21:15</span> Kush rreh atin ose nënën e tij do të
dënohet me vdekje.

<span id="an_21:16">21:16</span> Kush rrëmben një njeri dhe e shet, ose
gjendet në duart e tij, do të dënohet me vdekje.

<span id="an_21:17">21:17</span> Kush mallkon të atin ose të ëmën do të
dënohet me vdekje.

<span id="an_21:18">21:18</span> Në qoftë se dy njerëz zihen dhe njëri
prej tyre godet tjetrin me gur ose me grusht dhe ky nuk vdes, por duhet
të qëndrojë në shtrat,

<span id="an_21:19">21:19</span> dhe në se pastaj ngrihet dhe ecën
jashtë duke u mbështetur me bastun, ai që e ka goditur do të nxirret i
pafajshëm; do ta zhdëmtojë vetëm për kohën e humbur dhe do ta kurojë
deri në shërim të plotë.

<span id="an_21:20">21:20</span> Në qoftë se dikush rreh skllavin ose
skllaven e tij me bastun, dhe ai ose ajo i vdesin në dorë, zotëria do të
dënohet;

<span id="an_21:21">21:21</span> por në rast se mbijeton një ose dy
ditë, nuk do të dënohet, sepse është pronë e tij.

<span id="an_21:22">21:22</span> Në rast se disa grinden dhe rrahin një
grua me barrë aq sa ajo të dështojë, por nuk pëson dëme të tjera,
rrahësi do të gjobitet aq sa t'i kërkojë bashkëshorti i gruas; ai do të
paguajë zhdëmtimin simbas përcaktimit të gjykatësve;

<span id="an_21:23">21:23</span> por po të jetë se rrjedh ndonjë dëm, do
të japësh jetë për jetë,

<span id="an_21:24">21:24</span> sy për sy, dhëmb për dhëmb, dorë për
dorë, këmbë për këmbë,

<span id="an_21:25">21:25</span> djegie për djegie, plagë për plagë,
mbretje për mbretje.

<span id="an_21:26">21:26</span> Në rast se dikush godet syrin e
skllavit ose të skllaves së tij dhe ai humbet, do t'i lërë të shkojnë të
lirë si kompensim për syrin e humbur.

<span id="an_21:27">21:27</span> Dhe në rast se shkakton rënien e një
dhëmbi skllavit ose skllaves së tij, do t'i lërë të shkojnë të lirë si
kompensim për dhëmbin e humbur.

<span id="an_21:28">21:28</span> Në rast se një ka godet për vdekje me
brirët e tij një burrë ose një grua, kau duhet të vritet me gurë dhe
mishi i tij nuk do të hahet; por i zoti i kaut do të konsiderohet i
pafajshëm.

<span id="an_21:29">21:29</span> Por në qoftë se kau e kishte zakon prej
kohësh të plagoste me brirët e tij dhe i zoti ishte paralajmëruar, por
nuk e kishte mbajtur të mbyllur, dhe kau pastaj vret një burrë o një
grua, kau do të vritet me gurë dhe i zoti gjithashtu do të vritet.

<span id="an_21:30">21:30</span> Në qoftë se i caktohet një çmim për
shpengim, ai duhet të japë për të shpenguar jetën e tij aq sa i kanë
caktuar.

<span id="an_21:31">21:31</span> Në qoftë se kau godet një bir ose një
bijë, do të veprohet ndaj tij sipas po këtij ligji.

<span id="an_21:32">21:32</span> Në qoftë se kau godet një skllav ose
një skllave, i zoti i kaut do t'i paguajë të zotit të skllavit tridhjetë
sikla argjendi dhe kau do të vritet me gurë.

<span id="an_21:33">21:33</span> Në qoftë se dikush hap një gropë, ose
dikush gërmon një gropë dhe nuk e mbulon, dhe një ka ose një gomar bien
brenda,

<span id="an_21:34">21:34</span> pronari i gropës do ta paguajë
zhdëmtimin; ai do t'i paguajë me para pronarit vleftën e kafshës dhe
kafsha e ngordhur do të jetë e tij.

<span id="an_21:35">21:35</span> Në qoftë se kau i një njeriu godet për
vdekje kaun e një tjetri, do të shitet kau i gjallë dhe do të ndahet
çmimi i tij; edhe kau i ngordhur do të ndahet midis tyre.

<span id="an_21:36">21:36</span> Por në qoftë se dihet se ky ka e kishte
zakon prej kohe të godiste me brirët, dhe i zoti nuk e ka mbajtur të
mbyllur, ky do të paguajë ka për ka dhe kafsha e ngordhur do të jetë e
tij".

<span id="an_22:1">22:1</span> "Në rast se ndokush vjedh një ka a një
dele dhe i vret ose i shet, do të kthejë pesë qe për kaun dhe katër dele
për delen.

<span id="an_22:2">22:2</span> Në rast se vjedhësi, i kapur kur po bën
një thyerje, rrihet dhe vdes, pronari nuk është fajtor për vrasjen e
tij.

<span id="an_22:3">22:3</span> Në rast se dielli ishte ngritur kur
ndodhi ngjarja, ai është fajtor për vrasje. Hajduti duhet ta lajë dëmin;
dhe po të jetë se nuk ka me se ta lajë, shitet për vjedhjen e kryer prej
tij.

<span id="an_22:4">22:4</span> Në rast se gjëja e vjedhur, qoftë ka ose
gomar ose dele, gjendet e gjallë në duart e tij, do të kthejë dyfishin e
saj.

<span id="an_22:5">22:5</span> Në rast se ndokush dëmton një arë ose një
vresht, duke i lëshuar kafshët e tij të kullosin në arën e një tjetri,
do ta lajë dëmin e bërë me atë që ka më të mirë në arën dhe në vreshtin
e tij.

<span id="an_22:6">22:6</span> Në rast se një zjarr përhapet dhe
shtrihet deri te ferrat kështu që digjet gruri në duaj ose gruri në
këmbë ose ara, ai që ka ndezur zjarrin do ta lajë dëmin.

<span id="an_22:7">22:7</span> Në rast se dikush i jep fqinjit të vet
para ose sende për ruajtje, dhe këto vidhen nga shtëpia e këtij, në rast
se gjendet vjedhësi, ai do të kthejë dyfishin.

<span id="an_22:8">22:8</span> Në rast se nuk gjendet vjedhësi, i zoti i
shtëpisë do të dërgohet para Perëndisë për t'u betuar se nuk ka vënë
dorë mbi pasurinë e fqinjit të tij.

<span id="an_22:9">22:9</span> Për çfarëdo lloj krimi, fjala vjen qoftë
edhe për një ka, një gomar, një dele, një veshje apo çfarëdo sendi të
humbur që një tjetër thotë se është i tij, çështja e të dy palëve do të
shtrohet para Perëndisë; ai që Perëndia do të dënojë, do t'i kthejë
dyfishin fqinjit të tij.

<span id="an_22:10">22:10</span> Në qoftë se ndokush i jep për ruajtje
fqinjit të tij një gomar, një ka, një dele apo çfarëdo lloj tjetër
kafshe, dhe kjo ngordh ose plagoset ose dhe merret pa e parë njeri,

<span id="an_22:11">22:11</span> të dy palët do të betohen para Zotit
për të mësuar në se marrësi në dorëzim nuk ka vënë dorë mbi pasurinë e
fqinjit të tij. I zoti i gjësë do të pranojë betimin, dhe tjetri nuk do
të jetë i detyruar të lajë dëmet.

<span id="an_22:12">22:12</span> Por në qoftë se gjëja i është vjedhur,
ai duhet ta lajë dëmin që ka pësuar i zoti.

<span id="an_22:13">22:13</span> Në qoftë se kafsha është shqyer, do ta
çojë si provë, dhe nuk do të jetë i detyruar të dëmshpërblejë kafshën e
shqyer.

<span id="an_22:14">22:14</span> Në qoftë se dikush merr hua nga fqinji
i tij një kafshë, dhe kjo plagoset apo ngordh kur i zoti nuk është i
pranishëm, ai duhet të dëmshpërblejë dëmin.

<span id="an_22:15">22:15</span> Në qoftë se i zoti është i pranishëm,
nuk do të dëmshpërblejë dëmin; në qoftë se kafsha është marrë me qira,
ajo përfshihet në çmimin e qirasë.

<span id="an_22:16">22:16</span> Në qoftë se dikush mashtron një vajzë
ende të pafejuar dhe bie në shtrat me të, duhet të paguajë për pajën e
saj dhe ta marrë për grua.

<span id="an_22:17">22:17</span> Në qoftë se ati refuzon prerazi t'ia
japë, ai do të paguajë shumën e kërkuar për pajën e vajzave të virgjëra.

<span id="an_22:18">22:18</span> Nuk do ta lësh të jetojë shtrigën.

<span id="an_22:19">22:19</span> Kush çiftëzohet me një kafshë do të
dënohet me vdekje.

<span id="an_22:20">22:20</span> Kush i bën flijime një perëndie tjetër,
veç Zotit, do të shfaroset.

<span id="an_22:21">22:21</span> Mos keqtrajto të huajin dhe mos e
mundo, sepse edhe ju ishit të huaj në vendin e Egjiptit.

<span id="an_22:22">22:22</span> Nuk do të mundosh asnjë grua të ve, as
asnjë jetim.

<span id="an_22:23">22:23</span> Në rast se i mundon ata në një farë
mënyre dhe ata bërtasin në drejtimin tim, unë do ta dëgjoj pa tjetër
britmën e tyre;

<span id="an_22:24">22:24</span> do të zemërohem dhe do t'ju vras me
shpatë; gratë tuaja do të mbeten të veja dhe bijtë tuaj jetimë.

<span id="an_22:25">22:25</span> Në rast se ti i jep para hua dikujt nga
populli yt, të varfrin që është me ty, nuk do ta trajtosh si fajdexhi;
nuk do t'i imponosh asnjë kamatë.

<span id="an_22:26">22:26</span> Në qoftë se merr peng rrobën e fqinjit
tënd, do t'ia kthesh para se të perëndojë dielli,

<span id="an_22:27">22:27</span> sepse ajo është e vetmja mbulesë e tij
dhe veshja me të cilën mbështjell trupin. Me se tjetër mund të flinte
ai? Dhe po të ndodhë që ai të më drejtohet mua, unë do ta dëgjoj, sepse
jam mëshirëplotë.

<span id="an_22:28">22:28</span> Mos blasfemo Perëndinë dhe mos mallko
princin e popullit tënd.

<span id="an_22:29">22:29</span> Mos ngurro të më japësh detyrimin nga
korrja jote dhe nga ajo që rrjedh nga mokrrat e tua. Do të më japësh të
parëlindurin e bijve të tu.

<span id="an_22:30">22:30</span> Do të veprosh njëlloj me lopën dhe me
delen tënde: pjella e tyre e parë do të rrijë shtatë ditë pranë nënës;
ditën e tetë do të ma japësh mua.

<span id="an_22:31">22:31</span> Ju do të jeni për mua njerëz të
shenjtë; nuk do të hani mish të asnjë kafshe të shqyer në fusha;
hidhuani atë qenve".

<span id="an_23:1">23:1</span> "Nuk do të hapësh asnjë fjalë të rreme
dhe nuk do t'i japësh asnjë ndihmë të pabesit për t'u bërë dëshmitar i
anshëm.

<span id="an_23:2">23:2</span> Nuk do të shkosh pas shumicës për të bërë
të keqen; dhe nuk do të dëshmosh në një çështje gjyqësore duke u
radhitur nga ana e shumicës për të prishur drejtësinë.

<span id="an_23:3">23:3</span> Nuk do të favorizosh as të varfrin në
gjyqin e tij.

<span id="an_23:4">23:4</span> Në rast se takon kaun e armikut tënd ose
gomarin e tij që ka humbur rrugën, do t'ia kthesh atij.

<span id="an_23:5">23:5</span> Në rast se sheh gomarin e atij që të
urren të shtrirë për tokë nën barrën, ruhu se e braktis, por ndihmo të
zotin ta zgjidhë.

<span id="an_23:6">23:6</span> Mos shkel të drejtën e të varfrit tënd në
gjyqin e tij.

<span id="an_23:7">23:7</span> Shmangu nga çdo pavërtetësi; mos vrit të
pafajshmin dhe të drejtin, sepse unë nuk do ta fal të ligun.

<span id="an_23:8">23:8</span> Mos prano asnjë dhuratë, sepse dhurata
verbon atë që sheh dhe prapëson fjalët e njerëzve të drejtë.

<span id="an_23:9">23:9</span> Mos shtyp të huajin, sepse ju e njihni
shpirtin e të huajit, sepse keni qenë të huaj në vendin e Egjiptit.

<span id="an_23:10">23:10</span> Gjashtë vjet me radhë do të mbjellësh
tokën tënde dhe do të korrësh frytet e saj;

<span id="an_23:11">23:11</span> por vitin e shtatë do ta lësh të
pushojë dhe ajo do të mbetet djerr, me qëllim që ta gëzojnë të varfrit e
popullit tënd; dhe gjëja e fshatit do të hajë atë që kanë për të lënë
ata. Po ashtu do të veprosh me vreshtin tënd dhe ullinjtë e tu.

<span id="an_23:12">23:12</span> Gjashtë ditë do të bësh punën tënde por
ditën e shtatë do të pushosh, me qëllim që kau yt dhe gomari yt të mund
të pushojnë, dhe biri i shërbëtores sate dhe i huaji të mund ta marrin
veten.

<span id="an_23:13">23:13</span> Do t'u kushtoni kujdes tërë gjërave që
ju kam thënë dhe nuk do ta shqiptoni emrin e perëndive të tjerë; të mos
dëgjohet të dalë nga goja juaj.

<span id="an_23:14">23:14</span> Tri herë në vit do të më kremtosh një
festë.

<span id="an_23:15">23:15</span> Do të kremtosh festën e të ndormëve.
Shtatë ditë do të hash bukë pa maja, siç të kam urdhëruar, në kohën e
caktuar në muajin e Abibit, sepse në atë muaj ti dole nga Egjipti; dhe
askush nuk do të paraqitet para meje duarbosh.

<span id="an_23:16">23:16</span> Do të kremtosh edhe festën e korrjes,
të prodhimit të hershëm të punës sate, të asaj që ke mbjellë në ara; si
dhe festën e të vjelave, në fund të vitit, kur do të mbledhësh nga arat
frytet e punës sate.

<span id="an_23:17">23:17</span> Tri herë në vit tërë meshkujt do të
paraqiten para Perëndisë, Zotit.

<span id="an_23:18">23:18</span> Nuk do të ofrosh gjakun e flisë sime
bashkë me bukën e mbrujtur; dhe yndyra e flive të festës sime nuk do të
teprojë deri në mëngjes.

<span id="an_23:19">23:19</span> Do të çosh në shtëpinë e Zotit,
Perëndisë tënd, të parat fruta të tokës. Nuk do ta ziesh kecin me
qumështin e nënës së tij.

<span id="an_23:20">23:20</span> Ja, pra, unë po dërgoj një Engjëll para
teje që të të ruajë gjatë rrugës, dhe të të futë në vendin që kam
përgatitur.

<span id="an_23:21">23:21</span> Ki kujdes para tij dhe bindju zërit të
tij; mos ngri krye kundër tij, sepse ai nuk do t'i falë shkeljet tuaja,
sepse emri im gjendet në të.

<span id="an_23:22">23:22</span> Por në qoftë se i bindesh plotësisht
zërit të tij dhe bën të gjitha ato që do të them, unë do të jem armiku i
armiqve të tu dhe kundërshtari i kundërshtarëve të tu;

<span id="an_23:23">23:23</span> sepse Engjëlli im do të shkojë para
teje dhe do të të futë në vendin e Amorejve, të Hitejve, të Perezejve,
të Kananejve, të Hivejve dhe të Jebusejve, dhe unë do t'i shfaros ata.

<span id="an_23:24">23:24</span> Nuk do përkulesh para perëndive të
tyre, dhe nuk do t'u shërbesh. Nuk do të bësh atë që bëjnë ato; por do
t'i shkatërrosh plotësisht dhe do të thyesh shtyllat e tyre.

<span id="an_23:25">23:25</span> Shërbejini Zotit, Perëndisë tuaj, ai do
të bekojë bukën tënde dhe ujin tënd; dhe unë do të largoj sëmundjen nga
ti.

<span id="an_23:26">23:26</span> Në vendin tënd nuk do të ketë asnjë
grua që të dështojë, asnjë grua shterpë. Unë do ta plotësoj numrin e
ditëve të tua.

<span id="an_23:27">23:27</span> Unë do të dërgoj para teje tmerrin tim
dhe do t'i jap dërmën çdo populli pranë të cilit do të arrish, do të bëj
që të gjithë armiqtë e tu të të kthejnë kurrizin.

<span id="an_23:28">23:28</span> Dhe do të dërgoj para teje grerëza, që
do t'i përzënë Hivejtë, Kananejtë dhe Hitejtë para syve të tu.

<span id="an_23:29">23:29</span> Nuk do t'i përzë ata para teje brenda
një viti, me qëllim që vendi të mos kthehet në një shkrerëtirë dhe
kafshët e fushave të mos shumëzohen kundër teje.

<span id="an_23:30">23:30</span> Do t'i përzë para teje pak e nga pak,
në mënyrë që ti të rritesh në numër dhe të shtiesh në dorë vendin.

<span id="an_23:31">23:31</span> Dhe unë do t'i caktoj kufijtë e tu nga
Deti i Kuq në detin e Filistejve dhe nga shkretëtira deri te Lumi; sepse
unë do të lë në duart e tua banorët e vendit dhe ti do t'i dëbosh para
syve të tu.

<span id="an_23:32">23:32</span> Nuk do të lidhësh asnjë aleancë me ta,
as edhe me perënditë e tyre.

<span id="an_23:33">23:33</span> Ata nuk do të banojnë në vendin tënd,
që të mos të bëjnë të mëkatosh kundër meje: ti do t'u shërbeje perëndive
të tyre, dhe kjo do të ishte një lak".

<span id="an_24:1">24:1</span> Pastaj Perëndia i tha Moisiut: "Ngjitu te
Zoti, ti dhe Aaroni, Nadabi dhe Abihu si dhe shtatëdhjetë nga pleqtë e
Izraelit, dhe adhuroni nga larg;

<span id="an_24:2">24:2</span> pastaj Moisiu do t'i afrohet Zotit; por
të tjerët nuk do t'i afrohen, as populli nuk ka për t'u ngjitur bashkë
me atë".

<span id="an_24:3">24:3</span> Atëherë Moisiu erdhi dhe i tregoi
popullit tërë fjalët e Zotit dhe tërë ligjet. Dhe gjithë populli u
përgjigj me një zë dhe tha: "Ne do të bëjmë tërë gjërat që Zoti ka
thënë".

<span id="an_24:4">24:4</span> Dhe Moisiu i shkroi tërë fjalët e Zotit;
pastaj u ngrit herët në mëngjes dhe ngriti në këmbët e malit një altar
dhe dymbëdhjetë shtylla për të dymbëdhjetë fiset e Izraelit.

<span id="an_24:5">24:5</span> Pastaj dërgoi bij të rinj të Izraelit për
të ofruar olokauste dhe për të flijuar dema të rinj si theror
falënderimi ndaj Zotit.

<span id="an_24:6">24:6</span> Dhe Moisiu mori gjysmën e gjakut dhe e
vuri në legenë; dhe gjysmën tjetër të gjakut e shpërndau mbi altar.

<span id="an_24:7">24:7</span> Pastaj mori librin e besëlidhjes dhe ia
lexoi popullit, i cili tha: "Ne do të bëjmë tërë ato që ka thënë Zoti,
dhe do t'i bindemi".

<span id="an_24:8">24:8</span> Pastaj Moisiu mori gjakun, spërkati
popullin me të dhe tha: "Ja gjaku i besëlidhjes që Zoti ka lidhur me ju
sipas tërë këtyre fjalëve".

<span id="an_24:9">24:9</span> Pastaj Moisiu dhe Aaroni, Nadabi dhe
Abihu dhe shtatëdhjetë nga pleqtë e Izraelit u ngjitën,

<span id="an_24:10">24:10</span> dhe panë Perëndinë e Izraelit. Nën
këmbët e tij ishte si një dysheme e punuar me safir, e qartë si qielli
vetë.

<span id="an_24:11">24:11</span> Por ai nuk e shtriu dorën kundër
krerëve të bijve të Izraelit; dhe ata e panë Perëndinë, dhe hëngrën dhe
pinë.

<span id="an_24:12">24:12</span> Pastaj Zoti i tha Moisiut: "Ngjitu tek
unë në mal dhe qëndro aty; dhe unë do të jap disa pllaka prej guri,
ligjin dhe urdhërimet që kam shkruar, me qëllim që ti t'ua mësosh
atyre".

<span id="an_24:13">24:13</span> Pas kësaj Moisiu u ngrit bashkë me
Jozueun zbatuesin e tij; dhe Moisiu u ngjit në malin e Perëndisë.

<span id="an_24:14">24:14</span> Por pleqve u tha: "Na prisni këtu, deri
sa të kthehemi tek ju. Ja, Aaroni dhe Huri janë me ju; kushdo që ka
probleme le t'u drejtohet atyre".

<span id="an_24:15">24:15</span> Moisiu, pra, u ngjit në mal dhe reja e
mbuloi përsëri malin.

<span id="an_24:16">24:16</span> Tani lavdia e Zotit mbeti në malin e
Sinait dhe reja e mbuloi atë gjashtë ditë; ditën e shtatë Zoti thirri
Moisiun nga mesi i resë.

<span id="an_24:17">24:17</span> Dhe pamja e lavdisë së Zotit dukej në
sytë e bijve të Izraelit si një zjarr që digjej në majën e malit.

<span id="an_24:18">24:18</span> Kështu Moisiu hyri në mes të resë dhe u
ngjit në mal; dhe Moisiu mbeti në mal dyzet ditë dhe dyzet net.

<span id="an_25:1">25:1</span> Zoti i foli Moisiut duke thënë:

<span id="an_25:2">25:2</span> "U thuaj bijve të Izraelit që të më bëjnë
një ofertë; do ta pranoni ofertën nga çdo njeri që e bën i shtyrë nga
zemra e tij.

<span id="an_25:3">25:3</span> Dhe kjo është oferta që do të pranoni
prej tyre: ar, argjend dhe bronz;

<span id="an_25:4">25:4</span> stofa me ngjyrë vjollce, të purpurt, të
kuqe flakë; li të hollë dhe lesh dhie;

<span id="an_25:5">25:5</span> lëkura dashi të ngjyrosura në të kuq,
lëkurë baldose dhe dru akacie;

<span id="an_25:6">25:6</span> vaj për dritën e shandanit, aroma për
vajin e vajosjes dhe për temianin erëmirë;

<span id="an_25:7">25:7</span> gurë oniksi dhe gurë për të ngallmuar në
petkun e priftërinjve dhe në gjoksore.

<span id="an_25:8">25:8</span> Le të më bëjnë një shenjtërore, që unë të
banoj në mes tyre.

<span id="an_25:9">25:9</span> Ju do ta bëni atë sipas tërë asaj që unë
do t'iu tregoj, si për modelin e tabernakullit ashtu edhe për modelin e
të gjitha orendive.

<span id="an_25:10">25:10</span> Do të bëjnë, pra, një arkë prej druri
të akacies, i gjatë dy kubitë e gjysmë, i gjërë një kubit e gjysmë dhe i
lartë një kubit e gjysmë.

<span id="an_25:11">25:11</span> Do ta veshësh nga brenda dhe nga
jashtë; me ar safi dhe sipër do t'i bësh një kurorë ari, që të sillet
përqark.

<span id="an_25:12">25:12</span> Do të shkrish për të katër unaza ari
dhe do t'i vësh në katër këmbët e saj: dy unaza nga një anë dhe dy unaza
nga ana tjetër.

<span id="an_25:13">25:13</span> Do të bësh edhe disa shtiza prej druri
të akacies dhe do t'i veshësh me ar.

<span id="an_25:14">25:14</span> Pastaj do t'i kalosh shtizat nëpër
unazat e arkës, për ta mbajtur.

<span id="an_25:15">25:15</span> Shtizat do të qëndrojnë në unazat e
arkës; nuk do të hiqen prej asaj.

<span id="an_25:16">25:16</span> Dhe në arkë do të vësh Dëshminë që do
të të jap.

<span id="an_25:17">25:17</span> Do të bësh edhe një pajtues prej ari
safi; gjatësia e tij do të jetë dy kubitë e gjysmë, dhe gjerësia e tij
një kubit e gjysmë.

<span id="an_25:18">25:18</span> Do të bësh pastaj dy kerubinë prej ari;
këta do të punohen me çekiç në të dy skajet e pajtuesit;

<span id="an_25:19">25:19</span> bëje një kerubin në një nga skajet dhe
një kerubin në skajin tjetër; kerubinët do t'i bëni prej një cope të
vetme me pajtuesin në skajet e tij.

<span id="an_25:20">25:20</span> Dhe kerubinët do t'i kenë krahët e
hapura me drejtim lart, në mënyrë që të mbulojnë pajtuesin me krahët e
tyre; do të kenë drejtim nga njëri tjetri, ndërsa fytyrat e kerubinëve
do të jenë të kthyera në drejtim të pajtuesit.

<span id="an_25:21">25:21</span> Do ta vësh pastaj pajtuesin lart, mbi
arkën; dhe në arkë do të futësh Dëshminë që do të të jap.

<span id="an_25:22">25:22</span> Aty unë do të të takoj, nga lart, mbi
pajtuesin, midis dy kerubinëve që janë mbi arkën e dëshmisë, do të të
njoftoj tërë urdhërat që do të të jap për bijtë e Izraelit.

<span id="an_25:23">25:23</span> Do të bësh edhe një tryezë prej druri
të akacies, e gjatë dy kubitë, e gjërë një kubit dhe e lartë një kubit e
gjysmë.

<span id="an_25:24">25:24</span> Do ta veshësh me ar safi dhe do t'i
bësh rreth e qark një kurorë prej ari.

<span id="an_25:25">25:25</span> Do t'i bësh rreth e përqark një buzë të
lartë një pëllëmbë dore dhe rreth kësaj buze një kurorë prej ari.

<span id="an_25:26">25:26</span> Do t'i bësh gjithashtu katër unaza ari
dhe do t'i vësh unazat në katër qoshet, që ndodhen në katër këmbët e
tryezës.

<span id="an_25:27">25:27</span> Unazat do të jenë pranë buzës për të
kaluar shufrat e caktuara që do ta mbajnë tryezën.

<span id="an_25:28">25:28</span> Shufrat do t'i bësh me dru të akacies
dhe do t'i veshësh me ar; ato do të shërbejnë për të mbajtur tryezën.

<span id="an_25:29">25:29</span> Do të përgatisësh edhe pjatat e tij,
gotat e tij, kupat e tij dhe filxhanët e tij me të cilët bëhen
libacionet; dhe do t'i bësh me ar safi.

<span id="an_25:30">25:30</span> Dhe do të vësh mbi tryezë bukën e
paraqitjes, që do të rrijë vazhdimisht para meje.

<span id="an_25:31">25:31</span> Do të përgatisësh një shandan prej ari
safi; shandani, këmba dhe trungu i tij do të punohen me çekiç; kupat,
mollët dhe lulet e tij do të jenë një copë.

<span id="an_25:32">25:32</span> Nga anët e tij do të dalin gjashtë
krahë: tre krahë nga njëra anë e shandanit dhe tre krahë nga ana tjetër
e tij;

<span id="an_25:33">25:33</span> mbi njerin krah do të modelohen tri
kupa në formë të bajames, me një mollë dhe një lule, dhe mbi krahun
tjetër tri kupa në formë të bajames, me një mollë dhe një lule. Kështu
do të veprohet për gjashtë krahët që dalin nga shandani.

<span id="an_25:34">25:34</span> Në trungun e shandanit do të ketë katër
kupa në formë të bajames, me mollët dhe lulet e tyre.

<span id="an_25:35">25:35</span> Do të ketë një mollë poshtë dy krahëve
të parë që dalin prej tij, një mollë poshtë dy krahëve të tjerë që dalin
jashtë tij, dhe një mollë poshtë dy krahëve të fundit që dalin prej
shandanit: kështu do të bëhet për të gjashtë krahët që dalin nga
shandani.

<span id="an_25:36">25:36</span> Këto mollë dhe këta krahë, do të
përbëjnë tërësinë, shandani do të jetë prej ari safi dhe i punuar me
çekiç.

<span id="an_25:37">25:37</span> Do të bësh edhe shtatë llambat e tij,
të cilat duhet të vendosen në mënyrë që të ndriçojnë pjesën e përparme
të shandanit.

<span id="an_25:38">25:38</span> Dhe tërë veglat për të lëvizur qiririn
dhe mbajtësin e tij do të jenë prej ari safi.

<span id="an_25:39">25:39</span> Shandani dhe veglat e tij do të bëhen
me një talent prej ari të papërzier.

<span id="an_25:40">25:40</span> Dhe shiko të bësh çdo gjë simbas
modelit që t'u tregua në mal".

<span id="an_26:1">26:1</span> "Do të bësh pastaj tabernakullin me
dhjetë pëlhura prej liri të hollë të përdredhur, me fije ngjyrë vjollce,
të purpurt dhe flakë të kuqe, së bashku me kerubinë të punuar
artistikisht.

<span id="an_26:2">26:2</span> Gjatësia e çdo pëlhure do të jetë njëzet
e tetë kubitë dhe gjerësia e çdo pëlhure katër kubitë; të gjitha
pëlhurat do të kenë po atë masë.

<span id="an_26:3">26:3</span> Pesë pëlhura do të bashkohen midis tyre
dhe pesë pëlhurat e tjera do të bashkohen gjithashtu midis tyre.

<span id="an_26:4">26:4</span> Do të bësh sythe ngjyrë vjollce mbi buzën
e pëlhurës së jashtme të serisë së parë; të njëjtën gjë do të bësh në
buzën e pëlhurës së jashtme të serisë së dytë.

<span id="an_26:5">26:5</span> Do të bësh pesëdhjetë sythe mbi pëlhurën
e parë dhe pesëdhjetë sythe mbi buzën e pëlhurës së jashtme: këto sythe
do të korrespondojnë me njëri-tjetrin.

<span id="an_26:6">26:6</span> Dhe do të bësh pesëdhjetë kapëse ari dhe
do t'i bashkosh pëlhurat njëra me tjetrën me anë të kapëseve, në mënyrë
që tabernakulli të formojë një të tërë.

<span id="an_26:7">26:7</span> Do të bësh gjithashtu pëlhurë me lesh
dhie, që të shërbejnë si çadër mbi tabernakullin: do të bësh
njëmbëdhjetë pëlhura të tilla.

<span id="an_26:8">26:8</span> Gjatësia e çdo pëlhure do të jetë
tridhjetë kubitë dhe gjerësia e çdo pëlhure katër kubitë; të
njëmbëdhjetë pëlhurat do të kenë të gjitha po atë masë.

<span id="an_26:9">26:9</span> Do të bashkosh pesë pëlhurat midis tyre,
dhe gjashtë të tjerat midis tyre; do ta ripalosësh mbi vetveten pëlhurën
e gjashtë në pjesën e përparme të çadrës.

<span id="an_26:10">26:10</span> Do të bësh gjithashtu pesëdhjetë sythe
mbi buzën e pëlhurës së jashtme të serisë së parë dhe pesëdhjetë sythe
në buzën e pëlhurës së jashtme të serisë së dytë të pëlhurave.

<span id="an_26:11">26:11</span> Do të bësh edhe pesëdhjetë kapëse prej
bronzi dhe do t'i futësh kapëset në sythet, duke e bashkuar kështu
çadrën në mënyrë që të formojnë një të tërë.

<span id="an_26:12">26:12</span> Nga pjesa që tepron nga pëlhurat e
çadrës, gjysma e pëlhurës së tepërt do të bjerë mbi pjesën e poshtme të
tabernakullit;

<span id="an_26:13">26:13</span> dhe kubiti nga një anë dhe kubiti nga
ana tjetër që janë të tepërt në gjatësinë e pëlhurave të çadrës, do të
bien mbi të dy anët e tabernakullit, njëri nga një krah dhe tjetri në
krahun tjetër për ta mbuluar atë.

<span id="an_26:14">26:14</span> Do të bësh gjithashtu një mbulesë për
çadrën me lëkura dashi të ngjyrosura në të kuq, dhe mbi këtë një tjetër
mbulesë me lëkura baldose.

<span id="an_26:15">26:15</span> Do të bësh për tabernakullin disa
dërrasa prej druri të akacies, të vendosura më këmbë.

<span id="an_26:16">26:16</span> Gjatësia e një dërrase do të jetë
dhjetë kubitë dhe gjerësia e saj një kubitë e gjysëm.

<span id="an_26:17">26:17</span> Çdo dërrasë do të ketë dy kllapa për të
bashkuar një dërrasë me tjetrën; kështu do të veprosh për të gjitha
dërrasat e tabernakullit.

<span id="an_26:18">26:18</span> Do të bësh kështu dërrasat e
tabernakullit, njëzet dërrasa për anën jugore.

<span id="an_26:19">26:19</span> Do të vësh dyzet baza argjendi poshtë
njëzet dërrasave: dy baza poshtë secilës dërrasë për të dy kllapat e
veta.

<span id="an_26:20">26:20</span> Do të bësh edhe njëzet dërrasa për
krahun e dytë të tabernakullit, për anën e tij veriore,

<span id="an_26:21">26:21</span> dhe dyzet bazat e tyre prej argjendi,
dy baza nën çdo dërrasë.

<span id="an_26:22">26:22</span> Për krahun e pasmë të tabernakullit, në
drejtim të perëndimit, do të bësh gjashtë dërrasa.

<span id="an_26:23">26:23</span> Do të bësh edhe dy dërrasa për të dy
qoshet e pasme të tabernakullit.

<span id="an_26:24">26:24</span> Ato do të çiftëzohen poshtë dhe do të
bashkohen lart me një unazë. Kështu ka për të ndodhur me të dyja
dërrasat, që ndodhen në të dy qoshet.

<span id="an_26:25">26:25</span> Do të ketë, pra, tetë dërrasa me bazat
e tyre prej argjendi: gjashtëmbëdhjetë baza, dy baza poshtë çdo dërrase.

<span id="an_26:26">26:26</span> Do të bësh edhe disa traversa prej
druri të akacies: pesë për dërrasat e njërës anë të tabernakullit,

<span id="an_26:27">26:27</span> pesë traversa për dërrasat e anës
tjetër të tabernakullit dhe pesë traversa për dërrasat e pjesës së pasme
të tabernakullit, në drejtim të perëndimit.

<span id="an_26:28">26:28</span> Traversa qëndrore, në mes të dërrasave,
do të kalojë nga njëra anë në tjetrën.

<span id="an_26:29">26:29</span> Do t'i veshësh me ar dërrasat dhe do
t'i bësh prej ari unazat e tyre nëpër të cilat do të kalojnë traversat,
dhe do t'i veshësh me ar traversat.

<span id="an_26:30">26:30</span> Do ta ngresh tabernakullin me trajtën e
përpiktë që t'u tregua në mal.

<span id="an_26:31">26:31</span> Do të bësh një vel me fije në ngjyrë
vjollce, të purpurt, flakë të kuqe dhe me li të hollë dhe të përdredhur,
të stolisur me kerubinë të punuar artistikisht,

<span id="an_26:32">26:32</span> dhe do ta varësh në katër shtylla prej
akacieje të veshura me ar, me grremçat e tyre të arta të vëna mbi baza
argjendi.

<span id="an_26:33">26:33</span> Do ta varësh velin në kapëset; dhe aty,
në anën e brendshme të velit, do të futësh arkën e dëshmisë; veli do
t'ju shërbejë si ndarës midis vendit të shenjtë dhe vendit shumë të
shenjtë.

<span id="an_26:34">26:34</span> Pastaj do ta vësh pajtuesin mbi arkën e
dëshmisë në vendin shumë të shenjtë.

<span id="an_26:35">26:35</span> Jashtë velit do të vësh përkundrazi
tryezën, ndërsa shandani do të shkojë përballë tryezës në krahun jugor
të tabernakullit, dhe do ta vendosësh tryezën në krahun verior.

<span id="an_26:36">26:36</span> Do të bësh gjithashtu për hyrjen e
çadrës një perde me fije në ngjyrë vjollce, të purpurt, flakë të kuqe
dhe prej liri të përdredhur, puna e një qëndistari.

<span id="an_26:37">26:37</span> Do të bësh gjithashtu pesë shtylla
akacieje për perden dhe do t'i veshësh me ar; grremçat e tyre do të jenë
prej ari dhe do të shkrish për to pesë baza prej bronzi".

<span id="an_27:1">27:1</span> "Do të bësh edhe një altar prej druri të
akacies, i gjatë pesë kubitë dhe i gjerë pesë kubitë; altari do të jetë
katror dhe do të ketë tre kubitë lartësi.

<span id="an_27:2">27:2</span> Në katër qoshet e tij do të bësh brinj,
që do të formojnë një tërësi me të; dhe do ta veshësh atë me bronz.

<span id="an_27:3">27:3</span> Do të bësh edhe enët e tij për të
mbledhur hirin, lopatëzat e tij, legenët e tij, pirunjtë e tij dhe
mangallët e tij; të gjitha veglat e tij do t'i bësh prej bronzi.

<span id="an_27:4">27:4</span> Do t'i bësh gjithashtu një grilë prej
bronzi në formë rrjete dhe mbi rrjetë, në katër qoshet e tij, do të bësh
katër unaza prej bronzi;

<span id="an_27:5">27:5</span> dhe do ta vësh nën kornizën e altarit, në
pjesën e poshtme, në mënyrë që rrjeta të ndodhet në gjysmën e lartësisë
së altarit.

<span id="an_27:6">27:6</span> Do të bësh edhe disa shufra për altarin,
shufra me drurin e akacies, dhe do t'i veshësh me bronz.

<span id="an_27:7">27:7</span> Shufrat do të kalojnë nëpër unazat; dhe
shufrat do të jenë në të dy anët e altarit, kur ky do të duhet të
bartet.

<span id="an_27:8">27:8</span> Do ta bësh me dërrasa dhe bosh nga
brenda; duhet ta bësh ashtu siç t'u tregua në mal.

<span id="an_27:9">27:9</span> Do të bësh edhe oborrin e tabernakullit;
nga ana e jugut, oborri do të ketë perde prej liri të hollë të
përdredhur, me një gjatësi prej njëqind kubitësh nga një anë,

<span id="an_27:10">27:10</span> dhe njëzet shtylla me njëzet bazat e
tyre prej bronzi; grremçat e shtyllës dhe shtizat e tyre do të jenë prej
argjendi.

<span id="an_27:11">27:11</span> Kështu edhe në gjatësinë nga ana e
veriut, do të ketë perde me një gjatësi prej njëqind kubitësh, me njëzet
shtylla dhe njëzet bazat e tyre prej bronzi; grremçat e shtyllave do të
jenë prej argjendi.

<span id="an_27:12">27:12</span> Dhe për gjerësinë e oborrit nga ana e
perëndimit, do të ketë pesëdhjetë kubitë perdesh me dhjetë shtyllat dhe
dhjetë bazat e tyre.

<span id="an_27:13">27:13</span> Nga ana lindore gjerësia e oborrit do
të jetë gjithashtu pesëdhjetë kubitë.

<span id="an_27:14">27:14</span> Nga një anë e portës së hyrjes do të
ketë pesëmbëdhjetë kubitë perde, me tri shtyllat dhe tri bazat e tyre;

<span id="an_27:15">27:15</span> dhe nga ana tjetër do të ketë
gjithashtu pesëmbëdhjetë kubitë perde me tri shtyllat dhe tri bazat e
tyre.

<span id="an_27:16">27:16</span> Për portën e hyrjes në oborr do të ketë
një perde prej njëzet kubitësh, me fill ngjyrë vjollce, të purpurt,
flakë të kuqe dhe prej liri të hollë të përdredhur, punë e një
qëndistari, me katër shtyllat dhe katër bazat e tyre.

<span id="an_27:17">27:17</span> Tërë shtyllat rreth oborrit do të
bashkohen me shtiza argjendi; grremçat e tyre do të jenë prej argjendi
dhe bazat e tyre prej bronzi.

<span id="an_27:18">27:18</span> Gjatësia e oborrit do të jetë njëqind
kubitë, gjerësia pesëdhjetë kubitë dhe lartësia pesë kubitë, me perde
prej liri të hollë të përdredhur dhe me bazat prej bronzi.

<span id="an_27:19">27:19</span> Të gjitha veglat e caktuara për
shërbimin e tabernakullit, tërë kunjat e tij dhe tërë kunjat e oborrit
do të jenë prej bronzi.

<span id="an_27:20">27:20</span> Do të urdhërosh bijtë e Izraelit që të
sjellin vaj ulliri safi prej ullinjsh të shtypur, për dritën e shandanit
për t'i mbajtur vazhdimisht të ndezura llambat.

<span id="an_27:21">27:21</span> Në çadrën e mbledhjes, jashtë velit që
ndodhet përpara dëshmisë, Aaroni dhe bijtë e tij do t'i mbajnë llambat
të ndezura, në mënyrë që të digjen nga mbrëmja deri në mëngjes para
Zotit. Kjo do të jetë një rregull e përhershme midis bijve të Izraelit
për të gjithë brezat e ardhshëm".

<span id="an_28:1">28:1</span> "Pastaj afro pranë vetes sate Aaronin,
tët vëlla, dhe bijtë e tij së bashku me të, nga gjiri i bijve të
Izraelit, që të më shërbejnë mua si prift; e kam fjalën për Aaronin,
Nadabin, Eleazarin dhe Ithamarin, bij të Aaronit.

<span id="an_28:2">28:2</span> Dhe do t'i bësh Aaronit, vëllait tënd,
rroba të shenjta, për t'i dhënë nder e hijeshi.

<span id="an_28:3">28:3</span> Do të flasësh me të gjithë personat e
aftë, që i kam mbushur me frymën e diturisë, dhe ata t'i bëjnë rrobat e
Aaronit për ta shenjtëruar, me qëllim që të më shërbejnë mua si prift.

<span id="an_28:4">28:4</span> Dhe këto janë rrobat që do të bëjnë: një
pektoral, një efod, një mantel, një tunikë e thurur me shtiza, një
çallmë dhe një brez. Do të bëjnë, pra, rroba të shenjta për Aaronin,
vëllanë tënd dhe për bijtë e tij, me qëllim që të më shërbejnë mua si
prift;

<span id="an_28:5">28:5</span> ata do të përdorin ar dhe fill ngjyrë
vjollce, të purpurt, flakë të kuqe dhe li të hollë.

<span id="an_28:6">28:6</span> Do ta bësh efodin me ar dhe fill ngjyrë
vjollce, të purpurt, të kuqe flakë si dhe me fill liri të hollë dhe të
përdredhur, të punuar artistikisht.

<span id="an_28:7">28:7</span> Në dy skajet e tij do të ketë të lidhura
dy supore, me qëllim që të mbahet si një e tërë.

<span id="an_28:8">28:8</span> Brezi i punuar artistikisht, që ndodhet
mbi efodin, do të ketë po atë punë të efodit: prej ari dhe me fije
ngjyrë vjollce, të purpurt, me flakë të kuqe dhe prej liri të hollë të
përdredhur.

<span id="an_28:9">28:9</span> Pastaj do të marrësh dy gurë oniksi dhe
do të gdhendësh mbi ta emrat e bijve të Izraelit:

<span id="an_28:10">28:10</span> gjashtë nga emrat e tyre mbi një gur
dhe gjashtë emrat e tjerë mbi gurin tjetër, sipas radhës së tyre të
lindjes.

<span id="an_28:11">28:11</span> Do të gdhendësh mbi këta gurë emrat e
bijve të Izraelit ashtu siç bën prerësi i gurit në gdhendjen e një vule;
do t'i futësh në rrathë ari.

<span id="an_28:12">28:12</span> Do t'i vësh të dy gurët mbi supet e
efodit, si gurë kujtimore për bijtë e Izraelit; dhe Aaroni do t'i çojë
emrat e tyre si një kujtim para Zotit mbi dy shtyllat e tij.

<span id="an_28:13">28:13</span> Do të bësh gjithashtu rrathë ari

<span id="an_28:14">28:14</span> dhe dy zinxhirë prej ari safi, të
thurur si një litar, dhe do të vësh në rrathët zinxhirët e thurur në
këtë mënyrë.

<span id="an_28:15">28:15</span> Do të bësh gjithashtu pektoralin e
gjykimit, të punuar në mënyrë artistike; do ta bësh punën si për efodin:
prej ari, me fill ngjyrë vjollce, të purpurt dhe flakë të kuqe, si dhe
me li të hollë të përdredhur.

<span id="an_28:16">28:16</span> Do të jetë katror dhe i palosur më
dysh; do të jetë një pëllëmbë i gjatë dhe një pëllëmbë i gjerë.

<span id="an_28:17">28:17</span> Dhe do të ngallmosh katër radhë gurësh:
në radhën e parë një sardonio, një topaz dhe një smerald;

<span id="an_28:18">28:18</span> në radhën e dytë: një bruz, një safir
dhe një diamant;

<span id="an_28:19">28:19</span> në radhën e tretë: një hiacint, një
agat dhe një ametist;

<span id="an_28:20">28:20</span> në radhën e katërt: një grisolist, një
oniks dhe një diaspër. Këta gurë do të ngallmohen në rrathët e tyre të
artë.

<span id="an_28:21">28:21</span> Dhe gurët do t'u korrespondojnë emrave
të bijve të Izraelit: dymbëdhjetë, simbas emrave të tyre, të gdhendur si
vula, secila me emrin e fiseve të Izraelit.

<span id="an_28:22">28:22</span> Do të bësh gjithashtu mbi pektoral
zinxhirë të vegjël prej ari safi të thurur si kordonë.

<span id="an_28:23">28:23</span> Pastaj do të bësh mbi pektoral dyj
unaza prej ari, dhe do t'i vësh të dy unazat në dy skajet e pektoralit.

<span id="an_28:24">28:24</span> Pastaj do t'i fiksosh dy kordonat prej
ari në dy unazat në skajet e pektoralit;

<span id="an_28:25">28:25</span> dhe dy majat e tjera të dy kordonëve do
t'i lidhësh me të dy rrathët dhe do t'i vendosësh mbi dy supet e efodit,
nga përpara.

<span id="an_28:26">28:26</span> Do të bësh edhe dy unaza ari dhe do t'i
vendosësh në dy skajet e pektoralit, mbi palën e tij, që ndodhet në
pjesën e brendshme të efodit.

<span id="an_28:27">28:27</span> Do të bësh dy unaza të tjera ari dhe do
t'i vendosësh mbi të dy supet e efodit poshtë, në pjesën e përparme
pranë pikës së bashkimit, mbi brezin e punuar artistikisht të efodit.

<span id="an_28:28">28:28</span> Dhe pektorali do të fiksohet me anë të
dy unazave të tij në unazat e efodit me një kordon ngjyrë vjollce, në
mënyrë që pektorali të ndodhet mbi brezin e punuar artistikisht të
efodit dhe të mos shkëputet dot prej këtij të fundit.

<span id="an_28:29">28:29</span> Kështu Aaroni do t'i çojë emrat e bijve
të Izraelit të skalitur në pektoralin e gjykimit, mbi zemrën e tij, kur
do të hyjë në shenjtërore, në kujtim të përjetshëm përpara Zotit.

<span id="an_28:30">28:30</span> Do të vësh mbi pektoralin e gjykimit
Urim-in dhe Thumim-in; dhe do të jenë mbi zemrën e Aaronit kur të
paraqitet përpara Zotit. Kështu Aaroni do të çojë gjykimin e bijve të
Izraelit mbi zemrën e tij para Zotit, vazhdimisht.

<span id="an_28:31">28:31</span> Do të bësh edhe mantelin e efodit,
krejt në ngjyrë vjollce.

<span id="an_28:32">28:32</span> Në mes të tij do të ketë një hapje për
të kaluar kokën; rreth e qark kësaj hapjeje do të ketë një buzë prej
stofi të punuar, si hapja e një parzmoreje, me qëllim që të mos shqyhet.

<span id="an_28:33">28:33</span> Rreth e qark kësaj buze të mantelit do
të bësh disa shegë ngjyrë vjollce, të purpurt dhe flakë të kuqe, dhe
rreth tyre, zile ari;

<span id="an_28:34">28:34</span> një zile ari dhe një shegë, një zile
ari dhe një shegë, rreth e qark, mbi buzën e mantelit.

<span id="an_28:35">28:35</span> Aaroni do ta përdorë për të kryer
shërbimin; dhe tingulli i saj do të dëgjohet kur të hyjë në vendin e
shenjtë përpara Zotit dhe kur të dalë andej, me qëllim që ai të mos
vdesë.

<span id="an_28:36">28:36</span> Do të bësh edhe një pllakë prej ari
safi dhe mbi të do të gdhendësh, ashtu siç bëhet mbi një vulë, fjalët:
SHENJTÉRI ZOTIT.

<span id="an_28:37">28:37</span> Do t'i lidhësh asaj një rrip ngjyrë
vjollce, për ta bashkuar me çallmën; ajo duhet të ndodhet në pjesën e
përparme të çallmës.

<span id="an_28:38">28:38</span> Kështu do të qëndrojnë mbi ballin e
Aaronit, dhe Aaroni do të mbajë fajin të shoqëruar me gjërat e shenjta
të paraqitura nga bijtë e Izraelit, në çdo lloj ofertash të shenjta; ajo
do të rrijë vazhdimisht mbi ballin e tij, në mënyrë që ato të jenë të
mirëpritura nga Zoti.

<span id="an_28:39">28:39</span> Do të endësh gjithashtu tunikën prej
liri të hollë, të punuar me shtiza; do të bësh një çallmë prej liri të
hollë dhe një brez, një punë qëndistari.

<span id="an_28:40">28:40</span> Për bijtë e Aaronit do të bësh disa
tunika, breza dhe mbulesa koke, me qëllim që t'u japësh atyre nder dhe
hijeshi.

<span id="an_28:41">28:41</span> Me ato do të veshësh më vonë vëllanë
tënd Aaronin dhe bijtë e tij bashkë me të; ti do t'i vajosësh, do t'i
shugurosh dhe do t'i shenjtërosh, që të më shërbejnë si priftërinj.

<span id="an_28:42">28:42</span> Do t'u bësh gjithashtu disa pantallona
prej liri për të mbuluar lakuriqësinë e tyre; ato do të shkojnë nga ijët
deri te kofshët.

<span id="an_28:43">28:43</span> Aaroni dhe bijtë e tij do t'i veshin
kur të hyjnë në çadrën e mbledhjeve, ose kur t'i afrohen altarit për të
bërë shërbimin në vendin e shenjtë, me qëllim që mos bëhen fajtorë dhe
të mos vdesin. Ky është një statut i përjetshëm për të dhe për
trashëgimtarët e tij".

<span id="an_29:1">29:1</span> "Kjo është ajo që do të bësh për t'i
shuguruar në mënyrë që të më shërbejnë si priftërinj. Merr një dem të
vogël dhe dy desh pa të meta,

<span id="an_29:2">29:2</span> disa bukë pa maja, ëmbëlsira pa maja të
zëna me vaj dhe revani pa maja të lyer me vaj; (do t'i bësh me majë
mielli të grurit).

<span id="an_29:3">29:3</span> Do t'i vësh në një shportë dhe do t'i
çosh bashkë me demin e vogël dhe dy deshtë.

<span id="an_29:4">29:4</span> Do ta afrosh Aaronin dhe bijtë e tij në
hyrjen e çadrës së mbledhjes dhe do t'i lash me ujë.

<span id="an_29:5">29:5</span> Pastaj do të marrësh rrobat dhe do ta
riveshësh Aaronin me tunikën, me mantelin e efodit, me efodin dhe me
pektoralin, dhe do t'i ngjeshësh brezin e punuar artistikisht të efodit.

<span id="an_29:6">29:6</span> Do t'i vësh mbi krye çallmën dhe mbi
çallmën do të vësh diademën e shenjtë.

<span id="an_29:7">29:7</span> Pastaj do të marrësh vajin e vajosjes, do
ta derdhësh mbi kryet e tij dhe do ta vajosësh.

<span id="an_29:8">29:8</span> Pastaj do t'i afrosh bijtë e tij dhe do
t'u riveshësh tunikat.

<span id="an_29:9">29:9</span> Do t'u ngjeshësh Aaronit dhe bijve të tij
brezat dhe do të vësh mbi ta mbulesa kokash; priftëria do t'iu përkasë
atyre për gjithë jetën. Kështu do të shugurosh Aaronin dhe bijtë e tij.

<span id="an_29:10">29:10</span> Pastaj do të afrosh demin e vogël para
çadrës së mbledhjes; dhe Aaroni dhe bijtë e tij do të vënë duart e tyre
mbi kokën e demit të vogël.

<span id="an_29:11">29:11</span> Dhe do ta therësh demin e vogël para
Zotit, në hyrje të çadrës së mbledhjes.

<span id="an_29:12">29:12</span> Do të marrësh pastaj gjakun e demit të
vogël dhe do ta vësh me gishtin tënd mbi brirët e altarit, dhe gjithë
mbetjen e gjakut do ta derdhësh në këmbët e altarit.

<span id="an_29:13">29:13</span> Do të marrësh gjithashtu gjithë dhjamin
që mbulon zorrët, bulën e ngjitur me mëlçinë dhe dy veshkat me dhjamin
që kanë sipër, dhe do t'i tymosësh mbi altarin.

<span id="an_29:14">29:14</span> Por mishin e demit të vogël, lëkurën
dhe fëlliqësirat e tij do t'i djegësh me zjarr jashtë kampit: ky është
një flijim për mëkatin.

<span id="an_29:15">29:15</span> Pastaj do të marrësh një nga deshtë dhe
Aaroni dhe bijtë e tij do të vënë duart e tyre mbi kokën e dashit.

<span id="an_29:16">29:16</span> Pastaj do ta therësh dashin, do të
marrësh gjakun e tij dhe do ta spërkatësh përrreth altarit.

<span id="an_29:17">29:17</span> Pas kësaj do ta ndash në copa dashin,
do të lash zorrët dhe këmbët e tij, dhe do t'i vësh bashkë me copat e
tij dhe me kokën e tij.

<span id="an_29:18">29:18</span> Pastaj do ta tymosësh tërë dashin mbi
altar: ky është një olokaust për Zotin; është një erë e këndshme, një
flijim i bërë me anë të zjarrit për Zotin.

<span id="an_29:19">29:19</span> Pastaj do të marrësh dashin tjetër, dhe
Aaroni dhe bijtë e tij do të vënë duart e tyre mbi kokën e dashit.

<span id="an_29:20">29:20</span> Do ta therësh dashin, do të marrësh
prej gjakut të tij dhe do ta vësh mbi bulën e veshit të djathtë të
Aaronit dhe mbi bulën e veshit të djathtë të bijve të tij, mbi gishtin e
madh të dorës së tyre të djathtë dhe mbi gishtin e trashë të këmbës së
tyre të djathtë, dhe do ta spërkatësh gjakun rreth e qark altarit.

<span id="an_29:21">29:21</span> Do të marrësh pastaj nga gjaku që është
mbi altar dhe nga vaji i vajosjes dhe do të spërkatësh Aaronin dhe
rrobat e tij, bijtë e tij dhe rrobat e tyre. Kështu do të shenjtërohet
ai dhe rrobat e tij, bijtë e tij dhe rrobat e tyre bashkë me të.

<span id="an_29:22">29:22</span> Do të marrësh edhe dhjamin e dashit,
dhjamin e bishtit, dhjamin që mbulon zorrët, bulën e mëlçisë, dy veshkat
dhe dhjamin që është mbi to dhe kofshën e djathtë, (sepse është një dash
shenjtërimi);

<span id="an_29:23">29:23</span> do të marrësh edhe një bukë, një
ëmbëlsirë me vaj dhe një revani nga shporta e bukës së ndorme, që është
para Zotit,

<span id="an_29:24">29:24</span> dhe të gjitha këto gjëra do t'i vësh në
duart e Aaronit dhe në duart e bijve të tij, dhe do t'i tundësh si një
ofertë e bërë përpara Zotit.

<span id="an_29:25">29:25</span> Pastaj do t'i marrësh nga duart e tyre
dhe do t'i tymosësh mbi altarin, mbi olokaustin, si një erë e këndshme
përpara Zotit; është një flijim i bërë me anë të zjarrit Zotit.

<span id="an_29:26">29:26</span> Pas kësaj do të marrësh gjoksin e
dashit të përdorur për shugurimin e Aaronit dhe do ta tundësh si një
ofertë e lëvizur përpara Zotit; dhe kjo do të jetë pjesa e jote.

<span id="an_29:27">29:27</span> Dhe nga dashi i përdorur për shenjtërim
do të ruash gjoksin e ofertës së lëvizur dhe kofshën e ofertës së
ngritur, që u takojnë Aaronit dhe bijve të tij.

<span id="an_29:28">29:28</span> Ai do të jetë nga ana e bijve të
Izraelit për Aaronin dhe bijtë e tij një rregull i përhershëm, sepse
është një ofertë lartësimi. Do të jetë një ofertë lartësimi nga ana e
bijve të Izraelit që është marrë nga flitë e tyre të falënderimit,
oferta e tyre për lartësim te Zoti.

<span id="an_29:29">29:29</span> Dhe rrobat e shenjta të Aaronit do t'u
kalojnë bijve të tij mbas tij, me qëllim që të vajosen dhe të
shenjtërohen tek ata.

<span id="an_29:30">29:30</span> Ai bir që bëhet prift në vend të tij do
t'i veshë ato për shtatë ditë, kur do të hyjë në çadrën e mbledhjes për
të kryer shërbesën në vendin e shenjtë.

<span id="an_29:31">29:31</span> Pastaj do të marrësh dashin e
shenjtërimit dhe do ta gatuash mishin e tij në një vend të shenjtë;

<span id="an_29:32">29:32</span> dhe Aaroni dhe bijtë e tij do të hanë,
në hyrje të çadrës së mbledhjes, mishin e dashit dhe bukën që është në
shportë.

<span id="an_29:33">29:33</span> Do të hanë gjërat që kanë shërbyer për
të bërë shlyerjen për t'u shuguruar dhe shenjtëruar; por asnjë i huaj
nuk do të hajë prej tyre, sepse janë gjëra të shenjta.

<span id="an_29:34">29:34</span> Dhe në qoftë se tepron mish i
shenjtërimit ose bukë deri në mëngjes, do të djegësh atë që mbetet në
zjarr; nuk do ta hahet, sepse është e shenjtë.

<span id="an_29:35">29:35</span> Do të bësh, pra, për Aaronin dhe për
bijtë e tij të gjitha ato që të kam urdhëruar: do t'i shenjtërosh brenda
shtatë ditëve.

<span id="an_29:36">29:36</span> Dhe çdo ditë do të ofrosh një dem të
vogël, si flijim për mëkatin, për të larë fajin që ke bërë dhe do ta
vajosësh për ta shenjtëruar.

<span id="an_29:37">29:37</span> Për shtatë ditë do të bësh shlyerjen e
fajit për altarin dhe do ta shenjtërosh; altari do të jetë një vend
shumë i shenjtë: çdo gjë që do të prekë altarin do të jetë e shenjtë.

<span id="an_29:38">29:38</span> Kjo është ajo që do të ofrosh mbi
altar: dy qengja motakë çdo ditë, për gjithnjë.

<span id="an_29:39">29:39</span> Njërin prej qengjave do ta ofrosh në
mëngjes dhe tjetrin në të ngrysur.

<span id="an_29:40">29:40</span> Me qengjin e parë do të ofrosh një të
dhjetën e efës të majës së miellit të brumosur me një çerek hine vaji
thjesht ulliri, dhe një libacion me një çerek hine verë.

<span id="an_29:41">29:41</span> Qengjin e dytë do ta ofrosh në të
ngrysur; do ta shoqërosh me të njëjtin blatim dhe me të njëjtin libacion
të mëngjesit; është një flijim parfumi të këndshëm i ofruar nëpërmjet
zjarrit për Zotin.

<span id="an_29:42">29:42</span> Do të jetë një olokaust i përjetshëm
për gjithë brezat e ardhshëm, ti ofruar në hyrje të çadrës së mbledhjes,
përpara Zotit, kur unë do t'ju takoj për të folur me ty.

<span id="an_29:43">29:43</span> Dhe atje do të takohem me bijtë e
Izraelit; dhe çadra do të shenjtërohet nga lavdia ime.

<span id="an_29:44">29:44</span> Kështu unë do të shenjtëroj çadrën e
mbledhjes dhe altarin; do të shenjtëroj gjithashtu Aaronin dhe bijtë e
tij, që të më shërbejnë si priftërinj.

<span id="an_29:45">29:45</span> Do të banoj në mes të bijve të Izraelit
dhe do të jem Perëndia i tyre.

<span id="an_29:46">29:46</span> Dhe ata do të mësojnë që unë jam Zoti,
Perëndia i tyre, që i nxori nga vendi i Egjiptit për të banuar midis
tyre. Unë jam Zoti, Perëndia i tyre".

<span id="an_30:1">30:1</span> "Do të bësh edhe një altar për të djegur
temjanin; dhe do ta bësh prej druri të akacies.

<span id="an_30:2">30:2</span> Do të jetë një kubit i gjatë dhe një
kubit i gjerë; do të jetë katror dhe do të ketë një lartësi dy kubitësh;
brirët e tij do të përbëjnë një pjesë të vetme me të.

<span id="an_30:3">30:3</span> Do ta veshësh me ar safi: pjesën e tij të
sipërme, anët e tij rreth e qark dhe brirët e tij; do t'i bësh edhe një
kurorë ari.

<span id="an_30:4">30:4</span> Do t'i bësh edhe dy unaza ari nën kurorë,
në të dy krahët e tij; do t'i vësh në të dy krahët e tij për të kaluar
shtizat, të cilat shërbejnë për ta mbartur.

<span id="an_30:5">30:5</span> Shtizat do të bëhen me dru të akacies dhe
do t'i veshësh me ar.

<span id="an_30:6">30:6</span> Do ta vendosësh altarin përpara velit që
ndodhet përpara arkës së dëshmisë, përballë pajtuesit që ndodhet mbi
dëshminë, ku unë do të të takoj.

<span id="an_30:7">30:7</span> Mbi të Aaroni do të djegë temjan të
parfumuar; do ta djegë çdo mëngjes, kur rregullon llambat.

<span id="an_30:8">30:8</span> Kur Aaroni ndez llambat në të ngrysur, do
të djegë temjanin: një temjan i vazhdueshëm përpara Zotit, për brezat e
ardhshëm.

<span id="an_30:9">30:9</span> Nuk do të ofroni mbi të as temjan të
huaj, as olokaust, as blatim; dhe mbi të nuk do të derdhni libacione.

<span id="an_30:10">30:10</span> Dhe Aaroni do të bëjë një herë në vit
shlyerjen e mëkatit mbi brirët e tij; me gjakun e flisë së shlyerjes së
mëkatit do të bëjë mbi të shlyerjen një herë në vit, brez pas brezi. Do
të jetë gjë shumë e shenjtë, e shenjtë për Zotin".

<span id="an_30:11">30:11</span> Zoti i foli akoma Moisiut, duke thënë:

<span id="an_30:12">30:12</span> "Kur do të bësh llogarinë e bijve të
Izraelit, për regjistrimin e tyre, secili do t'i japë Zotit shpengimin e
jetës së tij, kur do të numërohen, me qëllim që të mos goditen nga
ndonjë plagë, kur do të bësh regjistrimin e tyre.

<span id="an_30:13">30:13</span> Kjo është ajo që do të japë secili nga
ata që paguajnë taksë: gjysmë sikli, simbas siklit të shenjtërores,
(sikli është baras me njëzet gere), një gjysmë sikli do të jetë oferta
që duhet t'i bëhet Zotit.

<span id="an_30:14">30:14</span> Kushdo që do të përfshihet nga
regjistrimi, njëzet vjeç e lart, do t'i japë Zotit këtë ofertë.

<span id="an_30:15">30:15</span> I pasuri nuk do të japë më tepër, as i
varfëri më pak se gjysmë sikli, kur do t'i bëhet kjo ofertë Zotit për të
shlyer fajet e jetës suaj.

<span id="an_30:16">30:16</span> Do të marrësh, pra, nga djemtë e
Izraelit këto të holla të shërbimit dhe do t'i përdorësh për shërbimin e
çadrës së mbledhjes: kjo do të jetë për bijtë e Izraelit një kujtim para
Zotit për të bërë shlyerjen për jetën tuaj".

<span id="an_30:17">30:17</span> Zoti i foli akoma Moisiut, duke i
thënë:

<span id="an_30:18">30:18</span> "Do të bësh edhe një legen prej bronzi,
me bazën e tij prej bronzi, për t'u larë; do ta vendosësh midis çadrës
së mbledhjes dhe altarit dhe do të vësh edhe ujë.

<span id="an_30:19">30:19</span> Dhe aty Aaroni dhe bijtë e tij do të
lajnë duart dhe këmbët.

<span id="an_30:20">30:20</span> Kur do të hyjnë në çadrën e mbledhjes,
do të lahen me ujë, që të mos vdesin; kështu edhe kur do t'i afrohen
altarit për të shërbyer, për të tymosur një ofertë të bërë Zotit me anë
të zjarrit.

<span id="an_30:21">30:21</span> Do të lajnë duart dhe këmbët e tyre, që
të mos vdesin. Ky do të jetë një rregull i përjetshëm, për atë dhe për
pasardhësit e tij, brez pas brezi".

<span id="an_30:22">30:22</span> Zoti i foli akoma Moisiut, duke i
thënë:

<span id="an_30:23">30:23</span> "Gjej edhe aromat më të mira: pesëqind
sikla mirrë të lëngët, dyqind e pesëdhjetë, domethënë gjysma, cinamon
aromatik dhe dyqind e pesëdhjetë kanellë aromatike,

<span id="an_30:24">30:24</span> pesëqind sikla, në bazë të siklit të
shenjtërores, kasie dhe një hin vaj ulliri.

<span id="an_30:25">30:25</span> Me këto të përgatitësh një vaj për
vajosjen e shenjtë, një parfum të prodhuar me artin e parfumierit: ky do
të jetë vaji i vajosjes së shenjtë.

<span id="an_30:26">30:26</span> Me të do të vajosësh çadrën e mbledhjes
dhe arkën e dëshmisë,

<span id="an_30:27">30:27</span> tryezën dhe të gjitha veglat e tij,
shandanin dhe të gjitha përdorëset e tij, altarin e temjanit,

<span id="an_30:28">30:28</span> altarin e olokausteve dhe të gjitha
përdorëset e tij, legenin dhe bazën e tij.

<span id="an_30:29">30:29</span> Do të shenjtërosh kështu këto gjëra dhe
do të jenë shumë të shenjta; të gjitha sendet që u përkasin, do të jenë
të shenjta.

<span id="an_30:30">30:30</span> Do të vajosësh edhe Aaronin dhe bijtë e
tij dhe do t'i shenjtërosh, me qëllim që të më shërbejnë si priftërinj.

<span id="an_30:31">30:31</span> Pastaj do t'u flasësh bijve të
Izraelit, duke u thënë: "Ky do të jetë për mua një vaj për vajosjen e
shenjtë, brez pas brezi.

<span id="an_30:32">30:32</span> Nuk do ta derdhni mbi mish njeriu dhe
nuk do të përgatisni tjetër po ashtu; ai është i shenjtë, do të jetë i
shenjtë edhe për ju.

<span id="an_30:33">30:33</span> Kushdo që përgatit të ngjashëm, apo
kushdo që e vë mbi një të huaj, do të shfaroset nga populli i tij"".

<span id="an_30:34">30:34</span> Zoti i tha akoma Moisiut: "Gjej disa
aroma, storaks, guaska erëmira, galban, aroma me temjan të kulluar, në
doza të barabarta;

<span id="an_30:35">30:35</span> do të përgatitësh me to një parfum
simbas artit të parfumierit, një parfum të kripur, të pastër dhe të
shenjtë;

<span id="an_30:36">30:36</span> do ta kthesh një pjesë të tij në pluhur
shumë të hollë dhe do të vendosësh pak nga ai përpara dëshmisë në çadrën
e mbledhjes, ku unë do të të takoj: ai do të jetë për ju një gjë shumë e
shenjtë.

<span id="an_30:37">30:37</span> Por nga temjani që ke për të bërë, nuk
do të përgatisni për veten tuaj me të njëjtën përbërje; kjo do të jetë
për ty një gjë e shenjtë kushtuar Zotit.

<span id="an_30:38">30:38</span> Kushdo që do të përgatisë një temjan të
këtij lloji, do të shfaroset nga populli i tij".

<span id="an_31:1">31:1</span> Zoti i foli akoma Moisiut, duke i thënë:

<span id="an_31:2">31:2</span> "Shiko, unë e thirra me emër Betsaleelin,
birin e Urit, birin e Hurit, nga fisi i Judës;

<span id="an_31:3">31:3</span> dhe e mbusha me Frymën e Perëndisë, me
dituri, me zgjuarësi, me njohuri dhe çdo shkathtësi,

<span id="an_31:4">31:4</span> që të jetë i aftë të përgatisë vizatime
artistike, të punojë arin, argjendin dhe bronzin,

<span id="an_31:5">31:5</span> për të gdhendur gurë për t'u ngallmuar,
për të punuar drurin dhe për të kryer çdo lloj punimesh.

<span id="an_31:6">31:6</span> Dhe ja, i dhashë për shok Oholiabin, të
birin e Ahisamakut, nga fisi i Danve; dhe shtiva dituri në mendjen e të
gjithë njerëzve të shkathët, me qëllim që të mund të bëjnë të gjitha ato
që të kam urdhëruar:

<span id="an_31:7">31:7</span> çadrën e mbledhjes, arkën e dëshmisë dhe
pajtuesin që ndodhet mbi të, dhe të gjitha orenditë e çadrës,

<span id="an_31:8">31:8</span> tryezën dhe orenditë e saj, shandanin
prej ari safi dhe të gjitha pjesët e tij, altarin e temjanit,

<span id="an_31:9">31:9</span> altarin e olokausteve dhe tërë veglat e
tij, enën e madhe dhe bazën e saj,

<span id="an_31:10">31:10</span> dhe rrobat e endura hollë me mjeshtëri,
rrobat e shenjta për priftin Aaron dhe rrobat e bijve të tij për të
shërbyer si priftërinj,

<span id="an_31:11">31:11</span> vajin për vajosje dhe temjanin e
parfumuar për vendin e shenjtë. Ata do të veprojnë simbas të gjithë
urdhrave që të kam dhënë ty".

<span id="an_31:12">31:12</span> Zoti i foli akoma Moisiut, duke i
thënë:

<span id="an_31:13">31:13</span> "Fol edhe me bijtë e Izraelit, duke u
thënë: Tregoni kujdes të madh për të respektuar të shtunat e mia, sepse
është një shenjë midis meje dhe jush për të gjithë brezat tuaj, në
mënyrë që të njihni se unë jam Zoti që ju shenjtëron.

<span id="an_31:14">31:14</span> Do të respektoni, pra, të shtunën,
sepse është për ju një ditë e shenjtë; kush e përdhos atë, do të dënohet
me vdekje; kushdo që bën atë ditë ndonjë punë, do të shfaroset nga gjiri
i popullit të tij.

<span id="an_31:15">31:15</span> Do të punohet gjashtë ditë; por dita e
shtatë është e shtuna e pushimit, e shenjtë për Zotin; kushdo që do të
bëjë ndonjë punë ditën e shtunë do të dënohet me vdekje.

<span id="an_31:16">31:16</span> Andaj bijtë e Izraelit do ta
respektojnë të shtunën, duke e kremtuar atë brez pas brezi, si një
besëlidhje të përjetshme.

<span id="an_31:17">31:17</span> Ajo është një shenjë e përjetshme midis
meje dhe bijve të Izraelit, sepse në gjashtë ditë Zoti bëri qiellin dhe
tokën, dhe ditën e shtatë pushoi dhe u shlodh".

<span id="an_31:18">31:18</span> Kur Zoti mbaroi së foluri me Moisiun në
malin Sinai, i dha dy pllaka të dëshmisë, pllaka guri, të shkruara me
gishtin e Perëndisë.

<span id="an_32:1">32:1</span> Por populli, duke parë që Moisiu po
vononte të zbriste nga mali, u mblodh rreth Aaronit dhe i tha: "Hajt
tani, na bëj një perëndi të shkojë para nesh, sepse sa për Moisiun,
njeriun që na nxori nga vendi i Egjiptit, nuk dimë çfarë i ka ndodhur".

<span id="an_32:2">32:2</span> Aaroni iu përgjigj atyre: "Hiqni unazat
prej ari që janë në veshët e grave tuaja, të bijve tuaj, dhe të bijave
tuaja dhe m'i sillni mua".

<span id="an_32:3">32:3</span> Kështu tërë populli hoqi unazat prej ari
që kishin në veshët dhe ia çoi Aaronit,

<span id="an_32:4">32:4</span> i cili i mori nga duart e tyre dhe, mbasi
i modeloi me daltë, bëri një viç prej metali të shkrirë. Atëherë ata
thanë: "O Izrael, ky është perëndia yt që të nxori nga vendi i
Egjiptit!".

<span id="an_32:5">32:5</span> Kur Aaroni pa këtë, ngriti një altar
përpara tij dhe vuri kasnecë që thanë: "Nesër do të jetë festë për nder
të Zotit!".

<span id="an_32:6">32:6</span> Të nesërmen ata u ngritën herët, ofruan
olokauste dhe çuan fli falënderimi; populli u ul për të ngrënë e për të
pirë, pastaj u ngrit për të dëfryer.

<span id="an_32:7">32:7</span> Atëherë Zoti i tha Moisiut: "Tani shko,
zbrit, sepse populli yt, që ti nxore nga vendi i Egjiptit, është
korruptuar;

<span id="an_32:8">32:8</span> u larguan shpejt, janë përdalë nga rruga
që unë e kisha urdhëruar të ndiqte; bëri një viç prej metali të shkrirë,
u përkul para tij, i ofroi flijime dhe tha: "O Izrael, kjo është
perëndia jote që të nxori nga vendi i Egjiptit"".

<span id="an_32:9">32:9</span> Zoti i tha akoma Moisiut: "E pashë këtë
popull, dhe ja, është një popull me qafë të fortë.

<span id="an_32:10">32:10</span> Më lër, pra, të veproj, në mënyrë që
zemërimi im të ndizet kundër tyre dhe t'i konsumoj; por nga ti do të bëj
një komb të madh".

<span id="an_32:11">32:11</span> Atëherë Moisiu e luti Zotin, Perëndinë
e tij, dhe i tha: "Pse, o Zot, zemërimi yt duhet të ndizet kundër
popullit tënd që e nxore nga vendi i Egjiptit me fuqi të madhe dhe me
dorë të fortë?

<span id="an_32:12">32:12</span> Pse duhet që Egjiptasit të thonë: "Ai i
nxori për t'ju bërë të keq, që të vriten mbi malet dhe për t'i shfarosur
nga faqja e dheut"? Hiq dorë nga zemërimi yt i zjarrtë dhe nga qëllimi
yt për t'i bërë keq popullit tënd.

<span id="an_32:13">32:13</span> Kujto Abrahamin, Isakun dhe Izraelin,
shërbëtorë të tu, të cilëve u je betuar mbi veten tënde, duke u thënë
atyre: "Unë do të shumëzoj pasardhësit tuaj si yjet e qiellit dhe do t'u
jap pasardhësve tuaj tërë atë vend për të cilin të fola, dhe ata do ta
zotërojnë përjetë"".

<span id="an_32:14">32:14</span> Kështu Zoti ndryshoi mendim lidhur me
të keqen që kishte thënë se do t'i bënte popullit të tij.

<span id="an_32:15">32:15</span> Atëherë Moisiu u kthye dhe zbriti nga
mali me dy pllakat e dëshmisë në duar, pllaka të shkruara nga të dy
anët, si përpara ashtu edhe prapa.

<span id="an_32:16">32:16</span> Pllakat ishin vepër e Perëndisë dhe
shkrimi i tyre ishte shkrimi i Perëndisë, i gdhendur mbi pllakat.

<span id="an_32:17">32:17</span> Por Jozueu, duke dëgjuar britmën e
popullit që bërtiste, i tha Moisiut: "Ka një zhurmë lufte në kamp".

<span id="an_32:18">32:18</span> Por ai u përgjigj: "Kjo nuk është as
një britmë fitoreje, as një britmë humbjeje; britma që unë dëgjoj është
e njerëzve që këndojnë".

<span id="an_32:19">32:19</span> Si iu afrua kampit, pa viçin dhe
vallet; atëherë Moisiu u ndez nga zemërimi dhe ai i hodhi pllakat nga
duart e tij dhe i theu në këmbët e malit.

<span id="an_32:20">32:20</span> Pastaj mori viçin që ata kishin bërë, e
dogji në zjarr dhe e bëri pluhur; pastaj e përhapi pluhurin në ujë dhe
ia dha për të pirë bijve të Izraelit.

<span id="an_32:21">32:21</span> Pastaj Moisiu i tha Aaronit: "Çfarë të
ka bërë ky popull, të cilin e ke ngarkuar me një mëkat kaq të madh?".

<span id="an_32:22">32:22</span> Aaroni u përgjigj: "Zemërimi i zotërisë
sime të mos ndizet, ti vetë e njeh këtë popull dhe e di që ai është i
prirur ndaj së keqes.

<span id="an_32:23">32:23</span> Ata më kanë thënë: "Na bëj një perëndi
që të shkojë para nesh, sepse Moisiut, njeriut që na nxori nga vendi i
Egjiptit, nuk dimë se çfarë i ka ndodhur".

<span id="an_32:24">32:24</span> Atëherë unë u thashë atyre: "Kush ka ar
të mos e mbajë me vete". Kështu ata ma dhanë mua dhe unë e hodha në
zjarr, dhe na doli ky viç".

<span id="an_32:25">32:25</span> Kur Moisiu pa që populli ishte pa fre
(dhe Aaroni e kishte lënë të shfrenohej duke e ekspozuar në turpin e
armiqve të tij),

<span id="an_32:26">32:26</span> u ndal në hyrje të kampit dhe tha:
"Kushdo që është me Zotin, le të vijë tek unë!". Dhe të gjithë bijtë e
Levit u mblodhën pranë tij.

<span id="an_32:27">32:27</span> Dhe ai u tha atyre: "Kështu thotë Zoti,
Perëndia i Izraelit: "Secili prej jush të vërë shpatën në krahun e tij;
kaloni dhe rikaloni nga një hyrje e kampit në tjetrën, secili të vrasë
vëllanë e tij, mikun e tij, fqinjin e tij!"".

<span id="an_32:28">32:28</span> Bijtë e Levit bënë ashtu siç u kishte
thënë Moisiu, dhe atë ditë ranë rreth tre mijë njerëz.

<span id="an_32:29">32:29</span> Pastaj Moisiu tha: "Shenjtërohuni sot
Zotit, që ai t'ju japë një bekim, sepse secili prej jush ka qënë kundër
birit të tij dhe vëllait të tij".

<span id="an_32:30">32:30</span> Të nesërmen Moisiu i tha popullit: "Ju
keni bërë një mëkat të madh; por tani unë do të ngjitem tek Zoti; ndofta
do të mund të bëj shlyerjen për mëkatin tuaj".

<span id="an_32:31">32:31</span> Moisiu u kthye, pra, te Zoti dhe tha:
"Medet, ky popull ka kryer një mëkat të madh dhe ka bërë për vete një
perëndi prej ari.

<span id="an_32:32">32:32</span> Megjithatë tani, të lutem, falua
mëkatin e tyre; përndryshe, më fshi nga libri yt që ke shkruar!".

<span id="an_32:33">32:33</span> Por Zoti iu përgjegj Moisiut: "Atë që
ka bërë mëkat kundër meje, atë do ta fshij nga libri im!

<span id="an_32:34">32:34</span> Tani shko, çoje popullin ku të kam
thënë. Ja, Engjëlli im do të shkoj para teje, por ditën që do të vij për
t'i dënuar, do t'i dënoj për mëkatin e tyre".

<span id="an_32:35">32:35</span> Kështu Zoti goditi popullin, sepse
kishte bërë viçin që Aaroni kishte modeluar.

<span id="an_33:1">33:1</span> Zoti i tha Moisiut: "Shko, ngjitu që
këtej, ti së bashku me popullin që nxore nga vendi i Egjiptit, drejt
vendit, që u premtova me betim Abrahamit, Isakut dhe Jakobit, duke u
thënë: "Unë do t'ua jap pasardhësve të tu".

<span id="an_33:2">33:2</span> Unë do të dërgoj një Engjëll para teje
dhe do t'i dëboj Kananejtë, Amorejtë, Hitejtë, Perezejtë, Hivejtë dhe
Jebusejtë.

<span id="an_33:3">33:3</span> Ngjitu drejt vendit ku rrjedh qumësht dhe
mjaltë, sepse unë do të ngjitem bashkë me ty, sepse je një popull me
qafë të fortë, dhe nuk dua të të shfaros rrugës".

<span id="an_33:4">33:4</span> Kur populli dëgjoi këto fjalë të kobshme,
ndjeu një hidhërim të thellë, dhe askush nuk vuri stolitë e tij.

<span id="an_33:5">33:5</span> Në fakt Zoti i kishte thënë Moisiut: "U
thuaj bijve të Izraelit: "Ju jeni një popull me qafë të fortë; në qoftë
se unë do të ngjitesha edhe për një çast të vetëm në mesin tënd, do të
të konsumoja! Prandaj tani hiqi stolitë e tua dhe kështu unë do të di
çfarë duhet të bëj me ty"".

<span id="an_33:6">33:6</span> Kështu bijtë e Izraelit i hoqën stolitë e
tyre, që nga nisja e tyre nga mali Horeb e tutje.

<span id="an_33:7">33:7</span> Pastaj Moisiu mori çadrën dhe e ngriti
jashtë kampit, larg tij dhe e quajti tenda e mbledhjes; kushdo që
kërkonte Zotin, dilte drejt çadrës së mbledhjes, që ndodhej jashtë
kampit.

<span id="an_33:8">33:8</span> Kur Moisiu dilte për të shkuar në çadër,
tërë populli ngrihej, dhe secili rrinte më këmbë në hyrje të çadrës së
vet dhe ndiqte me sy Moisiun, deri sa ai të hynte në çadër.

<span id="an_33:9">33:9</span> Dhe kur Moisiu hynte në tendë, shtylla e
resë zbriste dhe ndalej në hyrje të saj, dhe Zoti fliste me Moisiun.

<span id="an_33:10">33:10</span> Tërë populli e shihte shtyllën e resë
së ndaluar në hyrjen e çadrës; kështu tërë populli ngrihej dhe secili
përkulej në hyrje të çadrës së vet.

<span id="an_33:11">33:11</span> Kështu Zoti fliste me Moisiun ballë për
ballë, ashtu si një njeri flet me mikun e tij; pastaj Moisiu kthehej në
kamp. Por Jozueu, biri i Nunit, zbatuesi i tij i ri, nuk largohej nga
çadra.

<span id="an_33:12">33:12</span> Pastaj Moisiu i tha Zotit: "Pa shiko,
ti më thua: "Bëj që ky popull të ngjitet". Por ti nuk më ke thënë cilin
do të dërgosh me mua. Megjithatë ke thënë: "Unë të njoh personalisht dhe
ke gjetur hir në sytë e mi".

<span id="an_33:13">33:13</span> Prandaj tani, që më ke me sy të mirë,
më bëj të njohura rrugët e tua, që të kem mundësi të të njoh dhe të
fitoj hir në sytë e tu. Merr parasysh gjithashtu se ky komb është
populli yt".

<span id="an_33:14">33:14</span> Zoti u përgjigj: "Prania ime do të
shkojë me ty, dhe unë do të të jap pushim".

<span id="an_33:15">33:15</span> Atëherë Moisiu i tha: "Në qoftë se
prania jote nuk vjen me mua, mos na nis që këtej.

<span id="an_33:16">33:16</span> Si do të mund të njihet tani që unë dhe
populli yt, kemi gjetur hir në sytë e tu? Ndofta kjo ndodh sepse ti vjen
me ne? Kështu unë dhe populli yt do të dallohemi nga tërë popujt që
jetojnë mbi faqen e dheut".

<span id="an_33:17">33:17</span> Zoti i tha Moisiut: "Do ta bëj edhe
këtë gjë që ke kërkuar, sepse ti ke gjetur hir në sytë e mi dhe të njoh
personalisht".

<span id="an_33:18">33:18</span> Atëherë Moisiu tha: "Tregomë lavdinë
tënde!".

<span id="an_33:19">33:19</span> Zoti iu përgjigj: "Unë do të bëj që të
kalojë para teje gjithë mirësia ime dhe do të shpall emrin e Zotit para
teje. Do të fal atë që do të fal dhe do të mëshiroj atë që do të
mëshiroj".

<span id="an_33:20">33:20</span> Dhe tha akoma: "Ti nuk mund të shikosh
fytyrën time, sepse asnjë njeri nuk mund të më shikojë dhe të jetojë".

<span id="an_33:21">33:21</span> Pastaj Zoti tha: "Ja një vend afër
meje; ti do të rrish mbi shkëmbin;

<span id="an_33:22">33:22</span> dhe ndërsa do të kalojë lavdia ime, unë
do të të vë në një të çarë të shkëmbit dhe do të të mbuloj me dorën
time, deri sa të kem kaluar;

<span id="an_33:23">33:23</span> pastaj do ta tërheq dorën dhe ti do të
më shikosh nga kurrizi; por fytyra ime nuk mund të shihet".

<span id="an_34:1">34:1</span> Zoti i tha Moisiut: "Preji dy pllaka guri
ashtu si të parat; dhe unë do të shkruaj mbi pllakat fjalët që ishin mbi
pllakat e para që theve.

<span id="an_34:2">34:2</span> Kështu ji gati në mëngjes dhe ngjitu në
mëngjes në malin Sinai, dhe qëndro aty afër meje në majë të malit.

<span id="an_34:3">34:3</span> Askush të mos ngjitet bashkë me ty dhe të
mos duket asnjeri në tërë malin; as kope me bagëti të imët a të trashë
përreth këtij mali".

<span id="an_34:4">34:4</span> Kështu Moisiu preu dy pllaka guri, si të
parat; u ngrit herët në mëngjes dhe u ngjit në malin Sinai ashtu siç e
kishte urdhëruar Zoti, dhe mori në dorë të dyja pllakat prej guri.

<span id="an_34:5">34:5</span> Atëherë Zoti zbriti në renë dhe u ndal
aty pranë tij, dhe shpalli emrin e Zotit.

<span id="an_34:6">34:6</span> Dhe Zoti kaloi pranë tij dhe thirri:
"Zoti, Perëndia i përjetshëm, i mëshirshëm dhe i dhembshur, i ngadalshëm
në zemërim, i pasur në mirësi dhe në besnikëri,

<span id="an_34:7">34:7</span> që përdor mëshirën për mijëra njerëz, që
fal padrejtësinë, shkeljet dhe mëkatin por nuk e lë të pandëshkuar
fajtorin, dhe që viziton padrejtësinë e etërve mbi bijtë dhe mbi bijtë e
bijve deri në brezin e tretë dhe të katërt".

<span id="an_34:8">34:8</span> Dhe Moisiu nxitoi të përkulet deri në
tokë, dhe adhuroi.

<span id="an_34:9">34:9</span> Pastaj tha: "O Perëndi, në rast se kam
gjetur hir në sytë e tu, eja në mes nesh, sepse ky është një popull me
qafë të fortë; na fal padrejtësinë tonë dhe mëkatin tonë, dhe na merr si
trashëgiminë tënde".

<span id="an_34:10">34:10</span> Zoti u përgjigj: "Ja, unë po bëj një
besëlidhje: Do të bëj para gjithë popullit mrekulli, që nuk janë bërë
kurrë mbi të gjithë dheun dhe në asnjë komb tjetër; dhe tërë populli në
mes të të cilit

<span id="an_34:11">34:11</span> Kqyr atë që po të urdhëroj sot: Ja unë
do t'i dëboj para teje Amorejtë, Kananejtë, Hitejtë, Perezejtë, Hivejtë
dhe Jebusejtë.

<span id="an_34:12">34:12</span> Ruhu se bën ndonjë aleancë me banorët e
vendit në të cilin ke për të vajtur, me qëllim që të mos jetë një grackë
për ty;

<span id="an_34:13">34:13</span> por rrëzo altarët e tyre, copëto
shtyllat e tyre të shenjta dhe rrëzo shëmbëlltyrat e tyre,

<span id="an_34:14">34:14</span> (sepse nuk do t'i përulesh një perëndi
tjetër, sepse Zoti, emri i të cilit është "Xhelozi", është një Perëndi
xheloz).

<span id="an_34:15">34:15</span> Mos bëj asnjë aleancë me banorët e
vendit sepse, kur ata kurvërohen te idhujt e tyre dhe ofrojnë fli
idhujve të tyre, ndokush prej tyre të fton dhe ti ha nga flitë e tyre,

<span id="an_34:16">34:16</span> dhe merr nga bijat e tyre për bijtë e
tu, dhe vajzat e tyre të kurvërohen te idhujt e tyre dhe t'i shtyjnë
bijtë e tu të kurvërohen te idhujt e tyre.

<span id="an_34:17">34:17</span> Nuk do të bësh idhull me metal të
shkrirë.

<span id="an_34:18">34:18</span> Do të kremtosh festën e të ndormeve.
Shtatë ditë me radhë do të hash bukë pa maja, ashtu siç të kam urdhëruar
në kohën e caktuar, në muajin e Abibit, sepse në muajin e Abibit ti ke
dalë nga Egjipti.

<span id="an_34:19">34:19</span> Kushdo që çel barkun është imi; është
imja çdo pjellë e parë mashkull të të gjithë bagëtisë sate, qoftë e
trashë ose e imët.

<span id="an_34:20">34:20</span> Do të shpengosh me një qengj pjellën e
parë mashkull të gomarit; po të jetë se nuk do ta shpengosh, do t'i
thyesh qafën. Do të shpengosh edhe çdo të parëlindur të bijve të tu.
Asnjeri nuk do të paraqitet para meje duarbosh.

<span id="an_34:21">34:21</span> Do të punosh gjashtë ditë; por ditën e
shtatë do të pushosh: do të pushosh edhe në kohën e lërimit dhe të
korrjes.

<span id="an_34:22">34:22</span> Do të kremtosh festën e javëve,
domethënë, të prodhimit të parë të korrjes së grurit dhe festën e të
vjelave në fund të vitit.

<span id="an_34:23">34:23</span> Tri herë në vit do të paraqitet çdo
mashkull i juaj para Perëndisë, Zotit, Perëndisë të Izraelit.

<span id="an_34:24">34:24</span> Sepse unë do të dëboj kombe para teje
dhe do të zgjeroj kufijtë e tu, dhe askush nuk do të dëshirojë vendin
tënd, kur do të ngjitesh tri herë në vit, për të dalë përpara Zotit,
Perëndisë tënd.

<span id="an_34:25">34:25</span> Nuk do të ofrosh me bukë të mbrujtur
gjakun e viktimës së flijuar për mua; flia e festës së Pashkës nuk do të
lihet deri në mëngjes.

<span id="an_34:26">34:26</span> Do të çosh në shtëpinë e Zotit,
Perëndisë tënd, prodhimet e para të fryteve të tokës sate. Nuk do ta
gatuash kecin në qumështin e nënës së tij".

<span id="an_34:27">34:27</span> Pastaj Zoti i tha Moisiut: "Shkruaji
këto fjalë, sepse mbi bazën e këtyre fjalëve kam përfunduar një aleancë
me ty dhe me Izraelin".

<span id="an_34:28">34:28</span> Kështu Moisiu mbeti aty me Zotin dyzet
ditë dhe dyzet net; nuk hëngri bukë as piu ujë. Dhe Zoti shkroi mbi
pllakat fjalët e besëlidhjes, dhjetë urdhërimet.

<span id="an_34:29">34:29</span> Por Moisiu, kur zbriti nga mali i
Sinait (duke zbritur nga mali Moisiu kishte në dorë dy pllakat e
dëshmisë), nuk e dinte që lëkura e fytyrës së tij qe bërë rrëzëllyese,
sepse kishte qenë të fliste me Zotin.

<span id="an_34:30">34:30</span> Kështu, kur Aaroni dhe tërë bijtë e
Izraelit panë Moisiun, ja, që lëkura e fytyrës së tij ishte rrëzëllyese
dhe ata kishin frikë t'i afroheshin atij.

<span id="an_34:31">34:31</span> Por Moisiu i thirri dhe Aaroni dhe tërë
krerët e asamblesë u rikthyen tek ai, dhe Moisiu u foli atyre.

<span id="an_34:32">34:32</span> Pastaj, tërë bijtë e Izraelit u afruan,
dhe ai i urdhëroi të bënin të gjitha ato që Zoti i kishte thënë në malin
Sinai.

<span id="an_34:33">34:33</span> Mbasi Moisiu mbaroi së foluri me ta,
vuri një vel mbi fytyrën e tij.

<span id="an_34:34">34:34</span> Por kur Moisiu hynte përpara Zotit për
të biseduar me atë, hiqte velin deri sa të dilte jashtë; duke dalë
jashtë, u tregonte bijve të Izraelit ato që e kishin urdhëruar të bënte.

<span id="an_34:35">34:35</span> Bijtë e Izraelit, duke parë fytyrën e
Moisiut, shihnin se lëkura e tij rrëzëllente; pastaj Moisiu vinte
përsëri velin mbi fytyrën e tij, deri sa hynte të fliste me Zotin.

<span id="an_35:1">35:1</span> Moisiu thirri asamblenë e bijve të
Izraelit dhe u tha atyre: "Këto janë gjërat që Zoti më ka urdhëruar të
bëj.

<span id="an_35:2">35:2</span> Do të punohet gjashtë ditë, por dita e
shtatë do të jetë për ju një ditë e shenjtë, një e shtunë pushimi, e
shenjtëruar ndaj Zotit. Kushdo që bën ndonjë punë atë ditë do të dënohet
me vdekje.

<span id="an_35:3">35:3</span> Nuk do të ndizni zjarr në asnjë prej
banesave tuaja ditën e shtunë".

<span id="an_35:4">35:4</span> Pastaj Moisiu i foli tërë asamblesë së
bijve të Izraelit dhe tha: "Kjo është ajo që Zoti ka urdhëruar, duke
thënë:

<span id="an_35:5">35:5</span> "Merrni ndërmjet jush një ofertë për
Zotin; kushdo që ka zemër bujare do t'i çojë një ofertë Zotit: ar,
argjend dhe bronz,

<span id="an_35:6">35:6</span> stofa ngjyrë vjollce, të purpurta ose
flakë të kuqe, li të hollë dhe lesh dhie,

<span id="an_35:7">35:7</span> lëkura dashi të ngjyera në të kuq, lëkura
baldose dhe dru të akacies,

<span id="an_35:8">35:8</span> vaj për ndriçim të shandanit dhe aroma
për vajin e vajosjes dhe për temjanin aromatik,

<span id="an_35:9">35:9</span> gurë oniksi dhe gurë për t'u ngallmuar
mbi efodin dhe pektoralin.

<span id="an_35:10">35:10</span> Kushdo ndërmjet jush që është i aftë,
le të vijë dhe të bëjë tërë ato gjëra që Zoti ka urdhëruar:

<span id="an_35:11">35:11</span> tabernakullin, çadrën e tij dhe
mbulesën, kapëset, dërrasat, traversat, shtyllat dhe bazat e tij,

<span id="an_35:12">35:12</span> arkën, shtizat e saj, pajtuesin dhe
velin e mbulesës së arkës,

<span id="an_35:13">35:13</span> tryezën dhe shtizat e saj, tërë veglat
e saj dhe bukën e paraqitjes;

<span id="an_35:14">35:14</span> shandanin për dritë dhe veglat e tij,
llambat e tij dhe vajin për ndriçim të shandanit;

<span id="an_35:15">35:15</span> altarin e temjanit dhe shtizat e tij,
vajin e vajosjes, temjanin aromatik dhe perden e hyrjes në tabernakull,

<span id="an_35:16">35:16</span> altarin e olokausteve me grilën e tij
prej bronzi, shtizat dhe tërë veglat e tij, legenin dhe bazën e tij,

<span id="an_35:17">35:17</span> perdet e oborrit, shtyllat e tij dhe
bazat e tyre, dhe perdja e hyrjes në oborr;

<span id="an_35:18">35:18</span> kunjat e tabernakullit, kunjat e
oborrit dhe litarët e tyre;

<span id="an_35:19">35:19</span> rrobat e punuara hollë për të bërë
shërbimin në vendin e shenjtë, rrobat e shenjta për priftin Aaron dhe
rrobat e bijve të tij që të shërbejnë si priftërinj"".

<span id="an_35:20">35:20</span> Atëherë gjithë asambleja e bijve të
Izraelit u largua nga prania e Moisiut.

<span id="an_35:21">35:21</span> Kështu tërë ata që ishin të shtyrë nga
zemra e tyre dhe tërë ata që ishin të shtyrë nga fryma e tyre, erdhën
për t'i sjellë ofertën e tyre Zotit për veprën e çadrës së mbledhjes,
për të gjitha shërbimet e tij dhe për rrobat e shenjta.

<span id="an_35:22">35:22</span> Erdhën burra dhe gra, ata që kishin
zemër bujare, dhe sollën me vete kapëse, vathë, unaza me vulë dhe
byzylykë, lloj lloj xhevahiresh prej ari; gjithkush i solli ndonjë
ofertë prej ari Zotit.

<span id="an_35:23">35:23</span> Dhe të gjithë ata që kishin stofa
ngjyrë vjollce, të purpurt, flakë të kuqe, ose li të hollë, apo lesh
dhie, ose lëkura dashi me ngjyrë të kuqe, ose lëkurë baldose, i sollën.

<span id="an_35:24">35:24</span> Kushdo që mund të bënte një ofertë prej
argjendi o prej bronzi, e solli ofertën e shenjtëruar për Zotin; dhe
kushdo që kishte dru prej akacieje për ndonjë punë të caktuar për
shërbimin, e solli.

<span id="an_35:25">35:25</span> Të gjitha gratë e zonja torën me duart
e tyre dhe prunë fillin ngjyrë vjollcë, të purpurt dhe flakë të kuqe, si
dhe li të hollë.

<span id="an_35:26">35:26</span> Dhe të gjitha gratë që ishin të shtyra
nga zemra e tyre dhe kishin zhdërvjelltësi, torën lesh dhie.

<span id="an_35:27">35:27</span> Krerët e popullit sollën gurë oniksi
dhe gurë për t'u ngallmuar në efodin dhe në pektoralin,

<span id="an_35:28">35:28</span> aroma dhe vaj për ndriçim të shandanit,
vaj për vajosjen dhe për temjanin aromatik.

<span id="an_35:29">35:29</span> Të gjithë bijtë e Izraelit, burra e
gra, që ishin të shtyrë nga zemra për t'i çuar diçka për tërë veprën që
Zoti kishte urdhëruar të bënin me anë të Moisiut, i çuan Zotit oferta
vullnetare.

<span id="an_35:30">35:30</span> Moisiu u tha bijve të Izraelit:
"Shikoni, Zoti i thirri me emër Betsaleelin, birin e Urit, birin e
Hurit, nga fisi i Judës,

<span id="an_35:31">35:31</span> dhe e mbushi me Frymën e Perëndisë, me
dituri, me zgjuarsi, me njohuri dhe me gjithfarë aftësish,

<span id="an_35:32">35:32</span> që të mund të krijojë vizatime
artistike, të punojë arin, argjendin dhe bronzin,

<span id="an_35:33">35:33</span> të gdhendë gurë për t'u ngallmuar, për
të punuar drurin dhe për të kryer çdo lloj punimi artistik.

<span id="an_35:34">35:34</span> I ka shtënë gjithashtu në zemër
aftësinë për të mësuar të tjerët, atij dhe Oholiabit, birit të
Ahisamakut, nga fisi i Danve.

<span id="an_35:35">35:35</span> I mbushi me diturinë e zemrës për të
kryer gjithfarë punimesh të gdhendësit, të vizatuesit, të qëndistarit
dhe të endësit, në ngjyrë vjollce, të purpurt, flakë të kuqe, dhe prej
liri të hollë, i aftë për të kryer çdo lloj punimi dhe për të krijuar
vizatime artistike.

<span id="an_36:1">36:1</span> Tani Betsaleeli dhe Oholiabi si dhe të
gjithë njerëzit e aftë, të cilët Zoti i ka pajisur me dituri dhe
zgjuarsi për të kryer të gjitha punimet për shërbimin e shenjtërores,
kanë për të vepruar sipas urdhrave të Zotit".

<span id="an_36:2">36:2</span> Moisiu thirri, pra, Betsaleelin dhe
Oholiabin dhe të gjithë njerëzit e urtë nga zemra, të cilët shtyheshin
nga zemra për t'i hyrë punës dhe për ta kryer atë.

<span id="an_36:3">36:3</span> Dhe ata morën nga Moisiu të gjitha
ofertat e sjella nga bijtë e Izraelit për punimet për ndërtimin e
shenjtërores dhe kryerjen e tyre. Por çdo mëngjes bijtë e Izraelit
vazhdonin t'i sillnin Moisiut oferta vullnetare.

<span id="an_36:4">36:4</span> Atëherë të gjithë njerëzit e aftë që
kryenin punime të çfarëdo lloji në shenjtërore, duke lënë secili punën
që bënte, erdhën

<span id="an_36:5">36:5</span> dhe i folën Moisiut, duke thënë: "Populli
po sjell shumë më tepër nga sa nevojitet për të kryer punimet që Zoti ka
urdhëruar të bëhen".

<span id="an_36:6">36:6</span> Atëherë Moisiu dha këtë urdhër që u
shpall nëpër kamp, duke thënë: "Asnjë burrë dhe asnjë grua të mos bëjë
më ndonjë ofertë për shenjtëroren". Kështue ndaluan popullin të sillte
tjetër material.

<span id="an_36:7">36:7</span> Sepse materiali që kishin mjaftonte për
të gjitha punimet që kishin për të bërë, madje tepronte.

<span id="an_36:8">36:8</span> Tërë njerëzit e aftë, midis atyre që
punonin për ndërtimin e tabernakullit, bënë dhjetë pëlhura prej liri të
hollë të përdredhur dhe me fill ngjyrë vjollce, të purpurt dhe flakë të
kuqe; ai i bëri me kerubinë të punuar artistikisht.

<span id="an_36:9">36:9</span> Çdo pëlhurë kishte një gjatësi dhe një
gjerësi prej katër kubitësh; të gjitha pëlhurat kishin të njëjtën masë.

<span id="an_36:10">36:10</span> Ai bashkoi pesë pëlhura, dhe bashkoi
gjithashtu pesë pëlhurat e tjera.

<span id="an_36:11">36:11</span> Dhe bëri sythe ngjyrë vjollce mbi buzën
e pëlhurës së jashtme të serisë së parë të pëlhurave; bëri të njëjtën
gjë në buzën e pëlhurës së jashtme të serisë së dytë.

<span id="an_36:12">36:12</span> Ai bëri pesëdhjetë sythe mbi pëlhurën e
parë dhe bëri gjithashtu pesëdhjetë sythe mbi buzën e pëlhurës së
jashtme të serisë së dytë; sythet korrespondonin njëri me tjetrin.

<span id="an_36:13">36:13</span> Dhe bëri edhe pesëdhjetë kapëse ari dhe
bashkoi pëlhurat njërën me tjetrën me anë të kapëseve; kështu
tabernakulli përbënte një të tërë.

<span id="an_36:14">36:14</span> Ai bëri gjithashtu pëlhura me leshin e
dhive, që të shërbenin si çadra mbi tabernakullin; ai bëri njëmbëdhjetë
nga këto pëlhura.

<span id="an_36:15">36:15</span> Çdo pëlhurë kishte një gjatësi prej
tridhjetë kubitësh, dhe një gjerësi prej katër kubitësh; të njëmbëdhjetë
pëlhurat kishin të njëjtën masë.

<span id="an_36:16">36:16</span> Ai bashkoi pesë pëlhura nga njëra anë
dhe gjashtë pëlhura nga ana tjetër.

<span id="an_36:17">36:17</span> Bëri gjithashtu pesëdhjetë sythe mbi
buzën e pëlhurës së jashtme të serisë së parë të pëlhurave dhe
pesëdhjetë sythe mbi buzën e perdes së jashtme të serisë së dytë.

<span id="an_36:18">36:18</span> Dhe bëri pesëdhjetë kapëse prej bronzi
për ta bashkuar çadrën, me qëllim që të përbënte një të tërë.

<span id="an_36:19">36:19</span> Bëri gjithashtu për çadrën një mbulesë
me lëkura dashi të ngjyera me të kuq, dhe mbi të një mbulesë me lëkura
baldosash.

<span id="an_36:20">36:20</span> Pastaj bëri për tabernakullin dërrasat
prej druri të akacies, të vendosura më këmbë.

<span id="an_36:21">36:21</span> Gjatësia e një dërrase ishte dhjetë
kubitë dhe gjerësia e saj një kubit e gjysmë.

<span id="an_36:22">36:22</span> Çdo dërrasë kishte dy kllapa për të
bashkuar njërën dërrasë me tjetrën; kështu ai veproi për të gjitha
dërrasat e tabernakullit.

<span id="an_36:23">36:23</span> Pastaj ai bëri dërrasat për
tabernakullin: njëzet dërrasa për krahun jugor;

<span id="an_36:24">36:24</span> dhe bëri dyzet baza prej argjendi nën
njëzet dërrasat: dy baza poshtë çdo dërrase për të dy kllapat e veta.

<span id="an_36:25">36:25</span> Dhe për anën e dytë të tabernakullit,
anën veriore, ai bëri njëzet dërrasa,

<span id="an_36:26">36:26</span> me dyzet bazat e tyre prej argjendi, dy
baza nën çdo dërrasë.

<span id="an_36:27">36:27</span> Për pjesën e pasme të tabernakullit, në
drejtim të perëndimit, ai bëri gjashtë dërrasa.

<span id="an_36:28">36:28</span> Bëri gjithashtu dy dërrasa për të dy
qoshet e pasme të tabernakullit.

<span id="an_36:29">36:29</span> Këto çiftoheshin poshtë dhe ishin
bashkuar lart me një unazë. Kështu veproi për të dy dërrasat, që
ndodheshin në të dy qoshet.

<span id="an_36:30">36:30</span> Kishte, pra, tetë dërrasa me bazat e
tyre prej argjendi: gjashtëmbëdhjetë baza, dy baza nën çdo dërrasë.

<span id="an_36:31">36:31</span> Bëri gjithashtu disa traversa prej
druri të akacies: pesë për dërrasat e njërit krah të tabernakullit,

<span id="an_36:32">36:32</span> pesë traversa për dërrasat e krahut
tjetër të tabernakullit, dhe pesë traversa për dërrasat e pjesës së
pasme të tabernakullit, në perëndim.

<span id="an_36:33">36:33</span> Pastaj bëri që traversa e qendrës të
kalonte në mes të dërrasave, nga njëra anë në tjetrën.

<span id="an_36:34">36:34</span> I veshi pastaj dërrasat me ar dhe i
bëri prej ari unazat e tyre nga do të kalonin traversat, dhe i veshi me
ar traversat.

<span id="an_36:35">36:35</span> Bëri gjithashtu velin me fill ngjyrë
vjollce, të purpurt dhe flakë të kuqe, dhe me li të hollë të përdredhur
me kerubinë të punuar artistikisht;

<span id="an_36:36">36:36</span> Bëri për të katër shtylla prej druri të
akacies me grremçat e tyre prej ari; dhe shkriu për shtyllat katër baza
prej argjendi.

<span id="an_36:37">36:37</span> Dhe bëri për hyrjen e çadrës një perde
prej filli ngjyrë vjollce, të purpurt dhe flakë të kuqe, dhe prej liri
të hollë të përdredhur, shkurt puna e një qëndistari.

<span id="an_36:38">36:38</span> Bëri gjithashtu pesë shtyllat e saj së
bashku me grremçat e tyre i veshi me ar kapitelet dhe dërrasat e tyre;
por pesë bazat e tyre ishin prej bronzi.

<span id="an_37:1">37:1</span> Pastaj Betsaleeli bëri arkën prej druri
të akacies, ajo ishte e gjatë dy kubitë e gjysmë, e gjerë një kubit dhe
e lartë një kubit e gjysmë.

<span id="an_37:2">37:2</span> E veshi me ar safi nga brenda dhe nga
jashtë, dhe i bëri një kurorë që i vinte rrotull.

<span id="an_37:3">37:3</span> Shkriu për këtë qëllim katër unaza prej
ari dhe i vuri në katër këmbët e saj: dy unaza nga njëra anë dhe dy
unaza nga ana tjetër.

<span id="an_37:4">37:4</span> Bëri edhe disa shtiza me dru akacieje dhe
i veshi me ar.

<span id="an_37:5">37:5</span> Pastaj i kaloi shtizat nëpër unazat, që
ishin anëve të arkës dhe që shërbenin për ta mbartur atë.

<span id="an_37:6">37:6</span> Bëri edhe një pajtues prej ari safi, të
gjatë dy kubitë e gjysmë dhe të gjerë një kubit e gjysmë.

<span id="an_37:7">37:7</span> Bëri edhe dy kerubinë prej ari; këto u
punuan me çekiç në të dy skajet e pajtuesit:

<span id="an_37:8">37:8</span> një kerubin në njërin skaj dhe një
kerubin në skajin tjetër; kerubinët i bëri njësh me pajtuesin në të dy
skajet e tij.

<span id="an_37:9">37:9</span> Kerubinët i kishin krahët e hapura lart,
në mënyrë që të mbulonin pajtuesin me krahët e tyre; ishin kthyer njëri
ndaj tjetrit, ndërsa fytyrat e kerubinëve ishin kthyer nga pajtuesi.

<span id="an_37:10">37:10</span> Bëri edhe tryezën me dru të akacies me
gjatësi dy kubitë, gjerësi një kubit dhe një lartësi një kubit e gjysmë.

<span id="an_37:11">37:11</span> E veshi me ar safi dhe i bëri rreth e
rrotull një kurorë prej ari.

<span id="an_37:12">37:12</span> Dhe i bëri rreth e qark një buzë të
lartë sa pëllëmba e dorës dhe rreth e rrotull kësaj buze bëri një kurorë
prej ari.

<span id="an_37:13">37:13</span> Dhe për këtë qëllim derdhi katër unaza
ari dhe i vuri unazat në të katër qoshet, që janë në katër këmbët e
tryezës.

<span id="an_37:14">37:14</span> Unazat ishin afër buzës për të kaluar
nëpër to shtizat e caktuara për të mbartur tryezën.

<span id="an_37:15">37:15</span> I bëri shtizat me dru të akacies dhe i
veshi me ar; ato do të shërbenin për ta mbartur tryezën.

<span id="an_37:16">37:16</span> I bëri edhe orenditë që do të viheshin
mbi tryezë prej ari safi: pjatat e tij, gotat e tij, filxhanët e tij,
kupat e tij me të cilët bëhen libacionet.

<span id="an_37:17">37:17</span> Edhe shandanin e bëri me ar safi; e
punuan me çekiç; këmba, trungu, kupat, mollët dhe lulet e tij përbënin
të gjitha një tërësi të vetme.

<span id="an_37:18">37:18</span> Nga anët e tij dilnin gjashtë krahë:
tre krahë të shandanit nga një anë dhe tre krahë të shandanit nga ana
tjetër;

<span id="an_37:19">37:19</span> mbi njërin krah kishte tri kupa në
formë bajameje, me një mollë dhe një lule; në krahun tjetër tri kupa në
formë të bajames me një mollë dhe një lule. E njëjta gjë ndodhte për të
gjashtë krahët që dilnin nga shandani.

<span id="an_37:20">37:20</span> Dhe në trungun e shandanit kishte katër
kupa në formë të bajames, me mollët dhe lulet e tyre.

<span id="an_37:21">37:21</span> Kishte një mollë poshtë dy krahëve të
para që dilnin prej tij, një mollë poshtë dy krahëve të tjerë që dilnin
prej tij, dhe një mollë poshtë dy krahëve të fundit që dilnin prej tij;
kështu ishte për të gjashtë krahët që dilnin nga shandani.

<span id="an_37:22">37:22</span> Këto mollë dhe këto krahë përbënin një
të tërë të vetme me shandanin; gjithçka ishte prej ari safi të punuar me
çekiç.

<span id="an_37:23">37:23</span> Ai i bëri gjithashtu shtatë llambat e
tij, zbrazësit dhe mbajtësit e tyre, me ar safi.

<span id="an_37:24">37:24</span> Për të bërë shandanin dhe të gjitha
pjesët e tij përdori një talent ari të pastër.

<span id="an_37:25">37:25</span> Pastaj bëri altarin e temjanit me dru
të akacies; ishte i gjatë një kubit dhe i gjerë një kubit; ishte katror
dhe kishte një lartësi prej dy kubitësh; brirët e tij përbënin një të
tërë të vetme me të.

<span id="an_37:26">37:26</span> E veshi me ar safi: pjesën e tij të
sipërme, anët e tij rreth e qark dhe brirët e tij; dhe i bëri rreth e
rrotull një kurorë prej ari.

<span id="an_37:27">37:27</span> I bëri edhe dy unaza ari, nën kurorë,
në të dy krahët e tij; i vuri në të dy krahët për të kaluar shtizat.
Këto shtiza shërbenin për ta mbartur atë.

<span id="an_37:28">37:28</span> Dhe i bëri shtizat prej druri të
akacies dhe i veshi me ar.

<span id="an_37:29">37:29</span> Pastaj përgatiti vajin e shenjtë për
vajosjen dhe temjanin aromatik, të pastër, simbas artit të parfumierit.

<span id="an_38:1">38:1</span> Pastaj bëri altarin e olokausteve prej
druri të akacies, i gjatë pesë kubitë dhe i gjerë po pesë kubitë; ishte
katror dhe i lartë tre kubitë.

<span id="an_38:2">38:2</span> Në të katër qoshet e tij bëri disa brirë,
që përbënin një të tërë me të, dhe e veshi me bronz.

<span id="an_38:3">38:3</span> Bëri gjithashtu të gjitha përdorëset e
altarit: enët për hirin, lopatat e vogla, legenat, mashat dhe mangallet;
të gjitha veglat e tij i bëri prej bronzi.

<span id="an_38:4">38:4</span> Dhe bëri për altarin një grilë prej
bronzi në formën e një rrjete nën kornizën, në pjesën e poshtme në
mënyrë që rrjeta të ndodhej në gjysmën e lartësisë së altarit.

<span id="an_38:5">38:5</span> Derdhi katër unaza për të katër cepat e
grilës prej bronzi, me qëllim që të kalonin shtizat.

<span id="an_38:6">38:6</span> Pastaj i bëri shtizat prej druri të
akacies dhe i veshi me bronz.

<span id="an_38:7">38:7</span> Pas kësaj i kaloi shtizat nëpër unazat që
ndodheshin anëve të altarit, me të cilat do të mbartej: e ndërtoi me
dërrasa dhe bosh nga brenda.

<span id="an_38:8">38:8</span> Pastaj bëri legenin prej bronzi dhe bazën
e tij prej bronzi, duke përdorur pasqyrat e grave që vinin për të bërë
shërbime në hyrje të çadrës së mbledhjes.

<span id="an_38:9">38:9</span> Pastaj bëri oborrin: nga ana e Negevit,
në drejtim të jugut, perdet e oborrit ishin prej liri të hollë të
përdredhur dhe me një gjatësi prej njëqind kubitësh,

<span id="an_38:10">38:10</span> dhe kishin njëzet shtyllat e tyre dhe
njëzet bazat e tyre prej bronzi; grremçat e shtyllave dhe shtizat e tyre
ishin prej argjendi.

<span id="an_38:11">38:11</span> Në krahun verior kishte njëqind kubitë
perde me njëzet shtyllat e tyre dhe njëzet bazat e tyre prej bronzi;
grremçat e shtyllave dhe shtizat e tyre ishin prej argjendi.

<span id="an_38:12">38:12</span> Në krahun perëndimor kishte pesëdhjetë
kubitë perde me dhjetë shtyllat dhe dhjetë bazat e tyre; grremçat e
shtyllave dhe shtizat e tyre ishin prej argjendi.

<span id="an_38:13">38:13</span> Përpara, nga ana e lindjes, kishte
pesëdhjetë kubitë:

<span id="an_38:14">38:14</span> nga njëri krah kishte pesëdhjetë kubitë
perde, me tri shtyllat dhe tri bazat e tyre;

<span id="an_38:15">38:15</span> dhe nga ana tjetër (si këtej ashtu dhe
matanë portës së hyrjes në oborr) kishte pesëmbëdhjetë kubitë perde, me
tri shtyllat dhe tri bazat e tyre.

<span id="an_38:16">38:16</span> Të gjitha perdet rreth oborrit ishin
prej liri të hollë të përdredhur;

<span id="an_38:17">38:17</span> bazat e shtyllave ishin prej bronzi,
grremçat e shtyllave dhe shtizat e tyre ishin prej argjendi, kapitelet e
shtyllave ishin të veshura me argjend dhe të gjitha shtyllat e oborrit
ishin të lidhura me disa shtiza argjendi.

<span id="an_38:18">38:18</span> Perdja për hyrjen në oborr ishte e
qëndisur, me fill ngjyrë vjollce, të purpurt dhe të kuq të ndezur, dhe
me li të përdredhur; kishte një gjatësi prej njëzet kubitësh, një
lartësi prej pesë kubitësh, dhe korrespondonte me perdet e oborrit.

<span id="an_38:19">38:19</span> Kishte katër shtylla me katër bazat e
tyre prej bronzi; grremçat e tyre ishin prej argjendi dhe kapitelet e
tyre dhe shtizat e tyre ishin të veshura me argjend.

<span id="an_38:20">38:20</span> Të gjitha kunjat e tabernakullit dhe të
rrethojës së oborrit ishin prej bronzi.

<span id="an_38:21">38:21</span> Kjo është lista e sendeve të
tabernakullit, të tabernakullit të dëshmisë, që u renditën me urdhër të
Moisiut, për shërbimin e Levitëve, nën drejtimin e Ithamarit, birit të
priftit Aaron.

<span id="an_38:22">38:22</span> Betsaleeli, bir i Urit, bir i Hurit,
nga fisi i Judës, bëri të gjitha ato që i kishte urdhëruar Zoti Moisiut,

<span id="an_38:23">38:23</span> duke pasur me vete Oholiabin, birin e
Ahisamakut, nga fisi i Danit, gdhendës, vizatues dhe qëndistar i stofave
ngjyrë vjollcë, të purpurta, të kuqe të ndezur dhe prej liri të hollë.

<span id="an_38:24">38:24</span> Gjithë ari i përdorur për të gjitha
punimet për vendin e shenjtë, domethënë ari i ofertave, qe njëzet e
nëntë talente dhe shtatëqind e tridhjetë sikla, simbas siklit të
shenjtërores.

<span id="an_38:25">38:25</span> Dhe argjendi, që u mblodh me rastin e
regjistrimit të asamblesë, ishte njëqind talente dhe një mijë e
shtatëqind e shtatëdhjetë e pesë sikla, simbas siklit të shenjtërores:

<span id="an_38:26">38:26</span> një beka për frymë, (domethënë një
gjysmë sikli, simbas siklit të shenjtërores), për çdo burrë që e kapte
regjistrimi, nga mosha njëzet vjeç e lart, pra, gjashtëqind e tre mijë e
pesëqind e pesëdhjetë burra.

<span id="an_38:27">38:27</span> Njëqind talentet prej argjendi shërbyen
për të shkrirë bazat e shenjtërores dhe bazat e velit: njëqind baza për
njëqind talentet, një talent për bazë.

<span id="an_38:28">38:28</span> Dhe me një mijë e shtatëqind e
shtatëdhjetë e pesë sikla ai bëri grremçat për shtyllat, i veshi
kapitelet e tyre dhe bëri shtizat për shtyllat.

<span id="an_38:29">38:29</span> Bronzi i ofertave arrinte në
shtatëdhjetë talente dhe dy mijë e katërqind sikla.

<span id="an_38:30">38:30</span> Dhe me këtë ai bëri bazat e hyrjes së
çadrës së mbledhjes, altarin prej bronzi dhe me grilën e tij dhe me të
gjitha orenditë e altarit,

<span id="an_38:31">38:31</span> bazat e oborrit, bazat e hyrjes në
oborr, të gjithë kunjat e tabernakullit dhe të gjithë kunjat e rrethimit
të oborrit.

<span id="an_39:1">39:1</span> Pastaj me stofa ngjyrë vjollce, të
purpurt dhe flakë të kuqe, bëri rroba të punuara mirë për të shërbyer në
shenjtërore, dhe bënë rrobat e shenjta për Aaronin, ashtu siç e kishte
urdhëruar Zoti Moisiun.

<span id="an_39:2">39:2</span> Ai bëri efodin prej ari e me fill ngjyrë
vjollce, të purpurt dhe flakë të kuqe, dhe me li të hollë të përdredhur.

<span id="an_39:3">39:3</span> Dhe e rrahën arin në peta dhe e prenë në
fije, për ta endur në stofën ngjyrë vjollce, të purpurt dhe flakë të
kuqe dhe në lirin e hollë të përdredhur: puna e një artizani të
shkathët.

<span id="an_39:4">39:4</span> I bënë edhe supore të bashkuara; kështu
efodi mbahej tok në të dy skajet e tij.

<span id="an_39:5">39:5</span> Dhe brezi i punuar artistikisht që ishte
mbi efodin për ta lidhur kishte po atë përgatitje: me ar, me fije,
ngjyrë vjollce, të purpurt dhe flakë të kuqe, dhe me li të hollë të
përdredhur, ashtu si e kishte urdhëruar Zoti Moisiun.

<span id="an_39:6">39:6</span> Pastaj u punuan gurët e oniksit, që u
ngallmuan në rrathë ari, dhe që u gdhendën, ashtu siç gdhenden vulat e
vogla, me emrat e bijve të Izraelit.

<span id="an_39:7">39:7</span> Ai pastaj i vuri mbi suporet e efodit, si
gurë për të përkujtuar bijtë e Izraelit ashtu siç e kishte urdhëruar
Zoti Moisiun.

<span id="an_39:8">39:8</span> Pastaj ai bëri pektoralin e punuar
artistikisht, ashtu si puna e efodit: me ar, me fill ngjyrë vjollce, të
purpurt dhe flakë të kuqe, si dhe me li të hollë të përdredhur.

<span id="an_39:9">39:9</span> Pektorali kishte formë katrore; e bënë të
palosur më dysh, të gjatë sa pëllëmba dhe të gjerë po aq, kur ishte i
palosur më dysh.

<span id="an_39:10">39:10</span> Dhe u ngallmuan katër radhë gurësh; në
radhën e parë: një sardon, një topaz dhe një smerald;

<span id="an_39:11">39:11</span> në radhën e dytë: një rubin, një safir
dhe një diamant;

<span id="an_39:12">39:12</span> në radhën e tretë: një hiacint, një
agat dhe një ametist;

<span id="an_39:13">39:13</span> në radhën e katërt: një grizolit, një
oniks dhe një diaspër. Këta gurë ishin futur në rrathët e tyre prej ari.

<span id="an_39:14">39:14</span> Gurët u korrespondonin emrave të bijve
të Izraelit: dymbëdhjetë, simbas emrave të tyre të gdhendur si vula,
secili me emrin e njërit nga dymbëdhjetë fiset.

<span id="an_39:15">39:15</span> Mbi pektoralin bënë gjithashtu zinxhirë
prej ari safi, të lidhur si kordonë.

<span id="an_39:16">39:16</span> Bënë edhe dy rrathë të artë dhe dy
unaza të arta, dhe i vunë dy unazat në dy skajet e pektoralit.

<span id="an_39:17">39:17</span> Pastaj i fiksuan të dy kordonët e artë
mbi të dy unazat, në skajet e pektoralit;

<span id="an_39:18">39:18</span> pas kësaj fiksuan dy majat e dy
kordonëve në të dy rrathët dhe i vendosën mbi dy suporet e efodit, në
pjesën e përparme të tij.

<span id="an_39:19">39:19</span> Bënë gjithashtu dy unaza ari dhe i vunë
në dy skajet e pektoralit, në buzën e tij, që ndodhet në pjesën e
brendshme të efodit.

<span id="an_39:20">39:20</span> Bënë gjithashtu dy unaza të tjera ari
dhe i vunë mbi dy suporet e efodit poshtë, nga përpara, pranë pikës së
bashkimit, mbi brezin e punuar artistikisht të efodit.

<span id="an_39:21">39:21</span> Pastaj i lidhën unazat e pektoralit me
unazat e efodit me një kordon ngjyrë vjollce, me qëllim që pektorali të
rrinte mbi brezin e punuar artistikisht të efodit, dhe të mos shkëputej
prej këtij të fundit, ashtu si e kishte urdhëruar Zoti Moisiun.

<span id="an_39:22">39:22</span> Ai bëri gjithashtu mantelin e efodit, i
tëri ngjyrë vjollce, një punim prej endësi.

<span id="an_39:23">39:23</span> Në mes të mantelit kishte një hapje,
për të futur kokën; rreth e qark hapjes kishte një buzë stofi të punuar,
ashtu si hapja e një parzmoreje, me qëllim që të mos shqyhej.

<span id="an_39:24">39:24</span> Mbi buzën e mantelit bënë disa shegë në
ngjyrë vjollce, të purpurt dhe flakë të kuqe, me fill të përdredhur.

<span id="an_39:25">39:25</span> Dhe bënë disa zile prej ari të pastër;
dhe i vunë në mes të shegëve në buzën e mantelit, rreth e qark shegëve;

<span id="an_39:26">39:26</span> një zile dhe një shegë, një zile dhe
një shegë, rreth e përqark, mbi buzën e mantelit, për të bërë shërbimin,
ashtu siç e kishte urdhëruar Zoti Moisiun.

<span id="an_39:27">39:27</span> Ata bënë edhe tunikat prej liri të
hollë; një punë prej endësi, për Aaronin dhe bijtë e tij,

<span id="an_39:28">39:28</span> çallma prej liri të hollë, zbukurimin e
mbulesave të kokës prej liri të hollë dhe pantallonat prej liri të hollë
të përdredhur,

<span id="an_39:29">39:29</span> dhe brezin prej liri të hollë të
përdredhur, në ngjyrë vjollce, të purpurt dhe flakë të kuqe, një punë
prej qëndistari, ashtu siç e kishte urdhëruar Zoti Moisiun.

<span id="an_39:30">39:30</span> Pastaj bënë pllakën e diademës së
shenjtë prej ari safi dhe gdhendën mbi të si mbi një vulë fjalët:
SHENJTÉRI ZOTIT.

<span id="an_39:31">39:31</span> Dhe mbërthyen në të një kordele ngjyrë
vjollce për ta lidhur në majë të çallmës, ashtu si e kishte urdhëruar
Zoti Moisiun.

<span id="an_39:32">39:32</span> Kështu përfundoi tërë puna e
tabernakullit dhe e çadrës së mbledhjes. Bijtë e Izraelit vepruan sipas
të gjitha urdhrave që Zoti i kishte dhënë Moisiut; ata vepruan në këtë
mënyrë.

<span id="an_39:33">39:33</span> Pastaj i çuan Moisiut tabernakullin,
çadrën dhe tërë veglat e saj, kapëset, dërrasat, traversat, shtyllat dhe
bazat e tyre,

<span id="an_39:34">39:34</span> mbulesën me lëkura dashi të ngjyera në
të kuq, mbulesën me lëkura baldose dhe velin e perdes,

<span id="an_39:35">39:35</span> arkën e dëshmisë me shtizat e saj dhe
pajtuesin,

<span id="an_39:36">39:36</span> tryezën me të gjitha veglat e saj dhe
bukën e paraqitjes,

<span id="an_39:37">39:37</span> shandani prej ari safi me llambat e tij
(llambat e vendosura në rregull), të gjitha orenditë e tij dhe vajin për
dritën e shandanit,

<span id="an_39:38">39:38</span> altarin prej ari, vajin e vajosjes,
temjanin e parfumuar dhe perden për hyrjen e çadrës,

<span id="an_39:39">39:39</span> altarin prej bronzi, grilën e tij prej
bronzi, shtizat e tij dhe të gjitha veglat e tij, legenin me bazën e
tij,

<span id="an_39:40">39:40</span> perdet e oborrit, shtyllat e tij me
gjithë bazat, perden për hyrjen e oborrit, kordonët e oborrit, kunjat e
tij dhe të gjitha veglat për shërbimin e tabernakullit, për çadrën e
mbledhjes,

<span id="an_39:41">39:41</span> rrobat e punuara mirë për të shërbyer
në shenjtërore, rrobat e shenjta për priftin Aaron dhe rrobat e bijve të
tij për të shërbyer si priftërinj.

<span id="an_39:42">39:42</span> Bijtë e Izraelit e kryen tërë punën,
sipas të gjitha porosive që Zoti i kishte dhënë Moisiut.

<span id="an_39:43">39:43</span> Moisiu, pra, shqyrtoi tërë punën; dhe
ja, ata e kishin kryer simbas urdhrave të Zotit; ata e kishin bërë
kështu. Kështu Moisiu i bekoi.

<span id="an_40:1">40:1</span> Pastaj Zoti i foli Moisiut, duke thënë:

<span id="an_40:2">40:2</span> "Ditën e parë të muajit të parë do të
ngresh tabernakullin, çadrën e mbledhjes.

<span id="an_40:3">40:3</span> Do të vendosësh atje arkën e dëshmisë dhe
do ta fshehësh arkën me një vel.

<span id="an_40:4">40:4</span> Do të sjellësh brenda tryezën dhe do të
vendosësh mbi të gjërat që duhen; do të sjellësh gjithashtu shandanin
dhe do të ndezësh llambat e tij.

<span id="an_40:5">40:5</span> Do të vendosësh altarin e artë për
temjanin përpara arkës së dëshmisë, dhe do të vësh perden në hyrje të
tabernakullit.

<span id="an_40:6">40:6</span> Do ta vësh altarin e olokausteve para
hyrjes së tabernakullit, të çadrës së mbledhjes.

<span id="an_40:7">40:7</span> Do ta vendosësh legenin midis çadrës së
mbledhjes dhe altarit dhe do të vësh ujë në të.

<span id="an_40:8">40:8</span> Do t'i vendosësh perdet e oborrit rreth e
qark dhe do të vësh një perde në hyrje të oborrit.

<span id="an_40:9">40:9</span> Pastaj do të marrësh vajin e vajosjes dhe
do të vajosh tabernakullin dhe tërë gjërat që ndodhen aty, dhe do ta
shenjtërosh me të gjitha veglat e tij; dhe do të jetë i shenjtë.

<span id="an_40:10">40:10</span> Do të vajosh altarin e olokausteve dhe
tërë orenditë e tij; do të shenjtërosh kështu altarin dhe altari do të
jetë shumë i shenjtë.

<span id="an_40:11">40:11</span> Do të vajosh edhe legenin me të gjithë
bazën e tij dhe do ta shenjtërosh.

<span id="an_40:12">40:12</span> Pastaj do të afrosh Aaronin dhe bijtë e
tij në hyrje të çadrës së mbledhjes dhe do t'i lash me ujë.

<span id="an_40:13">40:13</span> Do ta veshësh Aaronin me rrobat e
shenjta, do ta vajosh dhe do ta shenjtërosh, që të më shërbejë si prift.

<span id="an_40:14">40:14</span> Do të afrosh edhe bijtë e tij dhe do
t'i veshësh me tunika,

<span id="an_40:15">40:15</span> do t'i vajosh ashtu si do të kesh
vajuar atin e tyre, që të më shërbejnë si priftërinj; vajisja e tyre do
t'u japë priftëri përjetë, brez pas brezi".

<span id="an_40:16">40:16</span> Moisiu ashtu veproi; bëri pikërisht të
gjitha ato që Zoti i kishte urdhëruar.

<span id="an_40:17">40:17</span> Kështu ditën e parë të muajit të parë
të vitit të dytë, u ndërtua tabernakulli.

<span id="an_40:18">40:18</span> Moisiu e ngriti tabernakullin, hodhi
bazat e tij, sistemoi dërrasat e tij, i vuri traversat e tij dhe ngriti
shtyllat e tij.

<span id="an_40:19">40:19</span> Mbi tabernakullin shtriu perden dhe mbi
këtë vendosi mbulesën e çadrës, ashtu siç e kishte urdhëruar Zoti
Moisiun.

<span id="an_40:20">40:20</span> Pastaj mori dëshminë dhe e vendosi
brenda arkës, u vuri shtizat unazave të arkës, dhe e vuri pajtuesin mbi
arkë;

<span id="an_40:21">40:21</span> e çoi arkën në tabernakull, e vari
velin e perdes dhe kështu fshehu arkën e dëshmisë, ashtu si e kishte
urdhëruar Zoti Moisiun.

<span id="an_40:22">40:22</span> Vendosi gjithashtu tryezën në çadrën e
mbledhjes, në krahun verior të tabernakullit, jashtë velit.

<span id="an_40:23">40:23</span> Vendosi sipër me rregull bukën përpara
Zotit, ashtu si e kishte urdhëruar Zoti Moisiun.

<span id="an_40:24">40:24</span> Pastaj vuri shandanin në çadrën e
mbledhjes, përballë tryezës, nga ana jugore e tabernakullit;

<span id="an_40:25">40:25</span> dhe ndezi llambat përpara Zotit, ashtu
si e kishte urdhëruar Zoti Moisiun.

<span id="an_40:26">40:26</span> Pastaj vuri altarin e artë në çadrën e
mbledhjes, përpara velit,

<span id="an_40:27">40:27</span> dhe mbi të dogji temjanin e parfumuar,
ashtu siç e kishte urdhëruar Zoti Moisiun.

<span id="an_40:28">40:28</span> Vuri gjithashtu perden në hyrje të
tabernakullit.

<span id="an_40:29">40:29</span> Pastaj vendosi altarin e olokausteve në
hyrje të tabernakullit, të çadrës së mbledhjes, dhe mbi të ofroi
olokaustin dhe blatimin, ashtu si e kishte urdhëruar Zoti Moisiun.

<span id="an_40:30">40:30</span> Pastaj vuri legenin midis çadrës së
mbledhjes dhe altarit dhe e mbushi me ujë për t'u larë.

<span id="an_40:31">40:31</span> Dhe me këtë ujë, Moisiu, Aaroni dhe
bijtë e tij lanë duart dhe këmbët;

<span id="an_40:32">40:32</span> kur hynin në çadrën e mbledhjes dhe kur
i afroheshin altarit, ata laheshin, ashtu si e kishte urdhëruar Zoti
Moisiun.

<span id="an_40:33">40:33</span> Ndërtoi gjithashtu oborrin rreth
tabernakullit dhe altarit dhe vuri perden në hyrje të oborrit. Kështu
Moisiu e përfundoi punën e tij.

<span id="an_40:34">40:34</span> Atëherë reja e mbuloi çadrën e
mbledhjes dhe lavdia e Zotit e mbushi tabernakullin.

<span id="an_40:35">40:35</span> Dhe Moisiu nuk mundi të hyjë në çadrën
e mbledhjes, sepse reja e kishte mbuluar nga sipër dhe lavdia e Zotit
mbushte tabernakullin.

<span id="an_40:36">40:36</span> Në të tëra zhvendosjet e tyre, kur reja
ngrihej mbi tabernakullin, bijtë e Izraelit niseshin;

<span id="an_40:37">40:37</span> por në rast se reja nuk ngrihej, nuk
niseshin deri ditën që ajo të ngrihej.

<span id="an_40:38">40:38</span> Sepse reja e Zotit qëndronte mbi
tabernakullin gjatë ditës, dhe natën mbi të qëndronte një zjarr, para
syve të të gjithë shtëpisë së Izraelit, gjatë gjithë zhvendosjeve së
tyre.?

------------------------------------------------------------------------

[Next: Leviticus](lev)
