[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](kg1)  [Next](ch1) 

------------------------------------------------------------------------

### Albanian Bible: 2 Kings

<span id="an_1:1">1:1</span> Mbas vdekjes së Ashabit, Moabi u rebelua
kundër Izraelit.

<span id="an_1:2">1:2</span> Ashaziahu ra nga dritarja e katit të sipërm
në Samari dhe u dëmtua. Atëherë dërgoi lajmëtarë të cilëve u tha:
"Shkoni të konsultoni Baal-Zebubin, perëndinë e Ekronit, për të ditur në
se do ta marr veten nga kjo fatkeqësi".

<span id="an_1:3">1:3</span> Por një engjëll i Zotit i tha Tishbitit
Elia: "Çohu dhe u dil përpara lajmëtarëve të mbretit të Samarisë dhe u
thuaj atyre: "Mos vallë nuk ka Perëndi në Izrael, që ju shkoni të
konsultoheni me Baal-Zebubin, perëndinë e Ekronit?

<span id="an_1:4">1:4</span> Prandaj kështu thotë Zoti: "Ti nuk do të
zbresësh më nga shtrati në të cilin ke hipur, por me siguri ke për të
vdekur"". Pastaj Elia u largua.

<span id="an_1:5">1:5</span> Lajmëtarët u kthyen te Ashaziahu, që i
pyeti ata: "Pse u kthyhet?".

<span id="an_1:6">1:6</span> Ata u përgjigjën: "Një njeri na doli
përpara dhe na tha: "Shkoni te mbreti që ju ka dërguar dhe i thoni:
Kështu thotë Zoti: Mos vallë nuk ka asnjë Perëndi në Izrael që ti dërgon
njerëz për t'u konsultuar me Baal-Zebubin, perëndinë e Ekronit? Prandaj
nuk do të zbresësh nga shtrati mbi të cilin ke hipur, por me siguri ke
për të vdekur"".

<span id="an_1:7">1:7</span> Atëherë mbreti i pyeti ata: "Si ishte
njeriu që ju doli përpara dhe ju tha këto fjalë?".

<span id="an_1:8">1:8</span> Ata u përgjigjën: "Ishte një njeri i veshur
me rroba leshi dhe me një brez prej lëkure rreth ijeve"; Ashaziahu tha:
"Éshtë Elia, Tishbiti!".

<span id="an_1:9">1:9</span> Atëherë mbreti dërgoi tek Elia një kapiten
pesëdhjetësheje me pesëdhjetë njerëzit e tij; ai u ngjit tek ai dhe e
gjeti Elian të ulur në majë të malit. Kapiteni i tha: "O njeriu i
Perëndisë, mbreti të urdhëron të zbresësh".

<span id="an_1:10">1:10</span> Elia u përgjigj dhe i tha kapitenit të
pesëdhjetëshes: "Në rast se jam një njeri i Perëndisë, të zbresë zjarr
nga qielli dhe të të zhdukë ty dhe të pesëdhjetë njerëzit që janë me
ty!". Dhe nga qielli zbriti një zjarr, që zhduku atë dhe të pesëdhjetë
njerëzit e tij.

<span id="an_1:11">1:11</span> Atëherë mbreti i dërgoi një kapiten
tjetër pesëdhjetësheje me pesëdhjetë njerëzit e tij, që iu drejtua Elias
dhe i tha: "O njeriu i Perëndisë, mbreti të urdhëron të zbresësh
menjëherë".

<span id="an_1:12">1:12</span> Elia u përgjigj dhe u tha atyre: "Në
qoftë se jam një njeri i Perëndisë, le të zbresë zjarr nga qielli dhe të
të zhdukë ty dhe pesëdhjetë njerëzit e tu". Dhe nga qielli zbriti zjarri
i Perëndisë që zhduku atë dhe të pesëdhjetë njerëzit e tij.

<span id="an_1:13">1:13</span> Mbreti dërgoi edhe një kapiten të tretë
pesëdhjetësheje me pesëdhjetë njerëzit e tij. Ky kapiten i tretë
pesëdhjetësheje u ngjit dhe shkoi e u shtri para Elias, duke e lutur: "O
njeriu i Perëndisë, të lutem, jeta ime e këtyre pesëdhjetë shërbëtorëve
të tu qofshin të çmuara në sytë e tu!

<span id="an_1:14">1:14</span> Ja, një zjarr zbriti nga qielli dhe
zhduku dy kapitenët e parë të pesëdhjetëshes me pesëdhjetë njerëzit e
tyre; por tani jeta ime qoftë e çmuar në sytë e tu".

<span id="an_1:15">1:15</span> Engjëlli i Zotit i tha Elias: "Zbrit me
të dhe mos ki frikë prej tij". Prandaj Elia u ngrit dhe zbriti bashkë me
të te mbreti,

<span id="an_1:16">1:16</span> dhe i tha: "Kështu thotë Zoti: "Pse nuk
paska në Izrael asnjë Perëndi, me fjalën e të cilit të mund të
këshillohesh, që ti dërgove lajmëtarë te Baal-Zebubi, perëndi e Ekronit?
Për këtë arësye ti nuk do të zbresësh nga shtrati në të cilin ke hipur,
por ke për të vdekur me siguri"".

<span id="an_1:17">1:17</span> Kështu Ashaziahu vdiq, sipas fjalës së
Zotit, të cilën e shqiptoi Elia. Me qenë se nuk kishte bij, Jerohami
filloi të mbretërojë në vend të tij, gjatë vitit të dytë të Jerohamit,
birit të Jozafatit, mbretit të Judës.

<span id="an_1:18">1:18</span> Pjesa tjetër e bëmave të kryera nga
Ashaziahu a nuk është e shkruar vallë në librin e Kronikave të mbretërve
të Izraelit?

<span id="an_2:1">2:1</span> Kur Zoti deshi ta çonte në qiell Elian në
një shakullinë, Elia u nis nga Gilgali bashkë me Eliseun.

<span id="an_2:2">2:2</span> Atëherë Elia i tha Eliseut: "Ndalu këtu, të
lutem, sepse Zoti më dërgoi deri në Bethel". Por Eliseu u përgjigj:
"Ashtu siç është e vërtetë që Zoti rron dhe që edhe ti vetë rron, unë
nuk do të lë". Kështu zbritën në Bethel.

<span id="an_2:3">2:3</span> Dishepujt e profetëve që ishin në Bethel
shkuan pastaj ta takojnë Eliseun dhe i thanë: A e di që Zoti do ta çojë
sot zotin tënde përmbi ty?". Ai u përgjigj: "Po, e di; heshtni!".

<span id="an_2:4">2:4</span> Pastaj Elia i tha: "Elise, ndalu këtu, të
lutem, sepse Zoti më dërgon në Jeriko". Ai u përgjigj: "Ashtu siç është
e vërtetë që Zoti rron dhe që ti vetë rron, unë nuk do të të lë". Kështu
zbritën në Jeriko.

<span id="an_2:5">2:5</span> Atëherë dishepujt e profetëve që ishin në
Jeriko iu afruan Eliseut dhe i thanë: "A e di që Zoti do ta çojë sot
zotin tënd përmbi ty?". Ai u përgjigj: "Po, e di; heshtni!".

<span id="an_2:6">2:6</span> Pastaj Elia i tha: "Ndalu këtu, të lutem,
sepse Zoti më çon në Jordan". Ai u përgjigj: "Ashtu siç është e vërtetë
që Zoti rron dhe që edhe ti rron, unë nuk do të të lë". Kështu e
vazhduan rrugën bashkë.

<span id="an_2:7">2:7</span> Pesëdhjetë veta nga radhët e dishepujve të
profetëve shkuan pas tyre dhe u ndalën përballë tyre, nga larg, ndërsa
Elia dhe Eliseu u ndalën në bregun e Jordanit.

<span id="an_2:8">2:8</span> Atëherë Elia mori mantelin e tij, e
mbështolli dhe rahu me të ujërat, që u ndanë andej dhe këndej; kështu
kaluan që të dy në të thatë.

<span id="an_2:9">2:9</span> Mbas kalimit, Elia i tha Eliseut: "Kërko
çfarë do që unë të bëj, për ty, para se të më largojnë prej teje".
Eliseu u përgjigj: "Të lutem, bëj që një pjesë e dyfishtë e frymës tënde
të vijë mbi mua".

<span id="an_2:10">2:10</span> Elia tha: "Ti ke kërkuar një gjë të
vështirë; megjithatë, po të më shohësh kur do të më largojnë prej teje,
kjo do të të jepet, përndryshe nuk do ta kesh".

<span id="an_2:11">2:11</span> Ndërsa ecnin duke folur, ata u ndanë nga
njeri tjetri nga një qerre e zjarrtë dhe nga kuaj të zjarrtë, dhe Elia u
ngjit në qiell në një shakullinë.

<span id="an_2:12">2:12</span> Eliseu e pa këtë dhe filloi të bërtasë:
"O ati im, o ati im, qerre e Izraelit dhe kalorësia e tij". Pastaj nuk e
pa më. Atëherë kapi rrobat e tij dhe i grisi më dysh.

<span id="an_2:13">2:13</span> Mblodhi pastaj mantelin e Elias që i
kishte rënë nga trupi, u kthye prapa dhe u ndal në bregun e Jordanit.

<span id="an_2:14">2:14</span> Pastaj mori mantelin e Elias që i kishte
rënë nga trupi, rrahu ujërat me të dhe tha: "Ku është Zoti, Perëndia i
Elias?". Kur edhe ai rrahu ujërat, këto u ndanë sa andej edhe këtej dhe
Eliseu kaloi.

<span id="an_2:15">2:15</span> Kur dishepujt e profetëve që ishin në
Jeriko dhe ndodheshin kështu përballë Jordanit e panë Eliseun, ata
thanë: "Fryma e Elias është vendosur mbi Eliseun". Pastaj i dolën
përpara, u përkulën deri në tokë përpara tij

<span id="an_2:16">2:16</span> dhe i thanë: "Ja, ka midis shërbëtorëve
të tu pesëdhjetë njerëz të fuqishëm; lëri të shkojnë e të kërkojnë zotin
tënde se mos Fryma e Zotit e ka marrë dhe e ka hedhur mbi ndonjë mal apo
në ndonjë luginë". Eliseu u përgjigj: "Mos dërgoni njeri".

<span id="an_2:17">2:17</span> Por ata ngulën këmbë aq shumë sa ai mbeti
i hutuar dhe tha: "Çojini". Atëherë ata dërguan pesëdhjetë njerëz për të
kërkuar Elian tri ditë me radhë, por nuk e gjetën.

<span id="an_2:18">2:18</span> Kur ata u kthyen tek Eliseu, që ishte
ndalur në Jeriko, ai u tha atyre: "A nuk ju kisha thënë: Mos shkoni?".

<span id="an_2:19">2:19</span> banorët e qytetit i thanë Eliseut: "Ja,
qëndrimi në këtë qytet është i këndshëm, siç mund ta vërë re zoti jonë,
por ujërat janë të këqija dhe vendi jopjellor.

<span id="an_2:20">2:20</span> Ai tha: "Më sillni një pjatë të re dhe
mbusheni me kripë". Ata ia sollën.

<span id="an_2:21">2:21</span> Ai shkoi te burimi i ujërave, hodhi aty
kripën dhe tha: "Kështu thotë Zoti: "Unë do t'i bëj të mbara këto ujëra,
ato nuk do të shkaktojnë më as vdekje, as shterpësi"".

<span id="an_2:22">2:22</span> Kështu ujërat kanë mbetur të mbara deri
më sot, sipas fjalës që Eliseu kishte shqiptuar.

<span id="an_2:23">2:23</span> Që andej Eliseu u ngjit në Bethel. Ndërsa
po ngjitej nëpër rrugë dolën nga qyteti disa të rinj dhe filluan të
tallen me të, duke thënë: "Ngjitu, o kokë tullaci! Ngjitu, o kokë
tullaci".

<span id="an_2:24">2:24</span> Ai u kthye, i pa dhe i mallkoi në emër të
Zotit, atëherë dolën nga pylli dy arinj, që i bënë copë-copë dyzet e dy
nga këta të rinj.

<span id="an_2:25">2:25</span> Që këtej Eliseu shkoi në malin Karmel dhe
që andej u kthye pastaj në Samari.

<span id="an_3:1">3:1</span> Jehorami, bir i Ashabit, filloi të
mbretërojë mbi Izraelin në Samari vitin e tetëmbëdhjetë të Jozafatit,
mbretit të Judës, dhe mbretëroi dymbëdhjetë vjet me radhë.

<span id="an_3:2">3:2</span> Ai bëri atë që është e keqe për sytë e
Zotit, por jo si i ati i tij dhe nëna e tij, sepse hoqi shtyllën e
Baalit, të ndërtuar nga i ati.

<span id="an_3:3">3:3</span> Megjithatë ai mbeti i lidhur me mëkatet e
Jeroboamit, birit të Nebatit, që e kishte bërë Izraelin të mëkatojë, dhe
nuk u shkëput nga ato.

<span id="an_3:4">3:4</span> Mesha, mbret i Moabit, ishte një rritës
dhensh dhe i paguante mbretit të Izraelit një haraç prej njëqind mijë
qengjash dhe leshin e njëqind mijë deshve.

<span id="an_3:5">3:5</span> Por me vdekjen e Ashabit, mbretit të Moabit
u rebelua kundër mbretit të Izraelit.

<span id="an_3:6">3:6</span> Atëherë mbreti Jehoram doli nga Samaria dhe
kërkoi të mblidhet tërë Izraeli;

<span id="an_3:7">3:7</span> pastaj u nis dhe i çoi fjalë Jozafatit,
mbretit të Judës: "Mbreti i Moabit ka ngritur krye kundër meje; a do të
vish me mua për të luftuar kundër Moabit?". Ai u përgjigj: "Do të vij,
ki besim tek unë ashtu si ke besim tek vetja jote, te populli im ashtu
si te populli yt, te kuajt e mi ashtu si te kuajt e tu".

<span id="an_3:8">3:8</span> Pastaj pyeti: "Nëpër çfarë rruge do të
shkojmë?". Jehorami u përgjigj: "Nga rruga e shkretëtirës së Edomit".

<span id="an_3:9">3:9</span> Kështu mbreti i Izraelit, mbreti i Judës
dhe mbreti i Edomit filluan marshimin; mbasi ecën përqark shkretëtirës
shtatë ditë, filloi t'i mungojë uji ushtrisë dhe kafshëve që e ndiqnin.

<span id="an_3:10">3:10</span> Atëherë mbreti i Izraelit tha: "Sa keq!
Zoti i ka thirrur bashkë këta tre mbretër për t'i dorëzuar në duart e
Moabit!".

<span id="an_3:11">3:11</span> Por Jozafati pyeti: "A ka këtu ndonjë
profet të Zotit me anë të të cilit mund të këshillohemi me Zotin?".
Njëri nga shërbëtorët e mbretit të Izraelit u përgjigj dhe tha: "Kemi
këtu Eliseun, birin e Shafatit, i cili derdhte ujë mbi duart e Elias".

<span id="an_3:12">3:12</span> Jozafati tha: "Fjala e Zotit është me
të". Kështu mbreti i Izraelit, Jozafati dhe mbreti i Edomit zbritën
drejt tij.

<span id="an_3:13">3:13</span> Por Eliseu i tha mbretit të Izraelit:
"Ç'punë kam unë me ty? Shko te profetët e atit tënd dhe të nënës sate!".
Mbreti i Izraelit iu përgjigj: "Jo, sepse Zoti i ka thirrur bashkë të
këta tre mbretër për t'i dorëzuar në duart e Moabit".

<span id="an_3:14">3:14</span> Atëherë Eliseu tha: "Ashtu siç është e
vërtetë që rron Zoti i ushtrive, në prani të të cilit ndodhem unë, po të
mos ishte për respektin që kam për Jozafatin, mbretin e Judës, nuk do të
isha kujdesur aspak për ty dhe nuk do të të kisha begenisur as edhe me
një shikim.

<span id="an_3:15">3:15</span> Por tani më sillni një muzikant". Por
ndodhi që, ndërsa muzikanti i binte harpës, dora e Zotit u ndodh mbi
Eliseun.

<span id="an_3:16">3:16</span> Atëherë ai tha: "Kështu flet Zoti:
"Gërmoni shumë gropa në këtë luginë".

<span id="an_3:17">3:17</span> Sepse kështu thotë Zoti: "Ju nuk do të
shihni as erë, as shi; megjithatë kjo luginë do të mbushet me ujë; dhe
do të pini ju, bagëtia juaj dhe kafshët tuaja të transportit.

<span id="an_3:18">3:18</span> Por kjo është akoma pak në sytë e Zotit,
sepse ai do t'ju japë në dorë edhe Moabin.

<span id="an_3:19">3:19</span> Ju do të shkatërroni të gjitha qytetet e
fortifikuara dhe të gjitha qytetet më të mira, do të rrëzoni të gjithë
drurët e mirë, do të zini të gjitha burimet e ujit dhe do të shkatërroni
me gurë të gjitha parcelat e mira të tokës"".

<span id="an_3:20">3:20</span> Të nesërmen, në orën në të cilën ofrohet
blatimi i ushqimit, ja që erdhi uji nga ana e Edomit dhe vendi u mbush
plot me ujë.

<span id="an_3:21">3:21</span> Tërë Moabitët, që mësuan që këta mbretër
kishin dalë për të bërë luftë, mblodhën tërë ata që ishin në gjendje të
mbanin armë, të rinj dhe pleq, dhe u rreshtuan në kufi.

<span id="an_3:22">3:22</span> Kur u ngritën në mëngjes herët, dielli
shndriste mbi ujërat; atëherë Moabitët panë para tyre ujërat të kuqë si
gjak;

<span id="an_3:23">3:23</span> dhe thanë: "Po ky është gjak! Me siguri
këta mbretër janë përleshur dhe kanë vrarë njeri tjetrin. Kështu, pra, o
Moab, të bëjmë plaçkë!".

<span id="an_3:24">3:24</span> Kështu u sulën drejt kampit të Izraelit;
por Izaelitët u ngritën dhe i vunë përpara Moabitët, që ia mbathën para
tyre. Hynë pastaj në vend dhe vazhduan t'i vrasin Moabitët.

<span id="an_3:25">3:25</span> Shkatëruan qytetet; çdo copë tokë të mirë
e mbushën me gurë, duke hedhur secili gurin e tij; i zunë të gjitha
burimet e ujit dhe prenë tërë drurët e mirë. Në Kir-Hareseth mbetën
vetëm gurët, por hobetarët e rrethuan dhe e sulmuan.

<span id="an_3:26">3:26</span> Mbreti i Moabit, duke parë që beteja
ishte tepër e fortë për të, mori me vete shtatëqind veta që vringëllonin
shpatat, për të çarë rrugën deri te mbreti i Edomit; por nuk mundën.

<span id="an_3:27">3:27</span> Atëherë ai mori të parëlindurin e tij që
do të mbretëronte në vend të tij, dhe e ofroi si olokaust mbi muret.
Pati atëherë një zemërim të madh kundër atyre Izraelitëve që u larguan
nga ai dhe u kthyen në vendin e tyre.

<span id="an_4:1">4:1</span> Një grua, bashkëshortja e një dishepulli të
profetëve, i thirri Eliseut duke i thënë: "Shërbëtori yt, burri im,
vdiq, dhe ti e di që shërbëtori yt kishte frikë nga Zoti; tani
huadhënësi ka ardhur

<span id="an_4:2">4:2</span> Eliseu i tha: "Ç'duhet të bëj për ty? Më
thuaj, çfarë ke në shtëpi?". Ajo u përgjigj: Shërbëtorja jote nuk ka
asgjë në shtëpi përveç një ene të vogël me vaj".

<span id="an_4:3">4:3</span> Atëherë ai i tha: "Shko dhe kërko hua nga
gjithë fqinjët e tu disa enë boshe; dhe mos u kërko pak.

<span id="an_4:4">4:4</span> Kur të kthehesh, mbyll portën prapa teje
dhe bijve të tu, pastaj derdh vajin në tërë enët, duke vënë mënjanë ato
që do të mbushen".

<span id="an_4:5">4:5</span> Ajo u largua prej tij dhe mbylli portën pas
vetes dhe të bijve; këta i sillnin enët dhe ajo derdhte vajin në to.

<span id="an_4:6">4:6</span> Kur enët u mbushën, ajo i tha të birit:
"Sillmë edhe një enë". Por ai iu përgjigj: "Nuk ka më enë". Dhe vaji u
ndal.

<span id="an_4:7">4:7</span> Atëherë ajo shkoi t'ia njoftojë ngjarjen
njeriut të Perëndisë, që i tha: "Shko të shesësh vajin dhe paguaj
borxhin tënd; me atë që do teprojë, ke për të jetuar ti dhe bijtë e tu".

<span id="an_4:8">4:8</span> Ndodhi që një ditë Eliseu shkoi në Shunem,
ku banonte një grua e pasur, dhe kjo e detyroi të hante pak ushqim.
Kështu sa herë që ai kalonte andej, shkonte të hante tek ajo.

<span id="an_4:9">4:9</span> Ajo i tha burrit të saj: "Ja, unë jam e
sigurt që ai që kalon gjithnjë te neve është një njeri i shenjtë i
Perëndisë.

<span id="an_4:10">4:10</span> Të lutem, të ndërtojmë një dhomë të vogël
me mur në katin e sipërm dhe të vëmë për të një shtrat, një tryezë, një
karrige dhe një shandan; kështu, kur të vijë te ne, mund të rrijë në atë
dhomë".

<span id="an_4:11">4:11</span> Një ditë që Eliseu po kalonte andej shkoi
në dhomën lart dhe u shtri.

<span id="an_4:12">4:12</span> Pastaj i tha Gehazit, shërbëtorit të tij:
"Thirre këtë Shunamite". Ai e thirri dhe ajo u paraqit përpara tij.

<span id="an_4:13">4:13</span> Pastaj Eliseu i tha shërbëtorit të tij:
"I thuaj kështu: "Ja, ti ke treguar një kujdes të veçantë për ne; çfarë
mund të bëj për ty? A dëshiron t'i them diçka në emrin tënd mbretit apo
komandantit të ushtrisë?"". Ajo u përgjigj:

<span id="an_4:14">4:14</span> "Unë jetoj në mes të popullit tim".
Atëherë Eliseu i tha: "Çfarë mund të bëj për të?". Gehazi u përgjigj:
"Të thuash të vërtetën, ajo nuk ka fëmijë dhe burri i saj është i
vjetër".

<span id="an_4:15">4:15</span> Eliseu i tha: "Thirre!". Ai e thirri dhe
ajo u ndal te porta.

<span id="an_4:16">4:16</span> Atëherë Eliseu i tha: "Në këtë stinë,
mot, ti do të përqafosh një bir". Ajo u përgjigj: "Jo, imzot; o njeri i
Perëndisë, mos e gënje shërbëtoren tënde!".

<span id="an_4:17">4:17</span> Gruaja mbeti me barrë dhe lindi një djalë
vitin tjetër, në po atë stinë siç i kishte thënë Eliseu.

<span id="an_4:18">4:18</span> Fëmija u rrit; një ditë që kishte vajtur
tek i ati bashkë me korrësit,

<span id="an_4:19">4:19</span> i tha të atit: "Koka ime, koka ime!". I
ati urdhëroi shërbëtorin e tij: "Çoje tek e ëma!".

<span id="an_4:20">4:20</span> Ky e mori dhe e çoi tek e ëma. Fëmija
qëndroi në prehrin e saj deri në mesditë, pastaj vdiq.

<span id="an_4:21">4:21</span> Atëherë ajo u ngjit, u shtri në shtratin
e njeriut të Perëndisë, mbylli portën prapa tij dhe doli.

<span id="an_4:22">4:22</span> Pastaj thirri burrin e saj dhe i tha: "Të
lutem, më dërgo një nga shërbëtorët e tu dhe një gomare; po vrapoj te
njeriu i Perëndisë dhe po kthehem".

<span id="an_4:23">4:23</span> Ai e pyeti: "Pse dëshiron të shkosh tek
ai pikërisht sot? Nuk është as dita e hënës së re, as e shtuna". Ajo u
përgjigj: "Çdo gjë do të shkojë mbarë!".

<span id="an_4:24">4:24</span> Pastaj vuri t'i shalojnë gomaren dhe
urdhroi shërbëtorin e vet: "Më udhëhiq dhe shko përpara; mos e ngadalëso
hapin për mua, veçse po ta urdhërova unë".

<span id="an_4:25">4:25</span> Kështu ajo u nis dhe shkoi te njeriu i
Perëndisë, në malin Karmel. Sa e pa njeriu i Perëndisë nga larg, i tha
Gehazit, shërbëtorit të tij: "Ja, Shunamitja!

<span id="an_4:26">4:26</span> Të lutem, shko ta takosh dhe i thuaj: "A
je mirë? A është mirë burri yt? Dhe fëmija a është mirë?"". Ajo u
përgjigj: "Janë mirë".

<span id="an_4:27">4:27</span> Kur arriti te njeriu i Perëndisë në mal,
i përqafoi këmbët. Gehazi u afrua për ta larguar, por njeriu i Perëndisë
i tha: "Lëre të qetë, sepse e ka shpirtin të trishtuar, dhe Zoti ma ka
fshehur dhe nuk ma ka treguar".

<span id="an_4:28">4:28</span> Ajo tha: "A i kisha kërkuar, vallë një
bir zotit tim? A nuk të kisha thënë vallë: "Mos më gënje"?".

<span id="an_4:29">4:29</span> Atëherë Eliseu i tha Gehazit: "Ngjeshe
brezin, merr në dorë bastunin tim dhe nisu. Në qoftë se takon ndonjë
njeri, mos e përshëndet; dhe në qoftë se dikush të përshëndet, mos iu
përgjigj: do ta vendosësh bastunin tim mbi fytyrën e fëmijës".

<span id="an_4:30">4:30</span> E ëma e fëmijës i tha Eliseut: "Ashtu siç
është e vërtetë që Zoti rron dhe që edhe ti rron, unë nuk do të të lë".
Kështu Eliseu u ngrit dhe i shkoi pas.

<span id="an_4:31">4:31</span> Gehazi i kishte paraprirë dhe kishte vënë
bastunin mbi fytyrën e fëmijës, por nuk pati as zë as përgjigje. Prandaj
ai u kthye të takohet me Eliseun dhe i tregoi atë që i kishte ndodhur,
duke i thënë: "Fëmija nuk u zgjua".

<span id="an_4:32">4:32</span> Kur Eliseu hyri në shtëpi, e pa fëmijën
të vdekur dhe të shtrirë në shtratin e tij.

<span id="an_4:33">4:33</span> Atrëherë ai hyri, mbylli derën pas atyre
të dyve dhe iu lut Zotit.

<span id="an_4:34">4:34</span> Pastaj hipi mbi shtratin dhe u shtri mbi
fëmijën; vuri gojën e vet mbi gojën e tij, duart e veta mbi duart e tij;
u shtri mbi të dhe mishi i fëmijës filloi të ngrohet.

<span id="an_4:35">4:35</span> Pastaj Eliseu u tërhoq prapa dhe shkoi sa
andej e këtej nëpër shtëpi; pas kësaj u ngjit përsëri dhe u shtri mbi
fëmijën; fëmija teshtiu shtatë herë dhe hapi sytë.

<span id="an_4:36">4:36</span> Atëherë ai thirri Gehazin dhe i tha:
"Thirre Shunamiten". Ai e thirri; kur ajo arriti tek Eliseu, ky i tha:
"Merre djalin tënd".

<span id="an_4:37">4:37</span> Ajo hyri dhe u hosh në këmbët e tij, duke
u shtrirë për tokë; pastaj mori djalin e saj dhe doli.

<span id="an_4:38">4:38</span> Pasta Eliseu u kthye në Gilgal; kishte
rënë zia e bukës në vend. Ndërsa dishepujt e profetëve ishin ulur
përpara tij, ai i tha shërbëtorit të tij: "Vër mbi zjarr kusinë e madhe
dhe përgatit një supë për dishepujt e profetit".

<span id="an_4:39">4:39</span> Njeri prej tyre që kishte dalë ndër fusha
për të mbledhur barëra, gjeti një bimë të egër kacavarëse, prej së cilës
mblodhi kolokuintidet dhe mbushi veshjen e tij me to; pastaj u kthye dhe
i copëtoi në kusinë e supës, megjithëse nuk e dinte se ç'ishin.

<span id="an_4:40">4:40</span> Pastaj ua zbrazën supën burrave që ta
hanin, por ata e provuan dhe thanë: "Vdekja është në kusi, o njeri i
Perëndisë", dhe nuk mundën ta hanë.

<span id="an_4:41">4:41</span> Eliseu urdhëroi atëherë: "Më sillni
miell". E hodhi në kusi, pastaj tha: "Ua zbrazni njerëzve që ta hanë".
Dhe nuk kishte më asgjë të keqe në kusi.

<span id="an_4:42">4:42</span> Erdhi pastaj një njeri nga Baal-Shalila,
që i solli njeriut të Perëndisë bukë nga korrja e parë; njëzet bukë prej
elbi dhe disa kallinj gruri. Eliseu tha: "Jepjua njerëzve që ta hanë".

<span id="an_4:43">4:43</span> Por shërbëtori i tij u përgjigj: "Si mund
ta shtroj këtë përpara njëqind vetave?". Eliseu urdhëroi përsëri:
"Jepjua njerëzve që ta hanë, sepse kështu thotë Zoti: "Do të hanë dhe ka
për të tepruar"".

<span id="an_4:44">4:44</span> Kështu ai e shtroi para njerëzve, që
hëngrën dhe teproi sipas fjalës së Zotit.

<span id="an_5:1">5:1</span> Naamani, komandant i ushtrisë së mbretit të
Sirisë, ishte një njeri i madh dhe shumë i çmuar në sytë e zotit të tij,
sepse nëpërmjet tij Zoti i kishte dhënë fitoren Sirisë; por ky njeri i
madh dhe trim ishte lebroz.

<span id="an_5:2">5:2</span> Disa banda të Sirisë gjatë një sulmi për
plaçkitje kishin marrë me vete nga vendi i Izraelit, si robinjë, një
vajzë të vogël që kishte përfunduar si shërbëtore e gruas së Naamanit.

<span id="an_5:3">5:3</span> Ajo i tha zonjës së saj: "Po të mundte të
shkonte zoti im te profeti që është në Samari, me siguri ky do ta
shëronte nga lebra".

<span id="an_5:4">5:4</span> Kështu Naamani shkoi tek zoti e tij dhe ia
tregoi çështjen, duke thënë: "Vajza nga vendi i Izraelit ka thënë kështu
e kështu".

<span id="an_5:5">5:5</span> Atëherë mbreti i Sirisë tha: "Shko, pra,
unë do t'i dërgoj një letër mbretit të Izraelit". Ai, pra, u nis duke
marrë me vete dhjetë talente argjendi, gjashtë mijë sikla ari dhe dhjetë
palë ndërresash.

<span id="an_5:6">5:6</span> I çoi mbretit të Izraelit gjithashtu
letrën, në të cilën thuhej: "Kur të të arrijë kjo letër, dije që po të
dërgoj shërbëtorin tim Naaman, që ta shërosh nga lebra".

<span id="an_5:7">5:7</span> Mbasi lexoi letrën, mbreti i Izraelit grisi
rrobat e tij dhe tha: "A jam unë Perëndia, i pajisur me fuqinë të të
shkaktojë vdekjen dhe ngjalljen, që ai më dërgon një njeri për ta
shëruar nga lebra? Prandaj shikoni, që ai tani kërkon pretekse kundër
meje".

<span id="an_5:8">5:8</span> Kur Eliseu, njeriu i Perëndisë, mësoi që
mbreti i Izraelit kishte grisur rrobat e tij, dërgoi t'i thotë mbretit:
"Pse i grise rrobat? Le të vijë ai njeri tek unë dhe do të mësojë që ka
një profet në Izrael".

<span id="an_5:9">5:9</span> Kështu Naamani erdhi me kuajt dhe me qerret
e tij dhe u ndal te porta e shtëpisë së Eliseut.

<span id="an_5:10">5:10</span> Atëherë Eliseu i dërgoi një lajmëtar për
t'i thënë: "Shko të lahesh shtatë herë në Jordan dhe mishi yt do të
kthehet si më parë dhe do të jesh i pastër".

<span id="an_5:11">5:11</span> Por Naamani u zemërua dhe iku, duke
thënë: "Ja, unë mendoja: "Ai ka për të dalë me siguri përballë meje, do
të ndalet, do të përmëndë emrin e Zotit, Perëndisë së tij, do të lëvizë
dorën mbi pjesët e sëmura dhe do të më shërojë nga lebra".

<span id="an_5:12">5:12</span> Lumenjtë e Damaskut, Abanahu dhe Farpari,
a nuk janë më të mirë se tërë ujërat e Izraelit? Nuk mund të lahesha në
to dhe të bëhem i pastër?". Kështu u kthye dhe iku tërë inat.

<span id="an_5:13">5:13</span> Por shërbëtorët e tij iu afruan dhe i
folën, duke i thënë: "Ati ynë, në qoftë se profeti do të kishte
urdhëruar një gjë të madhe, ti a do ta kishe bërë? Aq më tepër tani që
të ka thënë: "Lahu dhe do të pastrohesh"?".

<span id="an_5:14">5:14</span> Atëherë ai zbriti dhe u zhyt shtatë herë
në Jordan, sipas fjalës së njeriut të Perëndisë, mishi i tij u bë si
mishi i një fëmije të vogël dhe ai pastrua.

<span id="an_5:15">5:15</span> Pastaj u kthye me gjithë suitën e tij te
njeriu i Perëndisë, shkoi e u paraqit para tij dhe tha: "Tani e pranoj
që nuk ka asnjë Perëndi në gjithë dheun, përveç se në Izrael. Prandaj
tani prano një dhuratë, të lutem, nga shërbëtori yt".

<span id="an_5:16">5:16</span> Por ai u përgjigj: "Ashtu siç është e
vërtetë që rron Zoti, në prani të të cilit ndodhem, nuk kam për të
pranuar asgjë". Naamani ngulte këmbë që të pranonte, por ai refuzonte.

<span id="an_5:17">5:17</span> Atëherë Naamani tha: "Me qenë se ti nuk
do, lejo që t'i jepet shërbëtorit tënd aq tokë sa mund të mbajnë dy
mushka, sepse shërbëtori yt nuk do t'u ofrojë më olokauste as flijime
perëndive të tjera, por vetëm Zotit.

<span id="an_5:18">5:18</span> Megjithatë Zoti ta falë shërbëtorin e tij
për këtë gjë: kur zoti im shkon në tempullin e Rimonit për të adhuruar
dhe mbështetet në krahun tim, edhe do të bie përmbys në tempullin e
Rimonit; Zoti ta falë shërbëtorin e tij për këtë gjë, kur unë do të bie
përmbys në tempullin e Rimonit".

<span id="an_5:19">5:19</span> Profeti i tha: "Shko i qetë!". Kështu u
nda prej tij dhe bëri një copë rrugë të mirë.

<span id="an_5:20">5:20</span> Por Gehazi, shërbëtori i Eliseut, njeriut
të Perëndisë, tha me veten e tij: "Ja, zoti im është sjellë tepër mirë
me Naamanin, me këtë Sirian, duke mos pranuar nga dora e tij atë që ai
kishte sjellë;

<span id="an_5:21">5:21</span> Kështu Gehazi ndoqi Naamanin; kur Naamani
pa që ai vraponte prapa tij, u hodh nga qerrja për t'i dalë përballë dhe
i tha: "A shkon çdo gjë mirë?".

<span id="an_5:22">5:22</span> Ai u përgjigj: "Çdo gjë mirë. Zoti im më
dërgon të të them: "Ja, pikërisht tani kanë ardhur tek unë nga krahina
malore e Efraimit dy të rinj nga dishepujt e profetëve; të lutem, jepu
atyre një talent argjendi dhe dy palë rroba"".

<span id="an_5:23">5:23</span> Atëherë Naamani tha: "Të lutem, prano dy
talenta!", dhe insistoi me të. Pastaj lidhi dy talenta prej argjendi, në
dy thasët me dy palë rroba dhe ua dorëzoi dy prej shërbëtorëve të tij,
që i bartën para tij.

<span id="an_5:24">5:24</span> Kur arriti në kodër, mori thasët nga
duart e tyre, i rivendosi në shtëpi; pastaj i ktheu prapa njerëzit, që
ikën.

<span id="an_5:25">5:25</span> Pastaj shkoi të paraqitet përpara zotit
të tij, Eliseu i tha: "Ku ke vajtur, Gehazi?". Ai u përgjigj:
"Shërbëtori yt nuk ka vajtur asgjëkundi".

<span id="an_5:26">5:26</span> Por Eliseu i tha: "Fryma ime, vallë a nuk
të ka ndjekur, kur ai njeri u kthye prapa nga qerrja e tij që të të dalë
përpara? Vallë, tani është çasti për të marrë para, për të marrë rroba,
ullishte dhe vreshta, dele dhe lopë, skllevër dhe skllave?

<span id="an_5:27">5:27</span> Prandaj lebra e Naamanit do të të ngjitet
ty dhe pasardhësve të tu përjetë". Kështu Gehazi doli nga prania e
Eliseut lebroz i tëri, i bardhë si bora.

<span id="an_6:1">6:1</span> Dishepujt e profetëve i thanë Eliseut: "Ja,
vendi ku ne banojmë me ty është tepër i vogël për ne.

<span id="an_6:2">6:2</span> Na lër të shkojmë deri në Jordan: atje
secili prej nesh do të gjejë një tra dhe do të bëjmë një vend për të
banuar". Eliseu u përgjigj: "Shkoni".

<span id="an_6:3">6:3</span> Njëri prej tyre tha: "Të lutem, prano të
vish edhe me shërbëtorët e tu". Ai u përgjigj: "Do të vij".

<span id="an_6:4">6:4</span> Kështu ai shkoi me ata. Kur arritën në
Jordan, filluan të presin disa drurë.

<span id="an_6:5">6:5</span> Ndërsa njeri prej tyre po i binte një
trungu, hekuri i sëpatës i ra në ujë. Ai filloi të bërtasë dhe tha: "Oh,
o imzot, këtë e kisha marrë hua".

<span id="an_6:6">6:6</span> Njeriu i Perëndisë pyeti: "Ku ka rënë?". Ai
i tregoi vendin. Atëherë Eliseu preu një copë druri, e hodhi në atë pikë
dhe nxorri në sipërfaqe hekurin.

<span id="an_6:7">6:7</span> Pastaj tha: "Merre". Kështu ai shtriu dorën
dhe e mori.

<span id="an_6:8">6:8</span> Ndërsa mbreti i Sirisë ishte në luftë
kundër Izraelit, duke u këshilluar me shërbëtorët e tij, ai tha: "Kampi
im do të jetë në filan vend".

<span id="an_6:9">6:9</span> Atëherë njeriu i Perëndisë dërgoi t'i thotë
mbretit të Izraelit: "Mos trego pakujdesi për filan vend, sepse aty po
zbresin Sirët".

<span id="an_6:10">6:10</span> Prandaj mbreti i Izraelit dërgoi njerëz
në vendin që njeriu i Perëndisë i kishte treguar dhe e kishte
paralajmëruar të tregohej i kujdesshëm. Kështu ai u tregua vigjilent
ndaj këtij vendi dhe kjo ndodhi jo vetëm një a dy herë.

<span id="an_6:11">6:11</span> Shumë i tronditur në zemër të tij për
këtë gjë, mbreti i Sirisë mblodhi shërbëtorët e tij dhe u tha: "A dini
të më thoni se kush nga tanët mban anën e mbretit të Izraelit?".

<span id="an_6:12">6:12</span> Një nga shërbëtorët e tij u përgjigj:
"Asnjeri, o mbret, imzot, por Eliseu, profeti që ndodhet në Izrael, i
bën të njohur mbretit të Izraelit bile edhe fjalët që ti thua në dhomën
e gjumit".

<span id="an_6:13">6:13</span> Atëherë mbreti tha: "Shkoni të shihni se
ku është, që të mund të dërgoj njerëz për ta marrë". I bënë këtë
njoftim: "Ja, ndodhet në Dothan".

<span id="an_6:14">6:14</span> Kështu mbreti dërgoi aty kuaj, qerre dhe
një ushtri të madhe; këta arritën natën dhe rrethuan qytetin.

<span id="an_6:15">6:15</span> Të nesërmen shërbëtori i njeriut të
Perëndisë u ngrit në mëngjes dhe doli; dhe ja, qyteti ishte rrethuar nga
një ushtri me kuaj dhe kalorës. Atëherë shërbëtori i tij i tha: "Oh,
ç'do të bëjmë, imzot?".

<span id="an_6:16">6:16</span> Ai u përgjigj: "Mos ki frikë, sepse ata
që janë me ne, janë më të shumtë se ata që janë me ta".

<span id="an_6:17">6:17</span> Pastaj Eliseu u lut dhe tha: "O Zot, të
lutem, hap sytë e tij që të mund të shohë". Atëherë Zoti ia hapi sytë të
riut dhe ai pa; dhe ja, mali ishte plot me kuaj dhe me qerre të zjarrta
rreth e qark Eliseut.

<span id="an_6:18">6:18</span> Ndërsa Sirët po zbrisnin në drejtim të
Eliseut, ky iu lut Zotit dhe i tha: "Të lutem, goditi këta njerëz me
verbëri". Dhe ai i verboi sipas fjalës së Eliseut.

<span id="an_6:19">6:19</span> Atëherë Eliseu u tha atyre: "Nuk është
kjo rruga dhe nuk është ky qyteti; ejani pas meje dhe unë do t'ju çoj te
njeriu që kërkoni". I çoi pastaj në Samari.

<span id="an_6:20">6:20</span> Kur arritën në Samari, Eliseu tha: "O
Zot, hapua sytë që të shohin". Zoti ua hapi sytë dhe ata panë; ja,
ndodheshin brenda në Samari.

<span id="an_6:21">6:21</span> Kur mbreti i Izraelit i pa, i tha
Eliseut: "O ati im, duhet t'i vras? A duhet t'i vras?

<span id="an_6:22">6:22</span> Ai u përgjigj: "Mos i vrit! A do të
vrisje, vallë ata që ke zënë robër me shpatën dhe me harkun tënd? Vëru
përpara bukë dhe ujë, që të hanë dhe të pinë dhe pastaj të kthehen te
zotit të tyre".

<span id="an_6:23">6:23</span> Atëherë ai përgatiti për ta një banket të
madh. Pasi hëngrën dhe pinë, u ndame ta dhe ata u kthyen përsëri te
zotit të tyre. Kështu bandat e Sirëve nuk erdhën më të bëjnë sulme në
territorin e Izraelit.

<span id="an_6:24">6:24</span> Mbas këtyre ngjarjeve ndodhi që Ben
Hadadi, mbret i Sirisë, mblodhi tërë ushtrinë e tij dhe u nis kundër
Samarisë për ta rrethuar.

<span id="an_6:25">6:25</span> Në Samari ra një zi e madhe; rrethimi i
Sirëve qe aq i fortë sa një kokë gomari shitej tetëdhjetë sikla argjendi
dhe një çerek kabi glasash pëllumbi pesë sikla argjendi.

<span id="an_6:26">6:26</span> Kur mbreti i Izraelit po kalonte mbi
muret, një grua i bërtiti dhe i tha: "Ndihmë, o mbret, o imzot!".

<span id="an_6:27">6:27</span> Ai iu përgjigj: "Në rast se nuk të
ndihmon Zoti, ku mund ta gjej unë ndihmën për ty? Mos vallë me prodhimet
e lëmit dhe të troullit?".

<span id="an_6:28">6:28</span> Pastaj mbreti shtoi: "Çfarë ke?". Ajo u
përgjigj: "Kjo grua më tha: "Më jep djalin tënd që ta hamë sot; djalin
tim do ta hamë nesër".

<span id="an_6:29">6:29</span> Kështu e gatuam djalin tim dhe e hëngrëm.
Të nesërmen i thashë: "Më jep djalin tënd që ta hamë". Por ajo e fshehu
djalin e saj".

<span id="an_6:30">6:30</span> Kur mbreti dëgjoi këto fjalë të gruas,
grisi rrobat e tij. Ndërsa kalonte mbi muret, populli shikoi, dhe ja, ai
kishte një grathore mbi lëkurë.

<span id="an_6:31">6:31</span> Atëherë mbreti tha: "Perëndia të më bëjë
këtë dhe më keq, në qoftë se sot koka e Eliseut, birit të Shafatit, ka
për të mbetur akoma mbi supet e tij!".

<span id="an_6:32">6:32</span> Eliseu po rrinte ulur në shtëpinë e tij
dhe me të ishin ulur pleqtë. Mbreti dërgoi para tij një njeri; por para
se lajmëtari të arrinte tek ai, ai u tha pleqve: "A e shikoni se ky bir
vrasësi ka dërguar një person për të më prerë kokën? Kini kujdes, kur të
arrijë lajmëtari, mbyllni portën dhe bllokojeni te porta. A nuk dëgjohet
prapa tij vallë, zhurma e hapave të zotit të tij?".

<span id="an_6:33">6:33</span> Ndërsa ai vazhdonte të fliste akoma me
ta, ja ku zbriti tek ai lajmëtari. Atëherë mbreti tha: "Ja, kjo
fatkeqësi vjen nga Zoti; çfarë mund të shpresoj akoma unë nga Zoti?".

<span id="an_7:1">7:1</span> Atëherë Eliseu tha: "Dëgjoni fjalën e
Zotit! Kështu thotë Zoti: "Nesër në këtë orë, në portën e Samarisë një
masë maje mielli do të kushtojë një sikël dhe dy masa elbi do të
kushtojnë gjithashtu një sikël"".

<span id="an_7:2">7:2</span> Por kapiteni, në krahun e të cilit
mbështetej mbreti, iu përgjigj njeriut të Perëndisë: "Ja, edhe sikur
Zoti të bënte dritare në qiell, a do të ndodhte, vallë një gjë e
tillë?". Eliseu u përgjigj: "Mirë, pra, ke për ta parë me sytë e tu, por
nuk do t'i hash".

<span id="an_7:3">7:3</span> Kishte katër lebrozë në hyrje të portës, të
cilët i thanë njeri tjetrit: "Pse po rrimë ulur këtu duke pritur
vdekjen?

<span id="an_7:4">7:4</span> Në rast se themi: "Le të hyjmë në qytet",
atje sundon uria dhe aty kemi për të vdekur; në rast se mbetemi këtu, do
të vdesim njëlloj. Prandaj ejani, të shkojmë të paraqitemi te kampi i
Sirëve; po të jetë se na lënë të gjallë, do të jetojmë; po të jetë se na
vrasin, do të vdesim".

<span id="an_7:5">7:5</span> Në muzg u ngritën për të vajtur në kampin e
Sirëve; kur arritën në skajin e kampit të Sirëve, atje nuk kishte njeri.

<span id="an_7:6">7:6</span> Perëndia në të vërtetë kishte bërë që
ushtria e Sirëve të dëgjonte një zhurmë qerresh dhe kuajsh, zhurmën e
një ushtrie të madhe, dhe ata i kishin thënë njeri tjetrit: "Ja, mbreti
i Izraelit ka rekrutuar kundër nesh mbretin e Hitejve dhe mbretin e
Egjiptasve për të na sulmuar".

<span id="an_7:7">7:7</span> Prandaj ata, në muzg, ishin ngritur dhe
kishin ikur duke braktisur çadrat, kuajt dhe gomarët e tyre, tërë kampin
siç ishte; kishin ikur kështu për të shpëtuar kokën.

<span id="an_7:8">7:8</span> Kur arritën në skajin e kampit, këta
lebrozë hynë në një çadër, ku hëngrën e pinë; morën me vete argjend, ar
dhe rroba, dhe shkuan t'i fshehin. Pastaj u kthyen dhe hynë në një çadër
tjetër; edhe andej morën shumë gjëra dhe shkuan t'i fshehin.

<span id="an_7:9">7:9</span> Pastaj thanë midis tyre: "Nuk veprojmë mirë
kështu; kjo është ditë sihariqi, por ne nuk hapim as gojën. Në rast se
presim deri në mëngjes, mund të pësojmë ndonjë ndëshkim. Prandaj tani të
nxitojmë dhe të shkojmë të njoftojmë shtëpinë e mbretit".

<span id="an_7:10">7:10</span> Kështu shkuan dhe thirrën rojet e
qytetit, jua njoftuan gjendjen duke thënë: "Kemi shkuar në kampin e
Sirëve dhe ja, nuk kishte njeri dhe as nuk dëgjohej zë njeriu; aty
kishte vetëm kuaj dhe gomarë të lidhur dhe çadra të paprekura".

<span id="an_7:11">7:11</span> Atëherë rojet thirrën dhe e çuan lajmin
brenda shtëpisë së mbretit.

<span id="an_7:12">7:12</span> Kështu mbreti u ngrit natën dhe u tha
shërbëtorëve të tij: "Do t'ju them unë ç'na kanë bërë Sirët. Duke ditur
që ne jemi të uritur dolën nga kampi për t'u fshehur në fushë, duke
thënë: "Si të dalim

<span id="an_7:13">7:13</span> Një nga shërbëtorët e tij iu përgjigj:
"Të lutem, lejo që disa njerëz të marrin pesë nga kuajt që akoma mbeten
në qytet. Ja, ata do të jenë e shumta si shumica e Izraelit që ka mbetur
në qytet, ose si shumica e Izraezlit që tashmë ka vdekur; t'i çojmë,
pra, të shohin".

<span id="an_7:14">7:14</span> Morën, pra, dy qerre me kuajt e tyre dhe
mbreti i dërgoi në gjurmët e ushtrisë së Sirëve, duke thënë: "Shkoni dhe
shikoni".

<span id="an_7:15">7:15</span> Kështu ata shkuan prapa tyre deri në
Jordan; por ja, tërë rruga ishte plot me rroba dhe me armë që sirët i
kishin hedhur rrugës gjatë ikjes së tyre të nxituar. Pastaj lajmëtarët u
kthyen dhe ia njoftuan gjendjen mbretit.

<span id="an_7:16">7:16</span> Atëherë populli doli jashtë dhe plaçkiti
kampin e Sirëve; një masë maje mielli kushtonte një sikël, dhe dy masa
elbi kushtonin gjithashtu një sikël, sipas fjalës së Zotit.

<span id="an_7:17">7:17</span> Mbreti kishte vënë si roje të portës
kapitenin në krahun e të cilit mbështetej; por populli e shkeli pranë
portës dhe ai vdiq, ashtu si kishte thënë njeriu i Perëndisë, kur i foli
mbretit që kishte zbritur për ta takuar.

<span id="an_7:18">7:18</span> Ndodhi pikërisht ashtu siç i kishte folur
mbretit njeriu i Perëndisë, duke i thënë: "Nesër, në këtë orë, në portën
e Samarisë dy masa elbi do të kushtojnë një sikël dhe një masë maje
mielli do të kushtojë gjithashtu një sikël".

<span id="an_7:19">7:19</span> Kapiteni i ishte përgjigjur pastaj
njeriut të Perëndisë, duke i thënë: "Ja, edhe sikur Zoti të hapë dritare
në qiell, a ka për të ndodhur një gjë e tillë?". Eliseu i kishte dhënë
këtë përgjigje: "Mirë, pra, do ta shohësh me sytë e tua, por nuk do të
hash".

<span id="an_7:20">7:20</span> I ndodhi pikërisht kjo: populli e shkeli
me këmbë pranë portës dhe ai vdiq.

<span id="an_8:1">8:1</span> Eliseu i tha gruas, djalin e së cilës e
kishte ringjallur: "Çohu dhe shko jashtë, ti me gjithë familjen tënde,
për të banuar ku të mundesh, sepse Zoti ka vendosur të pllakosë zia, që
do të zgjasë shtatë vjet në vend".

<span id="an_8:2">8:2</span> Kështu gruaja u ngrit dhe veproi sipas
fjalës së njeriut të Perëndisë; iku me familjen e saj dhe banoi në
vendin e Filistejve shtatë vjet.

<span id="an_8:3">8:3</span> Si kaluan shtatë vjet, gruaja u kthye nga
vendi i Filistejve dhe shkoi te mbreti për t'i kërkuar shtëpinë dhe
tokat e veta.

<span id="an_8:4">8:4</span> Mbreti ishte duke folur me Gehazin,
shërbëtorin e njeriut të Perëndisë, dhe i thoshte: "Tregomë, të lutem,
tërë veprat e mëdha që ka bërë Eliseu".

<span id="an_8:5">8:5</span> Pikërisht, ndërsa ai i tregonte mbretit se
si Eliseu e kishte ringjallur të vdekurin, ja ku u paraqit gruaja, së
cilës ai i kishte ringjallur të birin, për t'i kërkuar mbretit shtëpinë
dhe tokat e veta. Atëherë Gehazi tha: "O mbret, o imzot, kjo është
gruaja dhe ky është biri që Eliseu ka ringjallur".

<span id="an_8:6">8:6</span> Mbreti e pyeti gruan dhe ajo i tregoi
ngjarjen; atëherë mbreti ngarkoi një funksionar, të cilit i tha: "Ktheja
tërë atë që i përkasin dhe të gjitha të ardhurat e tokave, nga dita e
largimit të saj nga vendi ynë deri më tani".

<span id="an_8:7">8:7</span> Pastaj Eliseu shkoi në Damask. Ben-Hadadi,
mbret i Sirisë, ishte i sëmurë dhe e njoftuan: "Njeriu i Perëndisë ka
ardhur deri këtu".

<span id="an_8:8">8:8</span> Atëherë mbreti i tha Hazaelit: "Merr me
vete një dhuratë dhe shko të takosh njeriun e Perëndisë, dhe këshillohu
nëpërmjet tij me Zotin, duke thënë: "A do të shërohem nga kjo
sëmundje?"".

<span id="an_8:9">8:9</span> Kështu Hazaeli shkoi të takohet me Eliseun
duke sjellë si dhuratë gjërat më të mira të Damaskut: një ngarkesë prej
dyzet devesh. Pastaj ai vajti, u paraqit tek ai dhe i tha: "Biri yt
Ben-Hadadi, mbret i Sirisë, më ka dërguar te ti për të pyetur: "A do të
shërohem nga kjo sëmundje?"".

<span id="an_8:10">8:10</span> Eliseu iu përgjigj: "Shko t'i thuash: "Do
të shërohesh me siguri". Por Zoti më bën të shoh se ai ka për të vdekur
me siguri".

<span id="an_8:11">8:11</span> Pastaj ai e ngurtësoi fytyrën me një
shikim të ngulët deri sa u skuq; pastaj njeriu i Perëndisë filloi të
qajë.

<span id="an_8:12">8:12</span> Atëherë Hazaeli pyeti: "Pse po qan zoti
im?". Ai u përgjigj: "Sepse e di të keqen që do t'u bësh bijve të
Izraelit: do t'u vësh flakën fortesave të tyre, do të vrasësh me shpatë
të rinjtë e tyre, do t'i bësh copë-copë fëmijët e tyre dhe do t'i çash
barkun grave me barrë".

<span id="an_8:13">8:13</span> Hazaeli tha: "Por ç'është, vallë
shërbëtori yt, një qen, që të bëj këtë hata?". Eliseu u përgjigj: "Zoti
më bën të shoh që ti do të bëhesh mbret i Sirisë".

<span id="an_8:14">8:14</span> Pastaj Hazaeli u largua nga Eliseu dhe u
kthye te zoti e tij, që e pyeti: "Çfarë të tha Eliseu?". Ai u përgjigj:
"Më tha që do të shërohesh me siguri".

<span id="an_8:15">8:15</span> Të nesërmen Hazaeli mori një batanije e
zhyti në ujë dhe e shtriu mbi fytyrën e mbretit që vdiq. Kështu Hazaeli
mbretëroi në vend të tij.

<span id="an_8:16">8:16</span> Vitin e pestë të Joramit, birit të
Ashabit, mbret i Izraelit, Jehorami, bir i Jozafatit, mbret i Judës,
filloi të mbretërojë mbi Judën.

<span id="an_8:17">8:17</span> Ai ishte tridhjetë e dy vjeç kur filloi
të mbretërojë, dhe mbretëroi tetë vjet në Jeruzalem.

<span id="an_8:18">8:18</span> Ndoqi rrugën e mbretërve të Izraelit,
ashtu si kishte bërë shtëpia e Ashabit, sepse gruaja e tij ishte një
bijë e Ashabit, dhe bëri atë që është e keqe në sytë e Zotit.

<span id="an_8:19">8:19</span> Megjithatë Zoti nuk deshi ta shkatërronte
Judën, për hir të dashurisë që kishte për Davidin, shërbëtorin e tij,
sepse i kishte premtuar t'u jepte një llambë për gjithnjë atij dhe bijve
të tij.

<span id="an_8:20">8:20</span> Gjatë ditëve të mbretërimit të tij, Edomi
ngriti krye kundër pushtetit të Judës dhe zgjodhi edhe një mbret.

<span id="an_8:21">8:21</span> Atëherë Jorami shkoi në Tsair me gjithë
qerret e tij; pastaj natën u ngrit dhe mundi Edomitët që e kishin
rrethuar dhe kapitenët e qerreve, ndërsa njerëzit mundën të ikin në
çadrat e tyre.

<span id="an_8:22">8:22</span> Kështu Edomi ka qenë i panënshtruar ndaj
pushtetit të Judës deri më ditën e sotme. Në atë kohë edhe Libnahu
ngriti krye.

<span id="an_8:23">8:23</span> Pjesa tjetër e bëmave të Joramit dhe të
gjitha ato që bëri a nuk janë të shkruara në librin e Kronikave të
mbretërve të Judës?

<span id="an_8:24">8:24</span> Kështu Joramin e zuri gjumi bashkë me
etërit e tij dhe u varros bashkë me ta në qytetin e Davidit. Në vend të
tij mbretëroi i biri, Ashaziahu.

<span id="an_8:25">8:25</span> Në vitin e dymbëdhjetë të Joramit, birit
të Ashabit, mbreti i Izraelit, filloi të mbretërojë Ashaziahu, bir i
Jerohamit, si mbret i Judës.

<span id="an_8:26">8:26</span> Ashaziahu ishte njëzet e dy vjeç kur
filloi të mbretërojë, dhe mbretëroi një vit në Jeruzalem. E ëma quhej
Athaliah, ishte mbesa e Omrit, mbretit të Izraelit.

<span id="an_8:27">8:27</span> Ai vazhdoi rrugën e shtëpisë së Ashabit
dhe bëri atë që është e keqe në sytë e Zotit, ashtu si shtëpia e
Ashabit, sepse ishte i lidhur me marrëdhënie krushqie me shtëpinë e
Ashabit.

<span id="an_8:28">8:28</span> Me Joramin, birin e Ashabit, ai shkoi të
luftojë kundër Hazaelit, mbretit të Sirisë, në Ramoth të Galaadit; por
Sirët plagosën Joramin;

<span id="an_8:29">8:29</span> atëherë mbreti Joram u kthye në Jezreel
për të mjekuar plagët që kishte marrë nga Sirët në Ramah, kur luftonte
kundër Hazaelit, mbretit të Sirisë. Dhe Ashaziahu, bir i Jerohamit mbret
i Judës, zbriti në Jezreel për të parë Joramin, birin e Ashabit, sepse
ky ishte i sëmurë.

<span id="an_9:1">9:1</span> Atëherë profeti Eliseu thirri një nga
dishepujt e profetëve dhe i tha: "Ngjesh brezin, merr me vete këtë enë
të vogël me vaj dhe shko në Ramoth të Galaadit.

<span id="an_9:2">9:2</span> Kur të arrish aty, kërko të takosh Jehun,
birin e Jozafatit, që është bir i Nimshit; hyrë në dhomë, merre nga mesi
i vëllezërve të tij dhe çoje në një dhomë të veçantë.

<span id="an_9:3">9:3</span> Do të marrësh pastaj enën e vogël me vaj
dhë do ta derdhësh mbi kokën e tij, duke thënë: Kështu thotë Zoti: "Unë
të vajos mbret të Izraelit". Pastaj hape portën dhe mbathja pa humbur
kohë".

<span id="an_9:4">9:4</span> Atëherë i riu, shërbëtori i profetit, u nis
për në Ramoth të Galaadit.

<span id="an_9:5">9:5</span> Kur arriti aty, i gjeti kapitenët e
ushtarët të ulur bashkë dhe tha: "Kam një kumtesë për ty, o kapiten".
Jehu e pyeti: "Për cilin prej nesh?". Ai u përgjigj: "Për ty, kapiten".

<span id="an_9:6">9:6</span> Atëherë u ngrit dhe hyri në shtëpi; i riu i
derdhi vajin mbi kryet, duke i thënë: "Kështu thotë Zoti, Perëndia i
Izraelit: "Unë të vajos mbret të popullit të Zotit, të Izraelit.

<span id="an_9:7">9:7</span> Ti do të godasësh shtëpinë e Ashabit, zotit
sate, kështu do të marr hak për gjakun që kanë derdhur profetët,
shërbëtorë të mi, dhe për gjakun e tërë shërbëtorëve të Zotit, që është
derdhur nga dora e Jezebelit.

<span id="an_9:8">9:8</span> Tërë shtëpia e Ashabit do të shuhet dhe unë
do të shfaros nga kjo shtëpi tërë meshkujt, skllevër apo të lirë, që
janë në Izrael.

<span id="an_9:9">9:9</span> Kështu do ta katandis shtëpinë e Ashabit si
shtëpinë e Joreboamit, birit të Nebatit, dhe si atë të Baashas, birit të
Ahijahut.

<span id="an_9:10">9:10</span> Qentë do të hanë Jezebelin në fushën e
Jezreelit, dhe nuk do të ketë njeri që ta varrosë"". Pastaj i riu hapi
portën dhe iku me vrap.

<span id="an_9:11">9:11</span> Kur Jehu doli nga shërbëtorët e zotit të
tij, një nga këta e pyeti: "A shkon çdo gjë mirë? Pse ai i marrë erdhi
te ty?". Ai u përgjigj: "Ju e njihni njeriun dhe fjalët e tij!".

<span id="an_9:12">9:12</span> Por ata thanë: "S'është e vërtetë! Na e
thuaj, pra!". Jehu u përgjigj: "Ai më tha kështu e ashtu, duke
deklaruar: Kështu thotë Zoti: "Unë të vajos mbret të Izraelit"".

<span id="an_9:13">9:13</span> Atëherë ata shpejtuan të merrnin secili
mantelin e tij dhe ta shtrijnë poshtë tij në po ato shkallëza; pastaj i
ranë borisë dhe thanë: "Jehu është mbret!".

<span id="an_9:14">9:14</span> Kështu Jehu, bir i Josafatit, që ishte i
biri i Nimshit, kurdisi një komplot kundër Joramit. (Por Jorami, me tërë
Izraelin, ishte duke mbrojtur Ramothin e Galaadit kundër Hazaelit,
mbretit të Sirisë;

<span id="an_9:15">9:15</span> pastaj mbreti Joram ishte kthyer nga
Jezreeli për të shpëtuar plagët që i kishin shkaktuar Sirët ndërsa
luftonte kundër Hazaelit, mbretit të Sirisë). Jehu tha: "Në rast se
mendoni në të njëjtën mënyrë, asnjeri të mos dalë nga qyteti për të
njoftuar Jezreelin".

<span id="an_9:16">9:16</span> Pastaj Jehu hipi mbi një qerre dhe u nis
për në Jezreel, sepse aty ndodhej i sëmurë Jorami, dhe Ashaziahu, mbret
i Judës, kishte zbritur për të vizituar Joramin.

<span id="an_9:17">9:17</span> Roja që rrinte mbi kullën e Jezreelit
vuri re ushtrinë e madhe të Jehut që vinte dhe tha: "Shoh një grumbull
të madh!". Jorami urdhëroi: "Merr një kalorës dhe çoje t'i takojë për
t'i pyetur: "A sillni paqen?"".

<span id="an_9:18">9:18</span> Atëherë një njeri i hipur mbi kalë u doli
përpara dhe u tha: "Kështu pyet mbreti: "A sillni paqe?"". Jehu u
përgjigj: "Ç'të hyn në punë paqja? Kalo prapa dhe ndiqmë". Roja njoftoi
duke thënë: "Lajmëtari arriti tek ata, por nuk po kthehet".

<span id="an_9:19">9:19</span> Atëherë Jorami dërgoi një kalorës të
dytë, i cili me të arritur tek ata, tha: "Kështu pyet mbreti: "A sillni
paqen?". Jehu u përgjigj: "Ç'të hyn në punë paqja? Kalo prapa dhe
ndiqmë".

<span id="an_9:20">9:20</span> Roja njoftoi duke thënë: "Lajmëtari ka
arritur tek ata, por nuk po kthehet. Mënyra e të ngarit të qerres është
ajo e Jehut, birit të Nimshit, sepse e nget si i çmëndur".

<span id="an_9:21">9:21</span> Atëherë Jorami tha: "Përgatitni qerren!".
Kështu i përgatitën qerren. Pastaj Jorami, mbret i Izraelit dhe
Ashaziahu, mbret i Judës, dolën secili me qerren e vet për t'i dalë
përpara Jehut dhe e gjetën në fushën e Nabothit të Jezreelit.

<span id="an_9:22">9:22</span> Kur Jorami pa Jehun, i tha: "A sjell
paqen, Jehu?". Jehu u përgjigj: "Ç'paqe mund të ketë deri sa vazhdojnë
kurvëritë e nënës sate Jezebel dhe magjitë e shumta të saj?".

<span id="an_9:23">9:23</span> Atëherë Jorami e ktheu drejtimin e qerres
dhe iku me vrap duke i thënë Ashaziahut: "Tradhëti, Ashaziah!".

<span id="an_9:24">9:24</span> Por Jehu e ndau harkun me të gjithë
forcën e tij dhe e goditi Joramin midis shpatullave; shigjeta i shpoi
zemrën dhe ai u plandos në qerren e tij.

<span id="an_9:25">9:25</span> Pastaj Jehu i tha Bidkarit, ndihmësit të
tij: "Merre dhe hidhe në kampin e Nabothit të Jezreelit sepse më
kujtohet, kur ti dhe unë shkonim me kalë bashkë me suitën e Ashabit,
atit të tij, Zoti shqiptoi kundër tij këtë orakulli:

<span id="an_9:26">9:26</span> "Dje me siguri pashë gjakun e Nabothit
dhe gjakun e bijve të tij", thotë Zoti, "dhe unë do të të shpërblej në
po këtë fushë", thotë Zoti! Kape, pra, dhe hidhe në fushë, sipas fjalës
së Zotit".

<span id="an_9:27">9:27</span> Duke parë këtë, Ashaziahu, mbret i Judës,
iku me vrap nëpër rrugën e shtëpisë me kopsht, por Jehu, iu ndjek prapa
dhe tha: "Bjerini, edhe atij me qerre". Dhe e gjuajtën në të përpjetën e
Gurit, që është afër Ibleamit. Por ai iku në Megido, ku vdiq.

<span id="an_9:28">9:28</span> Atëherë shërbëtorët e tij e çuan mbi një
qerre në Jeruzalem dhe e varrosën në varrin e tij bashkë me etërit e
tij, në qytetin e Davidit.

<span id="an_9:29">9:29</span> Ashaziahu kishte filluar të mbretëronte
mbi Judë, vitin e dymbëdhjetë të Joramit, birit të Ashabit.

<span id="an_9:30">9:30</span> Kur Jehu arriti në Jezreel, Jezebeli e
mori vesh. Atëherë filloi të zbukurojë sytë, rregulloi flokët e doli në
dritare për të parë.

<span id="an_9:31">9:31</span> Ndërsa Jehu po hynte në portë, ajo i tha:
"A sjell paqen, Zimri, vrasës i zotit sate?".

<span id="an_9:32">9:32</span> Jehu ngriti sytë nga dritarja dhe tha:
"Kush është me mua? Kush?". Dy ose tre eunikë dolën në dritare duke
shikuar nga ai.

<span id="an_9:33">9:33</span> Ai tha: "Hidheni poshtë!". Ata e hodhën
poshtë, dhe pak gjak i saj ra mbi murin dhe mbi kuajt; dhe Jehu kaloi
mbi të.

<span id="an_9:34">9:34</span> Pastaj hyri brenda, hëngri dhe piu; në
fund tha: "Shkoni të shihni atë grua të mallkuar dhe varroseni, sepse
është bijë mbreti".

<span id="an_9:35">9:35</span> Shkuan, pra, ta varrosin, por gjetën prej
saj vetëm kafkën, këmbët dhe pëllëmbët e duarve.

<span id="an_9:36">9:36</span> U kthyen t'i tregonin gjendjen Jehut, që
tha: "Kjo është fjala e Zotit e shqiptuar me anë të shërbëtorit të tij
Elia, Tishbitit, kur tha: "Qentë kanë për të ngrënë mishin e Jezebelit
në fushën e Jezreelit;

<span id="an_9:37">9:37</span> kufoma e Jezebelit do të jetë në fushën e
Jezreelit si pleh në sipërfaqen e tokës; kështu nuk do të mundin të
thonë: Këtu prehet Jezebeli"".

<span id="an_10:1">10:1</span> Ashabi kishte në Samari shtatëdhjetë bij.
Jehu shkroi letra dhe ua dërgoi në Samari krerëve të qytetit, pleqve dhe
tutorëve të bijve të Ashabit; në to thoshte:

<span id="an_10:2">10:2</span> "Sa t'ju arrijë kjo letër, me qenë se
keni me vete bijtë e zotit suaj dhe keni qerre dhe kuaj, një qytet të
fortifikuar dhe armë,

<span id="an_10:3">10:3</span> zgjidhni birin më të mirë dhe më të
përshtatshëm të zotit suaj, vendoseni mbi fronin e atit të tij dhe
luftoni për shtëpinë e zotit suaj".

<span id="an_10:4">10:4</span> Por ata patën shumë frikë dhe thanë: "Ja,
dy mbretër nuk mundën ta përballojnë; si mund ta përballojmë ne?".

<span id="an_10:5">10:5</span> Prandaj prefekti i pallatit, qeveritari i
qytetit, pleqtë dhe tutorët e bijve të Ashabit dërguan t'i thonë Jehut:
"Ne jemi shërbëtorët e tu dhe do të bëjmë të gjitha ato që do të na
urdhërosh; nuk do të zgjedhim asnjë mbret; bëj atë që të duket më e
mirë".

<span id="an_10:6">10:6</span> Atëherë ai u shkroi një letër të dytë, në
të cilën thoshte: "Në rast se mbani anën time dhe doni t'i bindeni zërit
tim, merrni kokat e atyre njerëzve, të bijve të zotit suaj dhe ejani tek
unë në Jezreel, nesër në këtë orë". Bijtë e mbretit, gjithsej
shtatëdhjetë, rrinin me fisnikët e qytetit, që i edukonin.

<span id="an_10:7">10:7</span> Me të marrë letrën, ata morën bijtë e
mbretit dhe i therën të shtatëdhjetët; pastaj i vunë në shporta kokat e
tyre dhe ia çuan Jehut në Jezreel.

<span id="an_10:8">10:8</span> Kështu erdhi një lajmëtar për t'i
njoftuar ngjarjen dhe i tha: "Kanë sjellë kokat e bijve të mbretit".
Jehu u përgjigj: "Vendosini në dy grumbuj në hyrje të portës deri nesër
në mëngjes".

<span id="an_10:9">10:9</span> Të nesërmen ai doli dhe, duke qëndruar në
këmbë, i tha tërë popullit: "Ju jeni të drejtë; ja, unë kam komplotuar
kundër zotërisë sime dhe e kam vrarë; po kush i ka vrarë tërë këta?

<span id="an_10:10">10:10</span> Pranoni, pra, që nuk ka rënë për tokë
asnjë nga fjalët e Zotit që ky ka shqiptuar kundër shtëpisë të Ashabit;
Zoti në të vërtetë ka kryer atë që kishte thënë me anë të shërbëtorit të
tij Elia".

<span id="an_10:11">10:11</span> Kështu Jehu bëri që të vdesin tërë ata
që kishin mbetur nga shtëpia e Ashabit në Jezreel, tërë të mëdhenjtë,
miqtë dhe priftërinjtë e tij, pa lënë asnjë prej tyre.

<span id="an_10:12">10:12</span> Pastaj u ngrit dhe shkoi në Samari.
Gjatë rrugës, me të arritur në Beth-Eked,

<span id="an_10:13">10:13</span> Jehu takoi vëllezërit e Ashaziahut,
mbretit të Judës, dhe tha: "Kush jeni?". Ata u përgjigjën: "Jemi
vëllezërit e Ashaziahut dhe po zbresim për të përshëndetur bijtë e
mbretit dhe bijtë e mbretëreshës".

<span id="an_10:14">10:14</span> Atëherë ai urdhëroi: "Kapini të
gjallë!". Kështu i zunë të gjallë dhe i therën pranë pusit të
Beth-Ekedit, gjithsej dyzet e dy veta; nuk kursyen as edhe një.

<span id="an_10:15">10:15</span> U nis që andej dhe gjeti Jehonadabin,
birin e Rekabit, që iu kishte dalë para; e përshëndeti dhe i tha: "A
është zemra jote e drejtë ashtu siç është imja ndaj teje?". Jehonadabi u
përgjigj: "Éshtë".

<span id="an_10:16">10:16</span> "Eja me mua dhe do të shohësh zellin
tim për Zotin!". Pastaj e mori me vete në qerren e tij.

<span id="an_10:17">10:17</span> Me të arritur në Samari, vrau tërë ata
që kishin mbetur nga shtëpia e Ashabit në Samari, deri në shkatërimin e
plotë të saj, sipas fjalës që Zoti i kishte thënë Elias.

<span id="an_10:18">10:18</span> Pastaj Jehu mblodhi tërë popullin dhe i
tha: "Ashabi i ka shërbyer pak Baalit, por Jehu do t'i shërbejë shumë më
tepër.

<span id="an_10:19">10:19</span> Tani thirri pranë meje tërë profetët e
Baalit, tërë shërbëtorët dhe priftërinjtë e tij; të mos mungojë asnjë
prej tyre, sepse duhet t'i bëj një flijim të madh Baalit; ai që do të
mungojë, nuk do mbetet i gjallë". Por Jehu vepronte me mashtrim për të
shkatërruar adhuruesit e Baalit.

<span id="an_10:20">10:20</span> Pastaj Jehu urdhëroi: "Shpallni një
festë solemne për nder të Baalit!". Festa u shpall.

<span id="an_10:21">10:21</span> Pastaj Jehu dërgoi lajmëtarë nëpër
gjithë Izraelin; kështu tërë adhuruesit e Baalit erdhën dhe nuk mungoi
asnjë prej tyre; hynë në tempullin e Baalit dhe tempulli u mbush plot
nga një anë në anën tjetër.

<span id="an_10:22">10:22</span> Jehu i tha rojtarit të rrobave: "Nxirri
jashtë rrobat për të gjithë adhuruesit e Baalit". Kështu ai i nxori
rrobat për ta.

<span id="an_10:23">10:23</span> Atëherë Jehu, bashkë me Jehonadabin,
birin e Rekabit, hyri në tempullin e Baalit dhe u tha adhuruesve të
Baalit: "Kërkoni mirë dhe shikoni që këtu të mos ketë asnjë shërbëtor të
Zotit, por vetëm adhurues të Baalit".

<span id="an_10:24">10:24</span> Kështu ata hynë për të ofruar flijime
dhe olokauste. Jehu kishte vënë jashtë tempullit tetëdhjetë burra, të
cilëve u kishte thënë: "Në rast se dikush lë të ikë një njeri të vetëm
nga njerëzit që kam lënë në duart tuaja, do ta paguajë me jetën e tij
jetën e atij që ka ikur".

<span id="an_10:25">10:25</span> Kështu, sa mbaroi oferta e olokaustit,
Jehu u dha këtë urdhër rojeve dhe kapitenëve: "Hyni, vritni dhe mos lini
që asnjë t'ju ikë!". Prandaj ata i kaluan në majë të shpatës, pastaj
rojet dhe kapitenët i hodhën jashtë dhe depërtuan në pjesën e brendshme
të tempullit të Baalit;

<span id="an_10:26">10:26</span> pastaj çuan jashtë shtyllat e shenjta
të tempullit të Baalit dhe i dogjën.

<span id="an_10:27">10:27</span> Pastaj shkatërruan statujën e Baalit
dhe shembën tempullin e tij, duke e katansdisur në një vend ku
grumbullohen plehrat e kështu mbetet edhe sot e kësaj dite.

<span id="an_10:28">10:28</span> Kështu Jehu bëri që të zhduket Baali
nga Izraeli;

<span id="an_10:29">10:29</span> megjithatë ai nuk u tërhoq nga mëkatet
e Jeroboamit, birit të Nebatit, me të cilët e kishte bërë të kryente
mëkate Izraelin, domethënë nga viçat e artë që ishin në Bethel dhe në
Dan.

<span id="an_10:30">10:30</span> Prandaj Zoti i tha Jehut: "Me qenë se
ke vepruar mirë, duke bërë atë që është e drejtë në sytë e mi, dhe i ke
bërë shtëpisë së Ashabit të gjitha atë që kisha në zemër, bijtë e tu do
të ulen mbi fronin e Izraelit deri në brezin e katërt".

<span id="an_10:31">10:31</span> Por Jehu nuk u kujdesua të ndiqte me
gjithë zemër ligjin e Zotit, Perëndisë së Izraelit; në fakt ai nuk u
largua nga mëkatet e Jeroboamit, me të cilat e kishte bërë Izraelin të
mëkatonte.

<span id="an_10:32">10:32</span> Në atë kohë Zoti filloi t'i presë disa
pjesë të Izraelit; në fakt Hazaeli i mundi Izraelitët gjatë gjithë
kufirit të tyre:

<span id="an_10:33">10:33</span> nga Jordani drejt lindjes, pushtoi tërë
vendin e Galaadit, Gaditët, Rubenitët dhe Manasitët; nga Aroeri, që
është afër përroit të Amonit, deri në Galaad dhe Bashan.

<span id="an_10:34">10:34</span> Pjesa tjetër e bëmave të Jehut, tërë
ato që bëri dhe të gjitha trimëritë e tij a nuk janë të shkruara në
librin e Kronikave të mbretërve të Izraelit?

<span id="an_10:35">10:35</span> Pastaj Jehun e zuri gjumi bashkë me
etërit e tij dhe e varrosën në Samari. Në vend të tij mbretëroi i biri
Jehoahazi.

<span id="an_10:36">10:36</span> Jehu mbretëroi mbi Izraelin në Samari
njëzet e tetë vjet.

<span id="an_11:1">11:1</span> Kur Athaliah, e ëma e Ashaziahut, pa që i
biri kishte vdekur, u ngrit dhe zhduku tërë pasardhësit mbretërorë.

<span id="an_11:2">11:2</span> Por Jehosheba, bija e mbretit Joram dhe e
motra e Ashaziahut, mori Joasin, birin e Ashaziahut, e nxorri fshehurazi
nga mesi i bijve të mbretit që ishin vrarë dhe e vuri me tajën në dhomën
e shtretërve; kështu ia fshehën Athaliahut dhe nuk u vra.

<span id="an_11:3">11:3</span> Mbeti, pra, i fshehur gjashtë vjet në
shtëpinë e Zotit me të, ndërsa Athaliah mbretëronte mbi vendin.

<span id="an_11:4">11:4</span> Vitin e shtatë Jehojada dërgoi të
thërrasë komandantët e qindsheve të rojeve personale dhe të rojeve dhe i
solli pranë vetes në shtëpinë e Zotit; ai lidhi një besëlidhje me ta, i
vuri të betohen në shtëpinë e Zotit dhe u tregoi birin e mbretit.

<span id="an_11:5">11:5</span> Pastaj i urdhëroi, duke thënë: "Kjo është
ajo që ju do të bëni: një e treta e atyre prej jush që hyjnë në shërbim
ditën e shtunë, ka për të ruajtur shtëpinë e mbretit;

<span id="an_11:6">11:6</span> një e treta portën e Surit dhe një e
treta portën prapa rojeve. Ju do të ruani shtëpinë, duke ndaluar hyrjen
në të.

<span id="an_11:7">11:7</span> Dy pjesët e tjera prej jush, domethënë
tërë ata që e lënë shërbimin ditën e shtunë, kanë për të ruajtur
shtëpinë e Zotit rreth mbretit.

<span id="an_11:8">11:8</span> Ju do të viheni rreth mbretit, secili me
armët e tij në dorë; dhe kushdo që do të kërkojë të futet në radhët
tuaja, do të vritet. Ju do të jeni me mbretin qoftë kur del, qoftë kur
hyn".

<span id="an_11:9">11:9</span> Kështu komandantët e qindsheve vepruan
pikërisht ashtu si kishte urdhëruar prifti Jehojada. Secili mori
njerëzit e tij, ata që hynin në shërbim ditën e shtunë dhe ata që linin
shërbimin ditën e shtunë, dhe shkuan te prifti Jehojada.

<span id="an_11:10">11:10</span> Prifti u dha komandantëve të qindshëve
shtizat dhe mburojat që i kishte pasur mbreti David dhe që ishin në
shtëpinë e Zotit.

<span id="an_11:11">11:11</span> Rojet, secili me armën e tij në dorë, u
vendosën në krahun jugor të tempullit deri në krahun e tij verior, pranë
altarit dhe tempullit, rreth mbretit.

<span id="an_11:12">11:12</span> Pastaj Jehojada e çoi jashtë birin e
mbretit, i vuri mbi kokë diademën dhe i dorëzoi ligjin. E shpallën mbret
dhe e vajosën; pastaj duartrokitën dhe thirrën: "Rroftë mbreti!".

<span id="an_11:13">11:13</span> Kur Athaliahu dëgjoi zhurmën e rojeve
dhe të popullit, shkoi në drejtim të popullit në shtëpinë e Zotit.

<span id="an_11:14">11:14</span> Vështroi dhe e pa mbretin në këmbë mbi
podiumin, sipas zakonit; kapitenët dhe borizanët ishin afër mbretit,
ndërsa tërë populli i vendit ishte në festë dhe u binte borive. Atëherë
Athaliahu grisi rrobat e saj dhe bërtiti: "Tradhëti, tradhëti!".

<span id="an_11:15">11:15</span> Por prifti Jehojada urdhëroi
komandantët e qindshëve, që komandonin ushtrinë, dhe u tha atyre:
"Nxirreni jashtë nga rreshtat dhe kushdo që i shkon pas të vritet me
shpatë!". Në fakt prifti kishte thënë: "Mos lejoni që ajo të vritet në
shtëpinë e Zotit".

<span id="an_11:16">11:16</span> Kështu e kapën dhe, sa po arriti në
shtëpinë e mbretit nëpër rrugën e portës së kuajve, aty e vranë.

<span id="an_11:17">11:17</span> Pastaj Jehojada bëri një besëlidhje
midis Zotit, mbretit dhe popullit, me qëllim që Izraeli të ishte populli
i Zotit; lidhi gjithashtu një besëlidhje midis mbretit dhe popullit.

<span id="an_11:18">11:18</span> Atëherë tërë populli i vendit shkoi në
tempullin e Baalit dhe e shkatërroi; i bëri copë-copë tërë altarët dhe
shëmbëlltyrat e tij, vrau para altarëve Matanin, priftin e Baalit.
Pastaj prifti Jehojada vendosi roje rreth shtëpisë së Zotit.

<span id="an_11:19">11:19</span> Pastaj mori komandantët e qindsheve të
rojeve personale të mbretit dhe të rojeve dhe tërë popullin e vendit;
këta bënë që mbreti të zbresë nga shtëpia e Zotit dhe, duke ndjekur
rrugën e portës së rojeve e çuan në shtëpinë e mbretit, ku ai u ul në
fronin e mbretërve.

<span id="an_11:20">11:20</span> Kështu populli i vendit bëri festë dhe
qyteti mbeti i qetë, sepse kishin vrarë me shpatë Athaliahun në shtëpinë
e mbretit.

<span id="an_11:21">11:21</span> Joasi ishte shtatë vjeç kur filloi të
mbretërojë.

<span id="an_12:1">12:1</span> Në vitin e shtatë të Jehut, Joasi filloi
të mbetërojë dhe mbretëroi dyzet vjet në Jeruzalem. Nëna e tij quhej
Tsibiah, ishte nga Beer-Sheba.

<span id="an_12:2">12:2</span> Joasi bëri atë që ishte e drejtë në sytë
e Zotit për tërë kohën që udhëhiqej nga prifti Jehojada.

<span id="an_12:3">12:3</span> Megjithatë vendet e larta nuk u
ndryshuan; populli vazhdonte të bënte flijime dhe të digjte temjan në
vendet e larta.

<span id="an_12:4">12:4</span> Joasi u tha priftërinjve: "Tërë paratë e
gjërave të shenjtëruara që çohen në shtëpinë e Zotit, paratë e vëna
mënjanë, paratë e caktuara për shpengimin e vetes dhe tërë paratë që
secili e ndjen në zemër t'ia çojë shtëpisë së Zotit,

<span id="an_12:5">12:5</span> t'i marrin priftërinjtë, secili nga i
njohuri i tij, dhe të ndreqin dëmtimet që ka pasur tempulli kudo që të
ndodhen".

<span id="an_12:6">12:6</span> Por në vitin e njëzetetretë të mbretit
Joas priftërinjtë nuk kishin ndrequr akoma dëmtimet e tempullit.

<span id="an_12:7">12:7</span> Atëherë mbreti Joas thirri priftin
Jehojada dhe priftërinjtë e tjerë dhe u tha: "Pse nuk i keni ndrequr
dëmtimet e tempullit? Prandaj mos merrni më para nga të njohurit tuaj,
por u jepni për të ndrequr dëmtimet e tempullit".

<span id="an_12:8">12:8</span> Priftërinjtë pranuan të mos merrnin më
para nga populli, as edhe të ndreqnin dëmtimet e tempullit.

<span id="an_12:9">12:9</span> Pastaj prifti Jehojada mori një arkë,
hapi një vrimë në kapakun e saj dhe e vendosi përbri altarit, në krahun
e djathtë të atij që hyn në shtëpinë e Zotit; priftërinjtë që ruanin
hyrjen vendosën aty tërë paratë e sjella në shtëpinë e Zotit.

<span id="an_12:10">12:10</span> Kur ata shihnin që në arkë kishte shumë
para, atëherë vinin sekretari i mbretit dhe kryeprifti që i vinin paratë
në qese dhe numëronin paratë e gjetura në shtëpinë e Zotit.

<span id="an_12:11">12:11</span> Pastaj paratë që ishin peshuar i
dorëzonin në duart e atyre që kryenin punë, të cilëve u ishte besuar
mbikqyrja e shtëpisë së Zotit; dhe këta ua kalonin marangozëve dhe
ndërtuesve që punonin në shtëpinë e Zotit,

<span id="an_12:12">12:12</span> muratorëve dhe gdhëndësve, për të blerë
dru dhe gurë të latuar, të nevojshëm për të ndrequr dëmtimet e shtëpisë
së Zotit dhe për të mbuluar të gjitha shpenzimet e bëra për ndreqjen e
tempullit.

<span id="an_12:13">12:13</span> Por me paratë e sjella në shtëpinë e
Zotit nuk u bënë, për shtëpinë e Zotit, as kupa prej argjendi, as
pastrues, as enë, as bori, asnjë send ari ose asnjë send argjendi;

<span id="an_12:14">12:14</span> paratë u jepeshin vetëm atyre që
kryenin punimet, të cilët i përdornin për të restauruar shtëpinë e
Zotit.

<span id="an_12:15">12:15</span> Përveç kësaj nuk u kërkohej asnjë
llogari atyre që u ishin dorëzuar paratë, të cilat duhet t'u jepeshin
zbatuesve të punimeve, sepse këta punonin me përpikmëri.

<span id="an_12:16">12:16</span> Paratë e flijimeve të shlyerjes dhe ato
të flijimeve për mëkatet nuk çoheshin në shtëpinë e Zotit; ato ishin për
priftërinjtë.

<span id="an_12:17">12:17</span> Në atë kohë Hazaeli, mbret i Sirisë,
doli për të luftuar kundër Gathit dhe e pushtoi; pastaj Hazaeli u
përgatit të sulmonte Jeruzalemin.

<span id="an_12:18">12:18</span> Atëherë Joasi, mbret i Judës, mori tërë
sendet e shenjta që etërit e tij Jozafati, Jehorami dhe Ashaziahu,
mbretër të Judës kishin shenjtëruar, ato që kishte shenjtëruar ai vetë
dhe tërë arin që gjendej në thesarët e shtëpisë së Zotit dhe në shtëpinë
e mbretit, dhe i dërgoi të gjitha Hazaelit, mbretit të Sirisë, që u
tërhoq në Jeruzalem.

<span id="an_12:19">12:19</span> Pjesa tjetër e bëmave të Joasit dhe
tërë ato që bëri a nuk janë të shkruara në librin e Kronikave të
mbretërve të Judës?

<span id="an_12:20">12:20</span> Shërbëtorët e Joasit ngritën krye,
kurdisën një komplot dhe e vranë në shtëpinë e Milos, në tatëpjetën në
drejtim të Silas.

<span id="an_12:21">12:21</span> Jozakari, bir i Shimeathit, dhe
Jehozabadi, bir i Shomerit, shërbëtorë të tij, e goditën dhe ai vdiq. E
varrosën pastaj bashkë me etërit e tij në qytetin e Davidit. Në vend të
tij mbretëroi i biri, Amatsiahu.

<span id="an_13:1">13:1</span> Në vitin e njëzretetretë të Joasit, birit
të Ashaziahut, mbret i Judës, Jehohazi, bir i Jehut, filloi të
mbretërojë mbi Izrael në Samari, dhe mbretëroi shtatëmbëdhjetë vjet.

<span id="an_13:2">13:2</span> Ai bëri atë që është e keqe në sytë e
Zotit dhe vijoi mëkatet e Jeroboamit, birit të Nebatit, me të cilët e
kishte bërë Izraelin të kryente mëkate, dhe nuk u largua nga kjo rrugë.

<span id="an_13:3">13:3</span> Atëherë zemërimi i Zotit shpërtheu kundër
Izraelit dhe i dorëzoi në duart e Hazaelit, mbretit të Sirisë, dhe në
duart e Ben-Hadadit, birit të Hazaelit, për tërë atë kohë.

<span id="an_13:4">13:4</span> Por Jehohazi iu lut Zotit dhe Zoti e
kënaqi, sepse pa shtypjen e Izraelit dhe se si mbreti i Sirisë i
shtypte.

<span id="an_13:5">13:5</span> Prandaj Zoti i dha një çlirues Izraelit,
dhe kështu banorët e tij mundën t'i shpëtojnë pushtetit të Sirëve;
kështu bijtë e Izraelit mundën të banojnë në çadrat e tyre si në të
kaluarën.

<span id="an_13:6">13:6</span> Megjithatë nuk u larguan nga mëkatet e
shtëpisë së Jeroboamit me të cilat e kishin bërë të kryente mëkate
Izraelin, por vazhduan në këtë rrugë; bile edhe Asherahu mbeti më këmbë
në Samari.

<span id="an_13:7">13:7</span> Nga të gjitha trupat e Jehoahazit Zoti la
vetëm pesëdhjetë kalorës, dhjetë qerre dhe dhjetë mijë këmbësorë, sepse
mbreti i Sirisë i kishte shkatëruar dhe katandisur në pluhur për t'u
shkelur.

<span id="an_13:8">13:8</span> Pjesa tjetër e bëmave të Jehoahazit, tërë
atë që bëri dhe tërë trimëritë e tij a nuk janë të shkruara në librin e
Kronikave të mbretërve të Izraelit.

<span id="an_13:9">13:9</span> Kështu Jehoahazin e zuri gjumi me etërit
e tij dhe u varros në Samari. Në vend të tij mbretëroi i biri, Joasi.

<span id="an_13:10">13:10</span> Në vitin e tridhjetë e shtatë të
Joasit, mbretit të Judës, bir i Jehoahazit, filloi të mbretërojë mbi
Izraelin në Samari, dhe mbretëroi gjashtëmbëdhjetë vjet.

<span id="an_13:11">13:11</span> Ai bëri atë që është e keqe në sytë e
Zotit dhe nuk u largua nga mëkatet e Jeroboamit, birit të Nebatit, me të
cilat e kishte bërë të kryente mëkate Izraelin, por vazhdoi në këtë
rrugë.

<span id="an_13:12">13:12</span> Pjesa tjetër e bëmave të Joasit, tërë
atë që bëri dhe trimëria me të cilën luftoi kundër Amatsiahut, mbretit
të Judës, a nuk janë të shkruara në librin e Kronikave të mbretërve të
Izraelit?

<span id="an_13:13">13:13</span> Kështu Joasin e zuri gjumi me etërit e
tij dhe Jeroboami u ul mbi fronin e tij. Pastaj Joasi u varros në Samari
me mbretërit e Izraelit.

<span id="an_13:14">13:14</span> Eliseu u sëmur nga ajo sëmundje prej së
cilës duhet të vdiste; prandaj Joasi, mbret i Izraelit, erdhi ta shohë
dhe qau mbi të, duke thënë: "O ati im, o ati im, qerrja e Izraelit dhe
kalorësia e tij!".

<span id="an_13:15">13:15</span> Atëherë Eliseu i tha: "Merr një hark
dhe disa shigjeta", ai mori një hark dhe disa shigjeta.

<span id="an_13:16">13:16</span> Eliseu i tha pastaj mbretit të
Izraelit: "Rroke harkun"; ai e rroku dhe Eliseu vuri duart e tij mbi
duart e mbretit.

<span id="an_13:17">13:17</span> Pastaj tha: "Hape dritaren nga
lindja!". Ai e hapi. Atëherë Eliseu tha: "Gjuaj!". Ai gjuajti. Pas kësaj
Eliseu i tha: "Shigjeta e fitores së Zotit dhe shigjeta e fitores kundër
Sirëve, sepse ti do t'i mundësh Sirët në Afek deri sa t'i shfarosësh".

<span id="an_13:18">13:18</span> Pastaj tha: "Merri shigjetat!", dhe ai
i mori. Eliseu i tha pastaj mbretit të Izraelit: "Rrihe tokën"; ai e
rrahu tri herë dhe pastaj u ndal.

<span id="an_13:19">13:19</span> Por njeriu i Perëndisë u zemërua me të
dhe i tha "Duhet ta kishe rrahur pesë ose gjashtë herë; atëherë do t'i
kishe mundur Sirët deri sa t'i zhdukje fare; tani përkundrazi do t'i
mundësh Sirët vetëm tri herë".

<span id="an_13:20">13:20</span> Pastaj Eliseu vdiq dhe e varrosën. Në
fillim të vitit vijues disa banda Moabitësh pushtuan vendin.

<span id="an_13:21">13:21</span> Por ndodhi që, ndërsa disa varrosnin
një njeri, panë një bandë plaçkitësish; kështu e hodhën njeriun në
varrin e Eliseut. Sa arriti ai të prekë kockat e Eliseut, u ringjall dhe
u ngrit më këmbë.

<span id="an_13:22">13:22</span> Hazaeli, mbret i Sirisë, e shtypi
Izraelin gjatë tërë jetës së Jehoahazit;

<span id="an_13:23">13:23</span> por Zoti i fali ata, i erdhi keq dhe u
kthye me ta për shkak të besëlidhjes që kishte me Abrahamin, me Isakun
dhe me Jakobin; dhe këtë radhë nuk deshi t'i shkatërrojë apo t'i largojë
nga prania e tij.

<span id="an_13:24">13:24</span> Pastaj vdiq Hazaeli, mbret i Sirisë,
dhe në vend të tij mbretëroi i biri, Ben-Hadadi.

<span id="an_13:25">13:25</span> Atëherë Joasi, bir i Jehoahazit rimori
nga duart e Ben-Hadadit, birit të Hazaelit, qytetet që ai kishte marrë
me luftë kundër Jehoahazit, atit të tij. Tri herë të mira Joasi e mundi
dhe ripushtoi kështu qytetet e Izraelit.

<span id="an_14:1">14:1</span> Vitin e dytë të Joasit, birit të
Jehoahazit, mbret i Izraelit, filloi të mbretërojë Amatsiahu, bir i
Joasit, mbret i Judës.

<span id="an_14:2">14:2</span> Kur filloi të mbretërojë ishte njëzet e
pesë vjeç, dhe mbretëroi njëzet e nëntë vjet në Jeruzalem. E ëma quhej
Jehoadan, ishte nga Jeruzalemi.

<span id="an_14:3">14:3</span> Ai bëri atë që është e drejtë në sytë e
Zotit, por jo si Davidi, ati i tij; bëri gjithçka ashtu siç kishte
vepruar Joasi, ati i tij.

<span id="an_14:4">14:4</span> Megjithatë vendet e larta nuk u hoqën;
populli vazhdonte të bënte flijime dhe të digjte temjan në vendet e
larta.

<span id="an_14:5">14:5</span> Sa filloi të ushtrojë një kontroll të
rreptë mbi mbretërinë, ai i vrau shërbëtorët e tij që kishin vrarë të
atin, mbretin;

<span id="an_14:6">14:6</span> por nuk vrau bijtë e vrasësve, sipas asaj
që është shkruar në librin e ligjit të Moisiut, në të cilin Zoti ka
urdhëruar duke thënë: "Etërit nuk do të dënohen me vdekje për bijtë e
tyre, as bijtë nuk do të vriten për etërit e tyre; secili do të dënohet
me vdekje për mëkatin e vet".

<span id="an_14:7">14:7</span> Ai vrau dhjetë mijë Idumej në luginën e
Kripës; dhe me luftë pushtoi Selën dhe i vuri emrin Joktheel, që ka
mbetur deri më sot.

<span id="an_14:8">14:8</span> Atëherë Amatsiahu i dërgoi lajmëtarë
Joasit, birit të Jehoahazit, birit të Jehut, mbret i Izraelit, për t'i
thënë: "Eja, të ndeshemi njeri me tjetrin në betejë".

<span id="an_14:9">14:9</span> Joasi, mbret i Izraelit, dërgoi t'i thonë
Amatsiahut, mbretit të Judës: "Gjembi i Libanit i dërgoi fjalë kedrit të
Libanit: "Jepi tët bijë për grua birit tim". Por andej kaloi një kafshë
e egër e Libanit dhe e shkeli gjembin.

<span id="an_14:10">14:10</span> Ti ke mundur Edomin dhe zemra jote të
ka bërë krenar. Lavdërou megjithatë, por rri në shtëpinë tënde. Pse
dëshiron një fatkeqësi, duke marrë më qafë veten dhe Judën bashkë me
ty?".

<span id="an_14:11">14:11</span> Por Amatsiahu nuk e dëgjoi. Kështu
Joasi mbret i Izraelit, doli; prandaj ai dhe Amatsiahu, mbret i Judës, u
ndeshën njeri me tjetrin në Beth-Shemesh, që ishte pronë e Judës.

<span id="an_14:12">14:12</span> Juda u mund nga Izraeli, dhe secili
prej tyre iku në çadrën e vet.

<span id="an_14:13">14:13</span> Në Beth-Shemesh Joasi, mbret i
Izraelit, kapi Amatsiahun, mbretin e Judës, birin e Joasit, që ishte bir
i Ashaziahut. Pastaj shkoi në Jeruzalem ku bëri një të çarë prej
katërqind kubitësh në muret e Jeruzalemit, nga porta e Efraimit deri te
porta e Qoshes.

<span id="an_14:14">14:14</span> Gjithashtu mori tërë arin dhe argjendin
dhe tërë sendet që ndodheshin në shtëpinë e Zotit dhe në thesaret e
shtëpisë së mbretit, bashkë me njerëzit peng, dhe u kthye në Samari.

<span id="an_14:15">14:15</span> Pjesa tjetër e bëmave të Joasit,
trimëria e tij dhe si luftoi kundër Amatsiahut mbretit të Judës, a nuk
janë të shkruara në librin e Kronikave të mbretërve të Izraelit?

<span id="an_14:16">14:16</span> Kështu Joasin e zuri gjumi bashkë me
etërit e tij dhe u varros në Samari me mbretërit e Izraelit. Në vend të
tij mbretëroi i biri, Jeroboami.

<span id="an_14:17">14:17</span> Amatsiahu, bir i Joasit dhe mbret i
Judës, jetoi edhe pesëmbëdhjetë vjet mbas vdekjes së Joasit, birit të
Jehoahazit dhe mbret i Izraelit.

<span id="an_14:18">14:18</span> Pjesa tjetër e bëmave të Amatsiahut a
nuk është e shkruar në librin e Kronikave të mbretërve të Judës?

<span id="an_14:19">14:19</span> Kundër tij u kurdis një komplot në
Jeruzalem dhe ai iku në Lakish; por e ndoqën deri në Lakish, ku e vranë.

<span id="an_14:20">14:20</span> Pastaj e mbartën me kuaj dhe e varrosën
në Jeruzalem bashkë me etërit e tij në qytetin e Davidit.

<span id="an_14:21">14:21</span> Atëherë tërë populli i Judës mori
Azariahun, që ishte gjashtëmbëdhjetë vjeç, dhe e bëri mbret në vend të
atit të tij Amatsiah.

<span id="an_14:22">14:22</span> Mbasi mbretin e zuri gjumi bashkë me
etërit e tij, ai rindërtoi Elathin dhe ripushtoi Judën.

<span id="an_14:23">14:23</span> Në vitin e pesëmbëdhjetë të Amatsiahut,
birit të Joasit dhe mbret i Judës, filloi të mbretërojë në Samari
Jeroboami, bir i Joasit, mbret i Izraelit, dhe e mbajti fronin dyzet e
një vjet.

<span id="an_14:24">14:24</span> Ai bëri atë që është e keqe për sytë e
Zotit; nuk u largua nga asnjë prej mëkateve të Jeroboamit, birit të
Nebatit, që kishte bërë të kryente mëkate Izraelin.

<span id="an_14:25">14:25</span> Ai rivendosi kufijtë e Izraelit nga
hyrja e Hamathit në detin e Arahahut, sipas fjalës të Zotit, Perëndisë
të Izraelit, të shqiptuar nga profeti Jona, birit të Amitait, që ishte
nga Gath-Heferi.

<span id="an_14:26">14:26</span> Në fakt Zoti kishte parë që dëshpërimi
i Izraelit ishte shumë i thellë; nuk kishte më as skllevër as të lirë,
dhe nuk kishte as edhe një që t'i vinte në ndihmë Izraelit.

<span id="an_14:27">14:27</span> Zoti nuk kishte thënë akoma të zhdukej
emri i Izraelin poshtë qiellit; prandaj e shpëtoi me anë të Jeroboamit,
birit të Joasit.

<span id="an_14:28">14:28</span> Pjesa tjetër e bëmave të Jeroboamit,
tërë atë që kreu, trimëria e tij në luftë dhe si i ripushtoi Izraelit
Damaskun dhe Hamathin që kishin qenë pronë e Judës, a nuk janë të
shkruara në librin e Kronikave të mbretërve të Izraelit?

<span id="an_14:29">14:29</span> Kështu Jeroboamin e zuri gjumi me
etërit e tij, mbretërit e Izraelit. Në vend të tij mbretëroi i biri,
Zakaria.

<span id="an_15:1">15:1</span> Në vitin e njëzeteshtatë të Jeroboamit,
mbretit të Izraelit, filloi të mbretërojë Azariahu, bir i Amatsiahut dhe
mbret i Judës.

<span id="an_15:2">15:2</span> Ishte gjashtëmbëdhjetë vjeç kur filloi të
mbretërojë, dhe mbretëroi pesëdhjetë e dy vjet në Jeruzalem. E ëma quhej
Jekoliah dhe ishte nga Jeruzalemi.

<span id="an_15:3">15:3</span> Ai bëri atë që është e drejtë në sytë e
Zotit, pikërisht ashtu si kishte vepruar i ati, Amatsiahu.

<span id="an_15:4">15:4</span> Megjithatë vendet e larta nuk u hoqën nga
vendi, populli vazhdonte të bënte flijime dhe të digjte temjan në vendet
e larta.

<span id="an_15:5">15:5</span> Pastaj Zoti goditi mbretin, që u bë
lebroz deri në ditën e vdekjes së tij dhe banoi në një shtëpi të
izoluar; Jothami, bir i mbretit ishte mbikqyrësi i pallatit mbretëror
dhe i siguronte drejtësinë popullit të vendit.

<span id="an_15:6">15:6</span> Pjesa tjetër e bëmave të Azariahut dhe
tërë ato që bëri a nuk janë të shkruara në librin e Kronikave të
mbretërve të Judës?

<span id="an_15:7">15:7</span> Kështu Azariahun e zuri gjumi me etërit e
tij dhe e varrosën bashkë me etërit e tij në qytetin e Davidit. Në vend
të tij mbretëroi i biri, Jotham.

<span id="an_15:8">15:8</span> Vitin e tridhjetetetë të Azariahut,
mbretit të Judës, Zakaria, bir i Jeroboamit, filloi të mbretërojë mbi
Izraelin në Samari, dhe e mbajti fronin gjashtë muaj.

<span id="an_15:9">15:9</span> Ai bëri atë që është e keqe në sytë e
Zotit, ashtu si kishin bërë etërit e tij; nuk u largua nga mëkatet e
Jeroboamit, birit të Nebatit, që e kishte çuar në mëkat Izraelin.

<span id="an_15:10">15:10</span> Pastaj Shalumi, bir i Jabeshit, kurdisi
një komplot kundër tij; e goditi dhe e vrau përpara popullit, dhe
mbretëroi në vend të tij.

<span id="an_15:11">15:11</span> Pjesa tjetër e bëmave të Zakarisë a nuk
është shkruar në librin e Kronikave të mbretërve të Izraelit?

<span id="an_15:12">15:12</span> Kjo ishte fjala e Zotit që i kishte
thënë Jehut: "Bijtë e tu do të ulen në fronin e Izraelit deri në brezin
e katërt". Dhe kështu ndodhi.

<span id="an_15:13">15:13</span> Shalumi, bir i Jabeshit, filloi të
mbretërojë vitin e tridhjetenëntë të Uziahut, mbretit të Judës, dhe
mbretëroi plot një muaj në Samari.

<span id="an_15:14">15:14</span> Pastaj Menahemi, bir i Gadit, doli nga
Titrtsahu dhe hyri në Samari; në Samaria goditi Shalumin, birin e
Jabeshit, e vrau dhe mbretëroi në vend të tij.

<span id="an_15:15">15:15</span> Pjesa tjetër e bëmave të Shalumit dhe
komploti që ai kurdisi a nuk janë të shkruara në librin e Kronikave të
mbretërve të Izraelit?

<span id="an_15:16">15:16</span> Pastaj Menahemi, duke u nisur nga
Tirtsahu, goditi Tifsahun, tërë ata që gjendeshin aty dhe territorin e
tij, sepse nuk i kishin hapur portat; kështu i goditi dhe u çau barkun
grave me barrë.

<span id="an_15:17">15:17</span> Vitin e tridhjetenëntë të mbretërisë së
Azariahut, mbretit të Judës, Menahemi, bir i Gadit, filloi të mbretërojë
mbi Izraelin, dhe e mbajti fronin dhjetë vjet në Samari.

<span id="an_15:18">15:18</span> Ai bëri atë që është e keqe për sytë e
Zotit; nuk u largua nga mëkatet e Jeroboamit, birit të Nebatit, që e
kishte bërë Izraelin të kryente mëkate.

<span id="an_15:19">15:19</span> Puli, mbret i Sirisë, erdhi kundër
vendit. Atëherë Menahemi i dha Pulit një mijë talenta argjendi me qëllim
që ta ndihmonte për ta bërë më të qëndrueshme mbretërinë në duart e tij.

<span id="an_15:20">15:20</span> Menahemi bëri që këto të holla të
paguheshin nga Izraeli, nga të gjithë njerëzit e pasur, në masën
pesëdhjetë sikla argjendi për frymë, për t'ia dhënë mbretit të Asirisë.
Kështu mbreti i Asirisë u kthye dhe nuk qëndroi në vend.

<span id="an_15:21">15:21</span> Pjesa tjetër e bëmave të Menahemit dhe
tërë ato që bëri a nuk janë të shkruara në librin e Kronikave të
mbretërve të Izraelit?

<span id="an_15:22">15:22</span> Kështu Menahemin e zuri gjumi me etërit
e tij. Në vend të tij mbretëroi i biri, Pekahiahu.

<span id="an_15:23">15:23</span> Në vitën e pesëdhjetë të Azariahut,
mbretit të Judës, Pekahiahu, bir i Menahemit, filloi të mbretërojë mbi
Izraelin në Samari; dhe mbretëroi dy vjet.

<span id="an_15:24">15:24</span> Ai bëri atë që është e keqe në sytë e
Zotit; nuk u largua nga mëkatet e Jeroboamit, birit të Nebatit, që e
kishin bërë Izraelin të kryente mëkate.

<span id="an_15:25">15:25</span> Pastaj Pekahu, bir i Remaliahut,
kapitenit të tij, kurdisi një komplot kundër tij dhe e goditi në Samari,
në kullën e pallatit mbretëror, bashkë me Argobin dhe Ariehun, duke
pasur me vete pesëdhjetë burra të Galaadit. Ai vrau dhe mbretëroi në
vend të tij.

<span id="an_15:26">15:26</span> Pjesa tjetër e bëmave të Pekahiahut dhe
tërë ato që bëri a nuk janë të shkruara në librin e Kronikave të
mbretërve të Izraelit?

<span id="an_15:27">15:27</span> Vitin e pesëdhjetedytë të Azariahut,
mbretit të Judës, Pekahu, bir i Remaliahut, filloi të mbretërojë mbi
Izraelin në Samari, dhe mbretëroi njëzet vjet.

<span id="an_15:28">15:28</span> Ai bëri atë që është e keqe në sytë e
Zotit; nuk u largua nga mëkatet e Jeroboamit, birit të Nebatit, që e
kishte bërë Izraelin të kryente mëkate.

<span id="an_15:29">15:29</span> Në kohën e Pekahiahut, mbretit të
Izraelit erdhi Tiglath-Pileseri, mbret i Asirisë, dhe pushtoi Ijonin,
Abel-Keth-Maakahun, Janoahun, Kedeshin, Hatsorin, Galaadin, Galilenë dhe
tërë vendin e Neftalit; dhe i internoi tërë banorët e tyre në Asiri.

<span id="an_15:30">15:30</span> Pastaj Hosea, bir i Elahut, kurdisi një
komplot kundër Pekahut, birit të Remaliahut, e goditi dhe e vrau; kështu
mbretëroi në vendin e tij, vitin e njëzetë të mbretërimit të Jothamit,
birit të Uziahut.

<span id="an_15:31">15:31</span> Pjesa tjetër e bëmave të Pekahut dhe
tërë ato që bëri a nuk janë të shkruara në librin e Kronikave të
mbretërve të Izraelit?

<span id="an_15:32">15:32</span> Vitin e dytë të mbretërisë së Pekahut,
birit të Remaliahut, mbret i Izraelit, filloi të mbretërojë Jothami, bir
i Uziahut, mbret i Judës.

<span id="an_15:33">15:33</span> Kur filloi të mbretërojë ishte njëzet e
pesë vjeç, dhe mbajti fronin gjashtëmbëdhjetë vjet në Jeruzalem. E ëma
quhej Jerusha; ishte bijë e Tsadokut.

<span id="an_15:34">15:34</span> Ai bëri atë që është e drejtë në sytë e
Zotit; ashtu si kishte vepruar Uziahu, i ati.

<span id="an_15:35">15:35</span> Megjithatë vendet e larta nuk u hoqën
nga vendi; populli vazhdonte të bënte flijime dhe të digjte temjan në
vendet e larta. Ai ndërtoi portën e sipërme të shtëpisë të Zotit.

<span id="an_15:36">15:36</span> Pjesa tjetër e bëmave të Jothmit dhe
tërë ato që bëri a nuk janë të shkruara në librin e Kronikave të
mbretërve të Judës?

<span id="an_15:37">15:37</span> Në atë kohë Zoti dërgoi kundër Judës,
Retsinin, mbretin e Sirisë dhe Pekahun, birin e Remaliahut.

<span id="an_15:38">15:38</span> Kështu Jothamin e zuri gjumi me etërit
e tij dhe u varros me ta në qytetin e Davidit, atit të tij. Në vend të
tij mbretëroi i biri, Ashazi.

<span id="an_16:1">16:1</span> Në vitin e shtatëmbëdhjetë të Pekahiahut,
birit të Remaliahut, filloi të mbretërojë Ashazi, biri i Jothamit, mbret
i Judës.

<span id="an_16:2">16:2</span> Kur filloi të mbretërojë, Ashazi ishte
njëzet vjeç dhe qëndroi në fron gjashtëmbëdhjetë vjet në Jeruzalem. Ai
nuk bëri atë që është e drejtë në sytë e Zotit, Perëndisë të tij, ashtu
si kishte bërë Davidi, ati i tij;

<span id="an_16:3">16:3</span> por ndoqi rrugën e mbretërve të Izraelit
dhe bëri madje të kalojë nëpër zjarr edhe të birin, sipas riteve të
neveritshme të kombeve që Zoti kishte dëbuar para bijve të Izraelit;

<span id="an_16:4">16:4</span> përveç kësaj bënte flijime dhe digjte
temjan në vendet e larta, në kodrat dhe poshtë drurëve që gjelbëronin.

<span id="an_16:5">16:5</span> Atëherë Retsini, mbret i Sirisë, dhe
Pekahu, bir i Remaliahut, dolën për të luftuar kundër Jeruzalemit;
rrethuan aty Ashazin, por nuk arritën ta mundin.

<span id="an_16:6">16:6</span> Në atë kohë Retsini, mbret i Sirisë,
ripushtoi Elathin dhe përzuri Judenjtë nga Elathi; kështu Sirët hynë në
Elath dhe kanë mbetur atje deri ditën e sotme.

<span id="an_16:7">16:7</span> Ashazi i dërgoi lajmëtarë
Tiglath-Pileserit, mbretit të Asirëve, për t'i thënë: "Unë jam
shërbëtori dhe biri yt; dil dhe më çliro nga duart e mbretit të Sirisë
dhe të mbretit të Izraelit, që janë ngritur kundër meje".

<span id="an_16:8">16:8</span> Ashazi mori pastaj argjendin dhe arin që
ndodhej në shtëpinë e Zotit dhe në thesaret e pallatit mbretëror dhe ia
dërgoi si dhuratë mbretit të Asirisë.

<span id="an_16:9">16:9</span> Atëherë mbreti i Asirisë e dëgjoi; pastaj
mbreti i Asirisë doli kundër Damaskut, e pushtoi dhe internoi banorët e
tij në Kir, dhe vrau Retsinin.

<span id="an_16:10">16:10</span> Atëherë mbreti Ashaz shkoi në Damask
për të takuar Tiglath-Peleserin, mbretin e Asirisë; pasi pa altarin që
ishte në Damask, mbreti Ashaz i dërgoi priftit Uria vizatimin dhe
modelin e altarit, me gjitha hollësitë për ndërtimin e tij.

<span id="an_16:11">16:11</span> Kështu prifti Uria ndërtoi një altar,
sipas porosive që mbreti Ashaz i kishte dërguar nga Damasku; prifti Uria
e ndërtoi para se mbreti Ashaz të kthehej nga Damasku.

<span id="an_16:12">16:12</span> Kur u kthye nga Damasku, mbreti pa
altarin; pastaj mbreti iu afrua altarit dhe ofroi flijime mbi të.

<span id="an_16:13">16:13</span> Pastaj dogji mbi të olokaustin e tij
dhe ofertën e tij ushqimore, derdhi libacionin e tij dhe spërkati mbi
altarin gjakun e flijimeve të tij të falenderimit.

<span id="an_16:14">16:14</span> Sa për altarin prej bronzi që ishte
përballë Zotit, e hoqi nga vendi i tij përballë tempullit midis altarit
dhe shtëpisë të Zotit dhe e vendosi në veri të altarit.

<span id="an_16:15">16:15</span> Pastaj mbreti Ashaz urdhëroi priftin
Uria dhe i tha: "Bëj që të tymoset mbi altar olokausti i madh i
mëngjesit dhe blatimi ushqimor i mbrëmjes, olokausti i mbretit dhe
blatimi i tij ushqimor, olokaustet e tërë popullit të vendit dhe
libacionet e tij; dhe do të spërkatë mbi to tërë gjakun e olokausteve
dhe tërë gjakun e flijimeve; sa për altarin prej bronzi, do të merrem
unë me të.

<span id="an_16:16">16:16</span> Kështu prifti Uria bëri tërë ato që
mbreti Ashaz i kishte urdhëruar.

<span id="an_16:17">16:17</span> Mbreti Ashaz hoqi gjithashtu panelet
nga qerret dhe enët e vogla, hoqi detin nga demat prej bronzi që e
mbanin dhe e vendosi mbi një dysheme prej gurësh.

<span id="an_16:18">16:18</span> Për shkak të mbretit të Asirisë, ai
hoqi portikun e së shtunës, që kishin ndërtuar në tempull, edhe nga
shtëpia e Zotit hoqi gjithashtu hyrjen e jashtme të mbretit.

<span id="an_16:19">16:19</span> Pjesa tjetër e bëmave të kryera nga
Ashazi a nuk është vallë e shkruar në librin e Kronikave të mbretërve të
Judës?

<span id="an_16:20">16:20</span> Kështu Ashazin e zuri gjumi me etërit e
tij dhe u varros me ta në qytetin e Davidit. Në vend të tij mbretëroi i
biri, Ezekia.

<span id="an_17:1">17:1</span> Në vitin e dymbëdhjetë të Ashazit,
mbretit të Judës, Hosea, bir i Elahut, filloi të mbretërojë mbi Izraelin
dhe e mbajti fronin nëntë vjet.

<span id="an_17:2">17:2</span> Ai bëri atë që është e keqe në sytë e
Zotit, por jo si mbretërit e Izraelit që qenë para tij.

<span id="an_17:3">17:3</span> Shalmaneseri, mbret i Asirisë, doli
kundër tij; Hosea u bë kështu shërbëtor i tij dhe i paguante një haraç.

<span id="an_17:4">17:4</span> Por mbreti i Asirisë zbuloi një komplot
te Hosea, sepse ky kishte dërguar lajmëtarë te So, mbret i Egjiptit dhe
nuk i sillte më haraçin mbretit të Asirisë, siç bënte zakonisht çdo vit.
Prandaj mbreti i Asirisë e futi në burg dhe e mbante të lidhur.

<span id="an_17:5">17:5</span> Pastaj mbreti i Asirisë pushtoi tërë
vendin, doli kundër Samarisë dhe e rrethoi gjatë tre vjetve.

<span id="an_17:6">17:6</span> Në vitin e nëntë të Hoseas, mbreti i
Asirisë pushtoi Samarinë, i shpërnguli Izraelitët në Asiri dhe i vendosi
në Halah dhe mbi Haborin, lumë i Gozanit, si dhe në qytetet e Medit.

<span id="an_17:7">17:7</span> Kjo ndodhi sepse bijtë e Izraelit kishin
kryer mëkate kundër Zotit, Perëndisë të tyre, që i kishte nxjerrë nga
vendi i Egjiptit duke i çliruar nga pushteti i Faraonit, mbretit të
Egjiptit, dhe kishin nderuar perëndi të tjera;

<span id="an_17:8">17:8</span> kështu ata kishin ndjekur zakonet e
kombeve që Zoti i kishte dëbuar përpara bijve të Izraelit dhe ato të
futura nga mbretërit e Izraelit.

<span id="an_17:9">17:9</span> Bijtë e Izraelit kishin kryer gjithashtu
në mënyrë të fshehtë kundër Zotit, Perëndisë të tyre, gjëra jo të drejta
dhe kishin ndërtuar vende të larta në të gjitha qytetet e tyre, nga
kullat e rojes deri në qytetet e fortifikuara.

<span id="an_17:10">17:10</span> Kishin ndërtuar për veten e tyre
shtylla të shenjta dhe Asherime mbi çdo kodër të lartë dhe poshtë çdo
druri gjelbërues;

<span id="an_17:11">17:11</span> dhe aty, në tërë vendet e larta, kishin
djegur temjan, ashtu si kishin bërë kombet që Zoti kishte dëbuar përpara
tyre, dhe kishin kryer veprime të liga, duke shkaktuar zemrimin e Zotit;

<span id="an_17:12">17:12</span> u kishin shërbyer gjithashtu idhujve,
për të cilët Zoti u pat thënë: "Mos bëni një gjë të tillë!".

<span id="an_17:13">17:13</span> Megjithatë Zoti e kishte paralajmëruar
Izraelin dhe Judën me anë të të gjithë profetëve dhe të shikuesve, duke
thënë: "Kthehuni prapa nga rrugët tuaja të këqija dhe respektoni
urdhërimet dhe statutet e mia, sipas tërë ligjit që u caktova etërve
tuaj dhe që ju dërgova me anë të shërbëtorëve të mi, profetëve".

<span id="an_17:14">17:14</span> Por ata nuk dëgjuan çfarë thuhej dhe u
bënë edhe më kokëfortë, si kishin vepruar etërit e tyre, që nuk patën
besim tek Zoti, Perëndia i tyre.

<span id="an_17:15">17:15</span> Dhe hodhën poshtë statutet dhe
besëlidhjen që ai kishte lidhur me etërit e tyre dhe paralajmërimet që u
kishte dhënë. Prandaj ndoqën gjëra të kota duke u bërë ata vetë
mendjelehtë dhe shkuan pas kombeve që i rrethonin, që Zoti i kishte
ndaluar t'i imitonin.

<span id="an_17:16">17:16</span> Kështu ata braktisën tërë urdhërimet e
Zotit, Perëndisë të tyre; bënë dy viça prej metali të shkrirë, bënë një
Asherah, adhuruan tërë ushtrinë e qiellit dhe u vunë në shërbim të
Baalit;

<span id="an_17:17">17:17</span> kaluan nëpër zjarr bijtë dhe bijat e
tyre, praktikuan shortarinë, interpretuan shenjat e këqija dhe bënë atë
që është e keqe në sytë e Zotit, duke shkaktuar zemërimin e tij.

<span id="an_17:18">17:18</span> Prandaj Zoti u zemërua shumë me
Izraelin dhe e largoi nga prania e tij; mbeti vetëm fisi i Judës.

<span id="an_17:19">17:19</span> As Juda nuk i respektoi urdhërimet e
Zotit, Perëndisë të tij, por ndoqi zakonet e futura nga Izraeli.

<span id="an_17:20">17:20</span> Prandaj Zoti hodhi poshtë tërë fisin e
Izraelit, i poshtëroi dhe i braktisi në duart e cubave, deri sa i
përzuri nga prania e tij.

<span id="an_17:21">17:21</span> Kur ai e shkëputi Izraelin nga shtëpia
e Davidit, ata shpallën mbret Jeroboamin, birin e Nebatit; pastaj
Jeroboami e shmangu Izraelin nga rruga e Zotit dhe e bëri të kryente një
mëkat të madh.

<span id="an_17:22">17:22</span> Kështu bijtë e Izraelit ndoqën tërë
mëkatet e kryera prej Jeroboamit dhe nuk u larguan prej tyre,

<span id="an_17:23">17:23</span> deri sa Zoti e largoi Izraelin nga
prania e tij, ashtu si kishte thënë me anë të tërë profetëve të tij,
shërbëtorëve të tij; dhe Izraeli u shpërngul kështu me dhunë në vendin e
Asirisë, ku ndodhet sot e kësaj dite.

<span id="an_17:24">17:24</span> Pastaj mbreti i Asirisë solli njerëz
nga Babilonia, nga Kuthahu, nga Ava, nga Hamathi dhe nga Sefarvaimi dhe
i vendosi në qytetet e Samarisë në vend të bijve të Izraelit; kështu ata
futën në dorë Samarinë dhe banuan në qytetet e saj.

<span id="an_17:25">17:25</span> Por në fillim të ngulimit të tyre atje,
ata nuk kishin frikë nga Zoti; prandaj Zoti dërgoi në mes të tyre, disa
luanë, të cilët vranë disa banorë.

<span id="an_17:26">17:26</span> Atëherë i thanë mbretit të Asirisë:
"Njerëzit që ti i ke kaluar dhe vendosur në Samari nuk njohin ligjin e
Perëndisë të vendit; prandaj ai ka dërguar në mes tyre luanë që i vrasin
ata, sepse nuk njohin ligjin e Perëndisë të vendit".

<span id="an_17:27">17:27</span> Atëherë mbreti i Asirisë dha këtë
urdhër, duke thënë: "Bëni që të kthehet një nga priftërinjtë që keni
internuar që andej; ai të shkojë të vendoset pranë tyre dhe t'u mësoj
ligjin e Perëndisë të vendit".

<span id="an_17:28">17:28</span> Kështu një nga priftërinjtë, që ishin
internuar nga Samaria, shkoi dhe u vendos në Bethel dhe u mësoi atyre si
duhet t'i druheshin Zotit.

<span id="an_17:29">17:29</span> Megjithatë, tërë këto kombe vazhduan të
bëjnë perënditë e tyre dhe i vendosën në tempujt e vendeve të larta që
kishin ndërtuar Samaritanët, çdo komb në qytetin ku banonte.

<span id="an_17:30">17:30</span> Ata të Babilonisë bënë Sukoth-Benothin,
ata të Kuthit Nergalin, ata të Hamathit Ashiman;

<span id="an_17:31">17:31</span> ata të Avas bënë Nibhazin dhe Tartakun;
dhe ata të Sefarvaimit i digjnin bijtë e tyre për nder të Adramelekut
dhe të Anamelekut, perëndi të Sefarvaimit.

<span id="an_17:32">17:32</span> Ata kishin frikë nga Zoti, por zgjodhën
priftërinj të vendeve të larta të ardhur nga çdo klasë dhe që ofronin
flijime për ta në tempujt e vendeve të larta.

<span id="an_17:33">17:33</span> Kështu ata kishin frikë nga Zoti dhe u
shërbenin perëndive të tyre, sipas zakoneve të kombeve nga të cilat qenë
shpërngulur.

<span id="an_17:34">17:34</span> Edhe sot e kësaj dite vazhdojnë të
ndjekin zakonet e vjetra; nuk kanë frikë nga Zoti dhe nuk veprojnë sipas
statuteve dhe urdhërimeve të tij dhe as sipas ligjeve dhe urdhërimeve që
Zoti u kishte dhënë bijve të Jakobit, të quajtur prej tij Izrael.

<span id="an_17:35">17:35</span> Me ta në fakt Zoti kishte vendosur dhe
u kishte urdhëruar: "Mos kini frikë nga perëndi të tjera, mos bini
përmbys para tyre, mos u shërbeni dhe mos u ofroni flijime,

<span id="an_17:36">17:36</span> por kini frikë nga Zoti, që ju bëri të
dilni nga vendi i Egjiptit me fuqi të madhe dhe me krahun e tij të
shtrirë; para tij bini përmbys dhe atij i ofroni flijime.

<span id="an_17:37">17:37</span> Kini kujdes të zbatoni gjithnjë
statutet, dekretet, ligjin dhe urdhërimet që ai shkroi për ju; por mos
kini frikë nga perënditë e tjera.

<span id="an_17:38">17:38</span> Mos harroni besëlidhjen që kam lidhur
me ju dhe mos kini frikë nga perëndi të tjera;

<span id="an_17:39">17:39</span> por kini frikë nga Zoti, Perëndia juaj,
dhe ai do t'ju çlirojë nga duart e tërë armiqve tuaj".

<span id="an_17:40">17:40</span> Por ata nuk e dëgjuan dhe vazhduan
përkundrazi të ndjekin zakonet e tyre të lashta.

<span id="an_17:41">17:41</span> Kështu këto kombe kishin frikë nga Zoti
dhe u shërbenin idhujve të tyre. Edhe bijtë e tyre dhe bijtë e bijve të
tyre kanë vazhduar të veprojnë deri më sot siç kanë vepruar etërit e
tyre.

<span id="an_18:1">18:1</span> Në vitin e tretë të Hoseas, birit të
Elahut, mbret i Izraelit, filloi të mbretërojë Ezekia, bir i Ashazit,
mbret i Judës.

<span id="an_18:2">18:2</span> Ishte njëzet e pesë vjeç kur filloi të
mbretërojë, dhe mbretëroi njëzet e nëntë vjet në Jeruzalem. E ëma quhej
Abi; ishte bijë e Zakarias.

<span id="an_18:3">18:3</span> Ai bëri atë që ishte e drejtë në sytë e
Zotit, sipas tërë atyre që kishte bërë Davidi, ati i tij.

<span id="an_18:4">18:4</span> I hoqi nga vendi vendet e larta, bëri
copë-copë shtyllat e shenjta, rëzoi Asherahun dhe bëri copë-copë
gjarpërin prej bronzi që e pat bërë Moisiu, sepse deri në atë kohë bijtë
e Izraelit i kishin ofruar temjan dhe e quajti Nehushtan.

<span id="an_18:5">18:5</span> Ai pati besim tek Zoti, Perëndia i
Izraelit; dhe mbas tij, midis tërë mbretërve të Judës, nuk pati asnjë si
ai, as edhe midis atyre që kishin qenë para tij.

<span id="an_18:6">18:6</span> Mbeti i lidhur me Zotin, nuk pushoi së
ndjekuri gjurmët e tij dhe respektoi urdhërimet që Zoti i kishte dhënë
Moisiut.

<span id="an_18:7">18:7</span> Kështu Zoti mbeti pranë tij, dhe atij i
dilnin mbarë të gjitha ndërmarrjet e tij. Ngriti krye kundër mbretit të
Asirisë dhe nuk iu nënshtrua më;

<span id="an_18:8">18:8</span> mundi Filistejtë deri në Gaza dhe aty ku
arrinte territori i tyre, nga kulla e rojes deri në qytetin e
fortifikuar.

<span id="an_18:9">18:9</span> Vitin e katërt të mbretit Ezekia, që
ishte viti i shtatë i Hoseas, birit të Elahut, mbret i Izraelit,
Shalmaneseri, mbret i Asirisë, doli kundër Samarisë dhe e rrethoi.

<span id="an_18:10">18:10</span> Dhe pas tre vjetve e pushtoi; vitin e
gjashtë të Ezekias, që ishte viti i nëntë i Hoseut, mbretit të Izraelit,
Samaria u pushtua me forcë.

<span id="an_18:11">18:11</span> Mbreti i Asirisë i shpërnguli pastaj
Izraelitët në Asiri dhe i vendosi në Halah dhe mbi Haborin, lumë i
Gozanit, dhe në qytetet e Medasve,

<span id="an_18:12">18:12</span> sepse nuk i ishin bindur zërit të
Zotit, Perëndisë të tyre, dhe kishin shkelur besëlidhjen e tij; tërë ato
që Moisiu, shërbëtor i Zotit, kishte urdhëruar ata as e kishin dëgjuar,
as e kishin vënë në praktikë.

<span id="an_18:13">18:13</span> Vitin e katërmbëdhjetë të mbretit
Ezekia, Senasheribi, mbret i Asirisë, doli kundër tërë qyteteve të
fortifikuara të Judës dhe i pushtoi.

<span id="an_18:14">18:14</span> Atëherë Ezekia, mbret i Judës, dërgoi
t'i thotë mbretit të Asirisë në Lakish: "Kam mëkatuar; tërhiqu prej meje
dhe kam për të pranuar të gjitha ato që do të më caktosh". Mbreti i
Asirisë i caktoi Ezekias, mbretit të Judës, treqind talenta argjendi dhe
tridhjetë talenta ari.

<span id="an_18:15">18:15</span> Kështu Ezekia dha tërë argjendin që
gjendej në shtëpinë e Zotit dhe në thesaret e pallatit të mbretit.

<span id="an_18:16">18:16</span> Në atë kohë Ezekia hoqi nga portat e
tempullit të Zotit dhe nga shtalkat arin me të cilin Ezekia, mbret i
Judës, i kishte veshur dhe ia dha mbretit të Asirisë.

<span id="an_18:17">18:17</span> Atëherë mbreti i Asirisë i dërgoi
Ezekias, nga Lakishi në Jeruzalem, Tartanin, Rabsarisin dhe Rabshakehun
me një ushtri të madhe. Ata dolën dhe arritën në Jeruzalem. Kur arritën
në Jeruzalem, shkuan

<span id="an_18:18">18:18</span> Kur thërritën mbretin, u ndalën
përballë Eliakimi, bir i Hilkiahut, prefekti i pallatit, Shebna,
sekretari, dhe Joahu, bir i Asafit, arkivisti.

<span id="an_18:19">18:19</span> Atëherë Rabshakehu u tha atyre: "Shkoni
t'i thoni Ezekias: Kështu thotë i madhi, mbret i Asirisë: Ku e gjen
gjithë këtë besim?

<span id="an_18:20">18:20</span> A mendon vallë që këshilla dhe forca
për të bërë luftë janë vetëm fjalë të kota? Te kush ke besim kur ke
ngritur krye kundër meje?

<span id="an_18:21">18:21</span> Ja tani, ti ke besim në përkrahjen e
këtij kallami të thyer, që është Egjipti, që çan dorën e atij që
mbështetet në të dhe e shpon. I tillë është pikërisht Faraoni, mbreti i
Egjiptit, për tërë ata që kanë besim tek ai.

<span id="an_18:22">18:22</span> Ndofta do të më thoni: "Ne kemi besim
tek Zoti, Perëndia ynë". A nuk është, vallë, po ai për të cilin Ezekia
ka hequr vendet e larta dhe altarët, duke i thënë Judës dhe Jeruzalemit:
"Ju do të adhuroni vetëm përpara këtij altari në Jeruzalem"?

<span id="an_18:23">18:23</span> Tani vër një bast me zotërinë tim,
mbretin e Asirisë! Unë do të jap dy mijë kuaj, në rast se ti je në
gjendje të gjesh kalorësit që u hipin.

<span id="an_18:24">18:24</span> Si mund ta bësh të tërhiqet qoftë edhe
një kapiten të vetëm midis shërbëtorëve më të vegjël të zotërisë sime?
Megjithatë ke besim tek Egjipti për të pasur qerre dhe kalorës.

<span id="an_18:25">18:25</span> Tani, a kam dalë, vallë, pa Zotin
kundër këtij vendi për ta shkatërruar? Zoti më ka thënë: "Dil kundër
këtij vendi dhe shkatërroje".

<span id="an_18:26">18:26</span> Atëherë Eliakimi, bir i Hilkiahut,
Shebna dhe Joashi i thanë Rabshakehut: "Të lutem, folu shërbëtorëve të
tu në gjuhën aramaike, se ne e kuptojmë; por mos na fol në gjuhën
hebraike, sepse populli që është mbi muret dëgjon".

<span id="an_18:27">18:27</span> Por Rabshakehu iu përgjigj atyre në
këtë mënyrë: "A më ka dërguar vallë zotëria im t'i them këto gjëra
zotërisë sate dhe ty, apo më tepër njerëzve që qëndrojnë mbi muret, të
dënuar të hanë jashtëqitjet e tyre dhe të pinë shurrën e tyre bashkë me
ju?".

<span id="an_18:28">18:28</span> Atëherë Rabshakehu u ngrit dhe bërtiti
me zë të lartë në gjuhën hebraishte, duke thënë: "Dëgjoni fjalën e të
madhit, mbretit të Asirisë!

<span id="an_18:29">18:29</span> Kështu thotë mbreti: "Mos u mashtroni
nga Ezekia, sepse ai nuk mund t'ju shpëtojë nga duart e mia;

<span id="an_18:30">18:30</span> të mos ju shtyjë Ezekia të keni besim
tek Zoti, duke thënë: Me siguri Zoti do të na çlirojë dhe ky qytet nuk
do t'i dorëzohet mbretit të Asirisë".

<span id="an_18:31">18:31</span> Mos dëgjoni Ezekian, sepse kështu thotë
mbreti i Asirisë: "Bëni paqe me mua dhe dorëzohuni në duart e mia,
kështu secili do të hajë frutat e vreshtit dhe të fikut të tij dhe do të
pijë ujin e sternës së tij,

<span id="an_18:32">18:32</span> deri sa të vijë unë dhe t'ju çoj në një
vend të ngjashëm me vendin tuaj, një vend që jep grurë dhe verë, një
vend që ka bukë dhe vreshta, një vend me ullinj, vaj dhe mjaltë; dhe ju
do të jetoni dhe nuk do të vdisni". Mos dëgjoni fjalët e Ezekias, që
kërkon t'ju mashtrojë, duke thënë: "Zoti do të na çlirojë".

<span id="an_18:33">18:33</span> A ka çliruar ndonjë prej perëndive të
fiseve vendin e tij nga duart e mbretit të Asirisë?

<span id="an_18:34">18:34</span> Ku janë perënditë e Hamathit dhe të
Arpadit? Ku janë perënditë e Sefarvaimit, të Henas dhe të Ivahut? E kanë
çliruar ata vallë Samarinë nga duart e mia?

<span id="an_18:35">18:35</span> Kush midis tërë perëndive të këtyre
vendeve ka çliruar vendin e tij nga duart e mia, që Zoti të çlirojë
Jeruzalemin nga duart e mia?".

<span id="an_18:36">18:36</span> Por populli heshti dhe nuk u përgjigj
as edhe një fjalë, sepse urdhri i mbretit ishte: "Mos i jepni
përgjigje".

<span id="an_18:37">18:37</span> Atëherë Eliakimi, bir i Hilkiahut,
prefekt i pallatit, Shebna, sekretari, dhe Joahu, bir i Asafit,
arkivisti, shkuan tek Ezekia me rroba të grisura dhe i referuan fjalët e
Rabshekahut.

<span id="an_19:1">19:1</span> Kur mbreti Ezekia dëgjoi këto gjëra,
grisi rrobat e tij, u mbulua me një thes dhe hyri në shtëpinë e Zotit.

<span id="an_19:2">19:2</span> Pastaj dërgoi Eliakimin, prefektin e
pallatit, Shebnan, sekretarin, dhe pleqtë e priftërinjve, të mbuluar me
thasë, te profeti Isaia, bir i Amotsit.

<span id="an_19:3">19:3</span> Ata i thanë: "Kështu thotë Ezekia: "Kjo
është një ditë ankthi, ndëshkimesh dhe turpi, sepse bijtë janë duke
lindur, por nuk ka forcë për t'i pjellë.

<span id="an_19:4">19:4</span> Ndofta Zoti, Perëndia yt, ka dëgjuar tërë
fjalët e Rabshakehut, që mbreti i Asirisë, zotëria e tij, ka dërguar për
të fyer Perëndinë e gjallë, dhe do ta dënojë për shkak të fjalëve që
Zoti, Perëndia yt, ka dëgjuar. Larto, pra, një lutje për atë që mbetet
akoma"".

<span id="an_19:5">19:5</span> Kështu shërbëtorët e mbretit Ezekia
shkuan tek Isaia.

<span id="an_19:6">19:6</span> Dhe Isaia u tha atyre: "Këtë do t'i thoni
zotërisë suaj: Kështu thotë Zoti: "Mos u tremb nga fjalët që dëgjove, me
të cilat shërbëtorët e mbretit të Asirisë më kanë fyer.

<span id="an_19:7">19:7</span> Ja, unë do të dërgoj mbi të një frymë dhe
sa të dëgjojë ndonjë lajm, do të kthehet në vendin e tij; dhe në vendin
e tij unë do ta bëj që të bjerë nga shpata"".

<span id="an_19:8">19:8</span> Kështu Rabshakehu u kthye dhe e gjeti
mbretin e Asirisë që rrethonte Libnahun, sepse kishte mësuar që ai qe
nisur nga Lakishi.

<span id="an_19:9">19:9</span> Por ai mori lajme nga Tirhakahu, mbret i
Etiopisë, të cilat thonin: "Ja, ai lëvizi për të luftuar kundër teje".
Atëherë i dërgoi përsëri lajmëtarë Ezekias, duke i thënë:

<span id="an_19:10">19:10</span> "Do t'i flisni kështu Ezekias, mbretit
të Judës, duke i thënë: "Mos e lër që Perëndia yt, tek i cili ke besim,
të të mashtrojë duke thënë: Jeruzalemi nuk do të jepet në duart e
mbretit të Asirisë.

<span id="an_19:11">19:11</span> Ja, ti ke dëgjuar atë që mbretërit e
Asirisë u kanë bërë tërë vendeve, duke vendosur shkatërrimin e tyre. A
do të shpëtoje ti vetëm?

<span id="an_19:12">19:12</span> A i kanë çliruar, vallë perënditë e
kombeve ata që etërit e mi kanë shkatërruar: Gozanin, Haranin, Retsefin
dhe bijtë e Edenit që ishin në Telasar?

<span id="an_19:13">19:13</span> Ku janë mbreti i Hamathit, mbret i
Arpadit dhe mbreti i qytetit të Sefarvaimit, të Henas dhe të Ivahut?".

<span id="an_19:14">19:14</span> Ezekia e mori letrën nga duart e
lajmëtarëve dhe e lexoi; pastaj shkoi në shtëpinë e Zotit dhe e shtriu
para Zotit.

<span id="an_19:15">19:15</span> Pastaj Ezekia filloi të lutet para
Zotit duke thënë: "O Zot, Perëndia i Izraelit, që ulesh mbi kerubinët,
ti je Perëndia, i vetmi, i të tëra mbretërive të tokës. Ti ke bërë
qiejtë dhe tokën.

<span id="an_19:16">19:16</span> Vër veshin, o Zot, dhe dëgjo; hap sytë,
o Zot, dhe shiko! Dëgjo fjalët e Senakeribit, që ka dërguar këtë njeri
për të fyer Perëndinë e gjallë!

<span id="an_19:17">19:17</span> Éshtë e vërtetë, o Zot, që mbretërit e
Asirisë kanë shkatërruar kombet dhe vendet e larta,

<span id="an_19:18">19:18</span> kanë hedhur në zjarr perënditë e tyre,
sepse ato ishin perëndi, por vepër e duarve të njerëzve, dru dhe gur;
prandaj i shkatërruan.

<span id="an_19:19">19:19</span> Por tani, o Zot, na shpëto, të lutem,
nga duart e tij, me qëllim që tërë mbretëritë e tokës të dinë që ti
vetëm, o Zot, je Perëndia".

<span id="an_19:20">19:20</span> Atëherë Isaia, bir i Amotsit, dërgoi
t'i thotë Ezekias: "Kështu flet Zoti, Perëndi i Izraelit: "Dëgjova
lutjen që ti me drejtove për Senakeribin, mbretin e Asirisë.

<span id="an_19:21">19:21</span> Kjo është fjala që Zoti ka shqiptuar
kundër atij: Bija e virgjër e Sionit të përbuz dhe tallet me ty; bija e
Jeruzalemit tund kokën prapa teje.

<span id="an_19:22">19:22</span> Cilin ke fyer dhe poshtëruar? Kundër
kujt ke ngritur zërin dhe sytë me arogancë? Kundër të Shenjtit të
Izraelit!

<span id="an_19:23">19:23</span> Me anë të lajmëtarëve të tu ke fyer
Zotin dhe ke thënë: "Me morinë e qerreve të mia kam hipur në majë të
maleve në skutat e Libanit. Do të rrëzoj kedrat e tij më të larta dhe
qiparisat e tij më të bukur; do të arrij në strehimin e tij më të
thellë, në pjesën më të harlisur të pyllit.

<span id="an_19:24">19:24</span> Unë kam gërmuar dhe kam pirë ujëra të
huaja; me shputën e këmbëve të mia kam tharë tërë lumenjtë e Egjiptit".

<span id="an_19:25">19:25</span> A nuk ke dëgjuar, vallë, që prej një
kohe të gjatë kam përgatitur këtë gjë dhe prej kohërave të lashta e kam
hartuar planin? Dhe tani e solla punën që të ndodhë kjo: që ti t'i
katandisësh në një grumbull gërmadhash qytetet e fortifikuara.

<span id="an_19:26">19:26</span> Prandaj banorët e tyre të cilëve u
mungonte forca, ishin tmerruar dhe e kishin humbur torruan; ishin si
bari i fushave, si bari i blertë, si bari mbi çatitë, që digjet para se
të rritet.

<span id="an_19:27">19:27</span> Por unë e di se si ulesh, si del dhe si
hyn dhe bile tërbimin tënd kundër meje.

<span id="an_19:28">19:28</span> Me qenë se tërbimi yt kundër meje dhe
arroganca jote kanë arritur në veshët e mi, do të të vë unazën time në
fejzat e hundës, frerin tim te goja, dhe do të të kthej në rrugën nëpër
të cilën ke ardhur".

<span id="an_19:29">19:29</span> Kjo ka për të qenë shenja për ty:
Sivjet do të hani atë që rritet vetë, vitin e dytë atë që prodhon ai;
por vitin e tretë do të mbillni dhe do të korrni, do të mbillni vreshta
dhe do të hani frytin e tyre.

<span id="an_19:30">19:30</span> Pjesa tjetër e bëmave e shtëpisë së
Judës që do të shpëtojë, ka për të vazhduar të lëshojë rrënjë poshtë dhe
të prodhojë fryte lart.

<span id="an_19:31">19:31</span> Sepse nga Jeruzalemi ka për të dalë një
pakicë dhe nga mali i Sionit ata që kanë shpëtuar. Zelli i Zotit të
ushtrive do ta bëjë këtë.

<span id="an_19:32">19:32</span> Prandaj kështu thotë Zoti për mbretin e
Asirisë: "Ai nuk ka për të hyrë në këtë qytet as ka për të hedhur
shigjeta, nuk ka për t'i dalë përpara me mburoja as ka për të ndërtuar
ndonjë ledh kundër tij.

<span id="an_19:33">19:33</span> Ai do të kthehet nëpër rrugën që ndoqi
kur erdhi dhe nuk ka për të hyrë në këtë qytet, thotë Zoti.

<span id="an_19:34">19:34</span> Unë do ta mbroj këtë qytet për ta
shpëtuar, për dashurinë që kam ndaj vetes dhe për dashurinë e Davidit,
shërbëtorit tim".

<span id="an_19:35">19:35</span> Atë natë ndodhi që engjëlli i Zotit
doli dhe vrau në kampin e Asirëve njëqind e tetëdhjetë e pesë mijë
njerëz; kur njerëzit u ngritën në mëngjes, ja të gjithë ishin bërë
kufoma.

<span id="an_19:36">19:36</span> Atëherë Senakeribi, mbret i Asirisë,
ngriti çadrat, u nis e u kthye në shtëpi, dhe mbeti në Ninivë.

<span id="an_19:37">19:37</span> Dhe ndodhi që, ndërsa ai po adhuronte
në shtëpinë e perëndisë së tij Nisrok, bijtë e tij Adrameleku dhe
Sharetseri e vranë me goditje të shpatës; pastaj u strehuan në vendin e
Araratit. Në vend të tij mbretëroi i biri, Esarhadoni.

<span id="an_20:1">20:1</span> Në ato ditë Ezekia u sëmur për vdekje.
Atëherë profeti Isaia, bir i Amotsit, shkoi tek ai dhe i tha: "Kështu
flet Zoti: "Rregullo shtëpinë tënde, sepse ke për të vdekur dhe nuk ke
për t'u shëruar"".

<span id="an_20:2">20:2</span> Atëherë ai ktheu fytyrën nga muri dhe iu
lut Zotit, duke thënë:

<span id="an_20:3">20:3</span> "Të lutem shumë, o Zot, mos harro si kam
ecur para teje me besnikëri dhe me zemër të pastër, duke bërë atë që
është e mirë për sytë e tu". Pastaj Ezekia shpërtheu në vaj.

<span id="an_20:4">20:4</span> Isaia nuk kishte arritur akoma në oborrin
qendror, kur fjala e Zotit iu drejtua, duke i thënë:

<span id="an_20:5">20:5</span> "Kthehu prapa dhe i thuaj Ezekias,
princit të popullit tim: "Kështu flet Zoti, Perëndia i Davidit, atit
tënd: Kam dëgjuar lutjen tënde dhe kam parë lotët e tu; ja, unë po të
shëroj; ditën e tretë do të ngjitesh në shtëpinë e Zotit.

<span id="an_20:6">20:6</span> Do t'i shtoj pesëmbëdhjetë vjet jetës
sate, do të të çliroj ty dhe këtë qytet nga duart e mbretit të Asirisë
dhe do ta mbroj këtë qytet për dashurinë që kam ndaj vetes dhe ndaj
Davidit, shërbëtorit tim"".

<span id="an_20:7">20:7</span> Pastaj Isaia tha: "Merrni një jaki
fiqsh". Kështu ata e morën dhe e vunë mbi ulçerën, dhe mbreti u shërua.

<span id="an_20:8">20:8</span> Por Ezekia i tha Isait: Cila është shenja
që Zoti do të më shërojë dhe që ditën e tretë do të ngjitem në shtëpinë
e Zotit?".

<span id="an_20:9">20:9</span> Atëherë Isaia iu përgjigj: "Kjo është për
ty shenja nga ana e Zotit që Zoti do të plotësojë atë që ka thënë: A
dëshiron që hieja të shkojë përpara dhjetë shkallëza ose të kthehet
prapa dhjetë shkallëza?".

<span id="an_20:10">20:10</span> Ezekia u përgjigj: "Éshtë lehtë për
hijen të shkojë përpara dhjetë shkallëza. Jo! Më mirë hieja të shkojë
prapa dhjetë shkallëza".

<span id="an_20:11">20:11</span> Atëherë profeti Isai kërkoi ndihmën e
Zotit, që bëri hijen të kthehej prapa dhjetë shkallëzat që i kishte zënë
në shkallën e Ashazit.

<span id="an_20:12">20:12</span> Në atë kohë Berodak-Baladani, bir i
Baladanit, mbret i Babilonisë, i dërgoi letra dhe një dhuratë Ezekias,
sepse kishte dëgjuar që Ezekia kishte qenë i sëmurë.

<span id="an_20:13">20:13</span> Ezekia priti në audiencë të dërguarit
dhe u tregoi tërë shtëpinë e thesarit të tij: argjendin, arin, aromat,
vajrat shumë të mira, arsenalin e tij dhe të gjitha gjërat që ndodheshin
në magazinat e tij. Nuk pati asgjë në shtëpinë e tij dhe në të gjitha
pronat e tij që Ezekia nuk ua tregoi atyre.

<span id="an_20:14">20:14</span> Atëherë profeti Isaia shkoi te mbreti
Ezekia dhe i tha: "Çfarë thanë ata njerëz dhe nga kanë ardhur te ti?".
Ezekia iu përgjigj: "Kanë ardhur nga një vend i largët, nga Babilonia".

<span id="an_20:15">20:15</span> Isaia i tha: "Çfarë kanë parë në
shtëpinë tënde?". Ezekia u përgjigj: "Kanë parë të gjitha ato që ka
shtëpia ime; u tregova edhe ato gjëra që janë në magazinat e mia".

<span id="an_20:16">20:16</span> Atëherë Isaiai i tha Ezekias: "Dëgjo
fjalën e Zotit:

<span id="an_20:17">20:17</span> "Ja, do të vijnë ditët, kur tërë ato që
ka shtëpia jote dhe tërë ato që etërit e tu kanë grumbulluar deri më
sot, do të çohen në Babiloni; asgjë nuk do të lihet, thotë Zoti.

<span id="an_20:18">20:18</span> Përveç kësaj, disa nga bijtë e tu, që
kanë dalë nga ti dhe që të kanë lindur, do të bëhen eunukë në pallatin e
mbretit të Babilonisë"".

<span id="an_20:19">20:19</span> Ezekia iu përgjigj pastaj Isaias:
"Fjala e Zotit që ti ke shqiptuar është e mirë". Në fakt ai mendonte: "A
nuk është një gjë e bukur që të ketë paqe dhe siguri gjatë jetës sime?".

<span id="an_20:20">20:20</span> Pjesa tjetër e bëmave të Ezekias dhe të
gjitha trimëritë e tij, ndërtimi i rezervuarit dhe i ujësjellësit, me
anën e të cilëve pruri ujin në qytet, a nuk janë të shkruara në librin e
Kronikave të mbretërve të Judës?

<span id="an_20:21">20:21</span> Pastaj Ezekian e zuri gjumi me etërit e
tij dhe në vend të tij mbretëroi i biri, Manasi.

<span id="an_21:1">21:1</span> Manasi ishte dymbëdhjetë vjeç kur filloi
të mbretërojë, dhe e mbajti fronin pesëdhjetë e pesë vjet në Jeruzalem.
E ëma quhej Eftsibah.

<span id="an_21:2">21:2</span> Ai bëri atë që ishte e keqe në sytë e
Zotit, sipas zakoneve të neveritshme të kombeve që Zoti kishte dëbuar
para bijve të Izraelit.

<span id="an_21:3">21:3</span> Ai rindërtoi vende të larta që Ezekia, i
ati, kishte shkatërruar; ngriti altarin e Baalit, bëri një Asherah ashtu
si kishte bërë Ashabi, mbret i Izraelit; dhe adhuroi tërë ushtrinë e
qiellit dhe u vu në shërbim të tij.

<span id="an_21:4">21:4</span> Ai ngriti gjithashtu altare në shtëpinë e
Zotit, lidhur me të cilën Zoti kishte thënë: "Në Jeruzalem do të vë
emrin tim".

<span id="an_21:5">21:5</span> I ngriti altare tërë ushtrisë së qiellit
në dy oborret e shtëpisë të Zotit.

<span id="an_21:6">21:6</span> Kaloi edhe nëpër zjarr të birin, u muarr
me magji dhe shortari dhe u këshillua me mediume dhe magjistarë. Bëri
atë që është plotësisht e keqe në sytë e Zotit, duke shkaktuar zemërimin
e tij.

<span id="an_21:7">21:7</span> Vuri madje një shëmbëlltyrë të gdhendur
të Asherahut, që kishte bërë, në tempull, lidhur me të cilin Zoti i
kishte thënë Davidit dhe Salomonit, birit të tij: "Në këtë tempull dhe
në Jeruzalem, që kam zgjedhur ndër gjithë fiset e Izraelit, do të vendos
emrin tim përjetë;

<span id="an_21:8">21:8</span> dhe nuk do të bëj që këmba e Izraelit të
endet larg vendit që u kam dhënë etërve të tyre, me kusht që ata të
kujdesen të zbatojnë në praktikë atë që kam urdhëruar dhe gjithë ligjin
që Moisiu, shërbëtori im, u ka urdhëruar".

<span id="an_21:9">21:9</span> Por ata nuk e dëgjuan dhe Manasi i shtyu
të vepronin më keq se kombet që Zoti kishte shkatërruar para bijve të
Izraelit.

<span id="an_21:10">21:10</span> Atëherë Zoti foli me anë të
shërbëtorëve të tij, profetëve, duke thënë:

<span id="an_21:11">21:11</span> "Meqenëse Manasi, mbret i Judës, ka
kryer këto gjëra të neveritshme (ka bërë një të keqe më të madhe se ajo
që kanë bërë Amorejtë, që ishin para tij, dhe me anë të idhujve të tij e
ka bërë edhe Judën të kryejë mëkate),

<span id="an_21:12">21:12</span> kështu thotë Zoti, Perëndia i Izraelit:
"Ja, unë do të sjell mbi Jeruzalemin dhe mbi Judën një fatkeqësi të
tillë, sa që kushdo që ta dëgjojë do t'i tronditen veshët.

<span id="an_21:13">21:13</span> Do të zgjas mbi Jeruzalem rripin matës
të Samarisë dhe plumbçen e shtëpisë së Ashabit, dhe do ta pastrojë
Jeruzalemin si pastrohet një pjatë e cila, pasi të jetë pastruar,
kthehet përmbys.

<span id="an_21:14">21:14</span> Kështu do të braktis mbetjen e
trashëgimisë sime dhe do ta jap në duart e armiqve të tyre, dhe ata do
të bëhen preja dhe plaçka e gjithë armiqve të tyre,

<span id="an_21:15">21:15</span> sepse kanë bërë atë që është e keqe në
sytë e mi dhe kanë shkaktuar zemërimin tim nga dita që etërit e tyre
dolën nga Egjipti e deri më sot".

<span id="an_21:16">21:16</span> Manasi derdhi gjithashtu shumë gjak të
pafajshëm, duke e mbushur Jeruzalemin nga njeri skaj në tjetrin, përveç
mëkatit të tij që e shtyu Judën të mëkatojë, duke bërë atë që është e
keqe në sytë e Zotit.

<span id="an_21:17">21:17</span> Pjesa tjetër e veprave të Manasit, tërë
ato që kreu dhe mëkatet që bëri a nuk janë të shkruara në librin e
Kronikave të mbretërve të Judës?

<span id="an_21:18">21:18</span> Kështu Manasin e zuri gjumi me etërit e
tij dhe e varrosën në kopshtin e pallatit të tij, në kopshtin e Uzas. Në
vend të tij mbretëroi i biri, Amoni.

<span id="an_21:19">21:19</span> Amoni ishte njëzet e dy vjeç kur filloi
të mbretërojë, dhe mbajti fronin dy vjet në Jeruzalem. E ëma quhej
Meshulemeth, ishte e bija e Harutsit nga Jotbahu.

<span id="an_21:20">21:20</span> Ai bëri atë që është e keqe në sytë e
Zotit, ashtu si kishte vepruar i ati, Manasi.

<span id="an_21:21">21:21</span> Ndoqi plotësisht rrugën e ndjekur nga i
ati, u shërbeu idhujve të cilëve u kishte shërbyer i ati dhe i adhuroi.

<span id="an_21:22">21:22</span> Braktisi Zotin, Perëndinë e etërve të
tij, dhe nuk eci në rrugën e Zotit.

<span id="an_21:23">21:23</span> Shërbëtorët e Amonit kurdisën një
komplot kundër tij dhe e vranë mbretin në pallatin e tij.

<span id="an_21:24">21:24</span> Por populli i vendit vrau tërë ata që
kishin marrë pjesë në komplot kundër mbretit Amon dhe në vend të tij u
bë mbret i biri, Josia.

<span id="an_21:25">21:25</span> Pjesa tjetër e bëmave të kryera nga
Amoni a nuk janë të shkruara në librin e Kronikave të mbretit të Judës?

<span id="an_21:26">21:26</span> aaa add Ai u varros në varrin e tij, në
kopshtin e Uzas. Në vendin e tij mbretëroi i biri, Josia.

<span id="an_22:1">22:1</span> Josia ishte tetë vjeç kur filloi të
mbretërojë, dhe mbajti fronin e tij tridhjetë vjet në Jeruzalem. E ëma
quhej Jedidah, ishte e bija e Adajahut nga Botskathi.

<span id="an_22:2">22:2</span> Ai bëri atë që ishte e drejtë në sytë e
Zotit dhe vazhdoi tërësisht rrugën e Davidit, atit të tij, duke mos
devijuar as më të djathtë as më të majtë.

<span id="an_22:3">22:3</span> Në vitin e tetëmbëdhjetë të mbretit
Josia, mbreti dërgoi në shtëpinë e Zotit Shafanin, sekretarin, birin e
Atsaliahut, që ishte bir i Meshulamit, duke thënë:

<span id="an_22:4">22:4</span> "Shko te kryeprifti Hilkiah dhe i thuaj
që të mbledhë paratë që kanë sjellë në shtëpinë e Zotit dhe ato që
derëtarët kanë mbedhur nga populli.

<span id="an_22:5">22:5</span> T'u jepet në dorë atyre që kryejnë punën,
që u është besuar mbikqyrja e shtëpisë të Zotit; dhe këta t'ua japin
punëtorëve që ndodhen në shtëpinë e Zotit për të meremetuar dëmtimet e
tempullit;

<span id="an_22:6">22:6</span> marangozave, ndërtuesve dhe muratorëve,
për të blerë lëndën e drurit dhe gurë të latuar, të cilat nevojiten për
të ndrequr tempullin.

<span id="an_22:7">22:7</span> Por mos kërkoni fare llogari për paratë e
dorëzuara në duart e tyre, sepse ata veprojnë me ndershmëri".

<span id="an_22:8">22:8</span> Atëherë kryeprifti Hilkiah i tha
Shafanit, sekretarit: "Gjeta në shtëpinë e Zotit librin e ligjit".
Hilkiahu ia dha pastaj librin Shafanit që e lexoi.

<span id="an_22:9">22:9</span> Kështu Shafani, sekretari, shkoi te
mbreti për t'i njoftuar ngjarjen, duke i thënë: "Shërbëtorët e tu kanë
mbledhur paratë e gjetura në tempull dhe i kanë dorëzuar në duart e
atyre që bëjnë punën, të cilëve u është besuar mbikqyrja e shtëpisë të
Zotit".

<span id="an_22:10">22:10</span> Shafani, sekretari, i tha gjithashtu
mbretit: "Prifti Hilkiah më ka dhënë një libër". Dhe Shafani e lexoi në
prani të mbretit.

<span id="an_22:11">22:11</span> Kur mbreti dëgjoi fjalët e ligjit, ai
grisi rrobat e tij.

<span id="an_22:12">22:12</span> Pastaj mbreti urdhëroi priftin Hilkiah,
Ahikamin, birin e Shafanit, Agborin, birin e Mikajahut, Shafanin,
sekretarin, dhe Asajahun, shërbëtorin e mbretit:

<span id="an_22:13">22:13</span> "Shkoni dhe konsultohuni me Zotin për
mua për popullin dhe për tërë Judën, lidhur me fjalët e këtij libri që u
gjet; sepse i madh është zemërimi i Zotit kundër nesh, sepse etërit tanë
nuk iu bindën fjalëve të këtij libri dhe nuk kanë vepruar në përshtatje
me të gjitha ato që janë shkruar për ne".

<span id="an_22:14">22:14</span> Atëherë prifti Hilkiah, Ahikami,
Akbori, Shafani dhe Asajahu shkuan te profetesha Huldah, bashkëshorte e
Shalumit të Tikvahut, që ishte i biri i Harahsit, ruajtësit të rrobave,
(ajo banonte në Jeruzalem, në lagjen e dytë) dhe folën me të.

<span id="an_22:15">22:15</span> Ajo u përgjigj: "Kështu thotë Zoti,
Perëndia i Izraelit: njoftojani atij që ju dërgoi tek unë:

<span id="an_22:16">22:16</span> "Kështu thotë Zoti: Ja, unë do të sjell
një fatkeqësi mbi këtë vend dhe mbi banorët e tij, tërë fjalët e librit
që mbreti i Judës ka lexuar,

<span id="an_22:17">22:17</span> sepse ata më kanë braktisur dhe u kanë
djegur temjan perëndive të tjera për të më zemëruar me të gjitha veprat
e duarve të tyre. Prandaj zemërimi im u ndez kundër këtij vendi dhe nuk
do të shuhet".

<span id="an_22:18">22:18</span> Por mbretit të Judës, që ju ka dërguar
për t'u konsultuar me Zotin, do t'i thoni kështu: "Kështu thotë Zoti,
Perëndia i Izraelit, lidhur me fjalët që ti ke dëgjuar,

<span id="an_22:19">22:19</span> sepse zemra jote u mallëngjye dhe ti u
përule përpara Zotit kur dëgjove atë që kam thënë kundër këtij vendi dhe
banorëve të tij, që do të bëheshin një dëshpërim dhe një mallkim, dhe
grise rrobat dhe qave përpara meje, edhe unë të dëgjova", tha Zoti.

<span id="an_22:20">22:20</span> "Prandaj, ja, unë do të të bashkoj me
etërit e tu dhe ty do të të vendosin në paqe në varrin tënd; dhe sytë e
tu nuk kanë për të parë tërë të keqen që unë do t'i sjell këtij vendi"".
Dhe ata ia njoftuan mbretit këtë mesazh.

<span id="an_23:1">23:1</span> Atëherë mbreti dërgoi njerëz për të
mbledhur pranë vetes tërë pleqtë e Judës dhe të Jeruzalemit.

<span id="an_23:2">23:2</span> Mbreti u ngjit pastaj në shtëpinë e Zotit
dhe me të u ngjitën tërë njerëzit e Judës, tërë banorët e Jeruzalemit,
priftërinjtë, profetët dhe tërë populli, nga më i madhi deri te më i
vogli; dhe ai lexoi në prani të tyre tërë fjalët e librit të
besëlidhjes, që ishte gjetur në shtëpinë e Zotit.

<span id="an_23:3">23:3</span> Pastaj mbreti, duke qëndruar më këmbë mbi
podium, lidhi një besëlidhje përpara Zotit, duke u zotuar të ndiqte
Zotin, të respektonte porositë dhe statutet e tij me gjithë zemër dhe me
gjithë shpirt, për të zbatuar në praktikë fjalët e kësaj besëlidhje, të
shkruara në atë libër. Tërë populli e pranoi besëlidhjen.

<span id="an_23:4">23:4</span> Mbreti urdhëroi pastaj kryepriftin
Hilkiah, priftërinjtë e rangut të dytë dhe derëtarët të çonin jashtë
tempullit të Zotit objektet që ishin ndërtuar për Baalin, për Asherahun
dhe për ushtrinë e qiellit;

<span id="an_23:5">23:5</span> Ai zhduku gjithashtu priftërinjtë
idhujtarë që mbretërit e Judës kishin caktuar për të djegur temjan në
vendet e larta të qyteteve të Judës e në rrethinat e Jeruzalemit, dhe
ata që i digjnin temjan Baalit, diellit, hënës, shenjave të zodiakut dhe
gjithë ushtrisë së qiellit.

<span id="an_23:6">23:6</span> E çoi Asherahun nga shtëpia e Zotit
jashtë Jeruzalemit në përruan e Kidronit; e dogji pranë përroit Kidron,
e bëri hi dhe hirin e tij e hodhi mbi varret e njerëzve të popullit.

<span id="an_23:7">23:7</span> Shembi edhe shtëpitë e njerëzve që
merreshin me kurvërinë e shenjtë dhe që ndodheshin në shtëpinë e Zotit,
ku gratë endnin çadra për Asherahun.

<span id="an_23:8">23:8</span> Solli tërë priftërinjtë nga qytetet e
Judës dhe përdhosi vendet e larta ku priftërinjtë kishin djegur temjan,
nga Geba deri në Beer-Sheba. Rrëzoi gjithashtu vendet e larta të
portave, që ishin në hyrje të portës së Jozueut guvernator i qytetit, që
ishin në të majtë të atij që hyn në portën e qytetit.

<span id="an_23:9">23:9</span> Megjithatë priftërinjtë e vendeve të
larta nuk u ngjitën në altarin e Zotit në Jeruzalem, por hëngrën bukë të
ndorme në mes të vëllezërve të tyre.

<span id="an_23:10">23:10</span> Përveç kësaj ai përdhosi Tofethin, që
ndodhej në luginën e bijve të Hinomit, me qëllim që asnjëri të mos
kalonte birin apo bijën e tij nëpër zjarr për nder të Molekut.

<span id="an_23:11">23:11</span> Pastaj ai hoqi kuajt që mbretërit e
Judës i kishin kushtuar diellit në hyrje të shtëpisë të Zotit, pranë
dhomës së eunekut Nethan-Melek, që ndodhej në oborr; dhe u vuri flakën
qerreve të diellit.

<span id="an_23:12">23:12</span> Mbreti shembi altarët që ishin mbi
terracën e dhomës së sipërme të Ashazit dhe që mbretërit e Judës kishin
ndërtuar, si dhe altarët që Manasi kishte bërë në dy oborret e shtëpisë
të Zotit, i bëri copë-copë dhe hodhi pluhurin e tyre në përruan e
Kidronit.

<span id="an_23:13">23:13</span> Mbreti përdhosi gjithashtu vendet e
larta që ishin përballë Jeruzalemit; në jug të malit të korruptimit, që
Salomoni, mbret i Izraelit, kishte ndërtuar për Ashtorethin, të
neveritshmin e Sidonitëve, për Kemoshin, të neveritshmin e Moabit dhe
për Milkomin, të neveritshmin e bijve të Amonit.

<span id="an_23:14">23:14</span> Ai i bëri copë-copë edhe shtyllat e
shenjta, rrëzoi Asherimet dhe mbushi vendet e tyre me kocka njerëzore.

<span id="an_23:15">23:15</span> Rrëzoi gjithashtu altarin që ishte në
Bethel dhe vendin e lartë të ndërtuar nga Jeroboami, bir i Nebatit që e
kishte bërë Izraelin të mëkatonte; e dogji vendin e lartë sa e bëri
pluhur; dogji edhe Asherahun.

<span id="an_23:16">23:16</span> Ndërsa Josia po kthehej, pa varrezat që
ishin atje mbi mal; atëherë ai dërgoi njerëz që të merrnin kockat nga
varrezat dhe i dogji mbi altar, duke e ndotur, sipas fjalës të Zotit, të
shqiptuar nga njeriu i Perëndisë, që kishte paralajmëruar këto gjëra.

<span id="an_23:17">23:17</span> Pastaj tha: "Çfarë momumenti është ai
që po shoh?". Njerëzit e qytetit iu përgjigjën: "Éshtë varri i njeriut
të Perëndisë që erdhi nga Juda dhe që shpalli kundër altarit të Bethelit
këto gjëra që ti ke bërë".

<span id="an_23:18">23:18</span> Ai tha: "Lëreni; asnjeri të mos prekë
kockat e tij!". Kështu ata i lanë kockat e tij së bashkë me kockat e
profetit që kishte ardhur nga Samaria.

<span id="an_23:19">23:19</span> Josia hoqi gjithashtu tërë tempujt e
vendeve të larta që ishin në qytetin e Samarisë dhe që mbretërit e
Izraelit kishin ndërtuar për të nxitur zemërimin e Zotit. Ai u bëri
pikërisht atë që kishte bërë në Bethel.

<span id="an_23:20">23:20</span> Flijoi mbi altarët tërë priftërinjtë e
vendeve të larta që ishin aty dhe dogji aty kocka njerëzore. Pastaj u
kthye në Jeruzalem.

<span id="an_23:21">23:21</span> Mbreti i dha tërë popullit këtë urdhër:
"Kremtoni Pashkën për nder të Zotit, Perëndisë tuaj, ashtu siç është
shkruar në këtë libër të besëlidhjes".

<span id="an_23:22">23:22</span> Me siguri një Pashkë e tillë nuk ishte
kremtuar kështu nga koha e gjyqtarëve që e kishin qeverisur Izraelin,
dhe as në tërë kohën e mbretërve të Izraelit dhe të mbretërve të Judës.

<span id="an_23:23">23:23</span> Por në vitin e tetëmbëdhjetë të mbretit
Josia kjo Pashkë u kremtua për nder të Zotit në Jeruzalem.

<span id="an_23:24">23:24</span> Josia eliminoi edhe mediumët dhe
magjistarët, hyjnitë familjare dhe idhujt, si dhe të gjitha shkeljet e
neveritshme që shiheshin në vendin e Judës dhe në Jeruzalem, për të
zbatuar në praktikë fjalët e ligjit, të shkruara në librin që prifti
Hilkiah kishte gjetur në shtëpinë e Zotit.

<span id="an_23:25">23:25</span> Para tij nuk pati asnjë mbret që, si
ai, t'i ishte kthyer Zotit me gjithë zemër, me gjithë shpirt dhe me
gjithë forcën, sipas tërë ligjit të Moisiut; as pas tij nuk ka dalë
ndonjë si ai.

<span id="an_23:26">23:26</span> Megjithatë Zoti nuk e fashiti zemërimin
e tij të zjarrtë që e kishte përfshirë kundër Judës, për shkak të gjithë
provokimeve të kryera nga Manasi.

<span id="an_23:27">23:27</span> Kështu Zoti tha: "Do ta largoj edhe
Judën nga prania ime, ashtu si largova Izraelin, dhe do ta flak këtë
qytet, Jeruzalemin, që e unë kisha zgjedhur, dhe tempullin për të cilin
kisha thënë: "Aty do të jetë emri im"".

<span id="an_23:28">23:28</span> Pjesa tjetër e bëmave të Josias dhe
tërë ato që ka bërë a nuk janë të shkruara në librin e Kronikave të
mbretërve të Judës?

<span id="an_23:29">23:29</span> Gjatë mbretërisë së tij, Faraoni Neko,
mbret i Egjiptit, doli kundër mbretit të Asirisë në lumin Eufrat. Mbreti
Josia marshoi kundër tij, por Faraoni e vrau në Meghido që në ndeshjen e
parë.

<span id="an_23:30">23:30</span> Atëherë shërbëtorët e tij e çuan të
vdekur mbi një qerre nga Meghido deri në Jeruzalem, ku e varrosën në
varrin e tij. Pastaj populli i vendit mori Jehoahazin, birin e Josias, e
vajosi dhe e bëri mbret në vend të atit të tij.

<span id="an_23:31">23:31</span> Jehoahazi ishte njëzet e tre vjeç kur
filloi të mbretërojë dhe e mbajti fronin tre muaj në Jeruzalem. E ëma
quhej Hamutal, ishte bija e Jeremias nga Libnahu.

<span id="an_23:32">23:32</span> Ai bëri atë që është e keqe në sytë e
Zotit, në të gjitha ashtu si kishin vepruar etërit e tij.

<span id="an_23:33">23:33</span> Faraoni Neko e lidhi me zinxhira në
Riblah, në vendin e Hamathit, që të mos mbretëronte më në Jeruzalem, dhe
i imponoi vendit një haraç prej njëqind talentesh argjendi dhe një
talent ari.

<span id="an_23:34">23:34</span> Pastaj Faraoni Neko bëri mbret
Eliakimin, birin e Josias, në vend të atit të tij Josia, dhe e ndërroi
emrin e tij në Jehojakimi. Pastaj mori Jehoahazin dhe shkoi në Egjipt,
ku vdiq.

<span id="an_23:35">23:35</span> Jehojakimi i dha Faraonit argjendin dhe
arin; por për të paguar paratë sipas urdhërit të Faraonit i vuri taksa
vendit. Për të paguar Faraonin Neko, ai mblodhi argjendin dhe arin nga
populli i vendit nga secili në bazë të vlerësimit të pronave të tij.

<span id="an_23:36">23:36</span> Jehojakimi ishte njëzet e pesë vjeç kur
filloi të mbretërojë dhe mbretëroi njëmbëdhjetë vjet në Jeruzalem. E ëma
quhej Zebidah, ishte bija e Pedaijahut të Rumahut.

<span id="an_23:37">23:37</span> Ai bëri atë që është e keqe në sytë e
Zotit në të gjitha ashtu si kishin vepruar etërit e tij.

<span id="an_24:1">24:1</span> Gjatë mbretërimit të tij erdhi
Nebukadnetsari, mbret i Babilonisë, dhe Jehojakimi u bë shërbëtor i tij
për tre vjet; pastaj ngriti krye kundër tij.

<span id="an_24:2">24:2</span> Atëherë Zoti dërgoi kundër tij banda
Kaldeasish, Sirësh, Moabitësh dhe Amonitësh; i dërgoi kundër Judës për
ta shkatërruar, sipas fjalës që Zoti kishte shqiptuar me anë të
shërbëtorëve të tij, profetëve.

<span id="an_24:3">24:3</span> Kjo ndodhi në Judë vetëm me urdhër të
Zotit, që donte ta largonte nga prania e tij për shkak të mëkateve të
Manasit, për të gjitha ato që kishte bërë,

<span id="an_24:4">24:4</span> por edhe për shkak të gjakut të pafajshëm
të derdhur prej tij, sepse ai e kishte mbushur Jeruzalemin me gjak të
pafajshëm. Për këtë arësye Zoti nuk deshi ta falë.

<span id="an_24:5">24:5</span> Pjesa tjetër e bëmave të Jehojakimit dhe
tërë atë që bëri a nuk janë të shkruara në librin e Kronikave të
mbretërve të Judës?

<span id="an_24:6">24:6</span> Kështu Jehojakimin e zuri gjumi me etërit
e tij dhe në vend të tij mbretëroi i biri, Jehojakini.

<span id="an_24:7">24:7</span> Por mbreti i Egjiptit nuk doli më nga
vendi i tij, sepse e mbreti i Babilonisë kishte shtënë në dorë tërë ato
që ishin pronë e mbretit të Egjiptit, nga përroi i Egjiptit deri në
lumin Eufrat.

<span id="an_24:8">24:8</span> Jehojakini ishte tetëmbëdhjetë vjeç kur
filloi të mbretërojë, dhe mbretëroi tre muaj në Jeruzalem. E ëma quhej
Nehushta, ishte bija e Elnathanit nga Jeruzalemi.

<span id="an_24:9">24:9</span> Ai bëri atë që është e keqe në sytë e
Zotit, në të gjitha, ashtu si kishte vepruar ati i tij.

<span id="an_24:10">24:10</span> Në atë kohë shërbëtorët e
Nebukadnetsarit, mbretit të Babilonisë, u vërsulën kundër Jeruzalemit
dhe qyteti mbeti i rrethuar.

<span id="an_24:11">24:11</span> Nebukadnetsari, mbret i Babilonisë,
arriti para qytetit ndërsa shërbëtorët e tij po e rrethonin.

<span id="an_24:12">24:12</span> Atëherë Jehojakini, mbret i Judës, i
doli përpara mbretit të Babilonisë bashkë me nënën e tij, me
shërbëtorët, me krerët dhe me eunikët e tij. Kështu mbreti i Babilonisë
e bëri rob vitin e tetë të mbretrimit të tij.

<span id="an_24:13">24:13</span> Pastaj, ashtu siç e kishte thënë Zoti,
mori që andej tërë thesaret e shtëpisë të Zotit dhe thesaret e pallatit
mbretëror, i bëri copë-copë të gjitha veglat prej ari që Salomoni, mbret
i Izraelit, kishte bërë për tempullin e Zotit.

<span id="an_24:14">24:14</span> Internoi pastaj tërë Jeruzalemin, tërë
krerët, tërë njerëzit trima, gjithsej dhjetë mijë robër, si dhe të
gjithë artizanët dhe farkëtarët; mbetën vetëm njerëzit më të varfër të
vendit.

<span id="an_24:15">24:15</span> Kështu ai internoi Jehojakinin në
Babiloni; çoi gjithashtu në robëri nga Jeruzalemi në Babiloni nënën e
mbretit, bashkëshortet e tija, eunukët e tij dhe fisnikët e vendit,

<span id="an_24:16">24:16</span> gjithë njerëzit e aftë që ishin shtatë
mijë veta, artizanët dhe farkëtarët, një mijë veta, tërë njerëzit trima
dhe të aftë për luftë. Mbreti i Babilonisë i internoi në Babiloni.

<span id="an_24:17">24:17</span> Në vendin e Jehojakinit, mbreti i
Babilonisë, bëri mbret Mataniahun, ungjin e tij, të cilit i ndërroi
emrin në Sedekia.

<span id="an_24:18">24:18</span> Sedekia ishte njëzet e një vjeç kur
filloi të mbretërojë dhe e mbajti fronin në Jeruzalem njëmbëdhjetë vjet.
E ëma quhej Hamutal, ishte bija e Jeremias nga Libnahu.

<span id="an_24:19">24:19</span> Ai bëri atë që është e keqe në sytë e
Zotit, në të gjitha, ashtu si kishte vepruar Jehojakimi.

<span id="an_24:20">24:20</span> Kjo ndodhi në Jeruzalem dhe në Judë për
shkak të zemërimit të Zotit, i cili në fund i dëboi nga prania e tij. Më
vonë Sedekia ngriti krye kundër mbretit të Babilonisë.

<span id="an_25:1">25:1</span> Vitin e nëntë të mbretërisë së tij në
muajin e dhjetë, më dhjetë të muajit, ndodhi që Nebukadnetsari, mbret i
Babilonisë, erdhi me gjithë ushtrinë e tij kundër Jeruzalemit, ngriti
kampin e tij kundër tij dhe ndërtoi përreth vepra rrethonjëse.

<span id="an_25:2">25:2</span> Kështu qyteti mbeti i rrethuar deri në
vitin e njëmbëdhjetë të mbretit Sedekia.

<span id="an_25:3">25:3</span> Ditën e nëntë të muajit të katërt, uria
ishte aq e madhe në qytet sa që nuk kishte bukë për popullin e vendit.

<span id="an_25:4">25:4</span> Atëherë u hap një e çarë në muret e
qytetit dhe tërë luftëtarët ikën natën, nëpër rrugën e portës midis dy
mureve, që ndodhej pranë kopshtit të mbretit, megjithëse Kaldeasit ishin
rreth qytetit. Kështu mbreti mori rrugën e Arabahut.

<span id="an_25:5">25:5</span> Por ushria e Kaldeasve e ndoqi mbretin
dhe e arriti në fushën e Jerikos, ndërsa tërë ushtria e tij shpërndahej
larg tij.

<span id="an_25:6">25:6</span> Kështu ata e zunë mbretin dhe e çuan te
mbreti i Babilonisë në Riblah, ku u shqiptua vendimi kundër tij.

<span id="an_25:7">25:7</span> Vranë pastaj bijtë e Sedekias në sytë e
tij; pastaj i nxorën sytë Sedekias, e lidhën me zinxhira prej bronzi dhe
e çuan në Babiloni.

<span id="an_25:8">25:8</span> Ditën e shtatë të muajit të pestë (ishte
viti i nëntëmbëdhjetë i Nebukadnetsarit, mbretit të Babilonisë) arriti
në Jeruzalem Nebuzaradani, kapiteni i rojes personale, shërbëtor i
mbretit të Babolonisë.

<span id="an_25:9">25:9</span> Ai dogji shtëpinë e Zotit dhe pallatin
mbretëror, i vuri flakën tërë shtëpive të Jeruzalemit, domethënë tërë
shtëpive të fisnikëve.

<span id="an_25:10">25:10</span> Kështu tërë ushtria e Kaldeasve, që
ishte me kapitenin e rojeve, shembi muret që rrethonin Jeruzalemin.

<span id="an_25:11">25:11</span> Pastaj Nebuzaradani, kapiteni i rojeve,
internoi pjesën tjetër të popullit që kishte mbetur në qytet, dezertorët
që ishin hedhur nga ana e mbretit të Babilonisë dhe ata që mbeten nga
turma.

<span id="an_25:12">25:12</span> Por kapiteni i rojeve la disa nga më të
varfërit e vendit të merreshin me punimin e vreshtave dhe të arave.

<span id="an_25:13">25:13</span> Kaldeasit i bënë copë-copë shtyllat
prej bronzi që ishin në shtëpinë e Zotit, qerret dhe detin prej bronzi
që ishin në shtëpinë e Zotit, dhe e çuan bronzin në Babiloni.

<span id="an_25:14">25:14</span> Ata muarrën edhe tiganët, lopatëzat,
thikat, kupat dhe të gjitha veglat prej bronzi, që përdoreshin gjatë
shërbimit të tempullit.

<span id="an_25:15">25:15</span> Kapiteni i rojes mori gjithashtu
mangallët dhe kupat, ato gjëra që ishin prej ari dhe argjendi të pastër.

<span id="an_25:16">25:16</span> Sa për dy shtyllat, detin dhe qerret që
Salomoni kishte ndërtuar për shtëpinë e Zotit, bronzi i tërë këtyre
objekteve kishte një peshë që nuk mund të llogaritej.

<span id="an_25:17">25:17</span> Lartësia e një shtylle ishte
tetëmbëdhjetë kubitë; mbi të kishte një kapitel prej bronzi. Lartësia e
kapitelit ishte tre kubitë; rreth e qark kapitelit kishte një rrjetëz
dhe disa shegë tërësisht prej bronzi. Shtylla tjetër, me rrjetëzën ishte
njëlloj si kjo.

<span id="an_25:18">25:18</span> Kapiteni i rojes mori Serajahun,
kryepriftin, Sofonien, priftin e dytë dhe tre derëtarët.

<span id="an_25:19">25:19</span> Nga qyteti mori edhe një eunuk që
komandonte luftëtarët; pesë nga këshilltarët personalë të mbretit që i
gjetën në qytet; sekretarin e komandantit të ushtrisë që rekrutonte
popullin e vendit, dhe gjashtëdhjetë veta nga populli i vendit që u
gjetën në qytet.

<span id="an_25:20">25:20</span> Kështu Nebuzaradani, kapiten i rojes, i
mori dhe i çoi te mbreti i Babilonisë në Riblah;

<span id="an_25:21">25:21</span> dhe mbreti i Babilonisë urdhëroi që të
vriten në Riblah, në vendin e Hamathit. Kështu Juda u internua larg
vendit të tij.

<span id="an_25:22">25:22</span> Sa për popullin që mbeti në vendin e
Judës, që e kishte lënë Nebukadnetsari, mbret i Babilonisë, ky vuri në
krye të tij Gedaliahun, birin e Ahikamit, që ishte bir i Shafanit.

<span id="an_25:23">25:23</span> Kur tërë kapitenët e trupave dhe
njerëzit e tyre dëgjuan që mbreti i Babilonisë kishte caktuar Gedaliahun
si qeveritar, shkuan te Gedaliahu në Mitspah; ata ishin Ishmaeli, bir i
Nethaniahut, Johanani, bir i Kareahut, Serajahu, bir i Tanhumethit nga
Netofahu, Jaazaniahu, bir i një Maakathitit, së bashku me njerëzit e
tyre.

<span id="an_25:24">25:24</span> Gedaliahu iu betua atyre dhe njerëzve
të tyre, duke thënë: "Mos kini frikë nga shërbëtorët e Kaldeasve;
qëndroni në vend, i shërbeni mbretit të Babilonisë dhe do ta ndjeni
veten mirë".

<span id="an_25:25">25:25</span> Por muajin e shtatë, Ishmaeli, bir i
Nethaniahut, që ishte bir i Elishamit, nga familja mbretërore, erdhi
bashkë me dhjetë njerëz; këta goditën dhe vranë Gedaliahun si edhe
Judejtë dhe Kaldeasit që ishin me të në Mitspah.

<span id="an_25:26">25:26</span> Atëherë tërë populli, nga më i vogli
deri te më i madhi, dhe kapitenët e trupave u ngritën dhe shkuan në
Egjipt, sepse kishin frikë nga Kaldeasit.

<span id="an_25:27">25:27</span> Në vitin e tridhjetë e shtatë të
robërisë së Jehojakinit, mbretit të Judës, në muajin e dymbëdhjetë,
ditën e njëzeteshtatë të muajit, Evilmerodaku, mbret i Babilonisë,
pikërisht vitin që filloi të mbretërojë, fali Johajakinin, mbretin e
Judës, dhe e nxori nga burgu.

<span id="an_25:28">25:28</span> I foli me dashamirësi dhe i ofroi një
fron më të lartë se ata që kishin mbretërit që ishin me të në Babiloni.

<span id="an_25:29">25:29</span> Kështu Jehojakini ndërroi rrobat e tij
prej të burgosurit dhe hëngri gjithnjë në prani të mbretit për të gjithë
ditët e jetës së tij.

<span id="an_25:30">25:30</span> Ushqimi i tij ishte siguruar
rregullisht nga mbreti, një racion në ditë, për të gjitha ditët e jetës
së tij.

------------------------------------------------------------------------

[Next: 1 Chronicles](ch1)
