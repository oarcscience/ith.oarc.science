<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Albanian Bible, full text etext at Intangible Textual Heritage">
<TITLE>Albanian Bible: Matthew</TITLE>
</HEAD>
<BODY>
<CENTER>
<A HREF="../../../index"><IMG SRC="../../../cdshop/ithlogo.png" BORDER="0"></A><BR>
<A HREF="../../../index">Intangible Textual Heritage</A>&nbsp;
<A HREF="../../index">Bible</A>&nbsp;
<A HREF="../index">World Bible</A>&nbsp;
<A HREF="index">Index</A>&nbsp;
<A HREF="mal">Previous</A>&nbsp;
<A HREF="mar">Next</A>&nbsp;
</CENTER>
<HR>
</p> <h3 align="center" align="center">Albanian Bible: Matthew</h3> 
<p><A NAME="an_1:1">1:1</A>&nbsp;Libri i gjenealogjis&#235; s&#235; Jezu Krishtit, birit t&#235; Davidit, birit t&#235; Abrahamit.</p> 
<p><A NAME="an_1:2">1:2</A>&nbsp;Abrahamit i lindi Isaku; Isakut i lindi Jakobi; Jakobit i lindi Juda dhe v&#235;llez&#235;rit e tij.</p> 
<p><A NAME="an_1:3">1:3</A>&nbsp;Jud&#235;s i lindi nga Tamara Faresi dhe Zara; Faresit i lindi Esromi; Esromit i lindi Arami;</p> 
<p><A NAME="an_1:4">1:4</A>&nbsp;Aramit i lindi Aminadabi; Aminadabit i lindi Naasoni; Naasonit i lindi Salmoni.</p> 
<p><A NAME="an_1:5">1:5</A>&nbsp;Salmonit i lindi Boozi nga Rahabi; Boozit i lindi Obedi nga Ruthi; Obedit i lindi Jeseu.</p> 
<p><A NAME="an_1:6">1:6</A>&nbsp;Jeseut i lindi Davidi mbret; mbretit David i lindi Salomoni nga ajo q&#235; kishte qen&#235; bashk&#235;shortja e Urias.</p> 
<p><A NAME="an_1:7">1:7</A>&nbsp;Salomonit i lindi Roboami; Roboamit i lindi Abia; Abias i lindi Asai.</p> 
<p><A NAME="an_1:8">1:8</A>&nbsp;Asait i lindi Jozafati; Jozafatit i lindi Jorami; Joramit i lindi Ozia.</p> 
<p><A NAME="an_1:9">1:9</A>&nbsp;Ozias i lindi Joatami; Joatamit i lindi Akazi; Akazit i lindi Ezekia.</p> 
<p><A NAME="an_1:10">1:10</A>&nbsp;Ezekias i lindi Manaseu; Manaseut i lindi Amoni; Amonit i lindi Josia.</p> 
<p><A NAME="an_1:11">1:11</A>&nbsp;Josias i lindi Jekonia dhe v&#235;llez&#235;rit e tij n&#235; koh&#235;n e internimit n&#235; Babiloni.</p> 
<p><A NAME="an_1:12">1:12</A>&nbsp;Pas internimit n&#235; Babiloni Jekonias i lindi Salatieli; Salatielit i lindi Zorobabeli.</p> 
<p><A NAME="an_1:13">1:13</A>&nbsp;Zorobabelit i lindi Abiudi; Abiudit i lindi Eliakimi; Eliakimit i lindi Azori.</p> 
<p><A NAME="an_1:14">1:14</A>&nbsp;Azorit i lindi Sadoku; Sadokut i lindi Akimi; Akimit i lindi Eliudi.</p> 
<p><A NAME="an_1:15">1:15</A>&nbsp;Eliudit i lindi Eleazari, Eleazarit i lindi Matthani, Matthanit i lindi Jakobi.</p> 
<p><A NAME="an_1:16">1:16</A>&nbsp;Jakobit i lindi Jozefi, bashk&#235;shorti i Maris&#235;, nga e cila lindi Jezusi, q&#235; quhet Krisht.</p> 
<p><A NAME="an_1:17">1:17</A>&nbsp;K&#235;shtu t&#235; gjith&#235; brezat nga Abrahami deri te Davidi b&#235;hen kat&#235;rmb&#235;dhjet&#235; breza; dhe, nga Davidi deri te internimi n&#235; Babiloni, kat&#235;rmb&#235;dhjet&#235; breza; dhe, nga internimi n&#235; Babiloni deri te Krishti, kat&#235;rmb&#235;dhjet&#235; breza.</p> 
<p><A NAME="an_1:18">1:18</A>&nbsp;Tani lindja e Jezu Krishtit ndodhi n&#235; k&#235;t&#235; m&#235;nyr&#235;: Maria, n&#235;na e tij, i ishte premtuar Jozefit, por para se t&#235; fillonin t&#235; rrinin bashk&#235;, mbeti shtatz&#235;n&#235; nga Frym&#235;n e Shenjt&#235;.</p> 
<p><A NAME="an_1:19">1:19</A>&nbsp;At&#235;her&#235; Jozefi, i fejuari i saj, i cili ishte njeri i drejt&#235; dhe nuk donte ta posht&#235;ronte bot&#235;risht, vendosi ta linte fshehtas.</p> 
<p><A NAME="an_1:20">1:20</A>&nbsp;Por, nd&#235;rsa bluante me vete k&#235;to &#231;&#235;shtje, ja q&#235; iu shfaq n&#235; &#235;nd&#235;rr nj&#235; engjell i Zotit dhe i tha: ''Jozef, bir i Davidit, mos ki frik&#235; ta marr&#235;sh me vete Marin&#235; si gruan t&#235;nde, sepse &#231;'&#235;sht&#235; ngjizur n&#235; t&#235; &#235;sht&#235; vep&#235;r e Frym&#235;s s&#235; Shenjt&#235;.</p> 
<p><A NAME="an_1:21">1:21</A>&nbsp;Dhe ajo do t&#235; lind&#235; nj&#235; djal&#235; dhe ti do t'i v&#235;sh emrin Jezus, sepse ai do t&#235; shp&#235;toj&#235; popullin e tij nga m&#235;katet e tyre''.</p> 
<p><A NAME="an_1:22">1:22</A>&nbsp;E gjith&#235; kjo ndodhi q&#235; t&#235; p&#235;rmbushej fjala e Zotit, e th&#235;n&#235; me an&#235; t&#235; profetit q&#235; thot&#235;:</p> 
<p><A NAME="an_1:23">1:23</A>&nbsp;''Ja, virgj&#235;resha do t&#235; mbetet shtatz&#235;n&#235; dhe do t&#235; lind&#235; nj&#235; djal&#235;, t&#235; cilit do t'i ven&#235; emrin Emanuel, q&#235; do t&#235; thot&#235;: "Zoti me ne"''.</p> 
<p><A NAME="an_1:24">1:24</A>&nbsp;Dhe Jozefi, si u zgjua nga gjumi, veproi ashtu si&#231; e kishte urdh&#235;ruar engj&#235;lli i Zotit dhe e mori pran&#235; vet&#235;s gruan e tij;</p> 
<p><A NAME="an_1:25">1:25</A>&nbsp;por ai nuk e njohu, derisa ajo lindi djalin e saj t&#235; par&#235;lindur, t&#235; cilit ia vuri emrin Jezus.</p> 
<p><A NAME="an_2:1">2:1</A>&nbsp;Pasi Jezusi lindi n&#235; Bethlehem t&#235; Judes&#235; n&#235; koh&#235;n e mbretit Herod, ja q&#235; disa dijetar&#235; nga lindja arrit&#235;n n&#235; Jeruzalem,</p> 
<p><A NAME="an_2:2">2:2</A>&nbsp;duke th&#235;n&#235;: ''Ku &#235;sht&#235; mbreti i Judenjve, q&#235; ka lindur? Sepse pam&#235; yllin e tij n&#235; Lindje dhe erdh&#235;m p&#235;r ta adhuruar''.</p> 
<p><A NAME="an_2:3">2:3</A>&nbsp;Mbreti Herod, kur d&#235;gjoi k&#235;to fjal&#235;, u shqet&#235;sua, dhe bashk&#235; me t&#235; mbar&#235; Jeruzalemi.</p> 
<p><A NAME="an_2:4">2:4</A>&nbsp;Dhe, mbasi i mblodhi t&#235; gjith&#235; krer&#235;t e prift&#235;rinjve dhe skrib&#235;t e popullit, i pyeti ku duhet t&#235; lindte Krishti.</p> 
<p><A NAME="an_2:5">2:5</A>&nbsp;Dhe ata i than&#235;: ''N&#235; Bethlehem t&#235; Judes&#235;, sepse k&#235;shtu &#235;sht&#235; shkruar n&#235;p&#235;rmjet profetit:</p> 
<p><A NAME="an_2:6">2:6</A>&nbsp;"Dhe ti, Bethlehem, tok&#235; n&#235; Jude, nuk je aspak m&#235; e parend&#235;sishmja nd&#235;r princat e Judes&#235;, sepse nga ti do t&#235; dal&#235; nj&#235; udh&#235;heq&#235;s, q&#235; do t&#235; kullot&#235; popullin tim, Izraelin"''.</p> 
<p><A NAME="an_2:7">2:7</A>&nbsp;At&#235;her&#235; Herodi i thirri fshehurazi dijetar&#235;t, dhe i pyeti me holl&#235;si se kur e kishin par&#235; yllin p&#235;r her&#235; t&#235; par&#235;.</p> 
<p><A NAME="an_2:8">2:8</A>&nbsp;Dhe i d&#235;rgoi n&#235; Bethlehem dhe tha: ''Shkoni dhe pyesni me kujdes p&#235;r f&#235;mij&#235;n; dhe, kur ta gjeni, m&#235; njoftoni q&#235; t&#235; vij edhe un&#235; ta adhuroj''.</p> 
<p><A NAME="an_2:9">2:9</A>&nbsp;Dhe ata, pasi e d&#235;gjuan mbretin, u nis&#235;n; dhe ja, ylli q&#235; kishin par&#235; n&#235; lindje u shkonte p&#235;rpara atyre derisa u ndal p&#235;rmbi vendin ku ndodhej f&#235;mija.</p> 
<p><A NAME="an_2:10">2:10</A>&nbsp;Ata, kur e pan&#235; yllin, u g&#235;zuan me g&#235;zim shum&#235; t&#235; madh.</p> 
<p><A NAME="an_2:11">2:11</A>&nbsp;Dhe, mbasi hyn&#235; n&#235; sht&#235;pi, pan&#235; f&#235;mij&#235;n me Marien, n&#235;n&#235;n e tij, dhe ran&#235; p&#235;rmbys dhe e adhuruan. Pastaj hap&#235;n thesaret e tyre dhe dhuruan: ar, temjan dhe mirr&#235;.</p> 
<p><A NAME="an_2:12">2:12</A>&nbsp;Pasi Per&#235;ndia i udh&#235;zoi n&#235; &#235;nd&#235;rr q&#235; t&#235; mos ktheheshin te Herodi, ata u kthyen n&#235; vendin e tyre nga nj&#235; rrug&#235; tjet&#235;r.</p> 
<p><A NAME="an_2:13">2:13</A>&nbsp;Tani pasi u nis&#235;n Dijetar&#235;t, ja nj&#235; engj&#235;ll i Zotit iu shfaq n&#235; &#235;nd&#235;rr Jozefit dhe i tha: ''&#199;ohu, merr f&#235;mij&#235;n dhe n&#235;n&#235;n e tij dhe ik n&#235; Egjipt, dhe rri aty deri sa t&#235; t&#235; lajm&#235;roj, sepse Herodi do ta k&#235;rkoj&#235; f&#235;mij&#235;n p&#235;r ta vrar&#235;''.</p> 
<p><A NAME="an_2:14">2:14</A>&nbsp;Jozefi, pra, u zgjua, mori f&#235;mij&#235;n dhe n&#235;n&#235;n e tij nat&#235;n dhe iku n&#235; Egjipt.</p> 
<p><A NAME="an_2:15">2:15</A>&nbsp;Dhe q&#235;ndroi aty deri sa vdiq Herodi, q&#235; t&#235; p&#235;rmbushet &#231;'ishte th&#235;n&#235; nga Zoti me an&#235; t&#235; profetit: ''E thirra birin tim nga Egjipti''.</p> 
<p><A NAME="an_2:16">2:16</A>&nbsp;At&#235;her&#235; Herodi, duke par&#235; se dijetar&#235;t e kishin mashtruar, u zem&#235;rua fort dhe urdh&#235;roi t&#235; vriten t&#235; gjith&#235; f&#235;mij&#235;t meshkuj q&#235; ishin n&#235; Bethlehem dhe n&#235; t&#235;r&#235; rrethin&#235;n e tij, nga dy vje&#231; e posht&#235;,</p> 
<p><A NAME="an_2:17">2:17</A>&nbsp;At&#235;her&#235; u p&#235;rmbush ajo q&#235; ishte th&#235;n&#235; n&#235;p&#235;rmjet profetit Jeremi q&#235; thot&#235;:</p> 
<p><A NAME="an_2:18">2:18</A>&nbsp;''N&#235; Ram&#235; u d&#235;gjua nj&#235; klithm&#235;, nj&#235; vaje nj&#235; qarje dhe gj&#235;m&#235; e madhe; Rakela vajton bijt&#235; e saj dhe nuk pranon t&#235; ngush&#235;llohet, sepse ata nuk jan&#235; m&#235;''.</p> 
<p><A NAME="an_2:19">2:19</A>&nbsp;Pasi vdiq Herodi, ja nj&#235; engj&#235;ll i Zotit i shfaqet n&#235; &#235;nd&#235;rr Jozefit n&#235; Egjipt,</p> 
<p><A NAME="an_2:20">2:20</A>&nbsp;dhe i thot&#235;: ''&#199;ohu, merr f&#235;mij&#235;n dhe n&#235;n&#235;n e tij dhe shko n&#235; vendin e Izraelit, sepse ata q&#235; donin ta vrisnin f&#235;mij&#235;n kan&#235; vdekur''.</p> 
<p><A NAME="an_2:21">2:21</A>&nbsp;Dhe ai u &#231;ua, mori f&#235;mij&#235;n dhe n&#235;n&#235;n e tij dhe shkoi n&#235; vendin e Izraelit;</p> 
<p><A NAME="an_2:22">2:22</A>&nbsp;por, kur d&#235;gjoi se Arkelau mbret&#235;ronte n&#235; Jud&#235; n&#235; vend t&#235; Herodit, atit t&#235; tij, pati frik&#235; t&#235; shkoj&#235; atje. Dhe, mbasi u udh&#235;zua nga Per&#235;ndia n&#235; &#235;nd&#235;rr, iku n&#235; krahin&#235;n e Galiles&#235;,</p> 
<p><A NAME="an_2:23">2:23</A>&nbsp;dhe, mbasi arriti atje, zuri vend n&#235; nj&#235; qytet q&#235; quhej Nazaret, q&#235; t&#235; p&#235;rmbushej ajo q&#235; ishte th&#235;n&#235; nga profet&#235;t: ''Ai do t&#235; quhet Nazareas''.</p> 
<p><A NAME="an_3:1">3:1</A>&nbsp;Tani n&#235; ato dit&#235; erdhi Gjon Pag&#235;zori, q&#235; predikonte n&#235; shkret&#235;tir&#235;n e Judes&#235;,</p> 
<p><A NAME="an_3:2">3:2</A>&nbsp;dhe thoshte: ''Pendohuni, sepse mbret&#235;ria e qiejve &#235;sht&#235; af&#235;r!''</p> 
<p><A NAME="an_3:3">3:3</A>&nbsp;Dhe n&#235; fakt p&#235;r Gjonin kishte folur profeti Isaia kur tha: ''Nj&#235; z&#235; i atij q&#235; b&#235;rtet n&#235; shkret&#235;tir&#235;: "P&#235;rgatitni udh&#235;n e Zotit, drejtoni shtigjet e tij"''.</p> 
<p><A NAME="an_3:4">3:4</A>&nbsp;Tani Gjoni vet kishte veshur nj&#235; rrob&#235; prej leshi t&#235; deves&#235; dhe nj&#235; brez prej l&#235;kure n&#235; bel; ai ushqehej me karkaleca dhe mjalt&#235; t&#235; eg&#235;r.</p> 
<p><A NAME="an_3:5">3:5</A>&nbsp;N&#235; at&#235; koh&#235; njer&#235;zit e Jeruzalemit, nga gjith&#235; Judeja dhe nga krahina e Jordanit rendnin tek ai,</p> 
<p><A NAME="an_3:6">3:6</A>&nbsp;dhe pag&#235;zoheshin nga ai, n&#235; Jordan duke rr&#235;fyer m&#235;katet e tyre.</p> 
<p><A NAME="an_3:7">3:7</A>&nbsp;Por ai, kur pa se shum&#235; farisenj dhe saducenj po vinin p&#235;r t'u pag&#235;zuar tek ai, u tha atyre: ''Pjell&#235; nep&#235;rkash, kush ju ka m&#235;suar t'i arratiseni zem&#235;rimit q&#235; po vjen?</p> 
<p><A NAME="an_3:8">3:8</A>&nbsp;Jepni pra fryte t&#235; denja t&#235; pendes&#235;s!</p> 
<p><A NAME="an_3:9">3:9</A>&nbsp;Dhe mos t'ju shkoj&#235; mendja t&#235; thoni me vete: "Ne kemi Abrahamin p&#235;r at&#235;"; sepse un&#235; po ju them se Per&#235;ndia mund t&#235; nxjerr&#235; bij t&#235; Abrahamit edhe prej k&#235;tyre gur&#235;ve.</p> 
<p><A NAME="an_3:10">3:10</A>&nbsp;Dhe tashm&#235; s&#235;pata &#235;sht&#235; n&#235; rr&#235;nj&#235;n e drur&#235;ve; &#231;do dru, pra, q&#235; nuk jep fryt t&#235; mir&#235;, do t&#235; pritet dhe do t&#235; hidhet n&#235; zjarr.</p> 
<p><A NAME="an_3:11">3:11</A>&nbsp;Un&#235; po ju pag&#235;zoj me uj&#235;, p&#235;r pendim; por ai q&#235; vjen pas meje &#235;sht&#235; m&#235; i fort&#235; se un&#235;, dhe un&#235; nuk jam i denj&#235; as t&#235; mbaj sandalet e tij; ai do t'ju pag&#235;zoj&#235; me Frym&#235;n e Shenjt&#235; dhe me zjarrin.</p> 
<p><A NAME="an_3:12">3:12</A>&nbsp;Ai mban n&#235; dor&#235; terploten dhe do ta pastroj&#235; plot&#235;sisht l&#235;min e tij; grurin e tij do ta mbledh&#235; n&#235; hambar, por bykun do ta djeg&#235; me zjarr t&#235; pashuesh&#235;m''.</p> 
<p><A NAME="an_3:13">3:13</A>&nbsp;At&#235;her&#235; erdhi Jezusi nga Galileja n&#235; Jordan te Gjoni p&#235;r t'u pag&#235;zuar prej tij.</p> 
<p><A NAME="an_3:14">3:14</A>&nbsp;Por Gjoni e kund&#235;rshtoi fort duke i th&#235;n&#235;: ''Mua m&#235; duhet t&#235; pag&#235;zohem prej teje dhe ti po vjen tek un&#235;?''.</p> 
<p><A NAME="an_3:15">3:15</A>&nbsp;Dhe Jezusi, duke iu p&#235;rgjigjur, u tha: ''Lejo t&#235; b&#235;het p&#235;r tani, sepse n&#235; k&#235;t&#235; m&#235;nyr&#235; p&#235;rmbushim &#231;do drejt&#235;si''. At&#235;her&#235; ai e lejoi.</p> 
<p><A NAME="an_3:16">3:16</A>&nbsp;Dhe Jezusi, sapo u pag&#235;zua, doli nga uji; dhe ja, qiejt iu hap&#235;n, dhe ai pa Frym&#235;n e Per&#235;ndis&#235; duke zbritur si nj&#235; p&#235;llumb e duke ardhur mbi t&#235;;</p> 
<p><A NAME="an_3:17">3:17</A>&nbsp;dhe ja nj&#235; z&#235; nga qielli q&#235; tha: ''Ky &#235;sht&#235; Biri im i dashur, n&#235; t&#235; cilin jam k&#235;naqur''.</p> 
<p><A NAME="an_4:1">4:1</A>&nbsp;At&#235;her&#235; Fryma e &#231;oi Jezusin n&#235; shkret&#235;tir&#235;, q&#235; djalli ta tundonte.</p> 
<p><A NAME="an_4:2">4:2</A>&nbsp;Dhe, mbasi agj&#235;roi dyzet dit&#235; e dyzet net, n&#235; fund e mori uria.</p> 
<p><A NAME="an_4:3">4:3</A>&nbsp;At&#235;her&#235; tunduesi, pasi iu afrua, i tha: ''N&#235; qoft&#235; se je Biri i Per&#235;ndis&#235;, thuaj q&#235; k&#235;ta gur&#235; t&#235; b&#235;hen buk&#235;''.</p> 
<p><A NAME="an_4:4">4:4</A>&nbsp;Por ai, duke iu p&#235;rgjigjur, tha: ''&#201;sht&#235; shkruar: "Njeriu nuk rron vet&#235;m me buk&#235;, por me &#231;do fjal&#235; q&#235; del nga goja e Per&#235;ndis&#235;"''.</p> 
<p><A NAME="an_4:5">4:5</A>&nbsp;At&#235;her&#235; djalli e &#231;oi n&#235; qytetin e shenjt&#235; dhe e vendosi n&#235; maj&#235; t&#235; tempullit</p> 
<p><A NAME="an_4:6">4:6</A>&nbsp;dhe i tha: ''N&#235;se je Biri i Per&#235;ndis&#235;, hidhu posht&#235;, sepse &#235;sht&#235; shkruar: "Ai do t'u jap&#235; urdh&#235;r engj&#235;jve t&#235; tij p&#235;r ty; edhe ata do t&#235; mbajn&#235; mbi duart e tyre q&#235; t&#235; mos ndesh&#235;sh me k&#235;mb&#235;n t&#235;nde ndonj&#235; gur"''.</p> 
<p><A NAME="an_4:7">4:7</A>&nbsp;Jezusi i tha: ''&#201;sht&#235; shkruar gjithashtu: "Mos e tundo Zotin, Per&#235;ndin&#235; t&#235;nd"''.</p> 
<p><A NAME="an_4:8">4:8</A>&nbsp;Djalli e &#231;oi s&#235;rish mbi nj&#235; mal shum&#235; t&#235; lart&#235; dhe i tregoi t&#235; gjitha mbret&#235;rit&#235; e bot&#235;s dhe lavdin&#235; e tyre,</p> 
<p><A NAME="an_4:9">4:9</A>&nbsp;dhe i tha: ''Un&#235; do t&#235; t'i jap t&#235; gjitha k&#235;to, n&#235;se ti bie p&#235;rmbys para meje dhe m&#235; adhuron''.</p> 
<p><A NAME="an_4:10">4:10</A>&nbsp;At&#235;her&#235; Jezusi i tha: ''Shporru, Satan, sepse &#235;sht&#235; shkruar: "Adhuro Zotin, Per&#235;ndin&#235; t&#235;nde, dhe sh&#235;rbeji vet&#235;m atij"''.</p> 
<p><A NAME="an_4:11">4:11</A>&nbsp;At&#235;her&#235; djalli e la; dhe ja, u afruan engj&#235;jt dhe i sh&#235;rbenin.</p> 
<p><A NAME="an_4:12">4:12</A>&nbsp;Jezusi, mbasi d&#235;gjoi se Gjonin e kishin futur n&#235; burg, u t&#235;rhoq n&#235; Galile.</p> 
<p><A NAME="an_4:13">4:13</A>&nbsp;Pastaj la Nazaretin dhe shkoi t&#235; banoj&#235; n&#235; Kapernaum, qytet bregdetar, n&#235; kufijt&#235; t&#235; Zabulonit dhe t&#235; Neftalit,</p> 
<p><A NAME="an_4:14">4:14</A>&nbsp;q&#235; t&#235; p&#235;rmbushej &#231;'ishte th&#235;n&#235; n&#235;p&#235;rmjet profetit Isaia kur tha:</p> 
<p><A NAME="an_4:15">4:15</A>&nbsp;''Toka e Zabulonit, toka e Neftalit, mbi bregun e detit, krahina p&#235;rtej Jordanit, Galileja e pagan&#235;ve,</p> 
<p><A NAME="an_4:16">4:16</A>&nbsp;populli q&#235; dergjej n&#235; err&#235;sir&#235; ka par&#235; nj&#235; drit&#235; t&#235; madhe, dhe p&#235;rmbi ata q&#235; dergjeshin n&#235; krahin&#235; dhe n&#235; hijen e vdekjes, doli drita''.</p> 
<p><A NAME="an_4:17">4:17</A>&nbsp;Q&#235; nga ajo koh&#235; Jezusi filloi t&#235; predikoj&#235; dhe t&#235; thot&#235;: ''Pendohuni, sepse mbret&#235;ria e qiejve &#235;sht&#235; af&#235;r!''.</p> 
<p><A NAME="an_4:18">4:18</A>&nbsp;Duke ecur gjat&#235; bregut t&#235; detit t&#235; Galiles&#235;, Jezusi pa dy v&#235;llez&#235;r: Simonin, t&#235; quajtur Pjet&#235;r, dhe Andrean, t&#235; v&#235;llan&#235;, t&#235; cil&#235;t po hidhnin rrjet&#235;n n&#235; det, sepse ishin peshkatar&#235;;</p> 
<p><A NAME="an_4:19">4:19</A>&nbsp;dhe u tha atyre: ''Ndiqm&#235;ni dhe un&#235; do t'ju b&#235;j peshkatar&#235; njer&#235;zish''.</p> 
<p><A NAME="an_4:20">4:20</A>&nbsp;Dhe ata i lan&#235; menj&#235;her&#235; rrjetat dhe e ndoq&#235;n.</p> 
<p><A NAME="an_4:21">4:21</A>&nbsp;Dhe, duke vazhduar rrug&#235;n, pa dy v&#235;llez&#235;r t&#235; tjer&#235;: Jakobin, birin e Zebedeut dhe Gjonin, v&#235;llan&#235; e tij, n&#235; bark&#235; bashk&#235; me Zebedeun, atin e tyre, duke ndrequr rrjetat; dhe i thirri.</p> 
<p><A NAME="an_4:22">4:22</A>&nbsp;Dhe ata lan&#235; menj&#235;her&#235; bark&#235;n dhe atin e tyre dhe i shkuan pas.</p> 
<p><A NAME="an_4:23">4:23</A>&nbsp;Jezusi shkonte kudo n&#235;p&#235;r Galile, duke m&#235;suar n&#235; sinagogat e tyre, duke predikuar ungjillin e mbret&#235;ris&#235; dhe duke sh&#235;ruar &#231;do s&#235;mundje dhe &#231;do l&#235;ngat&#235; n&#235; popull.</p> 
<p><A NAME="an_4:24">4:24</A>&nbsp;Dhe fama e tij u p&#235;rhap n&#235; gjith&#235; Sirin&#235;; dhe i sillnin t&#235; gjith&#235; t&#235; s&#235;mur&#235;t q&#235; vuanin nga l&#235;ngata dhe dhimbje t&#235; ndryshme, t&#235; demonizuar, epileptik&#235; dhe paralitik&#235;; dhe ai i sh&#235;ronte.</p> 
<p><A NAME="an_4:25">4:25</A>&nbsp;Dhe nj&#235; mori e madhe njer&#235;zish i shkonte pas, nga Galileja, nga Dekapoli, nga Jeruzalemi, nga Judeja dhe nga p&#235;rtej Jordanit.</p> 
<p><A NAME="an_5:1">5:1</A>&nbsp;Dhe ai, kur pa turmat, u ngjit n&#235; mal dhe, pasi u ul, iu afruan dishepujt e tij.</p> 
<p><A NAME="an_5:2">5:2</A>&nbsp;At&#235;her&#235; ai hapi goj&#235;n dhe i m&#235;soi duke u th&#235;n&#235;:</p> 
<p><A NAME="an_5:3">5:3</A>&nbsp;''Lum skam&#235;sit n&#235; frym&#235;, sepse e tyre &#235;sht&#235; mbret&#235;ria e qiejve.</p> 
<p><A NAME="an_5:4">5:4</A>&nbsp;Lum ata q&#235; vajtojn&#235;, sepse ata do t&#235; ngush&#235;llohen.</p> 
<p><A NAME="an_5:5">5:5</A>&nbsp;Lum ata q&#235; jan&#235; zem&#235;rbut&#235;, sepse ata do ta trash&#235;gojn&#235; tok&#235;n.</p> 
<p><A NAME="an_5:6">5:6</A>&nbsp;Lum ata q&#235; jan&#235; t&#235; uritur dhe t&#235; etur p&#235;r drejt&#235;si, sepse ata do t&#235; ngopen.</p> 
<p><A NAME="an_5:7">5:7</A>&nbsp;Lum ata q&#235; jan&#235; t&#235; m&#235;shirsh&#235;m, sepse ata do t&#235; gjejn&#235; m&#235;shir&#235;.</p> 
<p><A NAME="an_5:8">5:8</A>&nbsp;Lum ata q&#235; jan&#235; t&#235; past&#235;r n&#235; zem&#235;r, sepse ata do ta shohin Per&#235;ndin&#235;.</p> 
<p><A NAME="an_5:9">5:9</A>&nbsp;Lum ata q&#235; p&#235;rpiqen p&#235;r paqen, sepse ata do t&#235; quhen bij t&#235; Per&#235;ndis&#235;.</p> 
<p><A NAME="an_5:10">5:10</A>&nbsp;Lum ata q&#235; jan&#235; p&#235;rndjekur p&#235;r hir t&#235; drejt&#235;sis&#235;, sepse e tyre &#235;sht&#235; mbret&#235;ria e qiejve.</p> 
<p><A NAME="an_5:11">5:11</A>&nbsp;Lum ju kur do t'ju shajn&#235; dhe do t'ju p&#235;rndjekin dhe, duke g&#235;njyer, do t&#235; thon&#235; t&#235; gjitha t&#235; zezat kund&#235;r jush, p&#235;r shkakun tim.</p> 
<p><A NAME="an_5:12">5:12</A>&nbsp;G&#235;zohuni dhe ngaz&#235;llohuni, sepse shp&#235;rblimi juaj &#235;sht&#235; i madh n&#235; qiej, sepse k&#235;shtu i kan&#235; p&#235;rndjekur profet&#235;t q&#235; qen&#235; para jush''.</p> 
<p><A NAME="an_5:13">5:13</A>&nbsp;''Ju jeni kripa e tok&#235;s; por n&#235; qoft&#235; se kripa b&#235;het e am&#235;sht, me se mund ta rifitoj&#235; shijen? Nuk vlen p&#235;r asgj&#235;, ve&#231;se p&#235;r t'u hedhur dhe ta shkelin njer&#235;zit.</p> 
<p><A NAME="an_5:14">5:14</A>&nbsp;Ju jeni drita e bot&#235;s; nj&#235; qytet i ngritur n&#235; maj&#235; t&#235; malit nuk mund t&#235; fshihet.</p> 
<p><A NAME="an_5:15">5:15</A>&nbsp;Po ashtu nuk ndizet nj&#235; qiri p&#235;r ta v&#235;n&#235; n&#235;n babun&#235;, por p&#235;r ta v&#235;n&#235; mbi shandan, dhe t'u b&#235;j&#235; drit&#235; t&#235; gjith&#235; atyre q&#235; jan&#235; n&#235; sht&#235;pi.</p> 
<p><A NAME="an_5:16">5:16</A>&nbsp;Ashtu le t&#235; shndrit&#235; drita juaj para njer&#235;zve, q&#235; t&#235; shohin veprat tuaja t&#235; mira dhe ta l&#235;vdojn&#235; Atin tuaj q&#235; &#235;sht&#235; n&#235; qiej''.</p> 
<p><A NAME="an_5:17">5:17</A>&nbsp;''Mos mendoni se un&#235; erdha p&#235;r t&#235; shfuqizuar ligjin ose profet&#235;t; un&#235; nuk erdha p&#235;r t'i shfuqizuar, po p&#235;r t'i plot&#235;suar.</p> 
<p><A NAME="an_5:18">5:18</A>&nbsp;Sepse n&#235; t&#235; v&#235;rtet&#235; ju them: Deri sa qielli dhe toka, t&#235; kalojn&#235; asnj&#235; jot&#235; a asnj&#235; pik&#235; e ligjit nuk do t&#235; kalojn&#235;, para se t&#235; plot&#235;sohet gjith&#231;ka.</p> 
<p><A NAME="an_5:19">5:19</A>&nbsp;Ai, pra, q&#235; do t&#235; shkel&#235; nj&#235; nga k&#235;to urdh&#235;rime m&#235; t&#235; vogla, dhe do t'u ket&#235; m&#235;suar k&#235;shtu njer&#235;zve, do t&#235; quhet m&#235; i vogli n&#235; mbret&#235;rin&#235; e qiejve; kurse ai q&#235; do t'i v&#235;r&#235; n&#235; praktik&#235; dhe do t'ua  m&#235;soj&#235; t&#235; tjer&#235;ve, do t&#235; quhet i madh n&#235;  mbret&#235;rin&#235; e qiejve.</p> 
<p><A NAME="an_5:20">5:20</A>&nbsp;Prandaj un&#235; po ju them: n&#235; qoft&#235; se drejt&#235;sia juaj nuk &#235;sht&#235; m&#235; e lart&#235; nga ajo e skrib&#235;ve dhe e farisenjve ju nuk do t&#235; hyni fare n&#235; mbret&#235;rin&#235; e qiejve.</p> 
<p><A NAME="an_5:21">5:21</A>&nbsp;Ju keni d&#235;gjuar se u qe th&#235;n&#235; t&#235; lasht&#235;ve: "Mos vrisni"; dhe: "Kushdo q&#235; vret do t'i n&#235;nshtrohet gjyqit";</p> 
<p><A NAME="an_5:22">5:22</A>&nbsp;por un&#235; po ju them: "Kushdo q&#235; zem&#235;rohet pa shkak kund&#235;r v&#235;llait t&#235; tij, do t'i n&#235;nshtrohet gjyqit; dhe kush i thot&#235; v&#235;llait t&#235; vet: "Rraka", do t'i n&#235;nshtrohet sinedrit; dhe kush do t'i thot&#235;: "Budalla", do t'i n&#235;nshtrohet zjarrit t&#235; Gehen&#235;s.</p> 
<p><A NAME="an_5:23">5:23</A>&nbsp;N&#235;se ti, pra, po paraqet ofert&#235;n t&#235;nde te altari, dhe atje kujtohesh se yt v&#235;lla ka di&#231;ka kund&#235;r teje,</p> 
<p><A NAME="an_5:24">5:24</A>&nbsp;l&#235;re atje ofert&#235;n t&#235;nde para altarit dhe shko pajtohu m&#235; par&#235; me v&#235;llan&#235; t&#235;nd; pastaj kthehu dhe paraqite ofert&#235;n t&#235;nde.</p> 
<p><A NAME="an_5:25">5:25</A>&nbsp;B&#235;j nj&#235; marr&#235;veshje miq&#235;sore me kund&#235;rshtarin t&#235;nd, sa je n&#235; nj&#235; rrug&#235; me t&#235;, q&#235; kund&#235;rshtari yt t&#235; mos t&#235; dor&#235;zoj&#235; te gjykat&#235;si dhe gjykat&#235;si t&#235; t&#235; dor&#235;zoj&#235; te rojtari dhe ti t&#235; futesh n&#235; burg.</p> 
<p><A NAME="an_5:26">5:26</A>&nbsp;N&#235; t&#235; v&#235;rtet&#235; t&#235; them se nuk do t&#235; da-l&#235;sh prej andej pa e paguar edhe qindark&#235;n e fundit.</p> 
<p><A NAME="an_5:27">5:27</A>&nbsp;Ju keni d&#235;gjuar se t&#235; lasht&#235;ve u qe th&#235;n&#235;: "Mos shkel kuror&#235;n".</p> 
<p><A NAME="an_5:28">5:28</A>&nbsp;Por un&#235; po ju them se kushdo q&#235; shikon nj&#235; grua p&#235;r ta d&#235;shiruar, ka shkelur kuror&#235;n me t&#235; n&#235; zemr&#235;n e vet.</p> 
<p><A NAME="an_5:29">5:29</A>&nbsp;N&#235; qoft&#235; se syri yt i djatht&#235; t&#235; &#231;on n&#235; m&#235;kat, hiqe dhe flake larg teje, sepse &#235;sht&#235; m&#235; mir&#235; p&#235;r ty q&#235; t&#235; humb&#235;sh nj&#235; nga gjymtyr&#235;t e tua se sa t&#235; hidhet n&#235; Gehen&#235;n gjith&#235; trupi yt;</p> 
<p><A NAME="an_5:30">5:30</A>&nbsp;dhe n&#235; qoft&#235; se dora jote e djatht&#235; t&#235; &#231;on n&#235; m&#235;kat, preje dhe hidhe larg teje, sepse &#235;sht&#235; m&#235; mir&#235; q&#235; t&#235; humb&#235;sh nj&#235; nga gjymtyr&#235;t e tua se sa t&#235; hidhet n&#235; Gehena gjith&#235; trupi yt.</p> 
<p><A NAME="an_5:31">5:31</A>&nbsp;Qe th&#235;n&#235; gjithashtu: "Kush e l&#235; gruan e tij, le t'i jap&#235; letr&#235;n e ndarjes".</p> 
<p><A NAME="an_5:32">5:32</A>&nbsp;Por un&#235; po ju them: Kushdo q&#235; e p&#235;rz&#235; gruan e tij, me p&#235;rjashtim t&#235; rastit t&#235; kurv&#235;ris&#235;, e b&#235;n at&#235; t&#235; shkel&#235; kuror&#235;n; dhe kushdo q&#235; martohet me nj&#235; grua t&#235; ndar&#235;, shkel kuror&#235;n.</p> 
<p><A NAME="an_5:33">5:33</A>&nbsp;Keni d&#235;gjuar gjithashtu se t&#235; lasht&#235;ve u qe th&#235;n&#235;: "Mos b&#235;j betim t&#235; rrem&#235;; por plot&#235;so premtimet p&#235;r t&#235; cilat je betuar para Zotit".</p> 
<p><A NAME="an_5:34">5:34</A>&nbsp;Por un&#235; po ju them: "Mos u betoni fare, as p&#235;r qiellin, sepse &#235;sht&#235; froni i Per&#235;ndis&#235;,</p> 
<p><A NAME="an_5:35">5:35</A>&nbsp;as p&#235;r tok&#235;n, sepse &#235;sht&#235; stol i k&#235;mb&#235;ve t&#235; tij, as p&#235;r Jeruzalemin, sepse &#235;sht&#235; qyteti i Mbretit t&#235; madh.</p> 
<p><A NAME="an_5:36">5:36</A>&nbsp;Mos u beto as p&#235;r kok&#235;n t&#235;nde, sepse nuk ke fuqi t&#235; zbardh&#235;sh ose t&#235; nxish qoft&#235; edhe nj&#235; fije floku;</p> 
<p><A NAME="an_5:37">5:37</A>&nbsp;Por fjala jote t&#235; jet&#235;: Po, po; jo, jo; gjith&#231;ka m&#235; tep&#235;r vjen nga i ligu.</p> 
<p><A NAME="an_5:38">5:38</A>&nbsp;Ju keni d&#235;gjuar se qe th&#235;n&#235;: "Sy p&#235;r sy dhe dh&#235;mb p&#235;r dh&#235;mb".</p> 
<p><A NAME="an_5:39">5:39</A>&nbsp;Por un&#235; po ju them: Mos i rezisto t&#235; ligut; madje, n&#235; qoft&#235; se dikush t&#235; q&#235;llon mbi faqen e djatht&#235;, ktheja dhe tjetr&#235;n,</p> 
<p><A NAME="an_5:40">5:40</A>&nbsp;dhe n&#235; qoft&#235; se dikush do t&#235; t&#235; nxjerr&#235; n&#235; gjyq p&#235;r t&#235; t&#235; marr&#235; tunik&#235;n, jepi edhe mantelin.</p> 
<p><A NAME="an_5:41">5:41</A>&nbsp;Dhe n&#235; qoft&#235; se dikush t&#235; detyron t&#235; ec&#235;sh nj&#235; milje, ti b&#235;ji dy me t&#235;.</p> 
<p><A NAME="an_5:42">5:42</A>&nbsp;Jepi atij q&#235; t&#235; k&#235;rkon, dhe mos refuzo t'i jap&#235;sh atij q&#235; t&#235; k&#235;rkon hua.</p> 
<p><A NAME="an_5:43">5:43</A>&nbsp;Ju keni d&#235;gjuar se qe th&#235;n&#235;: "Duaje t&#235; af&#235;rmin t&#235;nd dhe urreje armikun t&#235;nd".</p> 
<p><A NAME="an_5:44">5:44</A>&nbsp;Por un&#235; po ju them: "Duani armiqt&#235; tuaj, bekoni ata q&#235; ju mallkojn&#235;, u b&#235;ni t&#235; mir&#235; atyre q&#235; ju urrejn&#235;, dhe lutuni p&#235;r ata q&#235; ju keqtrajtojn&#235; dhe ju p&#235;rndjekin,</p> 
<p><A NAME="an_5:45">5:45</A>&nbsp;p&#235;r t&#235; qen&#235; bij t&#235; Atit tuaj, q&#235; &#235;sht&#235; n&#235; qiej, sepse ai b&#235;n t&#235; lind&#235; diellin e tij mbi t&#235; mir&#235;t dhe mbi t&#235; k&#235;qijt&#235;, dhe b&#235;n t&#235; bjer&#235; shi mbi t&#235; drejt&#235;t dhe t&#235; padrejt&#235;t.</p> 
<p><A NAME="an_5:46">5:46</A>&nbsp;Sepse, po t&#235; doni vet&#235;m ata q&#235; ju duan, &#231;far&#235; shp&#235;rblimi do t&#235; keni? A nuk b&#235;jn&#235; k&#235;shtu edhe tagrambledh&#235;sit?</p> 
<p><A NAME="an_5:47">5:47</A>&nbsp;Dhe n&#235;se p&#235;rshendetni vet&#235;m v&#235;llez&#235;rit tuaj, &#231;far&#235; b&#235;ni t&#235; ve&#231;ant&#235;? A nuk b&#235;jn&#235; k&#235;shtu edhe tagrambledh&#235;sit?</p> 
<p><A NAME="an_5:48">5:48</A>&nbsp;Jini, pra, t&#235; p&#235;rkryer, ashtu si&#231; &#235;sht&#235; i p&#235;rsosur Ati juaj, q&#235; &#235;sht&#235; n&#235; qiej''.</p> 
<p><A NAME="an_6:1">6:1</A>&nbsp;''Mos e jepni l&#235;mosh&#235;n tuaj para njer&#235;zve, me q&#235;llim q&#235; ata t'ju admirojn&#235;; p&#235;rndryshe nuk do t&#235; shp&#235;rbleheni te Ati juaj, q&#235; &#235;sht&#235; n&#235; qiej.</p> 
<p><A NAME="an_6:2">6:2</A>&nbsp;Kur do t&#235; jap&#235;sh l&#235;mosh&#235;, pra, mos i bjer boris&#235; para teje, ashtu si&#231; b&#235;jn&#235; hipokrit&#235;t n&#235; sinagoga dhe n&#235; rrug&#235;t, p&#235;r t&#235; qen&#235; t&#235; nderuar nga njer&#235;zit; n&#235; t&#235; v&#235;rtet&#235; ju them, se ata tashm&#235; e kan&#235; marr&#235; shp&#235;rblimin e tyre.</p> 
<p><A NAME="an_6:3">6:3</A>&nbsp;Madje kur jep l&#235;mosh&#235;, e majta jote t&#235; mos dij&#235; &#231;'b&#235;n e djathta,</p> 
<p><A NAME="an_6:4">6:4</A>&nbsp;q&#235; l&#235;mosha jote t&#235; jepet fshehurazi; dhe Ati yt, q&#235; shikon n&#235; fsheht&#235;si, do t&#235; ta shp&#235;rblej&#235; haptas.</p> 
<p><A NAME="an_6:5">6:5</A>&nbsp;Dhe kur ti lutesh, mos u b&#235;j si hipokrit&#235;t, sepse atyre u p&#235;lqen t&#235; luten n&#235; k&#235;mb&#235; n&#235; sinagoga dhe n&#235; sheshet e rrug&#235;ve, n&#235; m&#235;nyr&#235; q&#235; njer&#235;zit t'i shohin; n&#235; t&#235; v&#235;rtet&#235; ju them se ata tashm&#235; e kan&#235; marr&#235; shp&#235;rblimin e tyre.</p> 
<p><A NAME="an_6:6">6:6</A>&nbsp;Por ti, kur lutesh, futu n&#235; dhom&#235;z&#235;n t&#235;nde, mbylle der&#235;n dhe lutju Atit t&#235;nd n&#235; fsheht&#235;si; dhe Ati yt, q&#235; shikon n&#235; fsheht&#235;si, do t&#235; ta shp&#235;rblej&#235; publikisht.</p> 
<p><A NAME="an_6:7">6:7</A>&nbsp;Por kur ju luteni, mos p&#235;rdorni p&#235;rs&#235;ritje t&#235; kota si&#231; b&#235;jn&#235; pagan&#235;t, sepse ata mendojn&#235; se do t'u plot&#235;sohet lutja se kan&#235; p&#235;rdorur shum&#235; fjal&#235;.</p> 
<p><A NAME="an_6:8">6:8</A>&nbsp;Mos u b&#235;ni, pra, si ata, sepse Ati juaj i di gj&#235;rat p&#235;r t&#235; cilat keni nevoj&#235;, para se ju t'i k&#235;rkoni.</p> 
<p><A NAME="an_6:9">6:9</A>&nbsp;Ju, pra, lutuni k&#235;shtu: "Ati yn&#235; q&#235; je n&#235; qiej, u shenjt&#235;roft&#235; emri yt.</p> 
<p><A NAME="an_6:10">6:10</A>&nbsp;Ardht&#235; mbret&#235;ria jote. U b&#235;ft&#235; vullneti yt n&#235; tok&#235; si n&#235; qiell.</p> 
<p><A NAME="an_6:11">6:11</A>&nbsp;Buk&#235;n ton&#235; t&#235; p&#235;rditshme na e jep sot.</p> 
<p><A NAME="an_6:12">6:12</A>&nbsp;Dhe na i fal fajet tona, ashtu si&#231; ua falim ne fajtor&#235;ve tan&#235;.</p> 
<p><A NAME="an_6:13">6:13</A>&nbsp;Dhe mos lejo t&#235; biem n&#235; tundim, por na &#231;liro nga i ligu, sepse jotja &#235;sht&#235; mbret&#235;ria dhe fuqia dhe lavdia p&#235;rjet&#235;. Amen".</p> 
<p><A NAME="an_6:14">6:14</A>&nbsp;Sepse n&#235; qoft&#235; se ju ua falni njer&#235;zve gabimet e tyre, Ati juaj qiellor do t'jua fal&#235; edhe juve;</p> 
<p><A NAME="an_6:15">6:15</A>&nbsp;por n&#235; qoft&#235; se ju nuk ua falni njer&#235;zve gabimet e tyre, as Ati juaj nuk do t'ua fal&#235; juve gabimet tuaja.</p> 
<p><A NAME="an_6:16">6:16</A>&nbsp;Dhe kur t&#235; agj&#235;roni, mos u tregoni t&#235; pik&#235;lluar si hipokrit&#235;t; sepse ata shfytyrohen p&#235;r t'u treguar njer&#235;zve se agj&#235;rojn&#235;; n&#235; t&#235; v&#235;rtet&#235; ju them se ata tashm&#235; e kan&#235; marr&#235; shp&#235;rblimin e tyre.</p> 
<p><A NAME="an_6:17">6:17</A>&nbsp;Kurse ti, kur t&#235; agj&#235;rosh, vajose kok&#235;n dhe laje fytyr&#235;n,</p> 
<p><A NAME="an_6:18">6:18</A>&nbsp;me q&#235;llim q&#235; t&#235; mos u tregosh njer&#235;zve se ti agj&#235;ron, por Atit t&#235;nd n&#235; fsheht&#235;si; dhe Ati yt, i cili shikon n&#235; fsheht&#235;si, do ta jap&#235; shp&#235;rblimin publikisht.</p> 
<p><A NAME="an_6:19">6:19</A>&nbsp;Mos mblidhni p&#235;r vete thesare mbi tok&#235;, ku i brejn&#235; tenja dhe ndryshku, dhe ku vjedh&#235;sit shp&#235;rthejn&#235; dhe vjedhin,</p> 
<p><A NAME="an_6:20">6:20</A>&nbsp;p&#235;rkundrazi mblidhni p&#235;r vete thesare n&#235; qiell, ku as tenja as ndryshku nuk prishin dhe ku vjedh&#235;sit nuk shp&#235;rthejn&#235; dhe nuk vjedhin.</p> 
<p><A NAME="an_6:21">6:21</A>&nbsp;Sepse ku &#235;sht&#235; thesari juaj do t&#235; jet&#235; edhe zemra juaj.</p> 
<p><A NAME="an_6:22">6:22</A>&nbsp;Drita e trupit &#235;sht&#235; syri; n&#235; qoft&#235; se syri yt &#235;sht&#235; i past&#235;r, gjith&#235; trupi yt do t&#235; jet&#235; i ndri&#231;uar,</p> 
<p><A NAME="an_6:23">6:23</A>&nbsp;por n&#235; qoft&#235; se syri yt &#235;sht&#235; i lig, gjith&#235; trupi yt do t&#235; jet&#235; n&#235; err&#235;sir&#235;; n&#235; qoft&#235; se drita, pra, q&#235; &#235;sht&#235; n&#235; ty &#235;sht&#235; err&#235;sir&#235;, sa e madhe do t&#235; jet&#235; err&#235;sira!</p> 
<p><A NAME="an_6:24">6:24</A>&nbsp;Askush nuk mund t'u sh&#235;rbej&#235; dy zot&#235;rinjve, sepse ose do t&#235; urrej&#235; nj&#235;rin dhe do ta doj&#235; tjetrin; ose do t'i q&#235;ndroj&#235; besnik njerit dhe do t&#235; p&#235;r&#231;moj&#235; tjetrin; ju nuk mund t'i sh&#235;rbeni Per&#235;ndis&#235; dhe mamonit.</p> 
<p><A NAME="an_6:25">6:25</A>&nbsp;Prandaj po ju them: mos u shqet&#235;soni p&#235;r jet&#235;n tuaj, p&#235;r at&#235; q&#235; do t&#235; hani ose do t&#235; pini, as p&#235;r trupin tuaj, p&#235;r at&#235; q&#235; do t&#235; vishni. A nuk &#235;sht&#235; vall&#235; jeta m&#235; me vler&#235; se ushqimi dhe trupi m&#235; me vler&#235; se veshja?</p> 
<p><A NAME="an_6:26">6:26</A>&nbsp;Vini re zogjt&#235; e qiellit: ata nuk mbjellin, nuk korrin dhe nuk mbledhin n&#235; hambare; megjithat&#235; Ati juaj qiellor i ushqen. A nuk vleni ju shum&#235; m&#235; tep&#235;r se sa ata?</p> 
<p><A NAME="an_6:27">6:27</A>&nbsp;Dhe cili nga ju, me gjith&#235; kujdesin e tij, mund t'i shtoj&#235; shtatit t&#235; tij qoft&#235; edhe nj&#235; kubit t&#235; vet&#235;m?</p> 
<p><A NAME="an_6:28">6:28</A>&nbsp;Pse shqet&#235;soheni p&#235;r veshjen tuaj? Vini re si rriten zambak&#235;t e fush&#235;s: ata nuk lodhen dhe nuk tjerrin;</p> 
<p><A NAME="an_6:29">6:29</A>&nbsp;dhe un&#235;, pra, po ju them se Salomoni vet&#235;, me gjith&#235; lavdin&#235; e tij, nuk ishte veshur si ndonj&#235; nga ata.</p> 
<p><A NAME="an_6:30">6:30</A>&nbsp;Tani n&#235;se Per&#235;ndia e vesh k&#235;shtu barin e fush&#235;s, q&#235; sot &#235;sht&#235; dhe nes&#235;r hidhet n&#235; furr&#235;, vall&#235; nuk do t'ju vesh&#235; shum&#235; m&#235; tep&#235;r ju, njer&#235;z besimpak&#235;?</p> 
<p><A NAME="an_6:31">6:31</A>&nbsp;Mos u shqet&#235;soni, pra duke th&#235;n&#235;: "&#199;far&#235; do t&#235; ham&#235; ose &#231;far&#235; do t&#235; pim&#235;, ose me &#231;far&#235; do t&#235; vishemi?".</p> 
<p><A NAME="an_6:32">6:32</A>&nbsp;Sepse jan&#235; pagan&#235;t ata q&#235; k&#235;rkojn&#235; t&#235; gjitha k&#235;to gj&#235;ra; Ati juaj qiellor, pra, e di mir&#235; se ju keni nevoj&#235; p&#235;r t&#235; gjitha k&#235;to gj&#235;ra.</p> 
<p><A NAME="an_6:33">6:33</A>&nbsp;Por para s&#235; gjithash k&#235;rkoni mbret&#235;rin&#235; e Per&#235;ndis&#235; dhe drejt&#235;sin&#235; e tij dhe t&#235; gjitha k&#235;to gj&#235;ra do t'ju shtohen.</p> 
<p><A NAME="an_6:34">6:34</A>&nbsp;Mos u brengosni, pra, p&#235;r t&#235; nes&#235;rmen, sepse e nes&#235;rmja do t&#235; kujdeset vet&#235; p&#235;r vete. Secil&#235;s dit&#235; i mjafton pik&#235;llimi i vet''.</p> 
<p><A NAME="an_7:1">7:1</A>&nbsp;''Mos gjykoni, q&#235; t&#235; mos gjykoheni.</p> 
<p><A NAME="an_7:2">7:2</A>&nbsp;Sepse ju do t&#235; gjykoheni sipas gjykimit me t&#235; cilin ju gjykoni; dhe me mas&#235;n me t&#235; cil&#235;n ju masni, do t'ju masin t&#235; tjer&#235;t.</p> 
<p><A NAME="an_7:3">7:3</A>&nbsp;Pse shikon l&#235;mishten q&#235; &#235;sht&#235; n&#235; syrin e v&#235;llait t&#235;nd dhe nuk shikon trarin q&#235; &#235;sht&#235; n&#235; syrin t&#235;nd?</p> 
<p><A NAME="an_7:4">7:4</A>&nbsp;Ose, si mund t'i thuash v&#235;llait t&#235;nd: "Dale t&#235; t&#235; heq l&#235;mishten nga syri", kur ke nj&#235; tra n&#235; syrin t&#235;nd?</p> 
<p><A NAME="an_7:5">7:5</A>&nbsp;O hipokrit, hiqe m&#235; par&#235; trarin nga syri yt dhe pastaj shiko qart&#235; p&#235;r t&#235; nxjerr&#235; l&#235;mishten nga syri i v&#235;llait t&#235;nd.</p> 
<p><A NAME="an_7:6">7:6</A>&nbsp;Mos u jepni qenve &#231;'&#235;sht&#235; e shenjt&#235; dhe mos i hidhni margaritar&#235;t tuaj para derrave, q&#235; t&#235; mos i shkelin me k&#235;mb&#235; dhe t&#235; kthehen kund&#235;r jush dhe t'ju shqyejn&#235;.</p> 
<p><A NAME="an_7:7">7:7</A>&nbsp;Lypni dhe do t'ju jepet; k&#235;rkoni dhe do t&#235; gjeni; trokitni dhe do t'ju &#231;elet.</p> 
<p><A NAME="an_7:8">7:8</A>&nbsp;Sepse kush lyp merr, kush k&#235;rkon gjen dhe do t'i &#231;elet atij q&#235; troket.</p> 
<p><A NAME="an_7:9">7:9</A>&nbsp;A ka midis jush ndonj&#235; njeri q&#235;, po t'i k&#235;rkoj&#235; i biri buk&#235;, t'i jap&#235; nj&#235; gur?</p> 
<p><A NAME="an_7:10">7:10</A>&nbsp;Ose po t'i k&#235;rkoj&#235; nj&#235; peshk, t'i jap&#235; nj&#235; gjarp&#235;r?</p> 
<p><A NAME="an_7:11">7:11</A>&nbsp;N&#235; qoft&#235; se ju, q&#235; jeni t&#235; k&#235;qij, dini t'u jepni dhurata t&#235; mira bijve tuaj, aq m&#235; tep&#235;r Ati juaj, q&#235; &#235;sht&#235; n&#235; qiej, do t'u jap&#235; gj&#235;ra t&#235; mira atyre q&#235; ia k&#235;rkojn&#235;.</p> 
<p><A NAME="an_7:12">7:12</A>&nbsp;Gjith&#231;ka, pra, q&#235; ju d&#235;shironi t'ju b&#235;jn&#235; njer&#235;zit, ua b&#235;ni edhe ju atyre, sepse ky &#235;sht&#235; ligji dhe profet&#235;t.</p> 
<p><A NAME="an_7:13">7:13</A>&nbsp;Hyni nga dera e ngusht&#235;, sepse e gj&#235;r&#235; &#235;sht&#235; dera dhe e hapur &#235;sht&#235; udha q&#235; t&#235; &#231;on n&#235; shkat&#235;rrim, dhe shum&#235; jan&#235; ata q&#235; hyjn&#235; n&#235;p&#235;r t&#235;.</p> 
<p><A NAME="an_7:14">7:14</A>&nbsp;P&#235;rkundrazi sa e ngusht&#235; &#235;sht&#235; dera dhe sa e v&#235;shtir&#235; &#235;sht&#235; udha q&#235; &#231;on n&#235; jet&#235;! Dhe pak jan&#235; ata q&#235; e gjejn&#235;!</p> 
<p><A NAME="an_7:15">7:15</A>&nbsp;Ruhuni nga profet&#235;t e rrem&#235;, t&#235; cil&#235;t vijn&#235; te ju duke u sht&#235;n&#235; si dele, por p&#235;rbrenda jan&#235; ujq&#235;r grabitqar&#235;.</p> 
<p><A NAME="an_7:16">7:16</A>&nbsp;Ju do t'i njihni nga frytet e tyre. A vilet vall&#235; rrush nga ferrat ose fiq nga murrizat?</p> 
<p><A NAME="an_7:17">7:17</A>&nbsp;K&#235;shtu &#231;do dru i mir&#235; jep fryte t&#235; mira; por druri i keq prodhon fryte t&#235; k&#235;qija.</p> 
<p><A NAME="an_7:18">7:18</A>&nbsp;Nj&#235; dru i mir&#235; nuk mund t&#235; jap&#235; fryte t&#235; k&#235;qija, as nj&#235; dru i keq t&#235; jap&#235; fryte t&#235; mira.</p> 
<p><A NAME="an_7:19">7:19</A>&nbsp;&#199;do dru q&#235; nuk jep fryt t&#235; mir&#235; pritet dhe hidhet n&#235; zjarr.</p> 
<p><A NAME="an_7:20">7:20</A>&nbsp;Ju, pra, do t'i njihni profet&#235;t nga frytet e tyre.</p> 
<p><A NAME="an_7:21">7:21</A>&nbsp;Jo &#231;do njeri q&#235; m&#235; thot&#235;: "Zot, Zot" do t&#235; hyj&#235; n&#235; mbret&#235;rin&#235; e qieve; por do t&#235; hyj&#235; ai q&#235; kryen vullnetin e Atit tim q&#235; &#235;sht&#235; n&#235; qiej.</p> 
<p><A NAME="an_7:22">7:22</A>&nbsp;Shum&#235; do t&#235; m&#235; thon&#235; at&#235; dit&#235;: "O Zot, o Zot, a nuk profetizuam ne n&#235; emrin t&#235;nd, a nuk i d&#235;buam demon&#235;t n&#235; emrin t&#235;nd, a nuk kemi b&#235;r&#235; shum&#235; vepra t&#235; fuqishme n&#235; emrin t&#235;nd?".</p> 
<p><A NAME="an_7:23">7:23</A>&nbsp;Dhe at&#235;her&#235; un&#235; do t'u sqaroj atyre: "Un&#235; s'ju kam njohur kurr&#235;; largohuni nga un&#235;, ju t&#235; gjith&#235;, q&#235; keni b&#235;r&#235; paudh&#235;si".</p> 
<p><A NAME="an_7:24">7:24</A>&nbsp;Prandaj, ai q&#235; i d&#235;gjon k&#235;to fjal&#235; t&#235; mia dhe i v&#235; n&#235; praktik&#235;, mund t&#235; krahasohet prej meje me nj&#235; njeri t&#235; zgjuar, q&#235; e ka nd&#235;rtuar sht&#235;pin&#235; e tij mbi shk&#235;mb.</p> 
<p><A NAME="an_7:25">7:25</A>&nbsp;Ra shiu, erdhi p&#235;rmbytja, fryn&#235; er&#235;rat dhe u p&#235;rplas&#235;n mbi at&#235; sht&#235;pi; por ajo nuk u shemb, sepse ishte themeluar mbi shk&#235;mb.</p> 
<p><A NAME="an_7:26">7:26</A>&nbsp;P&#235;rkundrazi ai q&#235; i d&#235;gjon k&#235;to fjal&#235; dhe nuk i v&#235; n&#235; praktik&#235;, do t&#235; krahasohet me nj&#235; njeri budalla, q&#235; e ka nd&#235;rtuar sht&#235;pin&#235; e tij mbi r&#235;r&#235;.</p> 
<p><A NAME="an_7:27">7:27</A>&nbsp;M&#235; pas ra shiu, erdhi p&#235;rmbytja, fryn&#235; er&#235;rat dhe u p&#235;rplas&#235;n mbi at&#235; sht&#235;pi; ajo u shemb dhe rr&#235;nimi i saj qe i madh''.</p> 
<p><A NAME="an_7:28">7:28</A>&nbsp;Tani kur Jezusi i mbaroi k&#235;to fjal&#235;, turmat mbet&#235;n t&#235; habitura nga doktrina e tij,</p> 
<p><A NAME="an_7:29">7:29</A>&nbsp;sepse ai i m&#235;sonte, si nj&#235; q&#235; ka autoritet dhe jo si skrib&#235;t.</p> 
<p><A NAME="an_8:1">8:1</A>&nbsp;Tani kur Jezusi zbriti nga mali, turma t&#235; m&#235;dha e ndiqnin.</p> 
<p><A NAME="an_8:2">8:2</A>&nbsp;Dhe ja, nj&#235; lebroz erdhi dhe e adhuroi, duke th&#235;n&#235;: ''O Zot, po t&#235; duash, ti mund t&#235; m&#235; sh&#235;rosh''.</p> 
<p><A NAME="an_8:3">8:3</A>&nbsp;Jezusi e shtriu dor&#235;n, e preku dhe i tha: ''Po, un&#235; dua, sh&#235;rohu''. Dhe n&#235; at&#235; &#231;ast u sh&#235;rua nga lebra e tij.</p> 
<p><A NAME="an_8:4">8:4</A>&nbsp;At&#235;her&#235; Jezusi i tha: ''Ruhu se ia tregon kujt; por shko, paraqitu te prifti, b&#235;j flijimin q&#235; ka urdh&#235;ruar Moisiu, me q&#235;llim q&#235; kjo t&#235; jet&#235; d&#235;shmi p&#235;r ta''.</p> 
<p><A NAME="an_8:5">8:5</A>&nbsp;Kur Jezusi hyri n&#235; Kapernaum i erdhi nj&#235; centurion duke iu lutur,</p> 
<p><A NAME="an_8:6">8:6</A>&nbsp;dhe duke th&#235;n&#235;: ''O Zot, sh&#235;rb&#235;tori im rri shtrir&#235; n&#235; sht&#235;pi i paralizuar dhe po vuan shum&#235;''.</p> 
<p><A NAME="an_8:7">8:7</A>&nbsp;Dhe Jezusi i tha: ''Do t&#235; vij dhe do ta sh&#235;roj''.</p> 
<p><A NAME="an_8:8">8:8</A>&nbsp;Centurioni duke u p&#235;rgjigjur i tha: ''Zot, un&#235; nuk jam i denj&#235; q&#235; ti t&#235; hysh n&#235;n streh&#235;n time; por thuaj vet&#235;m nj&#235; fjal&#235; dhe sh&#235;rb&#235;tori im do t&#235; sh&#235;rohet.</p> 
<p><A NAME="an_8:9">8:9</A>&nbsp;Sepse un&#235; jam nj&#235; njeri n&#235;n urdh&#235;rin e t&#235; tjer&#235;ve, dhe i kam ushtar&#235;t n&#235;n vete; dhe, po t'i them dikujt: "Shko", ai shkon; dhe po t'i them nj&#235; tjetri: "Eja", ai vjen; dhe po t'i them sh&#235;rb&#235;torit tim: "B&#235;je k&#235;t&#235;", ai e b&#235;n''.</p> 
<p><A NAME="an_8:10">8:10</A>&nbsp;Dhe Jezusi, kur i d&#235;gjoi k&#235;to gj&#235;ra, u mrekullua dhe u tha atyre q&#235; e ndiqnin: ''N&#235; t&#235; v&#235;rtet&#235; po ju them, se askund n&#235; Izrael nuk e gjeta nj&#235; besim aq t&#235; madh.</p> 
<p><A NAME="an_8:11">8:11</A>&nbsp;Un&#235; po ju them se shum&#235; do t&#235; vijn&#235; nga lindja dhe nga per&#235;ndimi dhe do t&#235; ulen n&#235; tryez&#235; me Abrahamin, me Isaakun dhe me Jakobin, n&#235; mbret&#235;rin&#235; e qiejve,</p> 
<p><A NAME="an_8:12">8:12</A>&nbsp;por bijt&#235; e mbret&#235;ris&#235; do t&#235; flaken n&#235; err&#235;sirat e jashtme. Atje do t&#235; jet&#235; e qara dhe k&#235;rc&#235;llimi dh&#235;mb&#235;ve''.</p> 
<p><A NAME="an_8:13">8:13</A>&nbsp;Dhe Jezusi i tha centurionit: ''Shko dhe u b&#235;ft&#235; ashtu si besove!''. Dhe sh&#235;rb&#235;tori i tij u sh&#235;rua q&#235; n&#235; at&#235; &#231;ast.</p> 
<p><A NAME="an_8:14">8:14</A>&nbsp;Pastaj Jezusi hyri n&#235; sht&#235;pin&#235; e Pjetrit dhe pa q&#235; e vjehrra ishte n&#235; shtrat me ethe.</p> 
<p><A NAME="an_8:15">8:15</A>&nbsp;Dhe ai ia preku dor&#235;n dhe ethet e lan&#235;; dhe ajo u ngrit dhe nisi t'u sh&#235;rbej&#235;.</p> 
<p><A NAME="an_8:16">8:16</A>&nbsp;Dhe kur u ngrys, i soll&#235;n shum&#235; t&#235; pushtuar nga demon&#235;; dhe ai, me fjal&#235;, i d&#235;boi frym&#235;rat dhe i sh&#235;roi t&#235; gjith&#235; t&#235; s&#235;mur&#235;t,</p> 
<p><A NAME="an_8:17">8:17</A>&nbsp;q&#235; k&#235;shtu t&#235; p&#235;rmbushej fjala e profetit Isaia kur tha: ''Ai i mori l&#235;ngatat tona dhe i mbarti s&#235;mundjet tona''.</p> 
<p><A NAME="an_8:18">8:18</A>&nbsp;Tani Jezusi, duke par&#235; rreth tij turma t&#235; m&#235;dha, urdh&#235;roi q&#235; t&#235; kalonin n&#235; bregun tjet&#235;r.</p> 
<p><A NAME="an_8:19">8:19</A>&nbsp;At&#235;her&#235; nj&#235; skrib iu afrua dhe i tha: ''M&#235;sues, un&#235; do t&#235; ndjek kudo q&#235; t&#235; shkosh''.</p> 
<p><A NAME="an_8:20">8:20</A>&nbsp;Dhe Jezusi i tha: ''Dhelprat i kan&#235; strofkat, dhe zogjt&#235; e qiellit i kan&#235; &#231;erdhet, por Biri i njeriut nuk ka as ku t&#235; mb&#235;shtet&#235; kok&#235;n''.</p> 
<p><A NAME="an_8:21">8:21</A>&nbsp;Pastaj nj&#235; tjet&#235;r nga dishepujt e tij i tha: ''O Zot, m&#235; jep m&#235; par&#235; leje t&#235; shkoj t&#235; varros atin tim''.</p> 
<p><A NAME="an_8:22">8:22</A>&nbsp;Por Jezusi i tha: M&#235; ndiq, dhe l&#235;ri t&#235; vdekurit t&#235; varrosin t&#235; vdekurit e vet''.</p> 
<p><A NAME="an_8:23">8:23</A>&nbsp;Dhe mbasi ai hipi n&#235; bark&#235;, dishepujt e tij e ndiqnin.</p> 
<p><A NAME="an_8:24">8:24</A>&nbsp;Dhe ja, q&#235; u ngrit n&#235; det nj&#235; stuhi aq e madhe, sa val&#235;t po e mbulonin bark&#235;n, por ai flinte.</p> 
<p><A NAME="an_8:25">8:25</A>&nbsp;Dhe dishepujt e tij iu afruan dhe e zgjuan duke i th&#235;n&#235;: ''O Zot, na shp&#235;to, ne po mbarojm&#235;!''</p> 
<p><A NAME="an_8:26">8:26</A>&nbsp;Por ai u tha atyre: ''Pse keni frik&#235;, o njer&#235;z besimpak&#235;?''. Dhe, pasi u ngrit, qortoi er&#235;rat dhe detin, dhe u b&#235; bunac&#235; e madhe.</p> 
<p><A NAME="an_8:27">8:27</A>&nbsp;At&#235;her&#235; nj&#235;r&#235;zit u mrekulluan dhe thoshnin: ''Kush &#235;sht&#235; ky, t&#235; cilit po i binden deti dhe er&#235;rat?''.</p> 
<p><A NAME="an_8:28">8:28</A>&nbsp;Dhe kur arriti n&#235; bregun tjet&#235;r, n&#235; krahin&#235;n e Gergesenasve, i dol&#235;n para dy t&#235; demonizuar, q&#235; kishin dal&#235; nga varret, dhe ishin aq t&#235; t&#235;rbuar sa q&#235; askush nuk mund t&#235; kalonte n&#235; at&#235; udh&#235;.</p> 
<p><A NAME="an_8:29">8:29</A>&nbsp;Dhe ja, ata filluan t&#235; b&#235;rtasin duke th&#235;n&#235;: ''&#199;'&#235;sht&#235; mes nesh dhe ty, Jezus, Biri i Per&#235;ndis&#235;? Mos ke ardhur k&#235;tu t&#235; na mundosh para kohe?''.</p> 
<p><A NAME="an_8:30">8:30</A>&nbsp;Jo larg tyre nj&#235; tuf&#235; e madhe derrash po kulloste.</p> 
<p><A NAME="an_8:31">8:31</A>&nbsp;Dhe demon&#235;t iu lut&#235;n duke i th&#235;n&#235;: ''N&#235; qoft&#235; se na d&#235;bon, na lejo t&#235; shkojm&#235; n&#235; at&#235; tuf&#235; derrash''.</p> 
<p><A NAME="an_8:32">8:32</A>&nbsp;Dhe ai u tha atyre: ''Shkoni!''. K&#235;shtu ata, pasi dol&#235;n, hyn&#235; n&#235; at&#235; tuf&#235; derrash; dhe ja, gjith&#235; ajo tuf&#235; u hodh nga gremina n&#235; det, dhe u mbyt n&#235; uj&#235;.</p> 
<p><A NAME="an_8:33">8:33</A>&nbsp;Dhe ata q&#235; i kullotnin ik&#235;n dhe, kur shkuan n&#235; qytet, i treguan t&#235; gjitha k&#235;to gj&#235;ra, duke p&#235;rfshir&#235; ngjarjen e t&#235; demonizuarve.</p> 
<p><A NAME="an_8:34">8:34</A>&nbsp;Dhe ja, gjith&#235; qyteti i doli para Jezusit; dhe, kur e pan&#235;, iu lut&#235;n q&#235; t&#235; largohej prej vendit t&#235; tyre.</p> 
<p><A NAME="an_9:1">9:1</A>&nbsp;Dhe ai, pasi hipi n&#235; bark&#235;, kaloi n&#235; bregun tjet&#235;r dhe erdhi n&#235; qytetin e vet.</p> 
<p><A NAME="an_9:2">9:2</A>&nbsp;Dhe ja, iu paraqit nj&#235; paralitik i shtrir&#235; n&#235; vig; dhe Jezusi, kur pa besimin q&#235; kishin ata, i tha paralitikut: ''Merr zem&#235;r, o bir, m&#235;katet e tua t&#235; jan&#235; falur!''</p> 
<p><A NAME="an_9:3">9:3</A>&nbsp;At&#235;her&#235; disa skrib&#235; than&#235; me vete: ''Ky po blasfemon!''.</p> 
<p><A NAME="an_9:4">9:4</A>&nbsp;Por Jezusi, duke njohur mendimet e tyre, tha: ''Pse mendoni gj&#235;ra t&#235; mbrap&#235;shta n&#235; zemrat tuaja?</p> 
<p><A NAME="an_9:5">9:5</A>&nbsp;N&#235; fakt, &#231;'&#235;sht&#235; m&#235; e leht&#235;, t&#235; thuash: "M&#235;katet e tua t&#235; jan&#235; falur", apo: "&#199;ohu dhe ec"?</p> 
<p><A NAME="an_9:6">9:6</A>&nbsp;Tani, q&#235; ta dini se Biri i njeriut ka autoritet n&#235; tok&#235; t&#235; fal&#235; m&#235;katet: &#199;ohu (i tha paralitikut), merr vigun t&#235;nd dhe shko n&#235; sht&#235;pin&#235; t&#235;nde''.</p> 
<p><A NAME="an_9:7">9:7</A>&nbsp;Dhe ai u &#231;ua dhe shkoi n&#235; sht&#235;pin&#235; e vet.</p> 
<p><A NAME="an_9:8">9:8</A>&nbsp;Turmat, kur e pan&#235; k&#235;t&#235;, u &#231;udit&#235;n dhe l&#235;vdonin Per&#235;ndin&#235;, q&#235; u kishte dh&#235;n&#235; pushtet t&#235; till&#235; njer&#235;zve.</p> 
<p><A NAME="an_9:9">9:9</A>&nbsp;Pastaj Jezusi, duke shkuar tutje, pa nj&#235; burr&#235; q&#235; rrinte n&#235; dogan&#235;, i quajtur Mate, dhe i tha: ''Ndiqm&#235;!''. Dhe ai u &#231;ua dhe e ndoqi.</p> 
<p><A NAME="an_9:10">9:10</A>&nbsp;Dhe ndodhi q&#235;, kur Jezusi u ul n&#235; tryez&#235; n&#235; sht&#235;pi, erdh&#235;n shum&#235; tagrambledh&#235;s dhe m&#235;katar&#235; dhe u ul&#235;n n&#235; tryez&#235; bashk&#235; me t&#235; dhe me dishepujt e tij.</p> 
<p><A NAME="an_9:11">9:11</A>&nbsp;Farisenjt&#235;, kur e pan&#235; k&#235;t&#235;, u than&#235; dishepujve t&#235; tij: ''Pse M&#235;suesi juaj ha buk&#235; me tagrambledh&#235;sit dhe me m&#235;katar&#235;t?''.</p> 
<p><A NAME="an_9:12">9:12</A>&nbsp;Jezusi, mbasi i d&#235;gjoi, u tha atyre: ''Nuk jan&#235; t&#235; sh&#235;ndosh&#235;t ata q&#235; kan&#235; nevoj&#235; p&#235;r mjekun, por t&#235; s&#235;mur&#235;t.</p> 
<p><A NAME="an_9:13">9:13</A>&nbsp;Tani shkoni dhe m&#235;soni &#231;'do t&#235; thot&#235;: "Un&#235; dua m&#235;shir&#235; dhe jo flijime". Sepse un&#235; nuk erdha p&#235;r t&#235; thirrur n&#235; pendim t&#235; drejt&#235;t, por m&#235;katar&#235;t''.</p> 
<p><A NAME="an_9:14">9:14</A>&nbsp;At&#235;her&#235; iu afruan dishepujt e Gjonit dhe i than&#235;: ''Pse ne dhe farisenjt&#235; agj&#235;rojm&#235; shpesh, nd&#235;rsa dishepujt e tu nuk agj&#235;rojn&#235;?''.</p> 
<p><A NAME="an_9:15">9:15</A>&nbsp;Dhe Jezusi u tha atyre: ''A mund t&#235; mbajn&#235; zi dasmor&#235;t, nd&#235;rsa dh&#235;nd&#235;rri &#235;sht&#235; midis tyre? Por do t&#235; vij&#235; koha kur do t'ua marrin dh&#235;nd&#235;rrin dhe at&#235;her&#235; ata do t&#235; agj&#235;rojn&#235;.</p> 
<p><A NAME="an_9:16">9:16</A>&nbsp;Askush nuk v&#235; nj&#235; cop&#235; prej stofi t&#235; ri mbi nj&#235; petk t&#235; vjet&#235;r, sepse k&#235;shtu arna bie dhe grisja b&#235;het m&#235; e madhe.</p> 
<p><A NAME="an_9:17">9:17</A>&nbsp;Dhe as nuk shtihet vera e re n&#235; kacek&#235; t&#235; vjet&#235;r; p&#235;rndryshe kacek&#235;t shpohen, vera derdhet dhe kacek&#235;t humbin; por shtihet vera e re n&#235; kacek&#235; t&#235; rinj, k&#235;shtu q&#235; ruhen t&#235; dy''.</p> 
<p><A NAME="an_9:18">9:18</A>&nbsp;Nd&#235;rsa Jezusi u thoshte k&#235;to, iu afrua nj&#235; nga krer&#235;t e sinagog&#235;s, ra p&#235;rmbys para tij, dhe i tha: ''Sapo m&#235; vdiq vajza, por eja, v&#235;re dor&#235;n mbi t&#235; dhe ajo do t&#235; jetoj&#235;''.</p> 
<p><A NAME="an_9:19">9:19</A>&nbsp;Dhe Jezusi u ngrit dhe e ndoqi bashk&#235; me dishepujt e tij.</p> 
<p><A NAME="an_9:20">9:20</A>&nbsp;Dhe ja nj&#235; grua, e cila vuante prej dymb&#235;dhjet&#235; vjet&#235;sh nga nj&#235; fluks gjaku, iu afrua nga mbrapa dhe i preku cepin e rrobes s&#235; tij.</p> 
<p><A NAME="an_9:21">9:21</A>&nbsp;Sepse thoshte me vete: ''Po t&#235; prek vet&#235;m rroben e tij, do t&#235; sh&#235;rohem''.</p> 
<p><A NAME="an_9:22">9:22</A>&nbsp;Jezusi u kthye, e pa dhe tha: ''Merr zem&#235;r, o bij&#235;; besimi yt t&#235; ka sh&#235;ruar''. Dhe q&#235; n&#235; at&#235; &#231;ast gruaja u sh&#235;rua.</p> 
<p><A NAME="an_9:23">9:23</A>&nbsp;Kur Jezusi arriti n&#235; sht&#235;pin&#235; e kryetarit t&#235; sinagog&#235;s dhe pa fyelltar&#235;t dhe turm&#235;n q&#235; zhurmonte,</p> 
<p><A NAME="an_9:24">9:24</A>&nbsp;u tha atyre: ''Largohuni, sepse vajza nuk ka vdekur, por fle''. Dhe ata e p&#235;rqeshnin.</p> 
<p><A NAME="an_9:25">9:25</A>&nbsp;Pastaj, kur turm&#235;n e nxor&#235;n jasht&#235;, ai hyri, e zuri p&#235;r dore vajz&#235;n dhe ajo u ngrit.</p> 
<p><A NAME="an_9:26">9:26</A>&nbsp;Fama e k&#235;saj u p&#235;rhap n&#235; mbar&#235; at&#235; vend.</p> 
<p><A NAME="an_9:27">9:27</A>&nbsp;Dhe nd&#235;rsa Jezusi po largohej prej andej, dy t&#235; verb&#235;r e ndiqnin duke b&#235;rtitur dhe duke th&#235;n&#235;: ''Ki m&#235;shir&#235; p&#235;r ne, Bir i Davidit!''.</p> 
<p><A NAME="an_9:28">9:28</A>&nbsp;Kur arriti n&#235; sht&#235;pi, t&#235; verb&#235;rit iu afruan dhe Jezusi u tha atyre: ''A besoni ju se un&#235; mund ta b&#235;j k&#235;t&#235; gj&#235;?''. Ata iu p&#235;rgjigj&#235;n: ''Po, o Zot''.</p> 
<p><A NAME="an_9:29">9:29</A>&nbsp;At&#235;her&#235; ai ua preku syt&#235;, duke th&#235;n&#235;: ''U b&#235;ft&#235; sipas besimit tuaj''.</p> 
<p><A NAME="an_9:30">9:30</A>&nbsp;Dhe atyre iu hap&#235;n syt&#235;. Pastaj Jezusi i urdh&#235;roi rrept&#235;sisht duke th&#235;n&#235;: ''Ruhuni se mos e merr vesh njeri''.</p> 
<p><A NAME="an_9:31">9:31</A>&nbsp;Por ata, sapo dol&#235;n, e p&#235;rhap&#235;n fam&#235;n e tij n&#235; mbar&#235; at&#235; vend.</p> 
<p><A NAME="an_9:32">9:32</A>&nbsp;Dhe, kur ata po dilnin, i paraqit&#235;n nj&#235; burr&#235; memec dhe t&#235; demonizuar.</p> 
<p><A NAME="an_9:33">9:33</A>&nbsp;Dhe, mbasi e d&#235;boi demonin, memeci foli dhe turmat u &#231;udit&#235;n dhe than&#235;: ''Nuk &#235;sht&#235; par&#235; kurr&#235; nj&#235; gj&#235; e till&#235; n&#235; Izrael''.</p> 
<p><A NAME="an_9:34">9:34</A>&nbsp;Por farisenjt&#235; thonin: ''Ai i d&#235;bon demon&#235;t me ndihm&#235;n e princit t&#235; demon&#235;ve!''.</p> 
<p><A NAME="an_9:35">9:35</A>&nbsp;Dhe Jezusi kalonte n&#235;p&#235;r t&#235; gjitha qytetet dhe fshatrat, duke i m&#235;suar n&#235; sinagogat e tyre, duke predikuar ungjillin e mbret&#235;ris&#235; dhe duke sh&#235;ruar &#231;do s&#235;mundje e &#231;do l&#235;ngat&#235; n&#235; popull.</p> 
<p><A NAME="an_9:36">9:36</A>&nbsp;Duke par&#235; turmat, kishte dhembshuri p&#235;r to, sepse ishin t&#235; lodhur dhe t&#235; shp&#235;rndar&#235; si delet pa bari.</p> 
<p><A NAME="an_9:37">9:37</A>&nbsp;At&#235;her&#235; ai u tha dishepujve t&#235; vet: ''E korra &#235;sht&#235; me t&#235; v&#235;rtet&#235; e madhe, por pun&#235;tor&#235;t jan&#235; pak.</p> 
<p><A NAME="an_9:38">9:38</A>&nbsp;Lutjuni, pra, Zotit t&#235; t&#235; korrave, t&#235; d&#235;rgoj&#235; pun&#235;tor&#235; n&#235; t&#235; korrat e tij''.</p> 
<p><A NAME="an_10:1">10:1</A>&nbsp;Pastaj Jezusi i thirri t&#235; dymb&#235;dhjet&#235; dishepujt e tij rreth vetes dhe u dha autoritet t'i d&#235;bojn&#235; frym&#235;rat e ndyra, dhe t&#235; sh&#235;rojn&#235; &#231;do s&#235;mundje e &#231;do l&#235;ngat&#235;.</p> 
<p><A NAME="an_10:2">10:2</A>&nbsp;Dhe emrat e dymb&#235;dhjet&#235; apostujve jan&#235; k&#235;ta: i pari Simoni, i quajtur Pjet&#235;r dhe Andrea, v&#235;llai i tij; Jakobi i Zebedeut dhe Gjoni, v&#235;llai i tij;</p> 
<p><A NAME="an_10:3">10:3</A>&nbsp;Filipi dhe Bartolomeu; Thomai dhe Mateu tagrambledh&#235;si, Jakobi i Alfeut dhe Lebeu, i mbiquajtur Tade;</p> 
<p><A NAME="an_10:4">10:4</A>&nbsp;Simon Kananeasi dhe Jud&#235; Iskarioti, ai q&#235; m&#235; pas e tradhtoi.</p> 
<p><A NAME="an_10:5">10:5</A>&nbsp;K&#235;ta jan&#235; t&#235; dymb&#235;dhjet&#235;t q&#235; Jezusi i d&#235;rgoi mbasi u dha k&#235;to urdh&#235;ra: ''Mos shkoni nd&#235;r pagan&#235; dhe mos hyni n&#235; asnj&#235; qytet t&#235; Samaritan&#235;ve,</p> 
<p><A NAME="an_10:6">10:6</A>&nbsp;por shkoni m&#235; mir&#235; te delet e humbura t&#235; sht&#235;pis&#235; s&#235; Izraelit.</p> 
<p><A NAME="an_10:7">10:7</A>&nbsp;Shkoni dhe predikoni duke th&#235;n&#235;: "Mbret&#235;ria e qiejve u afrua".</p> 
<p><A NAME="an_10:8">10:8</A>&nbsp;Sh&#235;roni t&#235; s&#235;mur&#235;t, pastroni lebroz&#235;t, ngjallni t&#235; vdekurit, d&#235;boni demon&#235;t; falas mor&#235;t, falas jepni.</p> 
<p><A NAME="an_10:9">10:9</A>&nbsp;Mos grumbulloni ar, as argjend as bak&#235;r n&#235; qesen tuaj,</p> 
<p><A NAME="an_10:10">10:10</A>&nbsp;as trasta p&#235;r udh&#235;, as dy pal&#235; tunika, as sandale, as shkop, sepse pun&#235;tori &#235;sht&#235; i denj&#235; p&#235;r ushqimin e vet.</p> 
<p><A NAME="an_10:11">10:11</A>&nbsp;N&#235; &#231;far&#235;do qytet ose fshat q&#235; t&#235; hyni, pyetni n&#235; se ka aty ndonj&#235; njeri t&#235; denj&#235; dhe banoni tek ai deri sa t&#235; niseni.</p> 
<p><A NAME="an_10:12">10:12</A>&nbsp;Dhe kur hyni n&#235; sht&#235;pi, e p&#235;rsh&#235;ndetni.</p> 
<p><A NAME="an_10:13">10:13</A>&nbsp;Dhe n&#235; se ajo sht&#235;pi &#235;sht&#235; e denj&#235;, le t&#235; vij&#235; paqja juaj mbi t&#235;; por, n&#235; se nuk &#235;sht&#235; e denj&#235;, paqja juaj le t&#235; kthehet p&#235;rs&#235;ri tek ju.</p> 
<p><A NAME="an_10:14">10:14</A>&nbsp;Dhe n&#235; se dikush nuk ju pret dhe nuk i d&#235;gjon fjal&#235;t tuaja, duke dal&#235; nga ajo sht&#235;pi ose nga ai qytet, shkundni pluhurin nga k&#235;mb&#235;t tuaja.</p> 
<p><A NAME="an_10:15">10:15</A>&nbsp;Dhe n&#235; t&#235; v&#235;rtet&#235; po ju them se dit&#235;n e gjyqit, vendi i Sodom&#235;s dhe i Gomor&#235;s do t&#235; trajtohet me m&#235; shum&#235; toleranc&#235; se ai qytet.</p> 
<p><A NAME="an_10:16">10:16</A>&nbsp;Ja, un&#235; po ju d&#235;rgoj si dele n&#235; mes t&#235; ujq&#235;rve; jini, pra, t&#235; m&#235;n&#231;ur si gjarp&#235;rinjt&#235; dhe t&#235; past&#235;r si p&#235;llumbat.</p> 
<p><A NAME="an_10:17">10:17</A>&nbsp;Por ruhuni nga njer&#235;zit, sepse do t'ju zvarrisin p&#235;rpara sinedrave t&#235; tyre dhe do t'ju fshikullojn&#235; n&#235; sinagogat e tyre.</p> 
<p><A NAME="an_10:18">10:18</A>&nbsp;Dhe do t'ju &#231;ojn&#235; p&#235;rpara guvernator&#235;ve dhe p&#235;rpara mbret&#235;rve p&#235;r shkakun tim, p&#235;r t&#235; d&#235;shmuar para tyre dhe para johebrenjve.</p> 
<p><A NAME="an_10:19">10:19</A>&nbsp;Dhe, kur t'ju dor&#235;zojn&#235; n&#235; duart e tyre, mos u shqet&#235;soni se &#231;far&#235; dhe si do t&#235; flisni; sepse n&#235; at&#235; &#231;ast do t'ju jepet se &#231;far&#235; duhet t&#235; thoni;</p> 
<p><A NAME="an_10:20">10:20</A>&nbsp;sepse nuk do t&#235; jeni ju q&#235; do t&#235; flisni, por Fryma e Atit tuaj q&#235; do t&#235; flas&#235; n&#235; ju.</p> 
<p><A NAME="an_10:21">10:21</A>&nbsp;Tani v&#235;llai do t&#235; dor&#235;zoj&#235; v&#235;llan&#235; n&#235; vdekje dhe ati t&#235; birin; dhe bijt&#235; do t&#235; &#231;ohen kund&#235;r prind&#235;rve dhe do t'i vrasin.</p> 
<p><A NAME="an_10:22">10:22</A>&nbsp;Dhe t&#235; gjith&#235; do t'ju urrejn&#235; p&#235;r shkak t&#235; emrit tim; por ai q&#235; do t&#235; q&#235;ndroj&#235; deri n&#235; fund, do t&#235; shp&#235;toj&#235;.</p> 
<p><A NAME="an_10:23">10:23</A>&nbsp;Por kur do t'ju p&#235;rndjekin n&#235; nj&#235; qytet, ikni n&#235; nj&#235; tjet&#235;r, sepse n&#235; t&#235; v&#235;rtet&#235; ju them se nuk do t&#235; p&#235;rfundoni s&#235; p&#235;rshkuari qytetet e Izraelit, para se t&#235; vij&#235; Biri i njeriut.</p> 
<p><A NAME="an_10:24">10:24</A>&nbsp;Dishepulli nuk del mbi m&#235;suesin, as sh&#235;rb&#235;tori mbi zotin e tij.</p> 
<p><A NAME="an_10:25">10:25</A>&nbsp;I mjafton dishepullit t&#235; b&#235;het si m&#235;suesi i tij dhe sh&#235;rb&#235;torit t&#235; b&#235;het si zot&#235;ria e tij. N&#235; se t&#235; zotin e sht&#235;pis&#235; e quajt&#235;n Beelzebub, aq m&#235; tep&#235;r do t'i quajn&#235; ashtu ata t&#235; sht&#235;pis&#235; s&#235; tij!</p> 
<p><A NAME="an_10:26">10:26</A>&nbsp;Mos ia kini frik&#235;n pra, sepse nuk ka gj&#235; t&#235; fsheht&#235; q&#235; t&#235; mos zbulohet dhe asnj&#235; sekret q&#235; nuk do t&#235; nijhet.</p> 
<p><A NAME="an_10:27">10:27</A>&nbsp;At&#235; q&#235; un&#235; ju them n&#235; terr, e thoni n&#235; drit&#235;; dhe at&#235; q&#235; d&#235;gjoni t&#235; th&#235;n&#235; n&#235; vesh, predikojeni mbi &#231;atit&#235;.</p> 
<p><A NAME="an_10:28">10:28</A>&nbsp;Dhe mos kini frik&#235; nga ata q&#235; vrasin trupin, por nuk mund t&#235; vrasin shpirtin; kini frik&#235; m&#235; tep&#235;r nga ai q&#235; mund t'ua humb&#235; shpirtin dhe trupin n&#235; Gehena.</p> 
<p><A NAME="an_10:29">10:29</A>&nbsp;A nuk shiten vall&#235; dy harabela p&#235;r nj&#235; asp&#235;r? Dhe, megjithat&#235; asnj&#235; prej tyre nuk bie p&#235;r tok&#235; pa dashjen e Atit tuaj.</p> 
<p><A NAME="an_10:30">10:30</A>&nbsp;Sa p&#235;r ju, madje edhe t&#235; gjitha fijet e flok&#235;ve t&#235; kok&#235;s suaj jan&#235; t&#235; num&#235;ruara.</p> 
<p><A NAME="an_10:31">10:31</A>&nbsp;Mos kini frik&#235;, pra; ju vleni m&#235; tep&#235;r se shum&#235; harabela.</p> 
<p><A NAME="an_10:32">10:32</A>&nbsp;Prandaj kushdo q&#235; do t&#235; m&#235; rr&#235;fenj&#235; p&#235;rpara njer&#235;zve, dhe un&#235; do ta rr&#235;fej&#235; p&#235;rpara Atit tim q&#235; &#235;sht&#235; n&#235; qiej.</p> 
<p><A NAME="an_10:33">10:33</A>&nbsp;Por kushdo q&#235; do t&#235; m&#235; mohoj&#235; p&#235;rpara njer&#235;zve, edhe un&#235; do ta mohoj p&#235;rpara Atit tim q&#235; &#235;sht&#235; n&#235; qiej''.</p> 
<p><A NAME="an_10:34">10:34</A>&nbsp;''Mos mendoni se un&#235; erdha t&#235; sjell paqen mbi tok&#235;; nuk erdha t&#235; sjell paqen, por shpat&#235;n.</p> 
<p><A NAME="an_10:35">10:35</A>&nbsp;Sepse un&#235; erdha ta ndaj birin nga ati, bij&#235;n nga n&#235;na, nusen nga vjehrra,</p> 
<p><A NAME="an_10:36">10:36</A>&nbsp;dhe armiqt e njeriut do t&#235; jen&#235; ata t&#235; sht&#235;pis&#235; s&#235; vet.</p> 
<p><A NAME="an_10:37">10:37</A>&nbsp;Ai q&#235; e do t&#235; atin ose n&#235;n&#235;n m&#235; shum&#235; se un&#235;, nuk &#235;sht&#235; i denj&#235; p&#235;r mua; dhe ai q&#235; e do birin ose bij&#235;n m&#235; shum&#235; se un&#235;, nuk &#235;sht&#235; i denj&#235; p&#235;r mua.</p> 
<p><A NAME="an_10:38">10:38</A>&nbsp;Dhe ai q&#235; nuk e merr kryqin e vet dhe nuk vjen pas meje, nuk &#235;sht&#235; i denj&#235; p&#235;r mua.</p> 
<p><A NAME="an_10:39">10:39</A>&nbsp;Kush do t&#235; gjej&#235; jet&#235;n e vet, do ta humbas&#235;; por ai q&#235; do t&#235; humbas&#235; jet&#235;n e vet p&#235;r hirin tim, do ta gjej&#235; p&#235;rs&#235;ri.</p> 
<p><A NAME="an_10:40">10:40</A>&nbsp;Ai q&#235; ju pranon, m&#235; pranon mua; dhe ai q&#235; m&#235; pranon mua, pranon at&#235; q&#235; m&#235; ka d&#235;rguar.</p> 
<p><A NAME="an_10:41">10:41</A>&nbsp;Ai q&#235; pranon nj&#235; profet n&#235; em&#235;r t&#235; nj&#235; profeti, do t&#235; marr&#235; shp&#235;rblimin q&#235; i takon profetit; dhe ai q&#235; pranon t&#235; drejtin n&#235; em&#235;r t&#235; t&#235; drejtit, do t&#235; marr&#235; shp&#235;rblimin q&#235; i takon t&#235; drejtit.</p> 
<p><A NAME="an_10:42">10:42</A>&nbsp;Dhe kushdo q&#235; i jep p&#235;r t&#235; pir&#235; qoft&#235; edhe vet&#235;m nj&#235; got&#235; uji t&#235; fresk&#235;t ndonj&#235;rit prej k&#235;tyre t&#235; vegj&#235;lve n&#235; em&#235;r t&#235; nj&#235; dishepulli, n&#235; t&#235; v&#235;rtet&#235; ju them, q&#235; ai nuk do t&#235; humb&#235; aspak shp&#235;rblimin e tij''.</p> 
<p><A NAME="an_11:1">11:1</A>&nbsp;Mbasi Jezusi p&#235;rfundoi dh&#235;nien e porosive t&#235; tij dymb&#235;dhjet&#235; dishepujve t&#235; vet, u largua nga ai vend, p&#235;r t&#235; m&#235;suar dhe p&#235;r t&#235; predikuar n&#235; qytetet e tyre.</p> 
<p><A NAME="an_11:2">11:2</A>&nbsp;Por Gjoni, q&#235; kishte d&#235;gjuar n&#235; burg t&#235; flitej p&#235;r veprat e Krishtit, d&#235;rgoi dy nga dishepujt e vet p&#235;r t'i th&#235;n&#235;:</p> 
<p><A NAME="an_11:3">11:3</A>&nbsp;''A je ti ai q&#235; duhet t&#235; vij&#235;, apo duhet t&#235; presim nj&#235; tjet&#235;r?''</p> 
<p><A NAME="an_11:4">11:4</A>&nbsp;Dhe Jezusi, duke u p&#235;rgjigjur, u tha atyre: ''Shkoni dhe i tregoni Gjonit gj&#235;rat q&#235; d&#235;gjoni dhe shikoni:</p> 
<p><A NAME="an_11:5">11:5</A>&nbsp;T&#235; verb&#235;rit po shohin, t&#235; &#231;al&#235;t po ecin, lebroz&#235;t jan&#235; pastruar dhe t&#235; shurdh&#235;rit po d&#235;gjojn&#235;; t&#235; vdekurit po ngjallen dhe ungjilli po u predikohet t&#235; varf&#235;rve.</p> 
<p><A NAME="an_11:6">11:6</A>&nbsp;Lum ai q&#235; nuk do t&#235; skandalizohet nga un&#235;!''.</p> 
<p><A NAME="an_11:7">11:7</A>&nbsp;Dhe kur ata po largoheshin, Jezusi nisi t'u thot&#235; turmave p&#235;r Gjonin: ''&#199;far&#235; keni dal&#235; t&#235; shikoni n&#235; shkret&#235;tir&#235;? Kallamin q&#235; e tund era?</p> 
<p><A NAME="an_11:8">11:8</A>&nbsp;Por &#231;far&#235; keni dal&#235; t&#235; shikoni? Njeriun e mb&#235;shtjellur me rroba t&#235; buta? Ja, ata q&#235; veshin rroba t&#235; buta banojn&#235; n&#235; pallatet mbret&#235;rore.</p> 
<p><A NAME="an_11:9">11:9</A>&nbsp;At&#235;her&#235;, pra, &#231;'dol&#235;t t&#235; shikoni? Nj&#235; profet? Po, ju them: ai &#235;sht&#235; m&#235; shum&#235; se nj&#235; profet.</p> 
<p><A NAME="an_11:10">11:10</A>&nbsp;Sepse ky &#235;sht&#235; ai p&#235;r t&#235; cilin &#235;sht&#235; shkruar: "Ja, un&#235; po d&#235;rgoj lajm&#235;tarin tim para fytyr&#235;s sate; ai do ta b&#235;j&#235; gati rrug&#235;n t&#235;nde para teje".</p> 
<p><A NAME="an_11:11">11:11</A>&nbsp;N&#235; t&#235; v&#235;rtet&#235; po ju them: nd&#235;r ata q&#235; jan&#235; lindur prej gruas nuk ka dal&#235; kurr&#235; ndonj&#235; m&#235; i madh se Gjon Pag&#235;zori; por m&#235; i vogli n&#235; mbret&#235;rin&#235; e qiejve &#235;sht&#235; m&#235; i madh se ai.</p> 
<p><A NAME="an_11:12">11:12</A>&nbsp;Dhe qysh nga dit&#235;t e Gjon Pag&#235;zorit e deri tash mbret&#235;ria e qiejve po p&#235;son dhun&#235; dhe t&#235; dhunshmit e grabit&#235;n.</p> 
<p><A NAME="an_11:13">11:13</A>&nbsp;Sepse t&#235; gjith&#235; profet&#235;t dhe ligji kan&#235; profetizuar deri te Gjoni.</p> 
<p><A NAME="an_11:14">11:14</A>&nbsp;Dhe, n&#235; da&#231;i ta pranoni, ai &#235;sht&#235; Elia, q&#235; duhej t&#235; vij&#235;.</p> 
<p><A NAME="an_11:15">11:15</A>&nbsp;Kush ka vesh&#235; p&#235;r t&#235; d&#235;gjuar, le t&#235; d&#235;gjoj&#235;!</p> 
<p><A NAME="an_11:16">11:16</A>&nbsp;Por me k&#235; ta krahasoj k&#235;t&#235; brez? Ai u ngjan f&#235;mij&#235;ve q&#235; rrin&#235; n&#235; sheshe dhe u drejtohen shok&#235;ve t&#235; tyre</p> 
<p><A NAME="an_11:17">11:17</A>&nbsp;duke th&#235;n&#235;: "Ne i kemi r&#235;n&#235; fyellit p&#235;r ju dhe ju nuk k&#235;rcyet; nis&#235;m vajin dhe ju nuk u brengos&#235;t".</p> 
<p><A NAME="an_11:18">11:18</A>&nbsp;Pra, erdhi Gjoni q&#235; as hante, as pinte, dhe ata thon&#235;: "Ai ka nj&#235; demon".</p> 
<p><A NAME="an_11:19">11:19</A>&nbsp;Erdhi Biri i njeriut, q&#235; ha dhe pi dhe ata thon&#235;: "Ja nj&#235; gryk&#235;s dhe nj&#235; pijanec, miku i tagrambledh&#235;sve dhe i m&#235;katar&#235;ve". Por dituria &#235;sht&#235; justifikuar nga bijt&#235; e vet''.</p> 
<p><A NAME="an_11:20">11:20</A>&nbsp;At&#235;her&#235; ai nisi t'i qortoj&#235; ato qytete, ku ishte kryer pjesa m&#235; e madhe e veprave t&#235; fuqishme t&#235; tij, sepse ato nuk ishin penduar duke th&#235;n&#235;:</p> 
<p><A NAME="an_11:21">11:21</A>&nbsp;''Mjer&#235; ti, Korazin! Mjer&#235; ti Betsaida! Sepse, n&#235; se n&#235; Tiro dhe n&#235; Sidon do t&#235; ishin kryer veprat e fuqishme q&#235; u b&#235;n&#235; nd&#235;r ju, prej koh&#235;sh do t&#235; ishin penduar me thes dhe hi.</p> 
<p><A NAME="an_11:22">11:22</A>&nbsp;Prandaj un&#235; po ju them se dit&#235;n e gjyqit, Tiro dhe Sidoni do t&#235; trajtohen me m&#235; shum&#235; toleranc&#235; se ju.</p> 
<p><A NAME="an_11:23">11:23</A>&nbsp;Dhe ti, o Kapernaum, q&#235; u ngrite deri n&#235; qiell, do t&#235; fundosesh deri n&#235; ferr, sepse n&#235; se do t&#235; ishin kryer n&#235; Sodom&#235; veprat t&#235; fuqishme q&#235; jan&#235; kryer n&#235; ty, ajo do t&#235; ishte edhe sot e k&#235;saj dite.</p> 
<p><A NAME="an_11:24">11:24</A>&nbsp;Prandaj un&#235; po ju them se dit&#235;n e gjyqit fati i vendit t&#235; Sodom&#235;s do t&#235; jet&#235; m&#235; i leht&#235; se yti''.</p> 
<p><A NAME="an_11:25">11:25</A>&nbsp;N&#235; at&#235; koh&#235; Jezusi nisi t&#235; thot&#235;: ''Un&#235; t&#235; lavd&#235;roj, o At&#235;, Zot i qiellit dhe i dheut, sepse ua fshehe k&#235;to gj&#235;ra t&#235; urtit dhe t&#235; men&#231;urit, dhe ua zbulove f&#235;mij&#235;ve t&#235; vegj&#235;l.</p> 
<p><A NAME="an_11:26">11:26</A>&nbsp;Po, o At&#235;, sepse k&#235;shtu t&#235; p&#235;lqeu ty.</p> 
<p><A NAME="an_11:27">11:27</A>&nbsp;&#199;do gj&#235; m&#235; &#235;sht&#235; dh&#235;n&#235; n&#235; dor&#235; nga Ati im, dhe asnj&#235;ri nuk e njeh Birin, p&#235;rve&#231; Atit; dhe asnj&#235;ri nuk e njeh Atin, p&#235;rve&#231; Birit dhe atij t&#235; cilit Biri don t'ia zbuloj&#235;.</p> 
<p><A NAME="an_11:28">11:28</A>&nbsp;Ejani tek un&#235;, o ju t&#235; gjith&#235; t&#235; munduar dhe t&#235; r&#235;nduar, dhe un&#235; do t'ju jap &#231;lodhje.</p> 
<p><A NAME="an_11:29">11:29</A>&nbsp;Merrni mbi vete zgjedh&#235;n time dhe m&#235;soni nga un&#235;, sepse un&#235; jam zem&#235;rbut&#235; dhe i p&#235;rulur nga zemra; dhe ju do t&#235; gjeni prehje p&#235;r shpirtrat tuaj.</p> 
<p><A NAME="an_11:30">11:30</A>&nbsp;Sepse zgjedha ime &#235;sht&#235; e &#235;mb&#235;l dhe barra ime &#235;sht&#235; e leht&#235;!''.</p> 
<p><A NAME="an_12:1">12:1</A>&nbsp;N&#235; at&#235; koh&#235; Jezusi po ecte nj&#235; t&#235; shtun&#235; n&#235;p&#235;r arat me grur&#235;; dhe dishepujt e vet, t&#235; uritur, filluan t&#235; k&#235;pusin kallinj dhe t'i han&#235;.</p> 
<p><A NAME="an_12:2">12:2</A>&nbsp;Por farisenjt&#235;, kur pan&#235; k&#235;t&#235;, i than&#235;: ''Ja, dishepujt e tu po b&#235;jn&#235; at&#235; q&#235; nuk &#235;sht&#235; e lejueshme t&#235; b&#235;het t&#235; shtun&#235;n''.</p> 
<p><A NAME="an_12:3">12:3</A>&nbsp;Dhe ai u tha atyre: ''A nuk keni lexuar vall&#235; se &#231;'b&#235;ri Davidi kur pati uri, ai dhe ata q&#235; qen&#235; me t&#235;?</p> 
<p><A NAME="an_12:4">12:4</A>&nbsp;Si ai hyri n&#235; sht&#235;pin&#235; e Per&#235;ndis&#235; dhe h&#235;ngri buk&#235;t e paraqitjes, t&#235; cilat nuk lejohej t'i hante as ai e as ata q&#235; ishin me t&#235;, por vet&#235;m prift&#235;rinjt&#235;?</p> 
<p><A NAME="an_12:5">12:5</A>&nbsp;Apo nuk keni lexuar n&#235; ligj q&#235; n&#235; tempull, t&#235; shtunave, prift&#235;rinjt&#235; e shkelin t&#235; shtun&#235;n dhe megjithat&#235; nuk m&#235;katojn&#235;?</p> 
<p><A NAME="an_12:6">12:6</A>&nbsp;Dhe un&#235; po ju them se k&#235;tu &#235;sht&#235; nj&#235; m&#235; i madh se tempulli.</p> 
<p><A NAME="an_12:7">12:7</A>&nbsp;Dhe, po t&#235; dinit se &#231;far&#235; do t&#235; thot&#235;: "Un&#235; dua m&#235;shir&#235; dhe jo flijime", nuk do t&#235; kishit d&#235;nuar t&#235; pafajshmit.</p> 
<p><A NAME="an_12:8">12:8</A>&nbsp;Sepse Biri i njeriut &#235;sht&#235; zot edhe i s&#235; shtun&#235;s''.</p> 
<p><A NAME="an_12:9">12:9</A>&nbsp;Pastaj, mbasi u largua q&#235; andej, hyri n&#235; sinagog&#235;n e tyre;</p> 
<p><A NAME="an_12:10">12:10</A>&nbsp;dhe ja, aty ishte nj&#235; burr&#235; t&#235; cilit i qe thar&#235; dora. Ata e pyet&#235;n Jezusin, me q&#235;llim q&#235; ta padisin m&#235; pas: ''A &#235;sht&#235; e lejueshme q&#235; dikush t&#235; sh&#235;roj&#235; dit&#235;n e shtun&#235;?''.</p> 
<p><A NAME="an_12:11">12:11</A>&nbsp;Dhe ai u tha atyre: ''A ka ndonj&#235; prej jush q&#235; ka nj&#235; dele, dhe ajo bie n&#235; nj&#235; grop&#235; dit&#235;n e shtun&#235;, dhe e ai nuk shkon ta nxjerr&#235; jasht&#235;?</p> 
<p><A NAME="an_12:12">12:12</A>&nbsp;E, pra, sa m&#235; i vlefsh&#235;m &#235;sht&#235; njeriu se delja! A &#235;sht&#235;, pra, e lejueshme t&#235; b&#235;sh t&#235; mir&#235;n t&#235; shtun&#235;n?''.</p> 
<p><A NAME="an_12:13">12:13</A>&nbsp;At&#235;her&#235; ai i tha atij burri: ''Shtrije dor&#235;n t&#235;nde!''. Dhe ai e shtriu dhe ajo iu sh&#235;ndosh si tjetra.</p> 
<p><A NAME="an_12:14">12:14</A>&nbsp;Por farisenjt&#235;, mbasi dol&#235;n jasht&#235;, b&#235;nin k&#235;shill kund&#235;r tij si ta vrasin.</p> 
<p><A NAME="an_12:15">12:15</A>&nbsp;Por kur Jezusi e mori vesh u largua prej andej dhe turma t&#235; m&#235;dha e ndiqnin dhe ai i sh&#235;roi t&#235; gjith&#235;,</p> 
<p><A NAME="an_12:16">12:16</A>&nbsp;dhe i urdh&#235;roi ata rrept&#235;sisht t&#235; mos thonin kush ishte ai,</p> 
<p><A NAME="an_12:17">12:17</A>&nbsp;me q&#235;llim q&#235; t&#235; p&#235;rmbushej &#231;'ishte th&#235;n&#235; n&#235;p&#235;rmjet profetit Isaia q&#235; thot&#235;:</p> 
<p><A NAME="an_12:18">12:18</A>&nbsp;''Ja sh&#235;rb&#235;tori im, q&#235; un&#235; e zgjodha; i dashuri im, n&#235; t&#235; cilin shpirti im &#235;sht&#235; i k&#235;naqur. Un&#235; do ta v&#235; Frym&#235;n tim mbi t&#235; dhe ai do t'u shpall drejt&#235;sin&#235; popujve.</p> 
<p><A NAME="an_12:19">12:19</A>&nbsp;Ai nuk do t&#235; zihet dhe as nuk do t&#235; b&#235;rtas&#235; dhe askush nuk do t'ia d&#235;gjoj&#235; z&#235;rin e tij n&#235;p&#235;r sheshe.</p> 
<p><A NAME="an_12:20">12:20</A>&nbsp;Ai nuk do ta th&#235;rmoj&#235; kallamin e thyer dhe nuk do ta shuaj&#235; kandilin q&#235; b&#235;n tym, deri sa t&#235; mos e ket&#235; b&#235;r&#235; t&#235; triumfoj&#235; drejt&#235;sin&#235;.</p> 
<p><A NAME="an_12:21">12:21</A>&nbsp;Dhe njer&#235;zit do t&#235; shpresojn&#235; n&#235; emrin e tij''.</p> 
<p><A NAME="an_12:22">12:22</A>&nbsp;At&#235;her&#235; i paraqit&#235;n nj&#235; t&#235; idemonizuar, q&#235; ishte i verb&#235;r dhe memec; dhe ai e sh&#235;roi, k&#235;shtu q&#235; i verb&#235;ri e memeci fliste dhe shikonte.</p> 
<p><A NAME="an_12:23">12:23</A>&nbsp;Dhe mbar&#235; turmat &#231;uditeshin dhe thonin: ''A mos &#235;sht&#235; ky i Biri i Davidit?''.</p> 
<p><A NAME="an_12:24">12:24</A>&nbsp;Por farisenjt&#235;, kur e d&#235;gjuan k&#235;t&#235;, than&#235;: ''Ky i d&#235;bon demon&#235;t vet&#235;m me fuqin&#235; e Beelzebubit, princit t&#235; demon&#235;ve''.</p> 
<p><A NAME="an_12:25">12:25</A>&nbsp;Dhe Jezusi, duke njohur mendimet e tyre, u tha: ''&#199;do mbret&#235;ri, q&#235; p&#235;r&#231;ahet n&#235; vetvete, shkon drejt shkat&#235;rrimit; dhe &#231;do qytet ose sht&#235;pi, q&#235; p&#235;r&#231;ahet n&#235; vetvete, nuk shkon gjat&#235;.</p> 
<p><A NAME="an_12:26">12:26</A>&nbsp;At&#235;her&#235;, n&#235; qoft&#235; se Satani d&#235;bon Satan&#235;, ai &#235;sht&#235; p&#235;r&#231;ar&#235; n&#235; vetvete, dhe si mund t&#235; q&#235;ndroj&#235; mbret&#235;ria e tij?</p> 
<p><A NAME="an_12:27">12:27</A>&nbsp;Dhe n&#235; qoft&#235; se un&#235; i d&#235;boj djajt&#235; me ndihm&#235;n e Beelzebubit, me ndihm&#235;n e kujt i d&#235;bojn&#235; bijt&#235; tuaj? Prandaj ata do t&#235; jen&#235; gjykat&#235;sit tuaj.</p> 
<p><A NAME="an_12:28">12:28</A>&nbsp;Por, n&#235; qoft&#235; se un&#235; i d&#235;boj djajt&#235; me ndihm&#235;n e Frym&#235;s s&#235; Per&#235;ndis&#235;, at&#235;her&#235; mbret&#235;ria e Per&#235;ndis&#235; ka ardhur n&#235; mes tuaj.</p> 
<p><A NAME="an_12:29">12:29</A>&nbsp;Ose, si mund t&#235; hyj&#235; dikush n&#235; sht&#235;pin&#235; e t&#235; fuqishmit dhe t'i grabis&#235; pasurin&#235;, po t&#235; mos e ket&#235; lidhur m&#235; par&#235; t&#235; fuqishmin? Vet&#235;m at&#235;her&#235; ai do t&#235; mund t'ia pla&#231;kis&#235; sht&#235;pin&#235;.</p> 
<p><A NAME="an_12:30">12:30</A>&nbsp;Kush nuk &#235;sht&#235; me mua, &#235;sht&#235; kund&#235;r meje dhe kush nuk mbledh me mua, shkap&#235;rderdh.</p> 
<p><A NAME="an_12:31">12:31</A>&nbsp;Prandaj un&#235; po ju them: &#199;do m&#235;kat dhe blasfemi do t'u falet njer&#235;zve; por blasfemia kund&#235;r Frym&#235;s nuk do t'u falet atyre.</p> 
<p><A NAME="an_12:32">12:32</A>&nbsp;Dhe kushdo q&#235; flet kund&#235;r Birit t&#235; njeriut do t&#235; falet; por ai q&#235; flet kund&#235;r Frym&#235;s s&#235; Shenjt&#235; nuk do t&#235; falet as n&#235; k&#235;t&#235; bot&#235; as n&#235; at&#235; t&#235; ardhme''.</p> 
<p><A NAME="an_12:33">12:33</A>&nbsp;''Ose b&#235;jeni t&#235; mir&#235; pem&#235;n dhe fryti i saj do t&#235; jet&#235; i mir&#235;, ose b&#235;jeni t&#235; keqe pem&#235;n dhe fryti i saj do t&#235; jet&#235; i keq; sepse pema njihet nga fryti.</p> 
<p><A NAME="an_12:34">12:34</A>&nbsp;O pjell&#235; nep&#235;rkash! Si mund t&#235; flisni mir&#235;, kur jeni t&#235; k&#235;qij? Sepse &#231;'ka zemra qet goja.</p> 
<p><A NAME="an_12:35">12:35</A>&nbsp;Njeriu i mir&#235; nga thesari i mir&#235; i zemr&#235;s nxjerr gj&#235;ra t&#235; mira; por njeriu i keq nxjerr gj&#235;ra t&#235; k&#235;qija nga thesari i tij i keq.</p> 
<p><A NAME="an_12:36">12:36</A>&nbsp;Por un&#235; po ju them se dit&#235;n e gjyqit nj&#235;r&#235;zit do t&#235; japin llogari p&#235;r &#231;do fjal&#235; t&#235; kot&#235; q&#235; kan&#235; th&#235;n&#235;.</p> 
<p><A NAME="an_12:37">12:37</A>&nbsp;Sepse n&#235; baz&#235; t&#235; fjal&#235;ve t&#235; tua do t&#235; justifikohesh, dhe n&#235; baz&#235; t&#235; fjal&#235;ve t&#235; tua do t&#235; d&#235;nohesh''.</p> 
<p><A NAME="an_12:38">12:38</A>&nbsp;At&#235;her&#235; disa skrib&#235; dhe farisenj e pyet&#235;n duke th&#235;n&#235;: ''M&#235;sues, ne duam t&#235; shohim ndonj&#235; shenj&#235; prej teje''.</p> 
<p><A NAME="an_12:39">12:39</A>&nbsp;Por ai duke iu p&#235;rgjigjur u tha atyre: ''Ky brez i mbrapsht&#235; dhe kuror&#235;shkel&#235;s k&#235;rkon nj&#235; shenj&#235;, por asnj&#235; shenj&#235; nuk do t'i jepet, p&#235;rve&#231; shenj&#235;s s&#235; profetit Jona.</p> 
<p><A NAME="an_12:40">12:40</A>&nbsp;N&#235; fakt ashtu si Jona q&#235;ndroi tri dit&#235; e tri net n&#235; barkun e peshkut t&#235; madh, k&#235;shtu Biri i njeriut do t&#235; q&#235;ndroj&#235; tri dit&#235; e tri net n&#235; zem&#235;r t&#235; tok&#235;s.</p> 
<p><A NAME="an_12:41">12:41</A>&nbsp;Banor&#235;t e Ninivit do t&#235; ringjallen n&#235; gjyq bashk&#235; me k&#235;t&#235; brez dhe do ta d&#235;nojn&#235;, sepse ata u penduan me predikimin e Jonas; dhe ja, k&#235;tu &#235;sht&#235; nj&#235; m&#235; i madh se Jona.</p> 
<p><A NAME="an_12:42">12:42</A>&nbsp;Mbret&#235;resha e jugut do t&#235; ringjallet n&#235; gjyq bashk&#235; me k&#235;t&#235; brez dhe do ta d&#235;noj&#235;, sepse ajo erdhi nga skaji m&#235; i larg&#235;t i tok&#235;s p&#235;r t&#235; d&#235;gjuar diturin&#235; e Salomonit; dhe ja, k&#235;tu &#235;sht&#235; nj&#235; m&#235; i madh se Salomoni.</p> 
<p><A NAME="an_12:43">12:43</A>&nbsp;Tani kur fryma e ndyr&#235; ka dal&#235; nga nj&#235; njeri, endet n&#235;p&#235;r vende t&#235; thata, duke k&#235;rkuar qet&#235;si, por nuk e gjen.</p> 
<p><A NAME="an_12:44">12:44</A>&nbsp;At&#235;her&#235; thot&#235;: "Do t&#235; kthehem n&#235; sht&#235;pin&#235; time, nga kam dal&#235;"; po kur arrin e gjen t&#235; zbraz&#235;t, t&#235; pastruar dhe t&#235; zbukuruar;</p> 
<p><A NAME="an_12:45">12:45</A>&nbsp;at&#235;her&#235; shkon e merr me vete shtat&#235; frym&#235;ra t&#235; tjera m&#235; t&#235; liga se ai, t&#235; cil&#235;t hyjn&#235; dhe banojn&#235; aty; k&#235;shtu gjendja e fundit e k&#235;tij njeriut b&#235;het m&#235; e keqe nga e m&#235;parshmja. K&#235;shtu do t'i ndodh&#235; edhe k&#235;tij brezi t&#235; mbrapsht&#235;''.</p> 
<p><A NAME="an_12:46">12:46</A>&nbsp;Nd&#235;rsa ai vazhdonte t'u fliste turmave, ja n&#235;na e tij dhe v&#235;llez&#235;rit e tij po rrinin jasht&#235; dhe k&#235;rkonin t&#235; flisnin me t&#235;.</p> 
<p><A NAME="an_12:47">12:47</A>&nbsp;Dhe dikush i tha: ''Ja, n&#235;na jote dhe v&#235;llez&#235;rit e tu jan&#235; atje jasht&#235; dhe duan t&#235; flasin me ty''.</p> 
<p><A NAME="an_12:48">12:48</A>&nbsp;Por ai duke iu p&#235;rgjigjur, i tha atij q&#235; e kishte lajm&#235;ruar: ''Kush &#235;sht&#235; n&#235;na ime dhe kush jan&#235; v&#235;llez&#235;rit e mi?''.</p> 
<p><A NAME="an_12:49">12:49</A>&nbsp;E shtriu dor&#235;n e vet drejt dishepujve t&#235; vet dhe tha: ''Ja n&#235;na ime dhe v&#235;llez&#235;rit e mi.</p> 
<p><A NAME="an_12:50">12:50</A>&nbsp;Sepse kushdo q&#235; kryen vullnetin e Atit tim q&#235; &#235;sht&#235; n&#235; qiej, m&#235; &#235;sht&#235; v&#235;lla, mot&#235;r dhe n&#235;n&#235;''.</p> 
<p><A NAME="an_13:1">13:1</A>&nbsp;Tani po at&#235; dit&#235;, Jezusi doli nga sht&#235;pia dhe u ul n&#235; breg t&#235; detit.</p> 
<p><A NAME="an_13:2">13:2</A>&nbsp;Turma t&#235; m&#235;dha u mblodh&#235;n rreth tij k&#235;shtu q&#235; ai hipi mbi nj&#235; bark&#235; dhe u ul; dhe gjith&#235; populli rrinte n&#235; k&#235;mb&#235; n&#235; breg.</p> 
<p><A NAME="an_13:3">13:3</A>&nbsp;Dhe ai u paraqiti shum&#235; gj&#235;ra n&#235; sh&#235;mb&#235;lltyr&#235;, duke th&#235;n&#235;: ''Ja, nj&#235; mbjell&#235;s doli p&#235;r t&#235; mbjell&#235;.</p> 
<p><A NAME="an_13:4">13:4</A>&nbsp;Nd&#235;rsa po mbillte, nj&#235; pjes&#235; e far&#235;s ra p&#235;rgjat&#235; rrug&#235;s; dhe zogjt&#235; erdh&#235;n dhe e h&#235;ngr&#235;n.</p> 
<p><A NAME="an_13:5">13:5</A>&nbsp;Nj&#235; pjes&#235; tjet&#235;r ra n&#235; gurishte, ku nuk kishte shum&#235; tok&#235;, dhe mbiu shpejt sepse terreni nuk ishte i thell&#235;;</p> 
<p><A NAME="an_13:6">13:6</A>&nbsp;por kur doli dielli u fishk dhe u tha sepse s'kishte rr&#235;nj&#235;.</p> 
<p><A NAME="an_13:7">13:7</A>&nbsp;Nj&#235; pjes&#235; tjet&#235;r ra midis ferrave dhe ferrat u rrit&#235;n dhe ia zun&#235; frym&#235;n.</p> 
<p><A NAME="an_13:8">13:8</A>&nbsp;Nj&#235; tjet&#235;r ra n&#235; tok&#235; t&#235; mir&#235; dhe dha fryt duke dh&#235;n&#235; nj&#235;ra nj&#235;qindfish, tjetra gjasht&#235;dhjet&#235;fish dhe tjetra tridhjet&#235;fish.</p> 
<p><A NAME="an_13:9">13:9</A>&nbsp;Kush ka vesh p&#235;r t&#235; d&#235;gjuar, le t&#235; d&#235;gjoj&#235;!''.</p> 
<p><A NAME="an_13:10">13:10</A>&nbsp;At&#235;her&#235; dishepujt iu afruan dhe i than&#235;: ''Pse po u flet atyre me sh&#235;mb&#235;lltyr&#235;?''.</p> 
<p><A NAME="an_13:11">13:11</A>&nbsp;Dhe ai duke u p&#235;rgjigjur u tha atyre: ''Sepse juve ju &#235;sht&#235; dh&#235;n&#235; mund&#235;sia t&#235; njihni t&#235; fshehtat e mbret&#235;ris&#235; s&#235; qiejve, nd&#235;rsa atyre nuk u &#235;sht&#235; dh&#235;n&#235;.</p> 
<p><A NAME="an_13:12">13:12</A>&nbsp;Sepse atij q&#235; ka, do t'i jepet dhe do t&#235; ket&#235; boll&#235;k; nd&#235;rsa atij q&#235; nuk ka, do t'i merret edhe ajo q&#235; ka.</p> 
<p><A NAME="an_13:13">13:13</A>&nbsp;Prandaj un&#235; u flas atyre me sh&#235;mb&#235;ll-tyr&#235;, sepse duke par&#235; nuk shohin, dhe duke d&#235;gjuar nuk d&#235;gjojn&#235; as nuk kuptojn&#235;.</p> 
<p><A NAME="an_13:14">13:14</A>&nbsp;K&#235;shtu nd&#235;r ta p&#235;rmbushet profecia e Isaias, q&#235; thot&#235;: "Ju do t&#235; d&#235;gjoni, por nuk do t&#235; kuptoni, do t&#235; v&#235;shtroni, por nuk do t&#235; shikoni.</p> 
<p><A NAME="an_13:15">13:15</A>&nbsp;Sepse zemra e k&#235;tij populli &#235;sht&#235; b&#235;r&#235; e pandjeshme, ata jan&#235; b&#235;r&#235; t&#235; r&#235;nd&#235; nga vesh&#235;t dhe kan&#235; mbyllur syt&#235;, q&#235; nuk shohin me sy dhe nuk d&#235;gjojn&#235; me vesh, dhe nuk gjykojn&#235; me zem&#235;r dhe nuk kthehen, dhe un&#235; t'i sh&#235;roj.</p> 
<p><A NAME="an_13:16">13:16</A>&nbsp;Por lum syt&#235; tuaj q&#235; shohin dhe vesh&#235;t tuaj q&#235; d&#235;gjojn&#235;.</p> 
<p><A NAME="an_13:17">13:17</A>&nbsp;Sepse n&#235; t&#235; v&#235;rtet&#235; ju them se shum&#235; profet&#235; dhe t&#235; drejt&#235; desh&#235;n t'i shohin gj&#235;rat q&#235; ju po shihni dhe nuk i pan&#235;, dhe t'i d&#235;gjojn&#235; gj&#235;rat q&#235; ju d&#235;gjoni dhe nuk i d&#235;gjuan!</p> 
<p><A NAME="an_13:18">13:18</A>&nbsp;Juve pra kuptoni sh&#235;mb&#235;lltyr&#235;n e mbjell&#235;sit.</p> 
<p><A NAME="an_13:19">13:19</A>&nbsp;Kur dikush d&#235;gjon fjal&#235;n e mbret&#235;ris&#235; dhe nuk e kupton, vjen i ligu dhe i merr at&#235; q&#235; ishte mbjell&#235; n&#235; zemr&#235;n e tij. Ky &#235;sht&#235; ai njeri q&#235; ka marr&#235; fara p&#235;rgjat&#235; rrug&#235;s.</p> 
<p><A NAME="an_13:20">13:20</A>&nbsp;Dhe ai q&#235; ka marr&#235; far&#235;n n&#235;p&#235;r gurishte, &#235;sht&#235; ai q&#235; d&#235;gjon fjal&#235;n dhe e pranon menj&#235;her&#235; me g&#235;zim;</p> 
<p><A NAME="an_13:21">13:21</A>&nbsp;por, nuk ka rr&#235;nj&#235; n&#235; vete, dhe &#235;sht&#235; p&#235;r pak koh&#235;; dhe kur vijn&#235; mundimi ose p&#235;rndjekja p&#235;r shkak t&#235; fjal&#235;s, skandalizohet menj&#235;her&#235;.</p> 
<p><A NAME="an_13:22">13:22</A>&nbsp;Dhe ai q&#235; ka marr&#235; far&#235;n midis ferrave &#235;sht&#235; ai q&#235; e d&#235;gjon fjal&#235;n, por shqet&#235;simet e k&#235;saj bote dhe mashtrimet e pasuris&#235; ia mbysin fjal&#235;n; dhe ajo b&#235;het e pafrytshme.</p> 
<p><A NAME="an_13:23">13:23</A>&nbsp;Por ai q&#235; merr far&#235;n n&#235; tok&#235; t&#235; mir&#235;, &#235;sht&#235; ai q&#235; e d&#235;gjon fjal&#235;n, e kupton dhe jep fryt; dhe prodhon nj&#235;ri nj&#235;qindfish, tjetri gjasht&#235;dhjet&#235;fish dhe tjetri tridhjet&#235;fish.</p> 
<p><A NAME="an_13:24">13:24</A>&nbsp;Ai u propozoi atyre nj&#235; sh&#235;mb&#235;lltyr&#235; tjet&#235;r: ''Mbret&#235;ria e qiejve i ngjan nj&#235; njeriu q&#235; mbolli far&#235; t&#235; mir&#235; n&#235; ar&#235;n e vet.</p> 
<p><A NAME="an_13:25">13:25</A>&nbsp;Por, nd&#235;rsa njer&#235;zit po flinin, erdhi armiku i tij dhe mbolli egj&#235;r n&#235;p&#235;r grur&#235; dhe iku.</p> 
<p><A NAME="an_13:26">13:26</A>&nbsp;Kur m&#235; pas gruri u rrit dhe jepte fryt u duk edhe egjra.</p> 
<p><A NAME="an_13:27">13:27</A>&nbsp;Dhe sh&#235;rb&#235;tor&#235;t e padronit t&#235; sht&#235;pis&#235; iu afruan atij dhe i than&#235;: "Zot, a nuk ke mbjell&#235; far&#235; t&#235; mir&#235; n&#235; ar&#235;n t&#235;nde? Vall&#235; nga doli egjra?</p> 
<p><A NAME="an_13:28">13:28</A>&nbsp;Dhe ai u tha atyre: "K&#235;t&#235; e ka b&#235;r&#235; armiku". At&#235;her&#235; sh&#235;rb&#235;tor&#235;t i than&#235;: "A do ti t&#235; shkojm&#235; e ta shkulim?".</p> 
<p><A NAME="an_13:29">13:29</A>&nbsp;Por ai tha: "Jo, kam frik&#235; se, duke shkulur egjr&#235;n, bashk&#235; me t&#235;, do t&#235; shkulni edhe grurin.</p> 
<p><A NAME="an_13:30">13:30</A>&nbsp;I lini t&#235; rriten bashk&#235; deri n&#235; t&#235; korra. N&#235; koh&#235;n e korrjes un&#235; do t'u them korr&#235;sve: Mblidhni m&#235; par&#235; egjr&#235;n, lidheni n&#235; duaj p&#235;r ta djegur; por grurin futeni n&#235; hambarin tim"''.</p> 
<p><A NAME="an_13:31">13:31</A>&nbsp;Ai u proposoi atyre nj&#235; sh&#235;mb&#235;lltyre tjet&#235;r duke th&#235;n&#235;: ''Mbret&#235;ria e qiejve i ngjan nj&#235; kokrre sinapi, t&#235; cil&#235;n e merr nj&#235; njeri dhe e mbjell n&#235; ar&#235;n e vet.</p> 
<p><A NAME="an_13:32">13:32</A>&nbsp;Ajo, pa dyshim, &#235;sht&#235; m&#235; e vogla nga t&#235; gjitha far&#235;rat; por, kur rritet, &#235;sht&#235; m&#235; e madhe se t&#235; gjitha barishtet, dhe b&#235;het nj&#235; pem&#235;, aq sa zogjt&#235; e qiellit vijn&#235; dhe gjejn&#235; streh&#235; n&#235; deg&#235;t e saj''.</p> 
<p><A NAME="an_13:33">13:33</A>&nbsp;Ai u tha atyre nj&#235; sh&#235;mb&#235;lltyr&#235; tjet&#235;r: ''Mbret&#235;ria e qiejve i ngjan majas&#235; q&#235; e merr nj&#235; grua dhe z&#235; brum&#235; me tri masa miell deri sa brumi t&#235; mbruhet plot&#235;sisht''.</p> 
<p><A NAME="an_13:34">13:34</A>&nbsp;Jezusi ua tha turmave t&#235; gjitha k&#235;to gj&#235;ra n&#235; sh&#235;mb&#235;lltyra; dhe u fliste atyre vet&#235;m n&#235; sh&#235;mb&#235;lltyra,</p> 
<p><A NAME="an_13:35">13:35</A>&nbsp;q&#235; t&#235; p&#235;rmbushej &#231;'&#235;sht&#235; e th&#235;n&#235; n&#235;p&#235;rmjet profetit: ''Un&#235; do t&#235; hap goj&#235;n time n&#235; sh&#235;mb&#235;lltyra dhe do t&#235; zbuloj gj&#235;ra t&#235; fshehura q&#235; nga themelimi i bot&#235;s''.</p> 
<p><A NAME="an_13:36">13:36</A>&nbsp;At&#235;her&#235; Jezusi, mbasi i lejoi turmat, u kthye n&#235; sht&#235;pi dhe dishepujt e tij iu afruan e i than&#235;: ''Na e shpjego sh&#235;mb&#235;lltyr&#235;n e egjr&#235;s n&#235; ar&#235;''.</p> 
<p><A NAME="an_13:37">13:37</A>&nbsp;Dhe ai duke u p&#235;rgjigjur u tha atyre: ''Ai q&#235; mbjell far&#235;n e mir&#235; &#235;sht&#235; Biri i njeriut.</p> 
<p><A NAME="an_13:38">13:38</A>&nbsp;Ara &#235;sht&#235; bota, fara e mir&#235; jan&#235; bijt&#235; e mbret&#235;ris&#235; dhe egjra jan&#235; bijt&#235; e t&#235; ligut,</p> 
<p><A NAME="an_13:39">13:39</A>&nbsp;dhe armiku q&#235; e ka mbjell&#235; &#235;sht&#235; djalli, nd&#235;rsa korrja &#235;sht&#235; fundi i bot&#235;s dhe korr&#235;sit jan&#235; engj&#235;jt.</p> 
<p><A NAME="an_13:40">13:40</A>&nbsp;Ashtu si mblidhet egjra dhe digjet n&#235; zjarr, k&#235;shtu, do t&#235; ndodh&#235; n&#235; mbarimin e bot&#235;s.</p> 
<p><A NAME="an_13:41">13:41</A>&nbsp;Biri i njeriut do t&#235; d&#235;rgoj&#235; engj&#235;jt e vet dhe ata do t&#235; mbledhin nga mbret&#235;ria e tij gjith&#235; skandalet dhe ata q&#235; b&#235;jn&#235; paudh&#235;si,</p> 
<p><A NAME="an_13:42">13:42</A>&nbsp;dhe do t'i hedhin n&#235; furr&#235;n e zjarrit. Atje do t&#235; ket&#235; qarje dhe k&#235;rc&#235;llim dh&#235;mb&#235;sh.</p> 
<p><A NAME="an_13:43">13:43</A>&nbsp;At&#235;her&#235; t&#235; drejtit do t&#235; shk&#235;lqejn&#235; si dielli n&#235; mbret&#235;rin&#235; e Atit t&#235; tyre. Kush ka vesh&#235; p&#235;r t&#235; d&#235;gjuar, t&#235; d&#235;gjoj&#235;!''.</p> 
<p><A NAME="an_13:44">13:44</A>&nbsp;''P&#235;rs&#235;ri, mbret&#235;ria e qiejve i ngjan nj&#235; thesari t&#235; fshehur n&#235; nj&#235; ar&#235;, q&#235; nj&#235; njeri q&#235; e ka gjetur e fsheh; dhe, nga g&#235;zimi q&#235; ka, shkon, shet gjith&#231;ka q&#235; ka dhe e blen at&#235; ar&#235;.</p> 
<p><A NAME="an_13:45">13:45</A>&nbsp;Akoma mbret&#235;ria e qiejve i ngjan nj&#235; tregtari q&#235; shkon t&#235; k&#235;rkoj&#235; margaritar&#235; t&#235; bukur.</p> 
<p><A NAME="an_13:46">13:46</A>&nbsp;Dhe, kur gjen nj&#235; margaritar me vler&#235; t&#235; madhe, shkon dhe shet gjith&#231;ka q&#235; ka dhe e blen.</p> 
<p><A NAME="an_13:47">13:47</A>&nbsp;Mbret&#235;ria e qiejve i ngjan gjithashtu nj&#235; rrjete t&#235; hedhur n&#235; det, q&#235; mbledh gjithfar&#235; lloje gj&#235;rash.</p> 
<p><A NAME="an_13:48">13:48</A>&nbsp;Kur ajo &#235;sht&#235; mbushur, peshkatar&#235;t e nxjerrin at&#235; n&#235; breg, ulen dhe mbledhin n&#235; kosha &#231;'&#235;sht&#235; e mir&#235;, por i hedhin ata q&#235; nuk jan&#235; t&#235; mir&#235;.</p> 
<p><A NAME="an_13:49">13:49</A>&nbsp;K&#235;shtu do t&#235; ndodh&#235; n&#235; mbarimin e bot&#235;s; do t&#235; vijn&#235; engj&#235;jt dhe do t'i ndajn&#235; t&#235; mbrapshtit nga t&#235; drejt&#235;t;</p> 
<p><A NAME="an_13:50">13:50</A>&nbsp;dhe do t'i hedhin n&#235; furr&#235;n e zjarrit. Atje do t&#235; ket&#235; qarje dhe k&#235;rc&#235;llim dh&#235;mb&#235;sh''.</p> 
<p><A NAME="an_13:51">13:51</A>&nbsp;Jezusi u tha atyre: ''A i kuptuat t&#235; gjitha k&#235;to?''. Ata i than&#235;: ''Po, Zot''.</p> 
<p><A NAME="an_13:52">13:52</A>&nbsp;Dhe ai u tha atyre: ''Prandaj &#231;do skrib, q&#235; &#235;sht&#235; m&#235;suar p&#235;r mbret&#235;rin&#235; e qiejve i ngjan nj&#235; padroni sht&#235;pie q&#235; nxjerr jasht&#235; nga thesari i vet gj&#235;rat e reja dhe t&#235; vjetra''.</p> 
<p><A NAME="an_13:53">13:53</A>&nbsp;Tani kur Jezusi i kishte mbaruar k&#235;to sh&#235;mb&#235;lltyra, u largua q&#235; andej.</p> 
<p><A NAME="an_13:54">13:54</A>&nbsp;Dhe, pasi erdhi n&#235; vendlindjen e tij, i m&#235;sonte ata n&#235; sinagog&#235;n e tyre, k&#235;shtu q&#235; ata, habiteshin dhe thonin: ''Nga i erdh&#235;n k&#235;tij kjo dituri dhe k&#235;to vepra t&#235; pushtetshme?</p> 
<p><A NAME="an_13:55">13:55</A>&nbsp;A nuk &#235;sht&#235; ky i biri i marangozit? Nuk quhet n&#235;na e tij Mari, dhe v&#235;llez&#235;rit e tij Jakob, Iose, Simon dhe Juda?</p> 
<p><A NAME="an_13:56">13:56</A>&nbsp;Dhe motrat e tij nuk jan&#235; t&#235; gjitha nd&#235;r ne? At&#235;her&#235; nga i erdh&#235;n k&#235;tij t&#235; gjitha k&#235;to?''.</p> 
<p><A NAME="an_13:57">13:57</A>&nbsp;Dhe skandalizoheshin me t&#235;. Por Jezusi u tha atyre: ''Asnj&#235; profet nuk p&#235;r&#231;mohet, ve&#231;se n&#235; vendlindjen e vet dhe n&#235; sht&#235;pin&#235; e vet''.</p> 
<p><A NAME="an_13:58">13:58</A>&nbsp;Dhe, p&#235;r shkak t&#235; mosbesimit t&#235; tyre, ai nuk b&#235;ri aty shum&#235; vepra t&#235; pushtetshme.</p> 
<p><A NAME="an_14:1">14:1</A>&nbsp;N&#235; at&#235; koh&#235; Herodi, tetrarku, mori vesh fam&#235;n e Jezusit,</p> 
<p><A NAME="an_14:2">14:2</A>&nbsp;dhe u tha sh&#235;rb&#235;tor&#235;ve t&#235; vet: ''Ky &#235;sht&#235; Gjon Pag&#235;zori; ai u ngjall s&#235; vdekuri dhe prandaj fuqit&#235; e mbinatyrshme veprojn&#235; n&#235; t&#235;''.</p> 
<p><A NAME="an_14:3">14:3</A>&nbsp;Herodi, n&#235; fakt, e kishte arrestuar Gjonin, i kishte hedhur prangat dhe e kishte futur n&#235; burg, p&#235;r shkak t&#235; Herodiad&#235;s, gruas s&#235; Filipit, v&#235;llait t&#235; vet.</p> 
<p><A NAME="an_14:4">14:4</A>&nbsp;Sepse Gjoni i thoshte: ''Nuk &#235;sht&#235; e lejueshme t&#235; bashk&#235;jetosh me t&#235;!''.</p> 
<p><A NAME="an_14:5">14:5</A>&nbsp;Dhe, ndon&#235;se donte ta vriste, Herodi kishte frik&#235; nga populli q&#235; e konsideronte Gjonin profet.</p> 
<p><A NAME="an_14:6">14:6</A>&nbsp;Kur po festohej dit&#235;lindja e Herodit, e bija e Herodiad&#235;s vall&#235;zoi p&#235;rpara tij dhe i p&#235;lqeu Herodit</p> 
<p><A NAME="an_14:7">14:7</A>&nbsp;aq shum&#235;, sa ai i premtoi asaj me betim se do t'i jepte &#231;far&#235;do q&#235; t'i k&#235;rkonte.</p> 
<p><A NAME="an_14:8">14:8</A>&nbsp;Dhe ajo, e shtyr&#235; nga e &#235;ma, tha: ''Ma jep k&#235;tu, mbi nj&#235; pjat&#235;, kok&#235;n e Gjon Pag&#235;zorit''.</p> 
<p><A NAME="an_14:9">14:9</A>&nbsp;Mbretit i erdhi keq, po p&#235;r shkak t&#235; betimit dhe t&#235; ftuarve q&#235; ishin me t&#235; n&#235; tryez&#235;, urdh&#235;roi q&#235; t'ia japin.</p> 
<p><A NAME="an_14:10">14:10</A>&nbsp;K&#235;shtu d&#235;rgoi dik&#235; p&#235;r t'i prer&#235; kok&#235;n Gjon Pag&#235;zorit n&#235; burg;</p> 
<p><A NAME="an_14:11">14:11</A>&nbsp;dhe kok&#235;n e tij e prun&#235; mbi nj&#235; pjat&#235; dhe ia dhan&#235; vajz&#235;s; ajo ia &#231;oi s'&#235;m&#235;s.</p> 
<p><A NAME="an_14:12">14:12</A>&nbsp;Pastaj erdh&#235;n dishepujt e tij, e mor&#235;n trupin dhe e varros&#235;n, mandej ata shkuan dhe ia treguan ngjarjen Jezusit.</p> 
<p><A NAME="an_14:13">14:13</A>&nbsp;Kur Jezusi i d&#235;gjoi k&#235;to, u nis q&#235; andej me nj&#235; bark&#235; dhe u t&#235;rhoq n&#235; vetmi, n&#235; nj&#235; vend t&#235; shkret&#235;. Dhe turmat, kur e mor&#235;n vesh, e ndiqnin n&#235; k&#235;mb&#235; nga qytetet.</p> 
<p><A NAME="an_14:14">14:14</A>&nbsp;Dhe Jezusi, kur doli nga barka, pa nj&#235; turm&#235; t&#235; madhe, pati dhembshuri p&#235;r t&#235; dhe sh&#235;roi ata q&#235; ishin t&#235; s&#235;mur&#235;.</p> 
<p><A NAME="an_14:15">14:15</A>&nbsp;Pastaj n&#235; mbr&#235;mje dishepujt e tij iu afruan dhe i than&#235;: ''Ky vend &#235;sht&#235; i shkret&#235; dhe u b&#235; von&#235;; lejo turmat t&#235; shkojn&#235; n&#235;p&#235;r fshatra p&#235;r t&#235; bler&#235; ushqime''.</p> 
<p><A NAME="an_14:16">14:16</A>&nbsp;Por Jezusi u tha atyre: ''Nuk &#235;sht&#235; nevoja t&#235; shkojn&#235;; u jepni juve t&#235; han&#235;''.</p> 
<p><A NAME="an_14:17">14:17</A>&nbsp;Dhe ata i than&#235;: ''Ne k&#235;tu nuk kemi tjet&#235;r p&#235;rve&#231; pes&#235; buk&#235; dhe dy peshq''.</p> 
<p><A NAME="an_14:18">14:18</A>&nbsp;Dhe ai u tha: ''M'i sillni k&#235;tu''.</p> 
<p><A NAME="an_14:19">14:19</A>&nbsp;At&#235;her&#235; i urdh&#235;roi q&#235; turmat t&#235; ulen mbi bar; pastaj i mori pes&#235; buk&#235;t dhe dy peshqit dhe, pasi i &#231;oi syt&#235; drejt qiellit, i bekoi; i ndau buk&#235;t dhe ua dha dishepujve, dhe dishepujt turmave.</p> 
<p><A NAME="an_14:20">14:20</A>&nbsp;Dhe t&#235; gjith&#235; h&#235;ngr&#235;n dhe u ngop&#235;n; pastaj dishepujt mblodh&#235;n tepricat n&#235; dymb&#235;dhjet&#235; kosha plot.</p> 
<p><A NAME="an_14:21">14:21</A>&nbsp;Dhe ata q&#235; h&#235;ngr&#235;n ishin rreth pes&#235; mij&#235; burra, pa i num&#235;ruar grat&#235; dhe f&#235;mij&#235;t.</p> 
<p><A NAME="an_14:22">14:22</A>&nbsp;Fill pas k&#235;saj Jezusi i detyroi dishepujt e vet t&#235; hyjn&#235; n&#235; bark&#235; dhe t'i prijn&#235; n&#235; bregun tjet&#235;r, deri sa ai t'i l&#235;shoj&#235; turmat.</p> 
<p><A NAME="an_14:23">14:23</A>&nbsp;Mbasi i nisi ato, u ngjit vet&#235;m mbi mal p&#235;r t'u lutur. Dhe kur u ngrys ai gj&#235;ndej aty, i vet&#235;m fare.</p> 
<p><A NAME="an_14:24">14:24</A>&nbsp;Nd&#235;rkaq barka ndodhej n&#235; mes t&#235; detit; dhe p&#235;rplasej nga val&#235;t sepse era i ishte e kund&#235;rt.</p> 
<p><A NAME="an_14:25">14:25</A>&nbsp;N&#235; roj&#235;n e kat&#235;rt t&#235; nat&#235;s, Jezusi shkoi drejt tyre, duke ecur mbi det.</p> 
<p><A NAME="an_14:26">14:26</A>&nbsp;Dishepujt duke par&#235; at&#235; q&#235; po ecte mbi det, u tremb&#235;n dhe than&#235;: ''&#201;sht&#235; nj&#235; fantazm&#235;!''. Dhe filluan t&#235; b&#235;rtasin nga frika;</p> 
<p><A NAME="an_14:27">14:27</A>&nbsp;por menj&#235;her&#235; Jezusi u foli atyre duke th&#235;n&#235;: ''Qet&#235;sohuni; jam un&#235;, mos kini frik&#235;!''.</p> 
<p><A NAME="an_14:28">14:28</A>&nbsp;Dhe Pjetri, duke u p&#235;rgjigjur tha: ''Zot, n&#235;se je ti, m&#235; urdh&#235;ro t&#235; vij te ti mbi uj&#235;ra''.</p> 
<p><A NAME="an_14:29">14:29</A>&nbsp;Ai tha: ''Eja!''. Dhe Pjetri zbriti nga barka dhe eci mbi uj&#235;ra, p&#235;r t&#235; shkuar te Jezusi.</p> 
<p><A NAME="an_14:30">14:30</A>&nbsp;Por, duke par&#235; er&#235;n e fort&#235;, kishte frik&#235;, dhe duke filluar t&#235; fundosej, b&#235;rtiti duke th&#235;n&#235;: ''O Zot, shp&#235;tom&#235;!''.</p> 
<p><A NAME="an_14:31">14:31</A>&nbsp;Dhe Jezusi ia zgjati menj&#235;her&#235; dor&#235;n, e zuri dhe i tha: ''O njeri besimpak, pse dyshove?''.</p> 
<p><A NAME="an_14:32">14:32</A>&nbsp;Pastaj, kur hyn&#235; n&#235; bark&#235;, era pushoi.</p> 
<p><A NAME="an_14:33">14:33</A>&nbsp;At&#235;her&#235; ata q&#235; ishin n&#235; bark&#235; erdh&#235;n dhe e adhuruan, duke th&#235;n&#235;: ''Me t&#235; v&#235;rtet&#235; ti je Biri i Per&#235;ndis&#235;!''.</p> 
<p><A NAME="an_14:34">14:34</A>&nbsp;Pastaj, mbasi dol&#235;n n&#235; bregun tjet&#235;r, erdh&#235;n n&#235; krahin&#235;n e Gjenezaretit.</p> 
<p><A NAME="an_14:35">14:35</A>&nbsp;Dhe njer&#235;zit e atij vendi, sapo e njoh&#235;n, e p&#235;rhap&#235;n fjal&#235;n n&#235; gjith&#235; krahin&#235;n p&#235;rreth; dhe i soll&#235;n t&#235; gjith&#235; t&#235; s&#235;mur&#235;t;</p> 
<p><A NAME="an_14:36">14:36</A>&nbsp;dhe iu lut&#235;n q&#235; t&#235; mund t'i preknin t&#235; pakt&#235;n cepin e rrobes s&#235; tij; dhe t&#235; gjith&#235; ata q&#235; e prek&#235;n u sh&#235;ruan plot&#235;sisht.</p> 
<p><A NAME="an_15:1">15:1</A>&nbsp;At&#235;her&#235; skrib&#235;t dhe farisenjt&#235; e Jeruzalemit erdh&#235;n te Jezusi dhe i than&#235;:</p> 
<p><A NAME="an_15:2">15:2</A>&nbsp;''P&#235;rse dishepujt e tu shkelin tradit&#235;n e pleqve? Sepse nuk i lajn&#235; duart para se t&#235; han&#235;''.</p> 
<p><A NAME="an_15:3">15:3</A>&nbsp;Por ai u p&#235;rgjigj dhe u tha atyre: ''Dhe ju p&#235;rse shkelni urdh&#235;rimin e Per&#235;ndis&#235; p&#235;r shkak t&#235; tradit&#235;s suaj?</p> 
<p><A NAME="an_15:4">15:4</A>&nbsp;Per&#235;ndia, n&#235; fakt, ka urdh&#235;ruar k&#235;shtu: "Ndero atin dhe n&#235;n&#235;n"; dhe: "Ai q&#235; e mallkon t&#235; atin ose t&#235; &#235;m&#235;n t&#235; d&#235;nohet me vdekje".</p> 
<p><A NAME="an_15:5">15:5</A>&nbsp;Kurse ju thoni: "Kushdo q&#235; i thot&#235; atit ose n&#235;n&#235;s: "Gjith&#231;ka me t&#235; cil&#235;n mund t&#235; t&#235; mbaja i &#235;sht&#235; ofruar Per&#235;ndis&#235;",</p> 
<p><A NAME="an_15:6">15:6</A>&nbsp;ai nuk &#235;sht&#235; m&#235; i detyruar t&#235; nderoj&#235; atin e vet dhe n&#235;n&#235;n e vet. K&#235;shtu ju keni prap&#235;suar urdh&#235;rimin e Per&#235;ndis&#235; p&#235;r shkak t&#235; tradit&#235;s suaj.</p> 
<p><A NAME="an_15:7">15:7</A>&nbsp;Hipokrit&#235;, mir&#235; profetizoi Isaia p&#235;r ju kur tha:</p> 
<p><A NAME="an_15:8">15:8</A>&nbsp;"Ky popull po m&#235; afrohet me goj&#235; dhe m&#235; nderon me buz&#235;t; por zemra e tyre rri larg meje.</p> 
<p><A NAME="an_15:9">15:9</A>&nbsp;Dhe m&#235; kot m&#235; nderojn&#235;, duke i m&#235;suar doktrina q&#235; jan&#235; urdh&#235;rime nga njer&#235;zit"''.</p> 
<p><A NAME="an_15:10">15:10</A>&nbsp;Pastaj e thirri turm&#235;n pran&#235; tij dhe u tha atyre: ''D&#235;gjoni dhe kuptoni:</p> 
<p><A NAME="an_15:11">15:11</A>&nbsp;Njeriun nuk e ndot &#231;far&#235; i hyn n&#235; goj&#235;, por ajo q&#235; del nga goja e tij e ndot njeriun''.</p> 
<p><A NAME="an_15:12">15:12</A>&nbsp;At&#235;her&#235; dishepujt e tij iu afruan dhe i than&#235;: ''A e di se farisenjt&#235;, kur i d&#235;gjuan k&#235;to fjal&#235; u skandalizuan?''.</p> 
<p><A NAME="an_15:13">15:13</A>&nbsp;Por ai duke u p&#235;rgjigjur u tha: ''&#199;do bim&#235; q&#235; Ati im qiellor nuk e ka mbjell&#235;, do t&#235; shkulet me rr&#235;nj&#235;.</p> 
<p><A NAME="an_15:14">15:14</A>&nbsp;Hiqni dor&#235; prej tyre; ata jan&#235; t&#235; verb&#235;r, prij&#235;s t&#235; verb&#235;rish; dhe n&#235; qoft&#235; se nj&#235; i verb&#235;r i prin nj&#235; t&#235; verb&#235;ri tjet&#235;r, t&#235; dy do t&#235; bien n&#235; grop&#235;''.</p> 
<p><A NAME="an_15:15">15:15</A>&nbsp;At&#235;her&#235; Pjetri iu p&#235;rgjigj dhe i tha: ''Na e shpjego k&#235;t&#235; sh&#235;mb&#235;lltyr&#235;''.</p> 
<p><A NAME="an_15:16">15:16</A>&nbsp;Dhe Jezusi tha: ''As juve s'keni kuptuar akoma?</p> 
<p><A NAME="an_15:17">15:17</A>&nbsp;A nuk e kuptoni se &#231;do gj&#235; q&#235; hyn n&#235; goj&#235; kalon n&#235; bark dhe jasht&#235;qitet n&#235; gjiriz?</p> 
<p><A NAME="an_15:18">15:18</A>&nbsp;Por gj&#235;rat q&#235; dalin nga goja, dalin nga zemra; dhe ato ndotin njeriun.</p> 
<p><A NAME="an_15:19">15:19</A>&nbsp;Sepse nga zemra dalin mendimet e mbrapshta, vrasjet, shkeljet e kuror&#235;s; kurv&#235;ria, vjedhjet, d&#235;shmit&#235; e rreme, blasfemit&#235;.</p> 
<p><A NAME="an_15:20">15:20</A>&nbsp;K&#235;to jan&#235; gj&#235;rat q&#235; e ndotin njeriun, kurse t&#235; hash pa i lar&#235; duart nuk e ndot njeriun''.</p> 
<p><A NAME="an_15:21">15:21</A>&nbsp;Pastaj Jezusi, pasi u largua q&#235; andej, u nis drejt rrethinave t&#235; Tiros dhe t&#235; Sidonit.</p> 
<p><A NAME="an_15:22">15:22</A>&nbsp;Dhe ja, nj&#235; grua kananease, q&#235; kishte ardhur nga ato an&#235;, filloi t&#235; b&#235;rtas&#235; duke th&#235;n&#235;: ''Ki m&#235;shir&#235; p&#235;r mua, o Zot, o Bir i Davidit! Vajza ime &#235;sht&#235; tmerr&#235;sisht e pushtuar nga nj&#235; demon!''.</p> 
<p><A NAME="an_15:23">15:23</A>&nbsp;Por ai nuk iu p&#235;rgjigj fare. Dhe dishepujt e tij iu afruan dhe iu lut&#235;n duke th&#235;n&#235;: ''L&#235;shoje at&#235;, sepse po b&#235;rtet pas nesh''.</p> 
<p><A NAME="an_15:24">15:24</A>&nbsp;Por ai u p&#235;rgjigj dhe tha: ''Un&#235; nuk jam d&#235;rguar gjetiu, p&#235;rve&#231; te delet e humbura t&#235; sht&#235;pis&#235; s&#235; Izraelit''.</p> 
<p><A NAME="an_15:25">15:25</A>&nbsp;Por ajo erdhi dhe e adhuroi, duke th&#235;n&#235;: ''O Zot, ndihmom&#235;!''.</p> 
<p><A NAME="an_15:26">15:26</A>&nbsp;Ai u p&#235;rgjigj, duke th&#235;n&#235;: ''Nuk &#235;sht&#235; gj&#235; e mir&#235; t&#235; marr&#235;sh buk&#235;n e f&#235;mij&#235;ve dhe t'ua hedh&#235;sh k&#235;lysh&#235;ve t&#235; qenve''.</p> 
<p><A NAME="an_15:27">15:27</A>&nbsp;Por ajo tha: ''&#201;sht&#235; e v&#235;rtet&#235;, Zot, sepse edhe k&#235;lysh&#235;t e qenve han&#235; th&#235;rrimet q&#235; bien nga tryeza e zot&#235;rinjve t&#235; tyre''.</p> 
<p><A NAME="an_15:28">15:28</A>&nbsp;At&#235;her&#235; Jezusi iu p&#235;rgjigj duke th&#235;n&#235;: ''O grua, i madh &#235;sht&#235; besimi yt! T'u b&#235;ft&#235; ashtu si d&#235;shiron''. Dhe q&#235; n&#235; at&#235; &#231;ast e bija u sh&#235;rua.</p> 
<p><A NAME="an_15:29">15:29</A>&nbsp;Pastaj, mbasi u nis q&#235; andej, Jezusi erdhi pran&#235; detit t&#235; Galiles&#235;, u ngjit n&#235; mal dhe u ul atje.</p> 
<p><A NAME="an_15:30">15:30</A>&nbsp;Dhe iu afruan turma t&#235; m&#235;dha q&#235; sillnin me vete t&#235; &#231;al&#235;, t&#235; verb&#235;r, memec&#235;, sakat&#235; dhe shum&#235; t&#235; tjer&#235;; i ul&#235;n p&#235;rpara k&#235;mb&#235;ve t&#235; Jezusit dhe ai i sh&#235;roi.</p> 
<p><A NAME="an_15:31">15:31</A>&nbsp;Turmat mrrekulloheshin kur shikonin se memec&#235;t flisnin, sakat&#235;t sh&#235;roheshin, t&#235; &#231;al&#235;t ecnin dhe t&#235; verb&#235;rit shihnin; dhe l&#235;vdonin Per&#235;ndin&#235; e Izraelit.</p> 
<p><A NAME="an_15:32">15:32</A>&nbsp;Dhe Jezusi i thirri dishepujt e vet pran&#235; vetes dhe u tha: ''Un&#235; kam m&#235;shir&#235; p&#235;r turm&#235;n, sepse u b&#235;n&#235; tri dit&#235; q&#235; rri me mua dhe nuk ka asgj&#235; p&#235;r t&#235; ngr&#235;n&#235;; nuk dua t'i nis t&#235; pangr&#235;n&#235;, se mos lig&#235;shtohen gjat&#235; rrug&#235;s''.</p> 
<p><A NAME="an_15:33">15:33</A>&nbsp;Dhe dishepujt e tij i than&#235;: ''Po ku mund t&#235; gjejm&#235; n&#235; k&#235;t&#235; vend t&#235; shkret&#235; aq buk&#235; sa t&#235; ngopim nj&#235; turm&#235; kaq t&#235; madhe?''.</p> 
<p><A NAME="an_15:34">15:34</A>&nbsp;Dhe Jezusi u tha atyre: ''Sa buk&#235; keni?''. Ata than&#235;: ''Shtat&#235; dhe pak peshq t&#235; vegj&#235;l''.</p> 
<p><A NAME="an_15:35">15:35</A>&nbsp;At&#235;her&#235; ai u dha urdh&#235;r turmave q&#235; t&#235; uleshin p&#235;r tok&#235;.</p> 
<p><A NAME="an_15:36">15:36</A>&nbsp;Pastaj i mori shtat&#235; buk&#235;t dhe peshqit, fal&#235;nderoi, i theu dhe ua dha dishepujve t&#235; tij, dhe dishepujt turm&#235;s.</p> 
<p><A NAME="an_15:37">15:37</A>&nbsp;Dhe t&#235; gjith&#235; h&#235;ngr&#235;n dhe u ngop&#235;n; dhe ngrit&#235;n tepric&#235;n e copave, shtat&#235; kosha plot.</p> 
<p><A NAME="an_15:38">15:38</A>&nbsp;Dhe ata q&#235; h&#235;ngr&#235;n ishin kat&#235;r mij&#235; burra, pa i num&#235;ruar grat&#235; dhe f&#235;mij&#235;t.</p> 
<p><A NAME="an_15:39">15:39</A>&nbsp;Pastaj, mbasi e lejoi turm&#235;n, hipi n&#235; bark&#235; dhe u drejtua p&#235;r n&#235; krahin&#235;n e Magdalas.</p> 
<p><A NAME="an_16:1">16:1</A>&nbsp;Pastaj iu afruan farisenjt&#235; dhe saducenjt&#235; dhe, p&#235;r ta tunduar, i k&#235;rkuan q&#235; t'u tregoj&#235; nj&#235; shenj&#235; nga qielli.</p> 
<p><A NAME="an_16:2">16:2</A>&nbsp;Por ai iu p&#235;rgjigj atyre dhe tha: ''N&#235; mbr&#235;mje ju thoni: "Do t&#235; jet&#235; mot i mir&#235;, sepse qielli &#235;sht&#235; i kuq".</p> 
<p><A NAME="an_16:3">16:3</A>&nbsp;Dhe n&#235; m&#235;ngjes thoni: "Sot do t&#235; jet&#235; stuhi, sepse qielli &#235;sht&#235; i kuq dhe i vran&#235;t". Hipokrit&#235;, pra, ju dini t&#235; dalloni dukurit&#235; e qiellit, por nuk arrini t&#235; kuptoni shenjat e koh&#235;s?</p> 
<p><A NAME="an_16:4">16:4</A>&nbsp;Nj&#235; brez i mbrapsht&#235; dhe kuror&#235;shkel&#235;s k&#235;rkon nj&#235; shenj&#235;, por nuk do t'i jepet asnj&#235; shenj&#235;, p&#235;rve&#231; shenj&#235;s s&#235; profetit Jona''. Dhe i la ata dhe shkoi.</p> 
<p><A NAME="an_16:5">16:5</A>&nbsp;Kur dishepujt e vet arrit&#235;n n&#235; bregun tjet&#235;r, ja q&#235; kishin harruar t&#235; marrin buk&#235; me vete.</p> 
<p><A NAME="an_16:6">16:6</A>&nbsp;Dhe Jezusi u tha atyre: ''Kini kujdes dhe ruhuni nga majaja e farisenjve dhe e saducenjve!''.</p> 
<p><A NAME="an_16:7">16:7</A>&nbsp;Dhe ata arsyetuan nd&#235;rmjet tyre duke th&#235;n&#235;: ''Se nuk kemi marr&#235; buk&#235;''.</p> 
<p><A NAME="an_16:8">16:8</A>&nbsp;Por Jezusi i vuri re e iu tha atyre: ''O njer&#235;z besimpak&#235;, p&#235;rse diskutoni nd&#235;rmjet jush q&#235; nuk keni marr&#235; buk&#235;?</p> 
<p><A NAME="an_16:9">16:9</A>&nbsp;Nuk e keni kuptuar akoma dhe nuk kujtoni t&#235; pes&#235; buk&#235;t p&#235;r pes&#235; mij&#235; burrat dhe sa kosha keni mbledhur?</p> 
<p><A NAME="an_16:10">16:10</A>&nbsp;Dhe t&#235; shtat&#235; buk&#235;t p&#235;r kat&#235;r mij&#235; bu-rra dhe sa kosha keni mbushur?</p> 
<p><A NAME="an_16:11">16:11</A>&nbsp;Si nuk kuptoni q&#235; nuk e kisha fjal&#235;n p&#235;r buk&#235;n kur ju thash&#235; t&#235; ruheni nga majaja e farisenjve dhe saducenjve?''.</p> 
<p><A NAME="an_16:12">16:12</A>&nbsp;At&#235;her&#235; ata e kuptuan se ai nuk u kishte th&#235;n&#235; t&#235; ruheshin nga majaja e buk&#235;s, por nga doktrina e farisenjve dhe t&#235; saducenjve.</p> 
<p><A NAME="an_16:13">16:13</A>&nbsp;Pastaj Jezusi, mbasi arriti n&#235; krahin&#235;n e Cezares&#235; s&#235; Filipit, i pyeti dishepujt e vet: ''Kush thon&#235; njer&#235;zit se jam un&#235;, i Biri i njeriut?''.</p> 
<p><A NAME="an_16:14">16:14</A>&nbsp;Dhe ata than&#235;: ''Disa Gjon Pag&#235;zori, t&#235; tjer&#235; Elia, t&#235; tjer&#235; Jeremia, ose nj&#235; nga profet&#235;t''.</p> 
<p><A NAME="an_16:15">16:15</A>&nbsp;Ai u tha atyre: ''Po ju, kush thoni se jam un&#235;?''.</p> 
<p><A NAME="an_16:16">16:16</A>&nbsp;Dhe Simon Pjetri duke u p&#235;rgjigjur tha: ''Ti je Krishti, Biri i Per&#235;ndis&#235; t&#235; gjall&#235;''.</p> 
<p><A NAME="an_16:17">16:17</A>&nbsp;Dhe Jezusi duke p&#235;rgjigjur u tha: ''I lumur je ti, o Simon, bir i Jonas, sepse k&#235;t&#235; nuk ta zbuloi as mishi as gjaku, por Ati im q&#235; &#235;sht&#235; n&#235; qiej.</p> 
<p><A NAME="an_16:18">16:18</A>&nbsp;Dhe un&#235; po t&#235; them gjithashtu se ti je Pjetri, dhe mbi k&#235;t&#235; shk&#235;mb un&#235; do t&#235; nd&#235;rtoj kish&#235;n time dhe dyert e ferrit nuk do ta mundin at&#235;.</p> 
<p><A NAME="an_16:19">16:19</A>&nbsp;Dhe un&#235; do t&#235; t&#235; jap &#231;el&#235;sat e mbret&#235;ris&#235; s&#235; qiejve; gjith&#231;ka q&#235; t&#235; kesh lidhur mbi tok&#235;, do t&#235; jet&#235; lidhur n&#235; qiej, dhe gjith&#231;ka q&#235; t&#235; kesh zgjidhur mbi tok&#235;, do t&#235; jet&#235; zgjidhur n&#235; qiej''.</p> 
<p><A NAME="an_16:20">16:20</A>&nbsp;At&#235;her&#235; i urdh&#235;roi dishepujt e vet q&#235; t&#235; mos i thonin askujt se ai ishte Jezusi, Krishti.</p> 
<p><A NAME="an_16:21">16:21</A>&nbsp;Q&#235; nga ai &#231;ast Jezusi filloi t'u sqaroj&#235; dishepujve t&#235; vet se i duhej t&#235; shkonte n&#235; Jeruzalem, t&#235; vuante shum&#235; p&#235;r shkak t&#235; pleqve, t&#235; krer&#235;ve t&#235; prift&#235;rinjve dhe t&#235; skrib&#235;ve, se do t&#235; vritej dhe do t&#235; ringjallej t&#235; tret&#235;n dit&#235;.</p> 
<p><A NAME="an_16:22">16:22</A>&nbsp;At&#235;her&#235; Pjetri e mori m&#235;njan&#235; dhe nisi ta qortoj&#235; duke th&#235;n&#235;: ''O Zot, t&#235; shp&#235;toft&#235; Per&#235;ndia; kjo nuk do t&#235; t&#235; ndodh&#235; kurr&#235;''.</p> 
<p><A NAME="an_16:23">16:23</A>&nbsp;Por ai u kthye dhe i tha Pjetrit: ''Shporru prej meje, o Satan! Ti je nj&#235; skandal p&#235;r mua, sepse s'ke nd&#235;r m&#235;nd pun&#235;t e Per&#235;ndis&#235;, por pun&#235;t e njer&#235;zve''.</p> 
<p><A NAME="an_16:24">16:24</A>&nbsp;At&#235;her&#235; Jezusi u tha dishepujve t&#235; vet: ''N&#235; qoft&#235; se dikush don t&#235; vij&#235; pas meje, ta mohoj&#235; vetveten, ta marr&#235; kryqin e vet dhe t&#235; m&#235; ndjek&#235;.</p> 
<p><A NAME="an_16:25">16:25</A>&nbsp;Sepse ai q&#235; do t&#235; doj&#235; ta shp&#235;toj&#235; jet&#235;n e vet, do ta humbas&#235;; por ai q&#235; do ta humbas&#235; jet&#235;n e vet p&#235;r hirin tim, do ta gjej&#235; at&#235;.</p> 
<p><A NAME="an_16:26">16:26</A>&nbsp;&#199;'p&#235;rfitim ka njeriu n&#235;se fiton gjith&#235; bot&#235;n dhe pastaj e humb shpirtin e vet? Ose &#231;far&#235; do t&#235; jap&#235; njeriu si shk&#235;mbim t&#235; shpirtit t&#235; vet?</p> 
<p><A NAME="an_16:27">16:27</A>&nbsp;Sepse Biri i njeriut do t&#235; vij&#235; n&#235; lavdin&#235; e Atit t&#235; vet bashk&#235; me engj&#235;jt e tij; dhe at&#235;her&#235; ai do t&#235; shp&#235;rblej&#235; secilin sipas vepr&#235;s s&#235; tij.</p> 
<p><A NAME="an_16:28">16:28</A>&nbsp;N&#235; t&#235; v&#235;rtet&#235; ju them se disa nga ata q&#235; jan&#235; t&#235; pranish&#235;m k&#235;tu nuk do t&#235; vdesin pa e shikuar m&#235; par&#235; Birin e njeriut duke ardhur n&#235; mbret&#235;rin&#235; e vet''.</p> 
<p><A NAME="an_17:1">17:1</A>&nbsp;Mbas gjasht&#235; dit&#235;sh Jezusi mori me vete Pjetrin, Jakobin dhe Gjonin, v&#235;llan&#235; e tij, dhe i &#231;oi mbi nj&#235; mal t&#235; lart&#235;, n&#235; vetmi;</p> 
<p><A NAME="an_17:2">17:2</A>&nbsp;dhe u shp&#235;rfytyrua p&#235;rpara tyre: fytyra e tij shk&#235;lqeu si dielli dhe rrobat e tij u b&#235;n&#235; t&#235; bardha si drita.</p> 
<p><A NAME="an_17:3">17:3</A>&nbsp;Dhe ja, iu shfaq&#235;n atyre Moisiu dhe Elia, t&#235; cil&#235;t bisedonin me t&#235;.</p> 
<p><A NAME="an_17:4">17:4</A>&nbsp;At&#235;her&#235; Pjetri, duke marr&#235; fjal&#235;n, i tha Jezusit: ''Zot, &#235;sht&#235; mir&#235; q&#235; ne jemi k&#235;tu; po t&#235; duash, do t&#235; ngrem&#235; k&#235;tu tri &#231;adra: nj&#235; p&#235;r ty, nj&#235; p&#235;r Moisiun dhe nj&#235; p&#235;r Elian''.</p> 
<p><A NAME="an_17:5">17:5</A>&nbsp;Nd&#235;rsa ai fliste akoma, ja nj&#235; re plot drit&#235; i mbuloi; dhe nga reja u d&#235;gjua nj&#235; z&#235; q&#235; thoshte: ''Ky &#235;sht&#235; Biri im i dashur, n&#235; t&#235; jam k&#235;naqur: d&#235;gjojeni!''.</p> 
<p><A NAME="an_17:6">17:6</A>&nbsp;Dhe dishepujt, sapo e d&#235;gjuan k&#235;t&#235;, ran&#235; me fytyr&#235; p&#235;r tok&#235; dhe i zuri nj&#235; frik&#235; e madhe.</p> 
<p><A NAME="an_17:7">17:7</A>&nbsp;Por Jezusi u afrua, i preku dhe tha: ''&#199;ohuni dhe mos kini frik&#235;!''.</p> 
<p><A NAME="an_17:8">17:8</A>&nbsp;Dhe ata, kur i &#231;uan syt&#235;, nuk pan&#235; njeri, p&#235;rve&#231; Jezusit vet&#235;m.</p> 
<p><A NAME="an_17:9">17:9</A>&nbsp;Pastaj, kur po zbrisnin nga mali, Jezusi u dha atyre k&#235;t&#235; urdh&#235;r duke th&#235;n&#235;: ''Mos i flisni askujt p&#235;r k&#235;t&#235; vegim, derisa i Biri i njeriut t&#235; jet&#235; ringjallur prej s&#235; vdekuri''.</p> 
<p><A NAME="an_17:10">17:10</A>&nbsp;At&#235;her&#235; dishepujt e tij e pyet&#235;n duke th&#235;n&#235;: ''Vall&#235; pse skrib&#235;t thon&#235; se duhet t&#235; vij&#235; m&#235; par&#235; Elia?''.</p> 
<p><A NAME="an_17:11">17:11</A>&nbsp;Dhe Jezusi u p&#235;rgjigj: ''V&#235;rtet&#235; Elia duhet t&#235; vij&#235; m&#235; par&#235; dhe t&#235; rivendos&#235; &#231;do gj&#235;.</p> 
<p><A NAME="an_17:12">17:12</A>&nbsp;Por un&#235; ju them se Elia ka ardhur dhe ata nuk e kan&#235; njohur, madje u soll&#235;n me t&#235; si desh&#235;n; k&#235;shtu edhe Birit t&#235; njeriut do t'i duhet t&#235; vuaj&#235; prej tyre''.</p> 
<p><A NAME="an_17:13">17:13</A>&nbsp;At&#235;her&#235; dishepujt e kuptuan se u kishte folur p&#235;r Gjon Pag&#235;zorin.</p> 
<p><A NAME="an_17:14">17:14</A>&nbsp;Kur arrit&#235;n af&#235;r turm&#235;s, nj&#235; burr&#235; iu afrua dhe, duke u gjunj&#235;zuar para tij,</p> 
<p><A NAME="an_17:15">17:15</A>&nbsp;tha: ''Zot, ki m&#235;shir&#235; p&#235;r birin tim, sepse &#235;sht&#235; epileptik dhe vuan shum&#235;; shpesh ai bie n&#235; zjarr dhe shpesh n&#235; uj&#235;.</p> 
<p><A NAME="an_17:16">17:16</A>&nbsp;Tani un&#235; e solla te dishepujt e tu, por ata nuk mund&#235;n ta sh&#235;rojn&#235;''.</p> 
<p><A NAME="an_17:17">17:17</A>&nbsp;Dhe Jezusi duke u p&#235;rgjigjur tha: ''O brez q&#235; nuk beson dhe i &#231;oroditur! Deri kur do t&#235; q&#235;ndroj midis jush? Deri kur do t'ju duroj? E sillni k&#235;tu tek un&#235;''.</p> 
<p><A NAME="an_17:18">17:18</A>&nbsp;At&#235;her&#235; Jezusi e qortoi demonin dhe ky doli nga djali; dhe q&#235; nga ai &#231;ast djali u sh&#235;rua.</p> 
<p><A NAME="an_17:19">17:19</A>&nbsp;At&#235;her&#235; dishepujt iu afruan Jezusit m&#235;njan&#235; dhe i than&#235;: ''P&#235;rse ne nuk ishim n&#235; gjendje ta d&#235;bonim?''.</p> 
<p><A NAME="an_17:20">17:20</A>&nbsp;Dhe Jezusi u tha atyre: ''Prej mosbesimit tuaj; sepse n&#235; t&#235; v&#235;rtet&#235;, un&#235; po ju them, se po t&#235; keni besim sa nj&#235; kok&#235;rr sinapi, do t'i thoni k&#235;tij mali: "Zhvendosu nga k&#235;tu atje", dhe ai do t&#235; zhvendoset;  dhe asgj&#235; nuk do t&#235; jet&#235; e pamundshme  p&#235;r ju.</p> 
<p><A NAME="an_17:21">17:21</A>&nbsp;Por ky lloji demoni nuk del ve&#231;se me an&#235; t&#235; lutjes dhe t&#235; agj&#235;rimit''.</p> 
<p><A NAME="an_17:22">17:22</A>&nbsp;Por, nd&#235;rsa ata q&#235;ndronin n&#235; Galile, Jezusi u tha atyre: ''Biri i njeriut do t'u dor&#235;zohet n&#235; duart e njer&#235;zve,</p> 
<p><A NAME="an_17:23">17:23</A>&nbsp;dhe ata do ta vrasin; por dit&#235;n e tret&#235; ai do t&#235; ringjallet''. Dhe ata u pik&#235;lluan shum&#235;.</p> 
<p><A NAME="an_17:24">17:24</A>&nbsp;Kur arrit&#235;n n&#235; Kapernaum, vjel&#235;sit e t&#235; drahmeve iu afruan Pjetrit dhe than&#235;: ''M&#235;suesi juaj a e paguan taks&#235;n e tempullit?''.</p> 
<p><A NAME="an_17:25">17:25</A>&nbsp;Ai tha: ''Po''. Kur hyri n&#235; sht&#235;pi, Jezusi e priti p&#235;rpara duke th&#235;n&#235;: ''&#199;'mendon ti, Simon? Prej kujt i marrin hara&#231;et ose taksat mbret&#235;rit e dheut? Prej bijve t&#235; vet apo prej t&#235; huajve?''.</p> 
<p><A NAME="an_17:26">17:26</A>&nbsp;Pjetri i tha: ''Prej t&#235; huajve''. Jezusi tha: ''Bijt&#235;, pra, p&#235;rjashtohen.</p> 
<p><A NAME="an_17:27">17:27</A>&nbsp;Megjithat&#235;, p&#235;r t&#235; mos i skandalizuar ata, shko n&#235; det, hidhe grepin dhe merr peshkun e par&#235; q&#235; do vij&#235; lart, hapja goj&#235;n dhe do t&#235; gjesh nj&#235; stater&#235;; merre dhe jepjau atyre p&#235;r ty dhe p&#235;r mua''.</p> 
<p><A NAME="an_18:1">18:1</A>&nbsp;N&#235; at&#235; or&#235; dishepujt iu afruan Jezusit dhe e pyet&#235;n: ''Kush &#235;sht&#235;, pra, m&#235; i madhi n&#235; mbret&#235;rin&#235; e qiejve?''.</p> 
<p><A NAME="an_18:2">18:2</A>&nbsp;Dhe Jezusi, pasi thirri nj&#235; f&#235;mij&#235; t&#235; vog&#235;l pran&#235; vetes, e vuri n&#235; mes tyre</p> 
<p><A NAME="an_18:3">18:3</A>&nbsp;dhe tha: ''N&#235; t&#235; v&#235;rtet&#235; po ju them: n&#235; qoft&#235; se nuk ktheheni dhe nuk b&#235;heni si f&#235;mij&#235;t e vegj&#235;l, ju nuk do t&#235; hyni fare n&#235; mbret&#235;rin&#235; e qiejve.</p> 
<p><A NAME="an_18:4">18:4</A>&nbsp;Kush, pra, do t&#235; p&#235;rulet si ky f&#235;mij&#235; i vog&#235;l, do t&#235; jet&#235; m&#235; i madhi n&#235; mbret&#235;rin&#235; e qiejve.</p> 
<p><A NAME="an_18:5">18:5</A>&nbsp;Dhe kushdo q&#235; e pranon nj&#235; f&#235;mij&#235; t&#235; vog&#235;l si ky n&#235; emrin tim, m&#235; pranon mua.</p> 
<p><A NAME="an_18:6">18:6</A>&nbsp;Por ai q&#235; do t&#235; skandalizoj&#235; nj&#235; prej k&#235;tyre t&#235; vegj&#235;lve q&#235; besojn&#235; tek un&#235;, do t&#235; jet&#235; m&#235; mir&#235; p&#235;r at&#235; t'i varet n&#235; qaf&#235; nj&#235; gur mulliri (q&#235; e sjell rrotull gomari) dhe t&#235; zhytet n&#235; thell&#235;si t&#235; detit.</p> 
<p><A NAME="an_18:7">18:7</A>&nbsp;Mjer&#235; bota p&#235;r skandalet! Sepse &#235;sht&#235; nevojsh&#235;m t&#235; vijn&#235; skandal&#235;t, por mjer&#235; ai njeri p&#235;r faj t&#235; t&#235; cilit do t&#235; vij&#235; skandali!</p> 
<p><A NAME="an_18:8">18:8</A>&nbsp;Tani n&#235; qoft&#235; se dora jote ose k&#235;mba jote t&#235; skandalizohet p&#235;r m&#235;kat, preje dhe flake nga vetja; &#235;sht&#235; m&#235; mir&#235; p&#235;r ty t&#235; hysh n&#235; jet&#235; dor&#235;cung ose i &#231;al&#235;, se sa t&#235; kesh dy duar dhe dy k&#235;mb&#235; dhe t&#235; hidhesh n&#235; zjarr t&#235; p&#235;rjetsh&#235;m.</p> 
<p><A NAME="an_18:9">18:9</A>&nbsp;Po ashtu, n&#235; qoft&#235; se syri yt t&#235; skandalizohet p&#235;r m&#235;kat, nxirre dhe hidhe larg teje; &#235;sht&#235; m&#235; mir&#235; p&#235;r ty t&#235; hysh n&#235; jet&#235; vet&#235;m me nj&#235; sy se sa t'i kesh t&#235; dy dhe t&#235; t&#235; hedhin n&#235; Gehena t&#235; zjarrit.</p> 
<p><A NAME="an_18:10">18:10</A>&nbsp;Ruhuni se p&#235;rbuzni ndonj&#235; nga k&#235;ta t&#235; vegj&#235;l, sepse un&#235; po ju them se engj&#235;jt e tyre n&#235; qiej shohin vazhdimisht fytyr&#235;n e Atit tim, q&#235; &#235;sht&#235; n&#235; qiej.</p> 
<p><A NAME="an_18:11">18:11</A>&nbsp;Sepse Biri i njeriut erdhi p&#235;r t&#235; shp&#235;tuar at&#235; q&#235; qe humbur.</p> 
<p><A NAME="an_18:12">18:12</A>&nbsp;Si mendoni? N&#235; qoft&#235; se nj&#235; njeri ka nj&#235;qind dele dhe njera prej tyre humb rrug&#235;n, a nuk do t'i l&#235;r&#235; ai t&#235; n&#235;nt&#235;dhjet&#235; e n&#235;ntat mbi male p&#235;r t&#235; k&#235;rkuar at&#235; q&#235; humbi rrug&#235;n?</p> 
<p><A NAME="an_18:13">18:13</A>&nbsp;Dhe n&#235; se i ndodh ta gjej&#235;, un&#235; ju them n&#235; t&#235; v&#235;rtet&#235; se ai do t&#235; g&#235;zohet m&#235; shum&#235; p&#235;r k&#235;t&#235;, se sa p&#235;r t&#235; n&#235;nt&#235;dhjet&#235; e n&#235;ntat q&#235; nuk kishin humbur rrug&#235;n.</p> 
<p><A NAME="an_18:14">18:14</A>&nbsp;K&#235;shtu &#235;sht&#235; d&#235;shira e Atit tuaj q&#235; &#235;sht&#235; n&#235; qiej, q&#235; asnj&#235; nga k&#235;ta t&#235; vegj&#235;l t&#235; mos humbas&#235;''.</p> 
<p><A NAME="an_18:15">18:15</A>&nbsp;''Por n&#235; qoft&#235; se v&#235;llai yt ka m&#235;katuar kund&#235;r teje, shko dhe qortoje vet&#235;m p&#235;r vet&#235;m; n&#235; qoft&#235; se t&#235; d&#235;gjon, ti e fitove v&#235;llan&#235; t&#235;nd;</p> 
<p><A NAME="an_18:16">18:16</A>&nbsp;por n&#235; qoft&#235; se nuk t&#235; d&#235;gjon, merr me vete edhe nj&#235; ose dy vet&#235;, q&#235; &#231;do fjal&#235; t&#235; v&#235;rtetohet nga goja e dy ose tre d&#235;shmitar&#235;ve.</p> 
<p><A NAME="an_18:17">18:17</A>&nbsp;N&#235; se pastaj refuzon t'i d&#235;gjoj&#235;, thuaja kish&#235;s; dhe n&#235; qoft&#235; se refuzon edhe ta d&#235;gjoj&#235; kish&#235;n, le t&#235; jet&#235; p&#235;r ty si pagan ose tagrambledh&#235;s.</p> 
<p><A NAME="an_18:18">18:18</A>&nbsp;N&#235; t&#235; v&#235;rtet&#235; ju them se gjitha gj&#235;rat q&#235; do t&#235; keni lidhur mbi tok&#235; do t&#235; jen&#235; lidhur edhe n&#235; qiell; dhe gjitha gj&#235;rat q&#235; keni zgjidhur mbi tok&#235; do t&#235; jen&#235; zgjidhur edhe n&#235; qiell.</p> 
<p><A NAME="an_18:19">18:19</A>&nbsp;Po ju them gjithashtu se, n&#235; qoft&#235; se dy prej jush bien n&#235; ujdi mbi tok&#235; t&#235; k&#235;rkojn&#235; &#231;far&#235;do gj&#235;je, kjo do t'u jepet atyre nga Ati im q&#235; &#235;sht&#235; n&#235; qiej.</p> 
<p><A NAME="an_18:20">18:20</A>&nbsp;Sepse, kudo q&#235; dy a tre jan&#235; bashkuar n&#235; emrin tim, un&#235; jam n&#235; mes t&#235; tyre''.</p> 
<p><A NAME="an_18:21">18:21</A>&nbsp;At&#235;her&#235; Pjetri iu afrua dhe tha: ''Zot, n&#235; se v&#235;llai im m&#235;katon kund&#235;r meje, sa her&#235; duhet ta fal? Deri shtat&#235; her&#235;?''.</p> 
<p><A NAME="an_18:22">18:22</A>&nbsp;Jezusi i tha: ''Un&#235; nuk t&#235; them deri shtat&#235; her&#235;, por deri shtat&#235;dhjet&#235; her&#235; shtat&#235;.</p> 
<p><A NAME="an_18:23">18:23</A>&nbsp;Prandaj mbret&#235;ria e qiejve i ngjan nj&#235; mbreti q&#235; deshi t&#235; b&#235;nte llogarit&#235; me sh&#235;rb&#235;tor&#235;t e vet.</p> 
<p><A NAME="an_18:24">18:24</A>&nbsp;Mbasi filloi t'i b&#235;j&#235; llogarit&#235;, i soll&#235;n nj&#235; q&#235; i detyrohej dhjet&#235; mij&#235; talenta.</p> 
<p><A NAME="an_18:25">18:25</A>&nbsp;Dhe, duke qen&#235; se ky nuk kishte t&#235; paguante, zot&#235;ria e tij urdh&#235;roi q&#235; t&#235; shitej ai me gruan e tij, bijt&#235; e tij dhe gjith&#235; &#231;'kishte, dhe t&#235; shlyej&#235; detyrimin.</p> 
<p><A NAME="an_18:26">18:26</A>&nbsp;At&#235;her&#235; ai sh&#235;rb&#235;tor i ra nd&#235;r k&#235;mb&#235; e i lutej duke th&#235;n&#235;: "Zot, ki durim me mua dhe un&#235; do t'i paguaj t&#235; gjitha".</p> 
<p><A NAME="an_18:27">18:27</A>&nbsp;I shtyr&#235; nga dhembshuria, zot&#235;ria e atij sh&#235;rb&#235;tori e la t&#235; lir&#235; at&#235; dhe ia fali detyrimin.</p> 
<p><A NAME="an_18:28">18:28</A>&nbsp;Por ai sh&#235;rb&#235;tor, si doli, takoi nj&#235; nga sh&#235;rb&#235;tor&#235;t e tjer&#235;, q&#235; i detyrohej nj&#235;qind denar&#235;; dhe, mbasi e zuri p&#235;r fyti, po e mbyste duke th&#235;n&#235;: "M&#235; paguaj detyrimin q&#235; m&#235; ke".</p> 
<p><A NAME="an_18:29">18:29</A>&nbsp;At&#235;her&#235; sh&#235;rb&#235;tori shok i tij, i ra nd&#235;r k&#235;mb&#235; dhe iu lut duke th&#235;n&#235;: "Ki durim me mua, dhe do t'i paguaj t&#235; gjitha".</p> 
<p><A NAME="an_18:30">18:30</A>&nbsp;Por ai nuk deshi, madje shkoi dhe e futi n&#235; burg deri sa ai ta shlyente detyrimin.</p> 
<p><A NAME="an_18:31">18:31</A>&nbsp;Por sh&#235;rb&#235;tor&#235;t e tjer&#235;, kur e pan&#235; ngjarjen, u pik&#235;lluan shum&#235; dhe shkuan e i than&#235; zot&#235;ris&#235; s&#235; tyre gjith&#231;ka q&#235; kishte ndodhur.</p> 
<p><A NAME="an_18:32">18:32</A>&nbsp;At&#235;her&#235; zot&#235;ria e tij e thirri dhe i tha: "Sh&#235;rb&#235;tor i lig, un&#235; ta fala gjith&#235; k&#235;t&#235; detyrim, sepse m'u lute.</p> 
<p><A NAME="an_18:33">18:33</A>&nbsp;A nuk duhej t&#235; kishe m&#235;shir&#235; edhe ti p&#235;r shokun t&#235;nd, ashtu si pata m&#235;shir&#235; un&#235; p&#235;r ty?".</p> 
<p><A NAME="an_18:34">18:34</A>&nbsp;Dhe zot&#235;ria i tij, i zem&#235;ruar, ua dor&#235;zoi torturuesve deri sa t&#235; paguante gjith&#235; detyrimin.</p> 
<p><A NAME="an_18:35">18:35</A>&nbsp;K&#235;shtu do t&#235; veproj&#235; me ju edhe Ati im qiellor, n&#235; qoft&#235; se secili prej jush nuk e fal me gjith&#235; zem&#235;r v&#235;llan&#235; e vet p&#235;r fajet e tij''.</p> 
<p><A NAME="an_19:1">19:1</A>&nbsp;Mbasi Jezusi i mbaroi k&#235;to ligj&#235;rata, u nis nga Galilea dhe erdhi n&#235; krahin&#235;n e Judes&#235;, p&#235;rtej Jordanit.</p> 
<p><A NAME="an_19:2">19:2</A>&nbsp;Turma t&#235; m&#235;dha e ndiqnin dhe ai i sh&#235;roi atje.</p> 
<p><A NAME="an_19:3">19:3</A>&nbsp;At&#235;her&#235; iu afruan disa farisenj p&#235;r ta provokuar dhe i than&#235;: ''A &#235;sht&#235; e lejueshme q&#235; burri ta ndaj&#235; gruan p&#235;r nj&#235; shkak &#231;far&#235;do?''.</p> 
<p><A NAME="an_19:4">19:4</A>&nbsp;Dhe ai, duke u p&#235;rgjigjur u tha atyre: ''A nuk keni lexuar ju, se ai q&#235; i krijoi q&#235; n&#235; fillim, i krijoi mashkull dhe fem&#235;r?</p> 
<p><A NAME="an_19:5">19:5</A>&nbsp;Dhe tha: "P&#235;r k&#235;t&#235; arsye njeriu do ta l&#235;r&#235; baban&#235; dhe n&#235;n&#235;n e vet dhe do t&#235; bashkohet me gruan e vet; dhe t&#235; dy do t&#235; jen&#235; nj&#235; mish i vet&#235;m".</p> 
<p><A NAME="an_19:6">19:6</A>&nbsp;Dhe k&#235;shtu ata nuk jan&#235; m&#235; dy, por nj&#235; mish i vet&#235;m; prandaj at&#235; q&#235; Per&#235;ndia ka bashkuar, njeriu t&#235; mos e ndaj&#235;''.</p> 
<p><A NAME="an_19:7">19:7</A>&nbsp;Ata i than&#235;: ''At&#235;her&#235; p&#235;rse Moisiu urdh&#235;roi t&#235; jepet let&#235;rndarja dhe t&#235; l&#235;shohet?''.</p> 
<p><A NAME="an_19:8">19:8</A>&nbsp;Ai u tha atyre: ''Moisiu ju lejoi t'i ndani grat&#235; tuaja p&#235;r shkak t&#235; ngurt&#235;sis&#235; s&#235; zemrave tuaja, por n&#235; fillim nuk ka qen&#235; k&#235;shtu.</p> 
<p><A NAME="an_19:9">19:9</A>&nbsp;Por un&#235; ju them se kushdo q&#235; e l&#235;shon gruan e vet, p&#235;rve&#231; rastit t&#235; kurv&#235;ris&#235;, dhe martohet me nj&#235; tjet&#235;r, shkel kuror&#235;n; edhe ai q&#235; martohet me gruan e ndar&#235;, shkel kuror&#235;n''.</p> 
<p><A NAME="an_19:10">19:10</A>&nbsp;Dishepujt e vet i than&#235;: ''N&#235; qoft&#235; se kushtet e burrit ndaj gruas jan&#235; t&#235; tilla, m&#235; mir&#235; t&#235; mos martohet''.</p> 
<p><A NAME="an_19:11">19:11</A>&nbsp;Por ai u tha atyre: ''Jo t&#235; gjith&#235; i kuptojn&#235; k&#235;to fjal&#235;, por atyre q&#235; iu &#235;sht&#235; dh&#235;n&#235;.</p> 
<p><A NAME="an_19:12">19:12</A>&nbsp;Sepse ka eunuk&#235; q&#235; kan&#235; lindur t&#235; till&#235; nga barku i n&#235;n&#235;s; ka eunuk&#235; q&#235; jan&#235; b&#235;r&#235; eunuk&#235; nga njer&#235;zit, dhe ka eunuk&#235; q&#235; jan&#235; b&#235;r&#235; vet eunuk&#235; p&#235;r mbret&#235;rin&#235; e qiejve. Ai q&#235; mund ta kuptoj&#235;, le ta kuptoj&#235;''.</p> 
<p><A NAME="an_19:13">19:13</A>&nbsp;At&#235;her&#235; i soll&#235;n f&#235;mij&#235; t&#235; vegj&#235;l q&#235; t&#235; vinte duart mbi ata dhe t&#235; lutej, por dishepujt i qortuan.</p> 
<p><A NAME="an_19:14">19:14</A>&nbsp;Por Jezusi tha: ''I lini f&#235;mij&#235;t e vegj&#235;l t&#235; vijn&#235; tek un&#235;, sepse atyre u p&#235;rket mbret&#235;ria e qiejve''.</p> 
<p><A NAME="an_19:15">19:15</A>&nbsp;Dhe, mbasi vuri duart mbi ata, u nis q&#235; andej.</p> 
<p><A NAME="an_19:16">19:16</A>&nbsp;Dhe ja, iu afrua dikush dhe i tha: ''M&#235;sues i mir&#235;, &#231;far&#235; t&#235; mire duhet t&#235; b&#235;j q&#235; t&#235; kem jet&#235; t&#235; p&#235;rjetshme?''.</p> 
<p><A NAME="an_19:17">19:17</A>&nbsp;Dhe ai tha: ''Pse m&#235; quan t&#235; mir&#235;? Askush nuk &#235;sht&#235; i mir&#235;, p&#235;rve&#231; nj&#235; t&#235; vetmi: Per&#235;ndia. Tani n&#235; qoft&#235; se ti don t&#235; hysh n&#235; jet&#235;, zbato urdh&#235;rimet''.</p> 
<p><A NAME="an_19:18">19:18</A>&nbsp;Ai i tha: ''Cilat?''. At&#235;her&#235; Jezusi i tha: ''Mos vraj, mos shkel kuror&#235;n, mos vidh, mos b&#235;j d&#235;shmi t&#235; rreme,</p> 
<p><A NAME="an_19:19">19:19</A>&nbsp;ndero atin t&#235;nd dhe n&#235;n&#235;n t&#235;nde dhe duaje t&#235; af&#235;rmin t&#235;nd si veten t&#235;nde''.</p> 
<p><A NAME="an_19:20">19:20</A>&nbsp;I riu i tha: ''T&#235; gjitha k&#235;to gj&#235;ra un&#235; i kam zbatuar q&#235; n&#235; rini; &#231;far&#235; m&#235; mungon tjet&#235;r?''.</p> 
<p><A NAME="an_19:21">19:21</A>&nbsp;Jezusi i tha: ''N&#235; qoft&#235; se do t&#235; jesh i p&#235;rsosur, shko, shit &#231;'t&#235; kesh, jepua t&#235; varf&#235;rve dhe ti do t&#235; kesh nj&#235; thesar n&#235; qiell; pastaj eja dhe m&#235; ndiq mua''.</p> 
<p><A NAME="an_19:22">19:22</A>&nbsp;Por i riu, kur i d&#235;gjoi k&#235;to fjal&#235;, iku i trishtuar, sepse kishte pasuri t&#235; madhe.</p> 
<p><A NAME="an_19:23">19:23</A>&nbsp;At&#235;her&#235; Jezusi u tha dishepujve t&#235; vet: ''N&#235; t&#235; v&#235;rtet&#235; ju them se nj&#235; i pasur me v&#235;shtir&#235;si do t&#235; hyj&#235; n&#235; mbret&#235;rin&#235; e qiejve.</p> 
<p><A NAME="an_19:24">19:24</A>&nbsp;Dhe po jua p&#235;rs&#235;ris: &#201;sht&#235; m&#235; leht&#235; t&#235; kaloj&#235; deveja nga vrima e gjilp&#235;r&#235;s, se sa i pasuri t&#235; hyj&#235; n&#235; mbret&#235;rin&#235; e Per&#235;ndis&#235;''.</p> 
<p><A NAME="an_19:25">19:25</A>&nbsp;Kur i d&#235;gjuan k&#235;to fjal&#235;, dishepujt e vet u habit&#235;n shum&#235; dhe than&#235;: ''At&#235;her&#235;, kush do t&#235; shp&#235;toj&#235; vall&#235;?''.</p> 
<p><A NAME="an_19:26">19:26</A>&nbsp;Dhe Jezusi duke p&#235;rq&#235;ndruar shikimin mbi ata tha: ''P&#235;r njer&#235;zit kjo &#235;sht&#235; e pamundur, por p&#235;r Per&#235;ndin&#235; &#231;do gj&#235; &#235;sht&#235; e mundur''.</p> 
<p><A NAME="an_19:27">19:27</A>&nbsp;At&#235;her&#235; Pjetri iu p&#235;rgjigj duke th&#235;n&#235;: ''Ja, ne i lam&#235; t&#235; gjitha dhe t&#235; ndoq&#235;m; &#231;far&#235; do t&#235; fitojm&#235;, pra?''.</p> 
<p><A NAME="an_19:28">19:28</A>&nbsp;Jezusi u tha atyre: ''N&#235; t&#235; v&#235;rtet&#235; po ju them, n&#235; krijimin e ri, kur Biri i njeriut t&#235; ulet n&#235; fronin e lavdis&#235; s&#235; vet, edhe ju q&#235; m&#235; keni ndjekur do t&#235; uleni mbi dymb&#235;dhjet&#235; frone p&#235;r t&#235; gjykuar t&#235; dymb&#235;dhjet&#235; fiset e Izraelit.</p> 
<p><A NAME="an_19:29">19:29</A>&nbsp;Dhe kushdo q&#235; ka l&#235;n&#235;, p&#235;r hir t&#235; emrit tim, sht&#235;pi, v&#235;llez&#235;r, motra, at&#235;, n&#235;n&#235;, grua, bij ose ara, do t&#235; marr&#235; nj&#235;qindfish dhe do t&#235; trash&#235;goj&#235; jet&#235; t&#235; p&#235;rjetshme.</p> 
<p><A NAME="an_19:30">19:30</A>&nbsp;Por shum&#235; t&#235; par&#235; do t&#235; jen&#235; t&#235; fundit, dhe shum&#235; t&#235; fundit do t&#235; jen&#235; t&#235; par&#235;t''.</p> 
<p><A NAME="an_20:1">20:1</A>&nbsp;''Mbret&#235;ria e qiejve i ngjan, pra, nj&#235; zot sht&#235;pie, q&#235; doli her&#235;t n&#235; m&#235;ngjes p&#235;r t&#235; pajtuar me m&#235;ditje pun&#235;tor&#235; p&#235;r vreshtin e vet.</p> 
<p><A NAME="an_20:2">20:2</A>&nbsp;Mbasi ra n&#235; ujdi me pun&#235;tor&#235;t p&#235;r nj&#235; denar n&#235; dit&#235;, i d&#235;rgoi n&#235; vreshtin e vet.</p> 
<p><A NAME="an_20:3">20:3</A>&nbsp;Pastaj doli rreth or&#235;s s&#235; tret&#235; dhe pa t&#235; tjer&#235; q&#235; rrinin n&#235; shesh, t&#235; papun&#235;.</p> 
<p><A NAME="an_20:4">20:4</A>&nbsp;Dhe u tha atyre: "Shkoni edhe ju n&#235; vresht dhe un&#235; do t'ju jap sa &#235;sht&#235; e drejt&#235;". Dhe ata shkuan.</p> 
<p><A NAME="an_20:5">20:5</A>&nbsp;Doli p&#235;rs&#235;ri rreth or&#235;s s&#235; gjasht&#235; dhe or&#235;s s&#235; n&#235;nt&#235; dhe b&#235;ri po ashtu.</p> 
<p><A NAME="an_20:6">20:6</A>&nbsp;Kur doli p&#235;rs&#235;ri rreth or&#235;s nj&#235;mb&#235;dhjet&#235;, gjeti disa t&#235; tjer&#235;, t&#235; papun&#235;, dhe u tha: "P&#235;rse rrini gjith&#235; dit&#235;n k&#235;tu pa b&#235;r&#235; asgj&#235;?".</p> 
<p><A NAME="an_20:7">20:7</A>&nbsp;Ata i than&#235;: "Sepse askush nuk na ka marr&#235; me m&#235;ditje". Ai u tha atyre: "Shkoni edhe ju n&#235; vresht dhe do t&#235; merrni aq sa &#235;sht&#235; e drejt&#235;".</p> 
<p><A NAME="an_20:8">20:8</A>&nbsp;Kur erdhi mbr&#235;mja, i zoti i vreshtit i tha kujdestarit t&#235; vet: "Thirri pun&#235;tor&#235;t dhe jepu m&#235;ditjen e tyre, duke filluar nga ata t&#235; fundit e deri te t&#235; par&#235;t".</p> 
<p><A NAME="an_20:9">20:9</A>&nbsp;Dhe kur erdh&#235;n ata t&#235; or&#235;s nj&#235;mb&#235;dhjet&#235;, mor&#235;n nga nj&#235; denar secili.</p> 
<p><A NAME="an_20:10">20:10</A>&nbsp;Kur erdh&#235;n t&#235; par&#235;t, menduan se do t&#235; merrnin m&#235; shum&#235;, por edhe ata mor&#235;n nga nj&#235; denar secili.</p> 
<p><A NAME="an_20:11">20:11</A>&nbsp;Duke e marr&#235;, murmurisnin kund&#235;r zotit t&#235; sht&#235;pis&#235;,</p> 
<p><A NAME="an_20:12">20:12</A>&nbsp;duke th&#235;n&#235;: "K&#235;ta t&#235; fundit punuan vet&#235;m nj&#235; or&#235;, dhe ti i trajtove si ne q&#235; hoq&#235;m barr&#235;n dhe vap&#235;n e dit&#235;s".</p> 
<p><A NAME="an_20:13">20:13</A>&nbsp;Por ai duke u p&#235;rgjigjur i tha njerit prej tyre: "Mik, un&#235; nuk po t&#235; ha hakun; a nuk re n&#235; ujdi me mua p&#235;r nj&#235; denar?</p> 
<p><A NAME="an_20:14">20:14</A>&nbsp;Merr at&#235; q&#235; t&#235; takon ty dhe shko; por un&#235; dua t'i jap k&#235;tij t&#235; fundit aq sa ty.</p> 
<p><A NAME="an_20:15">20:15</A>&nbsp;A nuk m&#235; lejohet t&#235; b&#235;j me timen &#231;'t&#235; dua? Apo b&#235;hesh sylig, sepse un&#235; jam i mir&#235;?".</p> 
<p><A NAME="an_20:16">20:16</A>&nbsp;K&#235;shtu t&#235; fundit do t&#235; jen&#235; t&#235; par&#235;t dhe t&#235; par&#235;t t&#235; fundit, sepse shum&#235; jan&#235; t&#235; thirrur, por pak jan&#235; t&#235; zgjedhur''.</p> 
<p><A NAME="an_20:17">20:17</A>&nbsp;Pastaj, kur Jezusi po ngjitej n&#235; Jeruzalem, i mori m&#235;njan&#235; t&#235; dymb&#235;dhjet&#235; dishepujt gjat&#235; rrug&#235;s dhe u tha atyre:</p> 
<p><A NAME="an_20:18">20:18</A>&nbsp;''Ja, ne ngjitemi n&#235; Jeruzalem dhe Biri i njeriut do t'u dor&#235;zohet krer&#235;ve t&#235; prift&#235;rinjve dhe skrib&#235;ve, dhe ata do ta d&#235;nojn&#235; me vdekje.</p> 
<p><A NAME="an_20:19">20:19</A>&nbsp;Do t'ua dor&#235;zojn&#235; pastaj n&#235; duart e pagan&#235;ve q&#235; ta tallin, ta fshikullojn&#235; dhe ta kryq&#235;zojn&#235;; por ai dit&#235;n e tret&#235; do t&#235; ringjallet''.</p> 
<p><A NAME="an_20:20">20:20</A>&nbsp;At&#235;her&#235; n&#235;na e bijve t&#235; Zebedeut iu afrua bashk&#235; me bijt&#235; e vet, ra p&#235;rmbys para tij dhe i k&#235;rkoi di&#231;ka.</p> 
<p><A NAME="an_20:21">20:21</A>&nbsp;Dhe ai i tha: ''&#199;far&#235; do?''. Ajo u p&#235;rgjigj: ''Urdh&#235;ro q&#235; k&#235;ta dy bijt&#235; e mi t&#235; ulen njeri n&#235; t&#235; djatht&#235;n dhe tjetri n&#235; t&#235; majt&#235;n n&#235; mbret&#235;rin&#235; t&#235;nde''.</p> 
<p><A NAME="an_20:22">20:22</A>&nbsp;Dhe Jezusi, duke u p&#235;rgjigjur tha: ''Ju nuk dini &#231;far&#235; k&#235;rkoni; a mund ta pini ju kup&#235;n q&#235; un&#235; do t&#235; pi dhe t&#235; pag&#235;zoheni me pag&#235;zimin me t&#235; cilin un&#235; do t&#235; pag&#235;zohem? Ata i than&#235;: ''Po, mundemi''.</p> 
<p><A NAME="an_20:23">20:23</A>&nbsp;At&#235;her&#235; ai u tha atyre: ''Ju me t&#235; v&#235;rtet&#235; do ta pini kup&#235;n time dhe do t&#235; pag&#235;zoheni me pag&#235;zimin me t&#235; cilin un&#235; do t&#235; pag&#235;zohem; por nuk &#235;sht&#235; n&#235; dor&#235;n time q&#235; t&#235; uleni n&#235; t&#235; djatht&#235;n time ose  n&#235; t&#235; majt&#235;n time, por u &#235;sht&#235; rezervuar atyre,  t&#235; cil&#235;ve u &#235;sht&#235; p&#235;rgatitur nga Ati im''.</p> 
<p><A NAME="an_20:24">20:24</A>&nbsp;Kur i d&#235;gjuan k&#235;to fjal&#235;, t&#235; dhjet&#235;t t&#235; tjer&#235;t u indinjuan kund&#235;r t&#235; dy v&#235;llez&#235;rve.</p> 
<p><A NAME="an_20:25">20:25</A>&nbsp;Dhe Jezusi i thirri ata pran&#235; vetes dhe u tha: ''Ju e dini se t&#235; par&#235;t e kombeve i sundojn&#235; ato dhe t&#235; m&#235;dhenjt&#235; p&#235;rdorin pushtet mbi ato,</p> 
<p><A NAME="an_20:26">20:26</A>&nbsp;por midis jush k&#235;shtu nuk do t&#235; ndodh&#235;; madje secili prej jush q&#235; do t&#235; doj&#235; t&#235; b&#235;het i madh, qoft&#235; sh&#235;rb&#235;tori juaj;</p> 
<p><A NAME="an_20:27">20:27</A>&nbsp;dhe kushdo prej jush q&#235; do t&#235; doj&#235; t&#235; jet&#235; i pari, qoft&#235; skllavi juaj.</p> 
<p><A NAME="an_20:28">20:28</A>&nbsp;Sepse edhe Biri i njeriut nuk erdhi q&#235; t'i sh&#235;rbejn&#235;, por p&#235;r t&#235; sh&#235;rbyer dhe p&#235;r t&#235; dh&#235;n&#235; jet&#235;n e tij si &#231;mim p&#235;r shpengimin e shum&#235; vet&#235;ve.</p> 
<p><A NAME="an_20:29">20:29</A>&nbsp;Kur po dilnin nga Jeriko, nj&#235; turm&#235; e madhe e ndoqi.</p> 
<p><A NAME="an_20:30">20:30</A>&nbsp;Dhe ja, dy t&#235; verb&#235;r q&#235; uleshin gjat&#235; rrug&#235;s, kur d&#235;gjuan se po kalonte Jezusi, filluan t&#235; b&#235;rtasin duke th&#235;n&#235;: ''Ki m&#235;shir&#235; p&#235;r ne, Zot, Biri i Davidit''.</p> 
<p><A NAME="an_20:31">20:31</A>&nbsp;Por turma i qortoi q&#235; t&#235; heshtnin; por ata b&#235;rtisnin edhe m&#235; fort duke th&#235;n&#235;: ''Ki m&#235;shir&#235; p&#235;r ne, Zot, Biri i Davidit!''.</p> 
<p><A NAME="an_20:32">20:32</A>&nbsp;At&#235;her&#235; Jezusi ndaloi, i thirri dhe tha: ''&#199;far&#235; doni t&#235; b&#235;j p&#235;r ju?''.</p> 
<p><A NAME="an_20:33">20:33</A>&nbsp;Ata i than&#235;: ''Zot, t&#235; na hapen syt&#235;!''.</p> 
<p><A NAME="an_20:34">20:34</A>&nbsp;Dhe Jezusi pati m&#235;shir&#235; p&#235;r ta dhe ua preku syt&#235; e tyre; dhe n&#235; at&#235; &#231;ast u erdhi drita e syve dhe ata e ndiqnin.</p> 
<p><A NAME="an_21:1">21:1</A>&nbsp;Kur iu afruan Jeruzalemit dhe arrit&#235;n n&#235; Betfage, af&#235;r malit t&#235; Ullinjve, Jezusi d&#235;rgoi dy dishepuj,</p> 
<p><A NAME="an_21:2">21:2</A>&nbsp;duke u th&#235;n&#235; atyre: ''Shkoni n&#235; fshatin q&#235; ndodhet p&#235;rball&#235; jush; aty do t&#235; gjeni menj&#235;her&#235; nj&#235; gomare t&#235; lidhur dhe nj&#235; pulisht&#235; me t&#235;; zgjidhini dhe m'i sillni!</p> 
<p><A NAME="an_21:3">21:3</A>&nbsp;Dhe n&#235;se dikush ju thot&#235; gj&#235;, i thoni se Zoti ka nevoj&#235; p&#235;r to, por do t'i kthej&#235; shpejt''.</p> 
<p><A NAME="an_21:4">21:4</A>&nbsp;Tani kjo ndodhi p&#235;r t&#235; p&#235;rmbushur &#231;'isht&#235; th&#235;n&#235; nga profeti, q&#235; thot&#235;:</p> 
<p><A NAME="an_21:5">21:5</A>&nbsp;''I thoni bij&#235;s s&#235; Sionit: Ja po t&#235; vjen mbreti yt, zem&#235;rbut&#235;, hipur mbi nj&#235; gomare, madje nj&#235; pulisht&#235;, pjell&#235; e nj&#235; kafshe barr&#235;''.</p> 
<p><A NAME="an_21:6">21:6</A>&nbsp;Dishepujt shkuan dhe vepruan ashtu si i kishte urdh&#235;ruar Jezusi.</p> 
<p><A NAME="an_21:7">21:7</A>&nbsp;Soll&#235;n gomaren dhe pulishtin, shtruan mbi to mantelet e tyre, dhe ai u hipi.</p> 
<p><A NAME="an_21:8">21:8</A>&nbsp;Dhe nj&#235; turm&#235; shum&#235; e madhe shtronte mantelet e veta gjat&#235; rrug&#235;s, nd&#235;rsa t&#235; tjer&#235; thyenin deg&#235; nga pem&#235;t dhe i shtronin mbi rrug&#235;.</p> 
<p><A NAME="an_21:9">21:9</A>&nbsp;Turmat q&#235; vinin p&#235;rpara dhe ato q&#235; e ndiqnin brohoritnin, duke th&#235;n&#235;: ''Hosana Birit t&#235; Davidit! Bekuar qoft&#235; ai q&#235; vjen n&#235; em&#235;r t&#235; Zotit! Hosana n&#235; vendet shum&#235; t&#235; larta!''.</p> 
<p><A NAME="an_21:10">21:10</A>&nbsp;Dhe kur hyri Jezusi n&#235; Jeruzalem, gjith&#235; qyteti u ngrit n&#235; k&#235;mb&#235; dhe tha: ''Kush &#235;sht&#235; ky?''.</p> 
<p><A NAME="an_21:11">21:11</A>&nbsp;Dhe turmat thonin: ''Ky &#235;sht&#235; Jezusi, profeti nga Nazareti i Galiles&#235;.</p> 
<p><A NAME="an_21:12">21:12</A>&nbsp;Pastaj Jezusi hyri n&#235; tempullin e Per&#235;ndis&#235;, i d&#235;boi t&#235; gjith&#235; ata q&#235; shisnin dhe blinin n&#235; tempull dhe p&#235;rmbysi tryezat e k&#235;mbyesve t&#235; parave dhe ndenj&#235;set e shit&#235;sve t&#235; p&#235;llumbave.</p> 
<p><A NAME="an_21:13">21:13</A>&nbsp;Dhe u tha atyre: ''&#201;sht&#235; shkruar: "Sht&#235;pia ime do t&#235; quhet sht&#235;pi lutje", por ju e keni kthyer n&#235; nj&#235; shpell&#235; kusar&#235;sh''.</p> 
<p><A NAME="an_21:14">21:14</A>&nbsp;At&#235;her&#235; iu paraqit&#235;n t&#235; verb&#235;r dhe t&#235; &#231;al&#235;, dhe ai i sh&#235;roi.</p> 
<p><A NAME="an_21:15">21:15</A>&nbsp;Por krer&#235;t e prift&#235;rinjve dhe skrib&#235;t, kur pan&#235; mrekullit&#235; q&#235; ai kishte b&#235;r&#235; dhe f&#235;mij&#235;t q&#235; brohoritnin n&#235; tempull duke th&#235;n&#235;: ''Hosana Birit t&#235; Davidit!'', u zem&#235;ruan,</p> 
<p><A NAME="an_21:16">21:16</A>&nbsp;dhe i than&#235;: ''A po d&#235;gjon ti &#231;far&#235; thon&#235; k&#235;ta?''. Jezusi u tha atyre: ''Po! A nuk keni lexuar kurr&#235;: "Nga goja e t&#235; vegj&#235;lve dhe t&#235; foshnjave n&#235; gji ti ke p&#235;rgatitur lavdi"?''.</p> 
<p><A NAME="an_21:17">21:17</A>&nbsp;Dhe, mbasi i la ata, doli nga qyteti p&#235;r n&#235; Betani, dhe atje kaloi nat&#235;n.</p> 
<p><A NAME="an_21:18">21:18</A>&nbsp;N&#235; m&#235;ngjes, kur po kthehej n&#235; qytet e mori uria.</p> 
<p><A NAME="an_21:19">21:19</A>&nbsp;Dhe gjat&#235; rrug&#235;s pa nj&#235; fik dhe iu afrua, por nuk gjeti asgj&#235; p&#235;rve&#231; gjetheve; dhe i tha: ''Mos u lidht&#235; m&#235; kurr&#235; fryt prej teje p&#235;rjet&#235;!''. Dhe fiku u tha menj&#235;her&#235;.</p> 
<p><A NAME="an_21:20">21:20</A>&nbsp;Kur e pan&#235; k&#235;t&#235;, dishepujt u &#231;udit&#235;n dhe than&#235;: ''Qysh u tha fiku n&#235; &#231;ast?''.</p> 
<p><A NAME="an_21:21">21:21</A>&nbsp;Dhe Jezusi duke u p&#235;rgjigjur u tha atyre: ''N&#235; t&#235; v&#235;rtet&#235; ju them q&#235;, po t&#235; keni besim dhe t&#235; mos dyshoni, do t&#235; b&#235;ni jo vet&#235;m at&#235; q&#235; un&#235; i b&#235;ra fikut, por, edhe sikur t'i thoni k&#235;tij mali: "Hiqu andej dhe hidhu n&#235; det", kjo do t&#235; ndodh&#235;.</p> 
<p><A NAME="an_21:22">21:22</A>&nbsp;Dhe gjith&#231;ka t&#235; k&#235;rkoni n&#235; lutje, duke patur besim, do t&#235; merrni''.</p> 
<p><A NAME="an_21:23">21:23</A>&nbsp;Kur hyri n&#235; tempull, krer&#235;t e prift&#235;rinjve dhe pleqt&#235; e popullit iu afruan, nd&#235;rsa i m&#235;sonte, dhe i than&#235;: ''Me &#231;'pushtet i b&#235;n ti k&#235;to gj&#235;ra? Dhe kush ta ka dh&#235;n&#235; k&#235;t&#235; pushtet?''.</p> 
<p><A NAME="an_21:24">21:24</A>&nbsp;Dhe Jezusi, duke u p&#235;rgjigjur, u tha atyre: ''Edhe un&#235; do t'ju b&#235;j nj&#235; pyetje, dhe n&#235; qoft&#235; se ju do t&#235; m&#235; p&#235;rgjigjeshit, un&#235; gjithashtu do t'ju them me &#231;'pushtet i kryej k&#235;to gj&#235;ra.</p> 
<p><A NAME="an_21:25">21:25</A>&nbsp;Pag&#235;zimi i Gjonit nga erdhi? Nga qielli apo nga njer&#235;zit?''. Dhe ata arsyetonin midis tyre duke th&#235;n&#235;: ''Po t'i themi nga qielli, do t&#235; na thot&#235;: "P&#235;rse at&#235;h&#235;r&#235; nuk i besuat?".</p> 
<p><A NAME="an_21:26">21:26</A>&nbsp;N&#235; qoft&#235; se i themi nga njer&#235;zit, kemi frik&#235; nga turma, sepse t&#235; gjith&#235; e konsiderojn&#235; Gjonin profet''.</p> 
<p><A NAME="an_21:27">21:27</A>&nbsp;Dhe iu p&#235;rgjigj&#235;n Jezusit duke th&#235;n&#235;: ''Nuk e dim&#235;''. At&#235;h&#235;r&#235; ai u tha atyre: ''As un&#235; nuk do t'ju them me &#231;'pushtet i b&#235;j k&#235;to gj&#235;ra".</p> 
<p><A NAME="an_21:28">21:28</A>&nbsp;''&#199;'mendoni? Nj&#235; njeri kishte dy bij dhe duke iu drejtuar t&#235; parit tha: "Bir, shko sot t&#235; punosh n&#235; vreshtin tim";</p> 
<p><A NAME="an_21:29">21:29</A>&nbsp;por ai u p&#235;rgjigj dhe tha: "Nuk dua"; por m&#235; von&#235;, i penduar, shkoi.</p> 
<p><A NAME="an_21:30">21:30</A>&nbsp;Pastaj iu kthye t&#235; dytit dhe i tha t&#235; nj&#235;jt&#235;n gj&#235;. Dhe ai u p&#235;rgjigj dhe tha: "Po, imzot, do ta b&#235;j", por nuk shkoi.</p> 
<p><A NAME="an_21:31">21:31</A>&nbsp;Cili nga t&#235; dy e kreu vullnetin e t&#235; atit?''. Ata i than&#235;: ''I pari''. Jezusi u tha atyre: ''N&#235; t&#235; v&#235;rtet&#235; ju them se tagrambledh&#235;sit dhe prostitutat hyjn&#235; para jush n&#235; mbret&#235;rin&#235; e qiejve.</p> 
<p><A NAME="an_21:32">21:32</A>&nbsp;Sepse Gjoni erdhi tek ju n&#235; rrug&#235;n e drejt&#235;sis&#235;, dhe iu nuk i besuat, nd&#235;rsa tagrambledh&#235;sit dhe prostitutat i besuan; as mbasi i keni par&#235; k&#235;to gj&#235;ra, nuk u penduat p&#235;r t'i besuar''.</p> 
<p><A NAME="an_21:33">21:33</A>&nbsp;''D&#235;gjoni nj&#235; sh&#235;mb&#235;lltyr&#235; tjet&#235;r: Ishte nj&#235; pronar sht&#235;pie, i cili mbolli nj&#235; vresht, e rrethoi me gardh, g&#235;rmoi nj&#235; vend ku t&#235; shtrydhte rrushin, nd&#235;rtoi nj&#235; kull&#235; dhe, mbasi ua besoi disa vreshtar&#235;ve, u nis n&#235; nj&#235; vend t&#235; huaj.</p> 
<p><A NAME="an_21:34">21:34</A>&nbsp;Dhe kur erdhi koha e t&#235; vjelave, ai d&#235;rgoi sh&#235;rb&#235;tor&#235;t e vet te vreshtar&#235;t, p&#235;r t&#235; marr&#235; frutat e tij,</p> 
<p><A NAME="an_21:35">21:35</A>&nbsp;por vreshtar&#235;t i kap&#235;n sh&#235;rb&#235;tor&#235;t e tij, nj&#235;rin e rrah&#235;n, nj&#235; tjet&#235;r e vran&#235; dhe nj&#235; tjet&#235;r e vran&#235; me gur&#235;.</p> 
<p><A NAME="an_21:36">21:36</A>&nbsp;P&#235;rs&#235;ri, ai d&#235;rgoi sh&#235;rb&#235;tor&#235; t&#235; tjer&#235;, m&#235; shum&#235; se t&#235; par&#235;t, dhe k&#235;ta vreshtar&#235;t i trajtuan n&#235; t&#235; nj&#235;jt&#235;n m&#235;nyr&#235;.</p> 
<p><A NAME="an_21:37">21:37</A>&nbsp;M&#235; n&#235; fund ai i d&#235;rgoi atyre birin e vet duke th&#235;n&#235;: "P&#235;r djalin tim do t&#235; ken&#235; respekt!".</p> 
<p><A NAME="an_21:38">21:38</A>&nbsp;Por vreshtar&#235;t, kur e pan&#235; t&#235; birin, i than&#235; njeri tjetrit: "Ky &#235;sht&#235; trash&#235;gimtari; ejani, ta vrasim dhe marrim si pron&#235; trash&#235;gimin&#235; e tij".</p> 
<p><A NAME="an_21:39">21:39</A>&nbsp;Dhe e kap&#235;n, e nxor&#235;n jasht&#235; nga vreshti dhe e vran&#235;.</p> 
<p><A NAME="an_21:40">21:40</A>&nbsp;Tani, kur t&#235; vij&#235; i zoti i vreshtit, &#231;far&#235; do t'u b&#235;j&#235; k&#235;tyre vreshtar&#235;ve?''.</p> 
<p><A NAME="an_21:41">21:41</A>&nbsp;Ata i than&#235;: ''Ai do t'i vras&#235; keqas ata faqezinj dhe do t'ua besoj&#235; vreshtin vreshtar&#235;ve t&#235; tjer&#235;, t&#235; cil&#235;t do t'i japin prodhimet n&#235; koh&#235;n e vet''.</p> 
<p><A NAME="an_21:42">21:42</A>&nbsp;Jezusi u tha atyre: ''A nuk keni lexuar kurr&#235; n&#235; Shkrimet: "Guri, q&#235; nd&#235;rtuesit e nxor&#235;n t&#235; pap&#235;rdorsh&#235;m, u b&#235; guri i qoshes. Kjo &#235;sht&#235; vep&#235;r e Zotit, dhe &#235;sht&#235; e mrekullueshme n&#235; syt&#235; ton&#235;"?</p> 
<p><A NAME="an_21:43">21:43</A>&nbsp;Prandaj un&#235; po ju them se juve do t'ju hiqet mbret&#235;ria e Per&#235;ndis&#235; dhe do t'i jepet nj&#235; kombi q&#235; do ta b&#235;j&#235; t&#235; jap&#235; fryt.</p> 
<p><A NAME="an_21:44">21:44</A>&nbsp;Dhe ai q&#235; do t&#235; bjer&#235; mbi k&#235;t&#235; gur do t&#235; b&#235;het cop&#235;cop&#235;; dhe ai mbi t&#235; cilin do t&#235; bjer&#235; ai do t&#235; jet&#235; i th&#235;rrmuar''.</p> 
<p><A NAME="an_21:45">21:45</A>&nbsp;Dhe krer&#235;t e prift&#235;rinjve dhe farisenjt&#235;, kur i d&#235;gjuan sh&#235;mb&#235;lltyrat e tij, e kuptuan se po fliste p&#235;r ta.</p> 
<p><A NAME="an_21:46">21:46</A>&nbsp;Dhe k&#235;rkonin ta kapnin, por kishin frik&#235; nga turmat, sepse ato e konsideronin profet.</p> 
<p><A NAME="an_22:1">22:1</A>&nbsp;Dhe Jezusi, nisi p&#235;rs&#235;ri t'u flas&#235; atyre me sh&#235;mb&#235;lltyra, duke th&#235;n&#235;:</p> 
<p><A NAME="an_22:2">22:2</A>&nbsp;''Mbret&#235;ria e qiejve i ngjan nj&#235; mbreti, i cili p&#235;rgatiti dasm&#235;n e t&#235; birit.</p> 
<p><A NAME="an_22:3">22:3</A>&nbsp;Dhe d&#235;rgoi sh&#235;rb&#235;tor&#235;t e vet p&#235;r t&#235; thirrur t&#235; ftuarit n&#235; dasm&#235;, por ata nuk desh&#235;n t&#235; vijn&#235;.</p> 
<p><A NAME="an_22:4">22:4</A>&nbsp;D&#235;rgoi p&#235;rs&#235;ri sh&#235;rb&#235;tor&#235; t&#235; tjer&#235; duke th&#235;n&#235;: "U thoni t&#235; ftuarve: Ja un&#235; e kam shtruar drek&#235;n time, vi&#231;at e mi dhe bag&#235;tia ime e majmur jan&#235; therur dhe gjith&#231;ka &#235;sht&#235; gati; ejani n&#235; dasm&#235;".</p> 
<p><A NAME="an_22:5">22:5</A>&nbsp;Por ata, pa e p&#235;rfillur, shkuan: dikush n&#235; ar&#235;n e vet e dikush n&#235; pun&#235;t e veta.</p> 
<p><A NAME="an_22:6">22:6</A>&nbsp;Dhe t&#235; tjer&#235;t, mbasi kap&#235;n sh&#235;rb&#235;tor&#235;t e tij, i shan&#235; dhe i vran&#235;.</p> 
<p><A NAME="an_22:7">22:7</A>&nbsp;Mbreti at&#235;h&#235;r&#235;, kur d&#235;gjoi k&#235;t&#235;, u zem&#235;rua dhe d&#235;rgoi ushtrit&#235; e veta p&#235;r t&#235; shfarosur ata gjaksor&#235; dhe dogji qytetin e tyre.</p> 
<p><A NAME="an_22:8">22:8</A>&nbsp;At&#235;her&#235; u tha sh&#235;rb&#235;tor&#235;ve t&#235; vet: "Dasma &#235;sht&#235; gati, por t&#235; ftuarit nuk ishin t&#235; denj&#235;.</p> 
<p><A NAME="an_22:9">22:9</A>&nbsp;Shkoni, pra, n&#235; udh&#235;kryqe dhe ftoni n&#235; dasm&#235; k&#235;do q&#235; t&#235; gjeni."</p> 
<p><A NAME="an_22:10">22:10</A>&nbsp;Dhe ata sh&#235;rb&#235;tor&#235;t dol&#235;n n&#235;p&#235;r rrug&#235;, mblodh&#235;n t&#235; gjith&#235; ata q&#235; gjet&#235;n, t&#235; k&#235;qij dhe t&#235; mir&#235;, dhe vendi i dasm&#235;s u mbush me t&#235; ftuar.</p> 
<p><A NAME="an_22:11">22:11</A>&nbsp;At&#235;her&#235; mbreti hyri p&#235;r t&#235; par&#235; t&#235; ftuarit dhe gjeti aty nj&#235; njeri q&#235; nuk kishte veshur rrob&#235; dasme;</p> 
<p><A NAME="an_22:12">22:12</A>&nbsp;dhe i tha: "Mik, si hyre k&#235;tu pa pasur rrob&#235; dasme?". Dhe ai mbylli goj&#235;n.</p> 
<p><A NAME="an_22:13">22:13</A>&nbsp;At&#235;her&#235; mbreti u tha sh&#235;rb&#235;tor&#235;ve: "Lidheni duar dhe k&#235;mb&#235;, kapeni dhe hidheni n&#235; err&#235;sirat e jashtme. Atje do t&#235; jet&#235; e qara dhe k&#235;rc&#235;llim dh&#235;mb&#235;sh".</p> 
<p><A NAME="an_22:14">22:14</A>&nbsp;Sepse shum&#235; jan&#235; t&#235; thirrur, por pak jan&#235; t&#235; zgjedhur''.</p> 
<p><A NAME="an_22:15">22:15</A>&nbsp;At&#235;her&#235; farisenjt&#235; u ve&#231;uan dhe b&#235;nin k&#235;shill se si ta zinin gabim n&#235; fjal&#235;.</p> 
<p><A NAME="an_22:16">22:16</A>&nbsp;Dhe i d&#235;rguan dishepujt e tyre bashk&#235; me herodian&#235;t, p&#235;r t'i th&#235;n&#235;: ''M&#235;sues, ne e dim&#235; se ti je i v&#235;rtet&#235; dhe q&#235; m&#235;son udh&#235;n e Per&#235;ndis&#235; n&#235; t&#235; v&#235;rtet&#235;, pa marr&#235; parasysh njeri, sepse ti nuk shikon pamjen e jashtme t&#235; njer&#235;zve.</p> 
<p><A NAME="an_22:17">22:17</A>&nbsp;Na thuaj, pra: Si e mendon? A &#235;sht&#235; e ligjshme t'i paguhet taksa Cezarit apo jo?''.</p> 
<p><A NAME="an_22:18">22:18</A>&nbsp;Por Jezusi, duke e njohur lig&#235;sin&#235; e tyre, tha: ''Pse m&#235; tundoni, o hipokrit&#235;?</p> 
<p><A NAME="an_22:19">22:19</A>&nbsp;M&#235; tregoni monedh&#235;n e taks&#235;s''. At&#235;her&#235; ata i treguan nj&#235; denar.</p> 
<p><A NAME="an_22:20">22:20</A>&nbsp;Dhe ai u tha atyre: ''E kujt &#235;sht&#235; kjo fytyr&#235; dhe ky mbishkrim?''.</p> 
<p><A NAME="an_22:21">22:21</A>&nbsp;Ata i than&#235;: ''E Cezarit''. At&#235;her&#235; ai u tha atyre: ''Jepni, pra, Cezarit at&#235; q&#235; i p&#235;rket Cezarit dhe Per&#235;ndis&#235; at&#235; q&#235; i p&#235;rket Per&#235;ndis&#235;''.</p> 
<p><A NAME="an_22:22">22:22</A>&nbsp;Dhe ata, kur e d&#235;gjuan k&#235;t&#235;, u mrekulluan, e lan&#235;, dhe ik&#235;n.</p> 
<p><A NAME="an_22:23">22:23</A>&nbsp;Po at&#235; dit&#235; erdh&#235;n tek ai saducenjt&#235;, t&#235; cil&#235;t thon&#235; se nuk ka ringjallje, dhe e pyet&#235;n</p> 
<p><A NAME="an_22:24">22:24</A>&nbsp;duke th&#235;n&#235;: ''M&#235;sues, Moisiu ka th&#235;n&#235;: "N&#235; se dikush vdes pa l&#235;n&#235; f&#235;mij&#235;, i v&#235;llai le t&#235; martohet me gruan e tij, p&#235;r t'i lindur trash&#235;gimtar&#235; v&#235;llait t&#235; tij.</p> 
<p><A NAME="an_22:25">22:25</A>&nbsp;Tani nd&#235;r ne ishin shtat&#235; v&#235;llez&#235;r; i pari u martua dhe vdiq dhe duke mos pas&#235; trash&#235;gimtar&#235;, ia la gruan v&#235;llait t&#235; vet.</p> 
<p><A NAME="an_22:26">22:26</A>&nbsp;K&#235;shtu edhe i dyti dhe i treti, deri tek i shtati.</p> 
<p><A NAME="an_22:27">22:27</A>&nbsp;N&#235; fund vdiq edhe gruaja.</p> 
<p><A NAME="an_22:28">22:28</A>&nbsp;N&#235; ringjallje, pra, e kujt nga k&#235;ta t&#235; shtat&#235; do t&#235; jet&#235; grua? Sepse t&#235; gjith&#235; e pat&#235;n gruaja''.</p> 
<p><A NAME="an_22:29">22:29</A>&nbsp;Por Jezusi, duke u p&#235;rgjigjur u tha atyre: ''Ju b&#235;ni gabim, sepse nuk e kuptoni as Shkrimin as pushtetin e Per&#235;ndis&#235;.</p> 
<p><A NAME="an_22:30">22:30</A>&nbsp;N&#235; ringjallje, pra, as martohen as martojn&#235;, por ata do t&#235; jen&#235; n&#235; qiell si engj&#235;jt e Per&#235;ndis&#235;.</p> 
<p><A NAME="an_22:31">22:31</A>&nbsp;Pastaj sa p&#235;r ringjalljen e t&#235; vdekurve, a nuk e keni lexuar &#231;'ju ishte th&#235;n&#235; nga Per&#235;ndia kur thot&#235;:</p> 
<p><A NAME="an_22:32">22:32</A>&nbsp;"Un&#235; jam Per&#235;ndia i Abrahamit, Per&#235;ndia i Isakut dhe i Jakobit"? Per&#235;ndia nuk &#235;sht&#235; Per&#235;ndia i t&#235; vdekurve, por i t&#235; gjall&#235;ve''.</p> 
<p><A NAME="an_22:33">22:33</A>&nbsp;Dhe turmat, kur i d&#235;gjuan k&#235;to gj&#235;ra, habiteshin nga doktrina e tij.</p> 
<p><A NAME="an_22:34">22:34</A>&nbsp;At&#235;her&#235; farisenjt&#235;, kur d&#235;gjuan se ai ua kishte z&#235;n&#235; goj&#235;n saducenjve, u mblodh&#235;n tok.</p> 
<p><A NAME="an_22:35">22:35</A>&nbsp;Dhe nj&#235; nga ata, m&#235;sues i ligjit, e pyeti p&#235;r t&#235; v&#235;n&#235; n&#235; prov&#235;, duke th&#235;n&#235;:</p> 
<p><A NAME="an_22:36">22:36</A>&nbsp;''M&#235;sues, cili &#235;sht&#235; urdh&#235;rimi i madh i ligjit?''.</p> 
<p><A NAME="an_22:37">22:37</A>&nbsp;Dhe Jezusi i tha: ''"Duaje Zotin, Per&#235;ndin&#235; t&#235;nde me gjith&#235; zemr&#235;n t&#235;nde, me gjith&#235; shpirtin t&#235;nd dhe me gjith&#235; mendjen t&#235;nde".</p> 
<p><A NAME="an_22:38">22:38</A>&nbsp;Ky &#235;sht&#235; urdh&#235;rimi i par&#235; dhe i madhi.</p> 
<p><A NAME="an_22:39">22:39</A>&nbsp;Dhe i dyti, i ngjash&#235;m me k&#235;t&#235;, &#235;sht&#235;: "Duaje t&#235; af&#235;rmin t&#235;nd porsi vetveten".</p> 
<p><A NAME="an_22:40">22:40</A>&nbsp;Nga k&#235;to dy urdh&#235;rime varet i t&#235;r&#235; ligji dhe profet&#235;t''.</p> 
<p><A NAME="an_22:41">22:41</A>&nbsp;Tani, kur u mblodh&#235;n farisenjt&#235;, Jezusi i pyeti:</p> 
<p><A NAME="an_22:42">22:42</A>&nbsp;''&#199;'u duket juve p&#235;r Krishtin? Biri i kujt &#235;sht&#235;?''. Ata i than&#235;: ''I Davidit''.</p> 
<p><A NAME="an_22:43">22:43</A>&nbsp;Ai u tha atyre: ''Si pra Davidi, n&#235; Frym&#235;, e quan Zot, duke th&#235;n&#235;:</p> 
<p><A NAME="an_22:44">22:44</A>&nbsp;"Zoti i ka th&#235;n&#235; Zotit tim: Ulu n&#235; t&#235; djatht&#235;n time, deri sa un&#235; t'i v&#235; armiqt&#235; e tu si stol t&#235; k&#235;mb&#235;ve t&#235; tua"?</p> 
<p><A NAME="an_22:45">22:45</A>&nbsp;N&#235; qoft&#235; se Davidi e quan Zot, si mund t&#235; jet&#235; biri i tij?''.</p> 
<p><A NAME="an_22:46">22:46</A>&nbsp;Por asnj&#235; nuk ishte n&#235; gjendje t'i p&#235;rgjigjej; dhe, q&#235; nga ajo dit&#235;, askush nuk guxoi ta pyes&#235; m&#235;.</p> 
<p><A NAME="an_23:1">23:1</A>&nbsp;At&#235;her&#235; Jezusi u foli turmave dhe dishepujve t&#235; vet,</p> 
<p><A NAME="an_23:2">23:2</A>&nbsp;duke th&#235;n&#235;: ''Skrib&#235;t dhe farisenjt&#235; ulen mbi katedr&#235;n e Moisiut.</p> 
<p><A NAME="an_23:3">23:3</A>&nbsp;Zbatoni, pra, dhe b&#235;ni gjith&#231;ka t'ju thon&#235; t&#235; zbatoni; por mos b&#235;ni si b&#235;jn&#235; ata, sepse thon&#235;, por nuk e b&#235;jn&#235;.</p> 
<p><A NAME="an_23:4">23:4</A>&nbsp;Por lidhin barr&#235; t&#235; r&#235;nda q&#235; barten me v&#235;shtir&#235;si, dhe ua v&#235;n&#235; mbi kurrizin e njer&#235;zve; Por ata nuk duan t&#235; luajn&#235; vet&#235; as me gisht.</p> 
<p><A NAME="an_23:5">23:5</A>&nbsp;Por t&#235; gjitha veprat e tyre i b&#235;jn&#235; p&#235;r t'u dukur nga njer&#235;zit; i zgj&#235;rojn&#235; filaterit&#235; e tyre dhe i zgjatin thek&#235;t e rrobave t&#235; tyre.</p> 
<p><A NAME="an_23:6">23:6</A>&nbsp;Duan kryet e vendit n&#235; gostira dhe vendet e para n&#235; sinagoga,</p> 
<p><A NAME="an_23:7">23:7</A>&nbsp;si edhe p&#235;rsh&#235;ndetjet n&#235; sheshe dhe t&#235; quhen rabbi, rabbi nga njer&#235;zit.</p> 
<p><A NAME="an_23:8">23:8</A>&nbsp;Por ju mos lejoni q&#235; t'ju quajn&#235; rabbi, sepse vet&#235;m nj&#235; &#235;sht&#235; m&#235;suesi juaj: Krishti, dhe ju t&#235; gjith&#235; jeni v&#235;llez&#235;r.</p> 
<p><A NAME="an_23:9">23:9</A>&nbsp;Dhe p&#235;rmbi tok&#235; mos thirrni ask&#235;nd at&#235; tuaj, sepse vet&#235;m nj&#235; &#235;sht&#235; Ati juaj, ai q&#235; &#235;sht&#235; n&#235; qiej.</p> 
<p><A NAME="an_23:10">23:10</A>&nbsp;As mos lejoni q&#235; t'ju quajn&#235; udh&#235;heq&#235;s, sepse vet&#235;m nj&#235; &#235;sht&#235; udh&#235;heq&#235;si juaj: Krishti.</p> 
<p><A NAME="an_23:11">23:11</A>&nbsp;Dhe m&#235; i madhi prej jush le t&#235; jet&#235; sh&#235;rb&#235;tori juaj.</p> 
<p><A NAME="an_23:12">23:12</A>&nbsp;Sepse kush do t&#235; lart&#235;soj&#235; veten, do t&#235; posht&#235;rohet; dhe kush do t&#235; p&#235;rul&#235; veten, do t&#235; lart&#235;sohet.</p> 
<p><A NAME="an_23:13">23:13</A>&nbsp;Por mjer&#235; ju, o skrib&#235; dhe farisenj hipokrit&#235;! Sepse mbyllni mbret&#235;rin&#235; e qiejve para njer&#235;zve; sepse as ju nuk hyni, as nuk i lini t&#235; hyjn&#235; ata q&#235; jan&#235; p&#235;r t&#235; hyr&#235;.</p> 
<p><A NAME="an_23:14">23:14</A>&nbsp;Mjer&#235; ju, o skrib&#235; dhe farisenj hipokrit&#235;! Sepse gllab&#235;roni sht&#235;pit&#235; e t&#235; vejave dhe p&#235;r sy e faqe b&#235;ni lutje t&#235; gjata; p&#235;r k&#235;t&#235; arsye ju do t&#235; p&#235;soni nj&#235; d&#235;nim m&#235; t&#235; rrept&#235;.</p> 
<p><A NAME="an_23:15">23:15</A>&nbsp;Mjer&#235; ju, o skrib&#235; dhe farisenj hipokrit&#235;! Sepse p&#235;rshkoni detin dhe dheun p&#235;r t&#235; b&#235;r&#235; prozelit&#235;, dhe kur ndokush b&#235;het i till&#235;, e b&#235;ni bir t&#235; Gehenas dhe dy her&#235; m&#235; t&#235; keq se ju!</p> 
<p><A NAME="an_23:16">23:16</A>&nbsp;Mjer&#235; ju, udh&#235;heq&#235;s t&#235; verb&#235;r, q&#235; thoni: "N&#235; qoft&#235; se dikush betohet p&#235;r tempullin, kjo s'&#235;sht&#235; gj&#235;; por n&#235; qoft&#235; se betohet p&#235;r arin e tempullit, &#235;sht&#235; i detyruar".</p> 
<p><A NAME="an_23:17">23:17</A>&nbsp;T&#235; marr&#235; dhe t&#235; verb&#235;r! Sepse cili &#235;sht&#235; m&#235; i madh: ari apo tempulli q&#235; e shenjt&#235;ron arin?</p> 
<p><A NAME="an_23:18">23:18</A>&nbsp;Dhe n&#235; qoft&#235; se dikush betohet p&#235;r altarin, s'&#235;sht&#235; gj&#235;; por ne qoft&#235; se betohet p&#235;r ofert&#235;n q&#235; &#235;sht&#235; mbi t&#235;, &#235;sht&#235; i detyruar".</p> 
<p><A NAME="an_23:19">23:19</A>&nbsp;T&#235; marr&#235; dhe t&#235; verb&#235;r! Sepse cila &#235;sht&#235; m&#235; e madhe, oferta apo altari q&#235; e shenjt&#235;ron ofert&#235;n?</p> 
<p><A NAME="an_23:20">23:20</A>&nbsp;Ai, pra, q&#235; betohet p&#235;r altarin, betohet p&#235;r t&#235; dhe p&#235;r &#231;do gj&#235; q&#235; &#235;sht&#235; p&#235;rmbi t&#235;!</p> 
<p><A NAME="an_23:21">23:21</A>&nbsp;Ai q&#235; betohet p&#235;r tempullin, betohet p&#235;r t&#235; dhe p&#235;r at&#235; q&#235; banon atje.</p> 
<p><A NAME="an_23:22">23:22</A>&nbsp;Dhe ai q&#235; betohet p&#235;r qiellin, betohet p&#235;r fronin e Per&#235;ndis&#235; dhe p&#235;r at&#235; q&#235; &#235;sht&#235; ulur mbi t&#235;.</p> 
<p><A NAME="an_23:23">23:23</A>&nbsp;Mjer&#235; ju, skrib&#235; dhe farisenj hipokrit&#235;! Sepse ju llogaritni t&#235; dhjet&#235;n e m&#235;ndr&#235;s, t&#235; kopr&#235;s dhe t&#235; barit t&#235; gjumit, dhe lini pas dore gj&#235;rat m&#235; t&#235; r&#235;nd&#235;sishme t&#235; ligjit: gjyqin, m&#235;shir&#235;n dhe besimin;  k&#235;to gj&#235;ra duhet t'i praktikoni pa i l&#235;n&#235;  pas dore t&#235; tjerat.</p> 
<p><A NAME="an_23:24">23:24</A>&nbsp;Udh&#235;heq&#235;s t&#235; verb&#235;r, q&#235; sitni mushkonj&#235;n dhe kap&#235;rdini deven&#235;!</p> 
<p><A NAME="an_23:25">23:25</A>&nbsp;Mjer&#235; ju, skrib&#235; dhe farisenj hipokrit&#235;! Sepse pastroni an&#235;n e jashtme t&#235; kup&#235;s dhe t&#235; pjat&#235;s, nd&#235;rsa p&#235;rbrenda jan&#235; plot me grabitje dhe teprime.</p> 
<p><A NAME="an_23:26">23:26</A>&nbsp;Farise i verb&#235;r! Pastro m&#235; par&#235; p&#235;rbrenda kup&#235;n dhe pjat&#235;n, q&#235; edhe p&#235;rjashta t&#235; jet&#235; e past&#235;r.</p> 
<p><A NAME="an_23:27">23:27</A>&nbsp;Mjer&#235; ju, o skrib&#235; dhe farisenj hipokrit&#235;! Sepse u ngjani varreve t&#235; zbardhuara (me g&#235;lqere), q&#235; nga jasht&#235; duken t&#235; bukur, por brenda jan&#235; plot eshtra t&#235; vdekurish dhe gjithfar&#235; papast&#235;rtish.</p> 
<p><A NAME="an_23:28">23:28</A>&nbsp;K&#235;shtu edhe ju nga jasht&#235; u paraqiteni njer&#235;zve si t&#235; drejt&#235;; por p&#235;rbrenda jeni plot hipokrizi dhe paudh&#235;si.</p> 
<p><A NAME="an_23:29">23:29</A>&nbsp;Mjer&#235; ju, o skrib&#235; dhe farisenj hipokrit&#235;! Sepse nd&#235;rtoni varrezat e profet&#235;ve dhe zbukuroni monumentet e t&#235; drejt&#235;ve,</p> 
<p><A NAME="an_23:30">23:30</A>&nbsp;dhe thoni: "Po t&#235; kishim jetuar n&#235; koh&#235;n e et&#235;rve tan&#235;, nuk do t&#235; kishim bashk&#235;punuar me ta n&#235; vrasjen e profet&#235;ve".</p> 
<p><A NAME="an_23:31">23:31</A>&nbsp;Duke folur k&#235;shtu, ju d&#235;shmoni kund&#235;r vetes suaj, se jeni bijt&#235; e atyre q&#235; vran&#235; profet&#235;t.</p> 
<p><A NAME="an_23:32">23:32</A>&nbsp;Ju e kaloni mas&#235;n e et&#235;rve tuaj!</p> 
<p><A NAME="an_23:33">23:33</A>&nbsp;O gjarp&#235;rinj, o pjell&#235; n&#235;p&#235;rkash! Si do t'i shp&#235;toni gjykimit t&#235; Gehenas?</p> 
<p><A NAME="an_23:34">23:34</A>&nbsp;Prandaj, ja un&#235; po ju d&#235;rgoj profet&#235;, dijetar&#235; dhe skrib&#235;; ju disa prej tyre do t'i vritni dhe do t'i kryq&#235;zoni, disa t&#235; tjer&#235; do t'i fshikulloni n&#235; sinagogat tuaja dhe do t'i persekutoni nga nj&#235; qytet n&#235; tjetrin,</p> 
<p><A NAME="an_23:35">23:35</A>&nbsp;q&#235; t&#235; bjer&#235; mbi ju gjith&#235; gjaku i drejt&#235; i derdhur mbi dhe, nga gjaku i t&#235; drejtit Abel, deri te gjaku i Zaharias, birit t&#235; Barakias, q&#235; ju e vrat&#235; nd&#235;rmjet tempullit dhe altarit.</p> 
<p><A NAME="an_23:36">23:36</A>&nbsp;N&#235; t&#235; v&#235;rtet&#235; po ju them se t&#235; gjitha k&#235;to gj&#235;ra do t&#235; bien mbi k&#235;t&#235; brez.</p> 
<p><A NAME="an_23:37">23:37</A>&nbsp;Jeruzalem, Jeruzalem, q&#235; i vret profet&#235;t dhe i vret me gur&#235; ata q&#235; t&#235; jan&#235; d&#235;rguar! Sa her&#235; kam dashur t'i mbledh bijt&#235; e tu ashtu si i mbledh kllo&#231;ka zogjt&#235; e vet n&#235;n krah&#235;, por ju nuk desh&#235;t!</p> 
<p><A NAME="an_23:38">23:38</A>&nbsp;Ja, sht&#235;pia juaj po ju lihet e shkret&#235;.</p> 
<p><A NAME="an_23:39">23:39</A>&nbsp;Sepse un&#235; po ju them, se tash e tutje nuk do t&#235; m&#235; shihni m&#235; deri sa t&#235; thoni: "I bekuar qoft&#235; ai q&#235; vjen n&#235; em&#235;r t&#235; Zotit!"''.</p> 
<p><A NAME="an_24:1">24:1</A>&nbsp;Tani kur Jezusi doli nga tempulli dhe po largohej, dishepujt e tij iu afruan p&#235;r t'i treguar nd&#235;rtesat e tempullit.</p> 
<p><A NAME="an_24:2">24:2</A>&nbsp;Por Jezusi u tha atyre: ''A nuk i shikoni ju t&#235; gjitha k&#235;to? N&#235; t&#235; v&#235;rtet&#235; po ju them se k&#235;tu nuk do t&#235; mbetet asnj&#235; gur mbi gur q&#235; nuk do t&#235; rr&#235;nohet''.</p> 
<p><A NAME="an_24:3">24:3</A>&nbsp;Pastaj, kur ai u ul t&#235; rrinte n&#235; malin e Ullinjve, dishepujt e vet iu afruan m&#235;njan&#235; dhe i than&#235;: ''Na thuaj, kur do t&#235; ndodhin k&#235;to gj&#235;ra? Dhe cila do t&#235; jet&#235; shenja e ardhjes sate dhe e mbarimit t&#235; bot&#235;s?''.</p> 
<p><A NAME="an_24:4">24:4</A>&nbsp;Dhe Jezusi duke u p&#235;rgjigjur u tha atyre: ''Ruhuni se mos ju mashtron ndokush!</p> 
<p><A NAME="an_24:5">24:5</A>&nbsp;Sepse shum&#235; do t&#235; vijn&#235; n&#235; emrin tim, duke th&#235;n&#235;: "Un&#235; jam Krishti" dhe do t&#235; mashtrojn&#235; shum&#235; nj&#235;r&#235;z.</p> 
<p><A NAME="an_24:6">24:6</A>&nbsp;At&#235;her&#235; do t&#235; d&#235;gjoni t&#235; flitet p&#235;r lufta dhe p&#235;r ushtima luftash; ruhuni t&#235; mos shqet&#235;soheni, sepse t&#235; gjitha k&#235;to duhet t&#235; ndodhin, por ende mbarimi nuk do t&#235; ket&#235; ardhur.</p> 
<p><A NAME="an_24:7">24:7</A>&nbsp;Do t&#235; ngrihet, pra, popull kund&#235;r populli dhe mbret&#235;ri kund&#235;r mbret&#235;rie; do t&#235; ket&#235; zi buke, murtaj&#235; dhe t&#235;rmete n&#235; vende t&#235; ndryshme.</p> 
<p><A NAME="an_24:8">24:8</A>&nbsp;Por t&#235; gjitha k&#235;to gj&#235;ra do t&#235; jen&#235; vet&#235;m fillimi i dhembjeve t&#235; lindjes.</p> 
<p><A NAME="an_24:9">24:9</A>&nbsp;At&#235;her&#235; do t'ju dor&#235;zojn&#235; n&#235; mundime dhe do t'ju vrasin; dhe t&#235; gjith&#235; kombet do t'ju urrejn&#235; p&#235;r shkak t&#235; emrit tim.</p> 
<p><A NAME="an_24:10">24:10</A>&nbsp;At&#235;her&#235; shum&#235; do t&#235; skandalizohen, do ta tradh&#235;tojn&#235; njeri tjetrin dhe do t&#235; urrejn&#235; njeri tjetrin.</p> 
<p><A NAME="an_24:11">24:11</A>&nbsp;Dhe do t&#235; dalin shum&#235; profet&#235; t&#235; rrem&#235;, dhe do t&#235; mashtrojn&#235; shum&#235; njer&#235;z.</p> 
<p><A NAME="an_24:12">24:12</A>&nbsp;Dhe, duke qen&#235; se paudh&#235;sia do t&#235; shumohet, shum&#235;kujt do t'i ftohet dashuria;</p> 
<p><A NAME="an_24:13">24:13</A>&nbsp;por ai q&#235; do t&#235; ngulmoj&#235; deri n&#235; fund do t&#235; shp&#235;tohet.</p> 
<p><A NAME="an_24:14">24:14</A>&nbsp;Dhe ky ungjill i mbret&#235;ris&#235; do t&#235; predikohet n&#235; gjith&#235; bot&#235;n si nj&#235; d&#235;shmi p&#235;r gjith&#235; kombet, dhe at&#235;her&#235; do t&#235; vij&#235; mbarimi''.</p> 
<p><A NAME="an_24:15">24:15</A>&nbsp;''Kur t&#235; shihni, pra, neverin&#235; e shkretimit, q&#235; &#235;sht&#235; parath&#235;n&#235; nga profeti Daniel, q&#235; ka z&#235;n&#235; vend n&#235; vendin e shenjt&#235; (kush lexon le ta kuptoj&#235;),</p> 
<p><A NAME="an_24:16">24:16</A>&nbsp;at&#235;her&#235; ata q&#235; jan&#235; n&#235; Jude, le t&#235; ikin nd&#235;r male.</p> 
<p><A NAME="an_24:17">24:17</A>&nbsp;Kush ndodhet mbi tarac&#235;n e sht&#235;pis&#235;, t&#235; mos zbres&#235; p&#235;r t&#235; marr&#235; di&#231;ka n&#235; sht&#235;pin&#235; e vet;</p> 
<p><A NAME="an_24:18">24:18</A>&nbsp;dhe kush &#235;sht&#235; nd&#235;r ara, t&#235; mos kthehet p&#235;r t&#235; marr&#235; mantelin e tij.</p> 
<p><A NAME="an_24:19">24:19</A>&nbsp;Por mjer&#235; grat&#235; shtatz&#235;na dhe ato q&#235; do t'u japin gji f&#235;mij&#235;ve n&#235; ato dit&#235;!</p> 
<p><A NAME="an_24:20">24:20</A>&nbsp;Dhe lutuni q&#235; ikja juaj t&#235; mos ndodh&#235; n&#235; dim&#235;r, as t&#235; shtun&#235;n,</p> 
<p><A NAME="an_24:21">24:21</A>&nbsp;sepse at&#235;her&#235; do t&#235; ket&#235; nj&#235; mundim aq t&#235; madh, sa nuk ka ndodhur kurr&#235; q&#235; nga krijimi i bot&#235;s e deri m&#235; sot, dhe as nuk do t&#235; ket&#235; m&#235; kurr&#235;!</p> 
<p><A NAME="an_24:22">24:22</A>&nbsp;Dhe, po t&#235; mos shkurtoheshin ato dit&#235;, asnj&#235; mish nuk do t&#235; shp&#235;tonte; por p&#235;r shkak t&#235; t&#235; zgjedhurve, ato dit&#235; do t&#235; shkurtohen.</p> 
<p><A NAME="an_24:23">24:23</A>&nbsp;At&#235;her&#235;, n&#235; qoft&#235; se dikush do t'ju thot&#235;: "Ja, Krishti &#235;sht&#235; k&#235;tu", ose "&#201;sht&#235; atje", mos i besoni.</p> 
<p><A NAME="an_24:24">24:24</A>&nbsp;Sepse do t&#235; dalin krisht&#235;r t&#235; rrem&#235; dhe profet&#235; t&#235; rrem&#235;, dhe do t&#235; b&#235;jn&#235; shenja t&#235; m&#235;dha dhe mrrekulli t&#235; tilla aq sa t'i mashtrojn&#235;, po t&#235; ishte e mundur, edhe t&#235; zgjedhurit.</p> 
<p><A NAME="an_24:25">24:25</A>&nbsp;Ja, un&#235; ju paralajm&#235;rova.</p> 
<p><A NAME="an_24:26">24:26</A>&nbsp;Pra, n&#235; qoft&#235; se ju thon&#235;: "Ja, &#235;sht&#235; n&#235; shkret&#235;tir&#235;", mos shkoni atje: "Ja, &#235;sht&#235; n&#235; dhomat e fshehta", mos u besoni.</p> 
<p><A NAME="an_24:27">24:27</A>&nbsp;Sepse, si vet&#235;tima q&#235; del nga lindja dhe flak&#235;ron deri n&#235; per&#235;ndim, k&#235;shtu do t&#235; jet&#235; ardhja e Birit t&#235; njeriut.</p> 
<p><A NAME="an_24:28">24:28</A>&nbsp;Sepse ku t&#235; ket&#235; k&#235;rma, aty do t&#235; mblidhen shqiponjat''.</p> 
<p><A NAME="an_24:29">24:29</A>&nbsp;''Tani, fill pas pik&#235;llimit t&#235; atyre dit&#235;ve, dielli do t&#235; erret dhe h&#235;na nuk do t&#235; jap&#235; drit&#235;n e vet, yjet do t&#235; bien nga qielli dhe fuqit&#235; e qiejve do t&#235; tronditen.</p> 
<p><A NAME="an_24:30">24:30</A>&nbsp;Dhe at&#235;her&#235; do t&#235; duket n&#235; qiell shenja e Birit t&#235; njeriut; dhe t&#235; gjitha kombet e dheut do t&#235; mbajn&#235; zi dhe do ta shohin Birin e njeriut duke ardhur mbi ret&#235; e qiellit me fuqi dhe lavdi t&#235; madhe.</p> 
<p><A NAME="an_24:31">24:31</A>&nbsp;Ai do t'i d&#235;rgoj&#235; engj&#235;jt e vet me tinguj t&#235; fuqish&#235;m borie; dhe ata do t'i mbledhin t&#235; zgjedhurit e tij nga t&#235; kat&#235;r er&#235;rat, nga nj&#235; skaj i qiellit te tjetri.</p> 
<p><A NAME="an_24:32">24:32</A>&nbsp;Tani m&#235;soni nga fiku k&#235;t&#235; sh&#235;mb&#235;lltyr&#235;: kur tashm&#235; deg&#235;t e tij njom&#235;sohen dhe nxjerrin gjethet, ta dini se vera &#235;sht&#235; af&#235;r.</p> 
<p><A NAME="an_24:33">24:33</A>&nbsp;K&#235;shtu edhe ju, kur t'i shihni t&#235; gjitha k&#235;to gj&#235;ra, ta dini se ai &#235;sht&#235; af&#235;r, madje te dera.</p> 
<p><A NAME="an_24:34">24:34</A>&nbsp;N&#235; t&#235; v&#235;rtet&#235; po ju them se ky brez nuk do t&#235; kaloj&#235;, pa u realizuar t&#235; gjitha k&#235;to.</p> 
<p><A NAME="an_24:35">24:35</A>&nbsp;Qielli dhe toka do t&#235; kalojn&#235;, por fjal&#235;t e mia nuk do t&#235; kalojn&#235;.</p> 
<p><A NAME="an_24:36">24:36</A>&nbsp;Tani sa p&#235;r at&#235; dit&#235; dhe p&#235;r at&#235; or&#235;, askush s'e di, as engj&#235;jt e qieive, por vet&#235;m Ati im.</p> 
<p><A NAME="an_24:37">24:37</A>&nbsp;Por, ashtu si qe n&#235; dit&#235;t e Noeut, k&#235;shtu do t&#235; jet&#235; edhe n&#235; ardhjen e Birit t&#235; njeriut.</p> 
<p><A NAME="an_24:38">24:38</A>&nbsp;Sepse, ashtu si n&#235; dit&#235;t p&#235;rpara p&#235;rmbytjes, njer&#235;zit hanin dhe pinin, martoheshin dhe martonin, derisa Noeu hyri n&#235; ark&#235;;</p> 
<p><A NAME="an_24:39">24:39</A>&nbsp;dhe nuk kuptuan asgj&#235;, deri sa erdhi p&#235;rmbytja dhe i fshiu t&#235; gjith&#235;; k&#235;shtu do t&#235; ndodh&#235; n&#235; ardhjen e Birit t&#235; njeriut.</p> 
<p><A NAME="an_24:40">24:40</A>&nbsp;At&#235;her&#235; dy do t&#235; jen&#235; n&#235; ar&#235;, nj&#235; do t&#235; merret dhe tjetri do t&#235; lihet.</p> 
<p><A NAME="an_24:41">24:41</A>&nbsp;dy gra do t&#235; bluajn&#235; n&#235; mulli, nj&#235; do t&#235; merret dhe tjetra do t&#235; lihet.</p> 
<p><A NAME="an_24:42">24:42</A>&nbsp;Rrini zgjuar, pra, sepse nuk e dini n&#235; cil&#235;n or&#235; do t&#235; vij&#235; Zoti juaj.</p> 
<p><A NAME="an_24:43">24:43</A>&nbsp;Por dijeni k&#235;t&#235;, se ta dinte i zoti i sht&#235;pis&#235; n&#235; &#231;far&#235; or&#235; t&#235; nat&#235;s do t&#235; vij&#235; vjedh&#235;si, do t&#235; rrinte zgjuar dhe nuk do t&#235; lejonte t'i shp&#235;rthehej sht&#235;pia.</p> 
<p><A NAME="an_24:44">24:44</A>&nbsp;Prandaj edhe ju jini gati, sepse Biri i njeriut do t&#235; vij&#235; n&#235; at&#235; or&#235; kur ju nuk mendoni''.</p> 
<p><A NAME="an_24:45">24:45</A>&nbsp;''Cili &#235;sht&#235;, pra, ai sh&#235;rb&#235;tor besnik dhe i men&#231;ur, q&#235; zot&#235;ria e tij e caktoi p&#235;rmbi sht&#235;piar&#235;t e vet, p&#235;r t'u dh&#235;n&#235; atyre ushqimin n&#235; koh&#235;n e duhur?</p> 
<p><A NAME="an_24:46">24:46</A>&nbsp;Lum ai sh&#235;rb&#235;tor q&#235;, kur t&#235; kthehet zot&#235;ria e tij, e gjen duke b&#235;r&#235; k&#235;shtu.</p> 
<p><A NAME="an_24:47">24:47</A>&nbsp;N&#235; t&#235; v&#235;rtet&#235; po ju them se ai do t'ia besoj&#235; administrimin e gjith&#235; pasuris&#235; s&#235; vet.</p> 
<p><A NAME="an_24:48">24:48</A>&nbsp;Por, n&#235; qoft&#235; se ky sh&#235;rb&#235;tor i mbrapsht&#235;, thot&#235; n&#235; zem&#235;r t&#235; vet: "Zot&#235;ria ime vonon t&#235; vij&#235;",</p> 
<p><A NAME="an_24:49">24:49</A>&nbsp;dhe fillon t'i rrah&#235; shok&#235;t e vet dhe t&#235; haj&#235; e t&#235; pij&#235; me pijanec&#235;t;</p> 
<p><A NAME="an_24:50">24:50</A>&nbsp;zot&#235;ria e k&#235;tij sh&#235;rb&#235;tori do t&#235; vij&#235; n&#235; at&#235; dit&#235; kur ai nuk e pret dhe n&#235; at&#235; or&#235; kur ai nuk e di;</p> 
<p><A NAME="an_24:51">24:51</A>&nbsp;do ta nd&#235;shkoj&#235; r&#235;nd&#235; dhe do t'i rezervoj&#235; fatin e hipokrit&#235;ve. Atje do t&#235; jet&#235; e qara dhe k&#235;rc&#235;llim dh&#235;mb&#235;sh''.</p> 
<p><A NAME="an_25:1">25:1</A>&nbsp;''At&#235;her&#235; mbret&#235;ria e qiejve do t'u ngjaj&#235; dhjet&#235; virgj&#235;reshave, t&#235; cilat i mor&#235;n llampat e tyre, dhe i dol&#235;n para dh&#235;ndrit.</p> 
<p><A NAME="an_25:2">25:2</A>&nbsp;Tani pes&#235; nga ato ishin t&#235; men&#231;ura dhe pes&#235; budalla&#231;ka.</p> 
<p><A NAME="an_25:3">25:3</A>&nbsp;Budalla&#231;kat, kur mor&#235;n llampat e tyre, nuk mor&#235;n me vet vajin;</p> 
<p><A NAME="an_25:4">25:4</A>&nbsp;kurse t&#235; men&#231;urat, bashk&#235; me llampat, mor&#235;n edhe vajin n&#235; en&#235;t e tyre.</p> 
<p><A NAME="an_25:5">25:5</A>&nbsp;Tani, duke qen&#235; se dh&#235;ndri po vononte, dremit&#235;n t&#235; gjitha dhe i zuri gjumi.</p> 
<p><A NAME="an_25:6">25:6</A>&nbsp;Aty nga mesnata u d&#235;gjua nj&#235; britm&#235;: "Ja, po vjen dh&#235;ndri, i dilni para!".</p> 
<p><A NAME="an_25:7">25:7</A>&nbsp;At&#235;her&#235; t&#235; gjitha ato virgj&#235;reshat u zgjuan dhe p&#235;rgatit&#235;n llampat e tyre.</p> 
<p><A NAME="an_25:8">25:8</A>&nbsp;Dhe budalla&#231;kat u than&#235; t&#235; men&#231;urave: "Na jepni nga vaji juaj, sepse llampat tona po na fiken".</p> 
<p><A NAME="an_25:9">25:9</A>&nbsp;Por t&#235; men&#231;urat duke u p&#235;rgjigjur than&#235;: "Jo, sepse nuk do t&#235; mjaftonte as p&#235;r ne e as p&#235;r ju; m&#235; mir&#235; shkoni te tregtar&#235;t dhe e blini".</p> 
<p><A NAME="an_25:10">25:10</A>&nbsp;Tani kur ato shkuan ta blejn&#235;, erdhi dh&#235;ndri; virgj&#235;reshat q&#235; ishin gati, hyn&#235; bashk&#235; me t&#235; n&#235; dasm&#235;; dhe dera u mbyll.</p> 
<p><A NAME="an_25:11">25:11</A>&nbsp;M&#235; pas erdh&#235;n edhe virgj&#235;reshat e tjera, duke th&#235;n&#235;: "Zot, zot, hapna".</p> 
<p><A NAME="an_25:12">25:12</A>&nbsp;Por ai, duke u p&#235;rgjigjur, tha: "N&#235; t&#235; v&#235;rtet&#235; po ju them se nuk ju njoh".</p> 
<p><A NAME="an_25:13">25:13</A>&nbsp;Prandaj rrini zgjuar, sepse nuk e dini as dit&#235;n as or&#235;n n&#235; t&#235; cil&#235;t do t&#235; vij&#235; Biri i njeriut''.</p> 
<p><A NAME="an_25:14">25:14</A>&nbsp;''Mbret&#235;ria e qiejve i ngjan gjithashtu nj&#235; njeriu, q&#235;, kur po nisej p&#235;r nj&#235; udh&#235;tim, i thirri sh&#235;rb&#235;tor&#235;t e tij dhe u besoi pasurit&#235; e veta.</p> 
<p><A NAME="an_25:15">25:15</A>&nbsp;Nj&#235;rit i dha pes&#235; talenta, tjetrit dy dhe nj&#235; tjetri nj&#235;; secilit sipas zot&#235;sis&#235; s&#235; tij; dhe u nis fill.</p> 
<p><A NAME="an_25:16">25:16</A>&nbsp;Tani ai q&#235; kishte marr&#235; t&#235; pes&#235; talentat shkoi, dhe b&#235;ri tregti me to dhe fitoi pes&#235; t&#235; tjer&#235;.</p> 
<p><A NAME="an_25:17">25:17</A>&nbsp;Po ashtu edhe ai q&#235; kishte marr&#235; dy talenta fitoi edhe dy t&#235; tjer&#235;.</p> 
<p><A NAME="an_25:18">25:18</A>&nbsp;Por kurse ai q&#235; kishte marr&#235; nj&#235;, shkoi, hapi nj&#235; grop&#235; n&#235; dhe dhe e fshehu denarin e zotit t&#235; vet.</p> 
<p><A NAME="an_25:19">25:19</A>&nbsp;Tani mbas nj&#235; kohe t&#235; gjat&#235;, u kthye zoti i atyre sh&#235;rb&#235;tor&#235;ve dhe i b&#235;ri llogarit&#235; me ta.</p> 
<p><A NAME="an_25:20">25:20</A>&nbsp;Dhe ai q&#235; kishte marr&#235; t&#235; pes&#235; talentat doli p&#235;rpara dhe i paraqiti pes&#235; t&#235; tjer&#235;, duke th&#235;n&#235;: "Zot, ti m&#235; besove pes&#235; talenta; ja, me ato un&#235; fitova pes&#235; talenta t&#235; tjer&#235;".</p> 
<p><A NAME="an_25:21">25:21</A>&nbsp;Dhe i zoti i tha: "T&#235; lumt&#235;, sh&#235;rb&#235;tor i mir&#235; dhe besnik; ti u tregove besnik n&#235; gj&#235;ra t&#235; vogla, un&#235; do t&#235; t&#235; v&#235; mbi shum&#235; gj&#235;ra; hyr n&#235; g&#235;zimin e zotit t&#235;nd".</p> 
<p><A NAME="an_25:22">25:22</A>&nbsp;Pastaj erdhi edhe ai q&#235; kishte marr&#235; t&#235; dy talenta dhe tha: "Zot, ti m&#235; besove dy talenta; ja, me ato un&#235; fitova dy talenta t&#235; tjer&#235;".</p> 
<p><A NAME="an_25:23">25:23</A>&nbsp;Dhe zoti i tij i tha: "T&#235; lumt&#235;, sh&#235;rb&#235;tor i mir&#235; dhe besnik; ti u tregove besnik n&#235; gj&#235;ra t&#235; vogla; un&#235; do t&#235; t&#235; v&#235; mbi shum&#235; gj&#235;ra; hyr n&#235; g&#235;zimin e zotit t&#235;nd".</p> 
<p><A NAME="an_25:24">25:24</A>&nbsp;N&#235; fund erdhi edhe ai q&#235; kishte marr&#235; vet&#235;m nj&#235; talent dhe tha: "Zot, un&#235; e dija se je njeri i ashp&#235;r, q&#235; korr atje ku nuk ke mbjell&#235; dhe vjel ku nuk ke shp&#235;rndar&#235;,</p> 
<p><A NAME="an_25:25">25:25</A>&nbsp;prandaj pata frik&#235; dhe shkova dhe e fsheha talentin t&#235;nd n&#235;n tok&#235;; ja, un&#235; po ta kthej".</p> 
<p><A NAME="an_25:26">25:26</A>&nbsp;Dhe i zoti duke i p&#235;rgjigjur i tha: "Sh&#235;rb&#235;tor i mbrapsht&#235; dhe p&#235;rtac, ti e dije se un&#235; korr atje ku nuk kam mbjell&#235; dhe vjel aty ku nuk kam shp&#235;rndar&#235;;</p> 
<p><A NAME="an_25:27">25:27</A>&nbsp;Ti duhet t'ia kishe besuar denarin tim bankier&#235;ve dhe k&#235;shtu, n&#235; kthimin tim, do ta kisha marr&#235; me interes.</p> 
<p><A NAME="an_25:28">25:28</A>&nbsp;Prandaj ia hiqni k&#235;tij talentin dhe ia jepni atij q&#235; ka dhjet&#235; talenta.</p> 
<p><A NAME="an_25:29">25:29</A>&nbsp;Sepse atij q&#235; ka do t'i jepet edhe m&#235; e do t&#235; ket&#235; me boll&#235;k t&#235; madh, por atij q&#235; nuk ka, do t'i merret edhe ajo q&#235; ka.</p> 
<p><A NAME="an_25:30">25:30</A>&nbsp;Dhe flakeni n&#235; err&#235;sir&#235;n e jashtme k&#235;t&#235; sh&#235;rb&#235;tor t&#235; pavlefsh&#235;m. Atje do t&#235; jet&#235; e qara dhe k&#235;rc&#235;llim dh&#235;mb&#235;sh"''.</p> 
<p><A NAME="an_25:31">25:31</A>&nbsp;''Dhe kur t&#235; vij&#235; Biri i njeriut n&#235; lavdin&#235; e tij, bashk&#235; me t&#235; gjith&#235; engj&#235;jt e shenjt&#235;, at&#235;her&#235; do t&#235; ulet mbi fronin e lavdis&#235; s&#235; vet.</p> 
<p><A NAME="an_25:32">25:32</A>&nbsp;Dhe t&#235; gjith&#235; kombet do t&#235; mblidhen para tij; dhe ai do ta ndaj&#235; nj&#235;rin nga tjetri ashtu si i ndan bariu delet nga cjept&#235;.</p> 
<p><A NAME="an_25:33">25:33</A>&nbsp;Dhe delet do t'i v&#235;r&#235; n&#235; t&#235; djatht&#235;n e tij dhe cjept&#235; n&#235; t&#235; majt&#235;n.</p> 
<p><A NAME="an_25:34">25:34</A>&nbsp;At&#235;her&#235; Mbreti do t'u thot&#235; atyre q&#235; do t&#235; jen&#235; n&#235; t&#235; djatht&#235;n e tij: "Ejani, t&#235; bekuar t&#235; Atit tim; merrni n&#235; trash&#235;gim mbret&#235;rin&#235; q&#235; u b&#235; gati p&#235;r ju q&#235; nga krijimi i bot&#235;s.</p> 
<p><A NAME="an_25:35">25:35</A>&nbsp;Sepse pata uri dhe m&#235; dhat&#235; p&#235;r t&#235; ngr&#235;n&#235;, pata etje dhe m&#235; dhat&#235; p&#235;r t&#235; pir&#235;; isha i huaj dhe m&#235; prit&#235;t,</p> 
<p><A NAME="an_25:36">25:36</A>&nbsp;isha i zhveshur dhe m&#235; vesh&#235;t, isha i s&#235;mur&#235; dhe ju m&#235; vizitonit, isha n&#235; burg dhe erdh&#235;t tek un&#235;".</p> 
<p><A NAME="an_25:37">25:37</A>&nbsp;At&#235;her&#235; t&#235; drejt&#235;t do t'i p&#235;rgjigjen duke th&#235;n&#235;: "Zot, kur t&#235; pam&#235; t&#235; uritur dhe t&#235; dham&#235; p&#235;r t&#235; ngr&#235;n&#235;; ose t&#235; etur dhe t&#235; dham&#235; p&#235;r t&#235; pir&#235;?</p> 
<p><A NAME="an_25:38">25:38</A>&nbsp;Dhe kur t&#235; pam&#235; t&#235; huaj dhe t&#235; prit&#235;m ose t&#235; zhveshur dhe t&#235; vesh&#235;m?</p> 
<p><A NAME="an_25:39">25:39</A>&nbsp;Dhe kur t&#235; pam&#235; t&#235; l&#235;nguar ose n&#235; burg dhe erdh&#235;m te ti?".</p> 
<p><A NAME="an_25:40">25:40</A>&nbsp;Dhe Mbreti duke iu p&#235;rgjigjur do t'u thot&#235;: "N&#235; t&#235; v&#235;rt et&#235; po ju them: sa her&#235; ia keni b&#235;r&#235; k&#235;t&#235; ndonj&#235;rit prej k&#235;tyre v&#235;llez&#235;rve t&#235; mi m&#235; t&#235; vegj&#235;l, k&#235;t&#235; ma b&#235;t&#235; mua.</p> 
<p><A NAME="an_25:41">25:41</A>&nbsp;Pastaj ai do t'u thot&#235; edhe atyre q&#235; do t&#235; jen&#235; n&#235; t&#235; majt&#235;: "Largohuni nga un&#235;, t&#235; mallkuar, n&#235; zjarr t&#235; p&#235;rjetsh&#235;m, t&#235; p&#235;rgatitur p&#235;r djallin dhe engj&#235;jt e tij.</p> 
<p><A NAME="an_25:42">25:42</A>&nbsp;Sepse pata uri dhe nuk m&#235; dhat&#235; p&#235;r t&#235; ngr&#235;n&#235;, pata etje dhe nuk m&#235; dhat&#235; p&#235;r t&#235; pir&#235;,</p> 
<p><A NAME="an_25:43">25:43</A>&nbsp;isha i huaj dhe nuk m&#235; prit&#235;t, i zhveshur dhe nuk m&#235; vesh&#235;t, i s&#235;mur&#235; dhe n&#235; burg dhe nuk erdh&#235;t t&#235; m&#235; shihni".</p> 
<p><A NAME="an_25:44">25:44</A>&nbsp;At&#235;her&#235; edhe ata do t'i p&#235;rgjigjen duke th&#235;n&#235;: "Zot, kur t&#235; pam&#235; t&#235; uritur ose t&#235; etur, ose t&#235; huaj, ose t&#235; zhveshur, ose t&#235; l&#235;ngat&#235; ose n&#235; burg dhe nuk t&#235; sh&#235;rbyem?".</p> 
<p><A NAME="an_25:45">25:45</A>&nbsp;At&#235;her&#235; ai do t'u p&#235;rgjigjet atyre duke th&#235;n&#235;: "N&#235; t&#235; v&#235;rtet&#235; ju them: sa her&#235; nuk ia keni b&#235;r&#235; k&#235;t&#235; ndonj&#235;rit prej k&#235;tyre m&#235; t&#235; vegj&#235;lve, k&#235;t&#235; nuk ma b&#235;t&#235; as edhe mua".</p> 
<p><A NAME="an_25:46">25:46</A>&nbsp;Dhe ata do t&#235; shkojn&#235; n&#235; mundim t&#235; p&#235;rjetsh&#235;m, dhe t&#235; drejt&#235;t n&#235; jet&#235;n e p&#235;rjetshme''.</p> 
<p><A NAME="an_26:1">26:1</A>&nbsp;Dhe ndodhi q&#235;, mbasi Jezusi i mbaroi t&#235; gjitha k&#235;to fjalime, u tha dishepujve t&#235; vet:</p> 
<p><A NAME="an_26:2">26:2</A>&nbsp;''Ju e dini se pas dy dit&#235;sh jan&#235; Pashk&#235;t dhe Biri i njeriut do t&#235; dor&#235;zohet p&#235;r t'u kryq&#235;zuar''.</p> 
<p><A NAME="an_26:3">26:3</A>&nbsp;At&#235;her&#235; krer&#235;t e prift&#235;rinjve, skrib&#235;t dhe pleqt&#235; e popullit u mblodh&#235;n n&#235; pallatin e kryepriftit q&#235; quhej Kajafa.</p> 
<p><A NAME="an_26:4">26:4</A>&nbsp;Edhe b&#235;nin k&#235;shill&#235; p&#235;r ta z&#235;n&#235; Jezusin me dredhi dhe ta vrasin;</p> 
<p><A NAME="an_26:5">26:5</A>&nbsp;por thonin: ''Jo gjat&#235; fest&#235;s, q&#235; t&#235; mos b&#235;het ndonj&#235; trazir&#235; n&#235; popull''.</p> 
<p><A NAME="an_26:6">26:6</A>&nbsp;Tani, kur Jezusi ishte n&#235; Betani, n&#235; sht&#235;pin&#235; e lebrozit Simon,</p> 
<p><A NAME="an_26:7">26:7</A>&nbsp;iu afrua nj&#235; grua me nj&#235; alabast&#235;r me vaj t&#235; parfumuar shum&#235; t&#235; kushtuesh&#235;m, dhe ia derdhi mbi kok&#235;n e tij, kur ai po rrinte n&#235; tryez&#235;.</p> 
<p><A NAME="an_26:8">26:8</A>&nbsp;Kur e pan&#235; k&#235;t&#235; gj&#235;, dishepujt e tij u zem&#235;ruan dhe than&#235;: ''P&#235;rse gjith&#235; ky shpenzim i kot&#235;?</p> 
<p><A NAME="an_26:9">26:9</A>&nbsp;Ky vaj, n&#235; fakt, mund t&#235; shitej shum&#235; shtrenjt&#235; dhe parat&#235; t'u jepeshin t&#235; varf&#235;rve''.</p> 
<p><A NAME="an_26:10">26:10</A>&nbsp;Por Jezusi e mori vesh dhe u tha atyre: ''Pse e shqet&#235;soni k&#235;t&#235; grua? Ajo kreu n&#235; fakt nj&#235; vep&#235;r t&#235; mir&#235; ndaj meje.</p> 
<p><A NAME="an_26:11">26:11</A>&nbsp;Sepse t&#235; varf&#235;rit do t'i keni p&#235;rher&#235; me ju, por mua nuk do t&#235; m&#235; keni p&#235;rher&#235;.</p> 
<p><A NAME="an_26:12">26:12</A>&nbsp;Sepse, duke derdhur k&#235;t&#235; vaj t&#235; parfumuar mbi trupin tim, ajo e b&#235;ri p&#235;r ta p&#235;rgatitur trupin tim p&#235;r varrim.</p> 
<p><A NAME="an_26:13">26:13</A>&nbsp;N&#235; t&#235; v&#235;rtet&#235; un&#235; po ju them se kudo q&#235; do t&#235; predikohet ky ungjill, n&#235; gjith&#235; bot&#235;n, do t&#235; tregohet edhe &#231;far&#235; b&#235;ri kjo grua, n&#235; p&#235;rkujtim t&#235; saj''.</p> 
<p><A NAME="an_26:14">26:14</A>&nbsp;At&#235;her&#235; nj&#235; nga t&#235; dymb&#235;dhjet&#235;t, me em&#235;r Jud&#235; Iskarioti, shkoi te krer&#235;t e prift&#235;rinj&#235;ve,</p> 
<p><A NAME="an_26:15">26:15</A>&nbsp;dhe u tha atyre: ''Sa do t&#235; m&#235; jepni q&#235; un&#235; t'jua dor&#235;zoj?''. Dhe ata i num&#235;ruan tridhjet&#235; sikla argjendi.</p> 
<p><A NAME="an_26:16">26:16</A>&nbsp;Dhe qysh at&#235;her&#235; ai k&#235;rkonte rastin e p&#235;rshtatsh&#235;m p&#235;r ta tradhtuar.</p> 
<p><A NAME="an_26:17">26:17</A>&nbsp;Tani dit&#235;n e par&#235; t&#235; ndorm&#235;ve, dishepujt iu afruan Jezusit dhe i than&#235;: ''Ku don t&#235; shtrojm&#235; p&#235;r t&#235; ngr&#235;n&#235; Pashk&#235;n?''.</p> 
<p><A NAME="an_26:18">26:18</A>&nbsp;Dhe ai u p&#235;rgjigj: ''Shkoni n&#235; qytet te filani dhe i thoni: "M&#235;suesi thot&#235;: Koha ime &#235;sht&#235; af&#235;r; do t&#235; b&#235;j Pashk&#235;n n&#235; sht&#235;pin&#235; t&#235;nde bashk&#235; me dishepujt e mi"''.</p> 
<p><A NAME="an_26:19">26:19</A>&nbsp;At&#235;her&#235; dishepujt b&#235;n&#235; ashtu si i kishte urdh&#235;ruar Jezusi dhe p&#235;rgatit&#235;n Pashk&#235;n.</p> 
<p><A NAME="an_26:20">26:20</A>&nbsp;Dhe, kur u ngrys, ai u ul n&#235; tryez&#235; bashk&#235; me t&#235; dymb&#235;dhjet&#235;t;</p> 
<p><A NAME="an_26:21">26:21</A>&nbsp;dhe, nd&#235;rsa po hanin, tha: ''N&#235; t&#235; v&#235;rtet&#235; un&#235; po ju them se nj&#235; nga ju do t&#235; m&#235; tradhtoj&#235;''.</p> 
<p><A NAME="an_26:22">26:22</A>&nbsp;Ata u pik&#235;lluan shum&#235; dhe secili prej tyrefilloi t&#235; thot&#235;: ''Mos jam un&#235;; Zot?''.</p> 
<p><A NAME="an_26:23">26:23</A>&nbsp;Dhe ai duke u p&#235;rgjigjur, tha: ''Ai q&#235; ka ngjyer bashk&#235; me mua dor&#235;n n&#235; &#231;anak, ai do t&#235; m&#235; tradhtoj&#235;.</p> 
<p><A NAME="an_26:24">26:24</A>&nbsp;Sikurse &#235;sht&#235; shkruar p&#235;r t&#235;, Biri i njeriut pa tjet&#235;r shkon; por mjer&#235; ai njeri me an&#235; t&#235; t&#235; cilit Biri i njeriut tradhtohet! P&#235;r t&#235; do t&#235; ishte m&#235; mir&#235; t&#235; mos kishte lindur kurr&#235;''.</p> 
<p><A NAME="an_26:25">26:25</A>&nbsp;Dhe Juda, ai q&#235; do ta tradhtonte, e pyeti dhe tha: ''Rabbi, mos jam un&#235; ai?''. Ai i tha: ''Ti po thua!''.</p> 
<p><A NAME="an_26:26">26:26</A>&nbsp;Dhe nd&#235;rsa po hanin, Jezusi mori buk&#235;n, e bekoi, e theu, dhe ua dha dishepujve dhe tha: ''Merrni, hani; ky &#235;sht&#235; trupi im''.</p> 
<p><A NAME="an_26:27">26:27</A>&nbsp;Pastaj mori kup&#235;n, dhe falenderoi, dhe ua dha atyre duke th&#235;n&#235;: ''Pini prej tij t&#235; gjith&#235;,</p> 
<p><A NAME="an_26:28">26:28</A>&nbsp;sepse ky &#235;sht&#235; gjaku im, gjaku i bes&#235;lidhjes s&#235; re, i cili &#235;sht&#235; derdhur p&#235;r shum&#235; p&#235;r faljen e m&#235;kat&#235;ve.</p> 
<p><A NAME="an_26:29">26:29</A>&nbsp;Dhe un&#235; po ju them, se q&#235; tani e tutje un&#235; nuk do t&#235; pi m&#235; nga ky fryt i hardhis&#235;, deri n&#235; at&#235; dit&#235; kur, bashk&#235; me ju, do ta pi t&#235; re n&#235; mbret&#235;rin&#235; e Atit tim''.</p> 
<p><A NAME="an_26:30">26:30</A>&nbsp;Dhe, mbasi k&#235;nduan himnin, dol&#235;n jasht&#235; te mali i Ullinjve.</p> 
<p><A NAME="an_26:31">26:31</A>&nbsp;At&#235;her&#235; Jezusi u tha atyre: ''K&#235;t&#235; nat&#235; t&#235; gjith&#235; ju do t&#235; skandalizoheni p&#235;r shkakun tim, sepse &#235;sht&#235; shkruar: "Do t&#235; godas bariun dhe delet e kopes&#235; do t&#235; shp&#235;rndahen".</p> 
<p><A NAME="an_26:32">26:32</A>&nbsp;Por, mbasi t&#235; jem ngjallur, do t&#235; shkoj p&#235;rpara jush n&#235; Galile''.</p> 
<p><A NAME="an_26:33">26:33</A>&nbsp;At&#235;her&#235; Pjetri duke u p&#235;rgjigjur i tha: ''Edhe sikur t&#235; gjith&#235; t&#235; skandalizohen p&#235;r shkakun t&#235;nd, un&#235; nuk do t&#235; skandalizohem kurr&#235;!''.</p> 
<p><A NAME="an_26:34">26:34</A>&nbsp;Jezusi i tha: ''N&#235; t&#235; v&#235;rtet&#235; po t&#235; them se pik&#235;risht k&#235;t&#235; nat&#235;, para se t&#235; k&#235;ndoj&#235; gjeli, ti do t&#235; m&#235; mohosh tri her&#235;''.</p> 
<p><A NAME="an_26:35">26:35</A>&nbsp;Pjetri i tha: ''Edhe sikur t&#235; duhej t&#235; vdisja bashk&#235; me ty, nuk do t&#235; t&#235; mohoj kurrsesi''. Po at&#235; than&#235; edhe t&#235; gjith&#235; dishepujt.</p> 
<p><A NAME="an_26:36">26:36</A>&nbsp;At&#235;her&#235; Jezusi shkoi bashk&#235; me ta n&#235; nj&#235; vend, q&#235; quhej Gjetsemani, dhe u tha dishepujve: ''Uluni k&#235;tu, nd&#235;rsa un&#235; po shkoi aty t&#235; lutem''.</p> 
<p><A NAME="an_26:37">26:37</A>&nbsp;Dhe mori me vete Pjetrin dhe t&#235; dy djemt&#235; e Zebedeut, dhe filloi t&#235; ndjeje trishtim dhe ankth t&#235; madh.</p> 
<p><A NAME="an_26:38">26:38</A>&nbsp;At&#235;her&#235; ai u tha atyre: ''Shpirti im &#235;sht&#235; thell&#235;sisht i trishtuar, deri n&#235; vdekje; q&#235;ndroni k&#235;tu dhe rrini zgjuar bashk&#235; me mua''.</p> 
<p><A NAME="an_26:39">26:39</A>&nbsp;Dhe, si shkoi pak p&#235;rpara, ra me fytyr&#235; p&#235;r tok&#235; dhe lutej duke th&#235;n&#235;: ''Ati im, n&#235; qoft&#235; se &#235;sht&#235; e mundur, largoje prej meje k&#235;t&#235; kup&#235;; megjithat&#235;, jo si dua un&#235;, por si do ti''.</p> 
<p><A NAME="an_26:40">26:40</A>&nbsp;Pastaj u kthye te dishepujt dhe i gjeti q&#235; flinin, dhe i tha Pjetrit: ''Po si, nuk mund&#235;t t&#235; vigj&#235;loni me mua t&#235; pakt&#235;n p&#235;r nj&#235; or&#235;?</p> 
<p><A NAME="an_26:41">26:41</A>&nbsp;Rrini zgjuar dhe lutuni, q&#235; t&#235; mos bini n&#235; tundim; sepse fryma &#235;sht&#235; gati, por mishi &#235;sht&#235; i dob&#235;t''.</p> 
<p><A NAME="an_26:42">26:42</A>&nbsp;U largua p&#235;rs&#235;ri p&#235;r her&#235; t&#235; dyt&#235; dhe u lut duke th&#235;n&#235;: ''Ati im, n&#235; qoft&#235; se nuk &#235;sht&#235; e mundur q&#235; kjo kup&#235; t&#235; largohet prej meje pa u pir&#235; prej meje, u b&#235;ft&#235; vullneti yt!''.</p> 
<p><A NAME="an_26:43">26:43</A>&nbsp;Pastaj u kthye dhe i gjeti p&#235;rs&#235;ri q&#235; flinin, sepse syt&#235; u ishin r&#235;nduar.</p> 
<p><A NAME="an_26:44">26:44</A>&nbsp;Dhe, mbasi i la ata, u largua p&#235;rs&#235;ri dhe u lut p&#235;r t&#235; tret&#235;n her&#235;, duke th&#235;n&#235; t&#235; nj&#235;jtat fjal&#235;.</p> 
<p><A NAME="an_26:45">26:45</A>&nbsp;Pastaj u kthye te dishepujt e vet dhe u tha atyre: ''Tani vazhdoni t&#235; flini dhe pushoni; ja erdhi ora, dhe Biri i njeriut do t&#235; bjer&#235; n&#235; duart e m&#235;katar&#235;ve.</p> 
<p><A NAME="an_26:46">26:46</A>&nbsp;&#199;ohuni, t&#235; shkojm&#235;; ja, ai q&#235; po m&#235; tradh&#235;ton &#235;sht&#235; af&#235;r''.</p> 
<p><A NAME="an_26:47">26:47</A>&nbsp;Dhe nd&#235;rsa ai ende po fliste, ja Juda, nj&#235; nga t&#235; dymb&#235;dhjet&#235;t, erdhi, dhe bashk&#235; me t&#235; nj&#235; turm&#235; e madhe me shpata dhe me shkopinj, e d&#235;rguar nga krer&#235;t e prift&#235;rinjve dhe nga pleqt&#235; e popullit.</p> 
<p><A NAME="an_26:48">26:48</A>&nbsp;Tani ai q&#235; e tradhtonte u kishte dh&#235;n&#235; atyre nj&#235; shenj&#235;, duke th&#235;n&#235;: ''At&#235; q&#235; un&#235; do t&#235; puth, ai &#235;sht&#235;; kapeni''.</p> 
<p><A NAME="an_26:49">26:49</A>&nbsp;Dhe menj&#235;her&#235; iu afrua Jezusit dhe i tha: ''Tungjatjeta, M&#235;sues!''. Dhe e puthi p&#235;rzem&#235;rsisht.</p> 
<p><A NAME="an_26:50">26:50</A>&nbsp;Dhe Jezusi i tha: ''Mik, &#231;far&#235; ke ardhur t&#235; b&#235;sh?''. At&#235;her&#235; ata iu afruan, vun&#235; duart mbi Jezusin dhe e zun&#235;.</p> 
<p><A NAME="an_26:51">26:51</A>&nbsp;Dhe ja, nj&#235; nga ata q&#235; ishte me Jezusin, zgjati dor&#235;n, nxori shpat&#235;n e vet, iu hodh sh&#235;rb&#235;torit t&#235; kryepriftit dhe ia preu veshin.</p> 
<p><A NAME="an_26:52">26:52</A>&nbsp;At&#235;her&#235; Jezusi i tha: ''Ktheje shpat&#235;n n&#235; vendin e vet, sepse t&#235; gjith&#235; ata q&#235; rrokin shpat&#235;n, prej shpate do t&#235; vdesin.</p> 
<p><A NAME="an_26:53">26:53</A>&nbsp;A kujton ti, vall&#235;, se un&#235; nuk mund t'i lutem Atit tim, q&#235; t&#235; m&#235; d&#235;rgoj&#235; m&#235; shum&#235; se dymb&#235;dhjet&#235; legjione engj&#235;jsh?</p> 
<p><A NAME="an_26:54">26:54</A>&nbsp;Po at&#235;her&#235; si do t&#235; p&#235;rmbusheshin Shkrimet, sipas t&#235; cilave duhet t&#235; ndodh&#235; k&#235;shtu?''.</p> 
<p><A NAME="an_26:55">26:55</A>&nbsp;N&#235; at&#235; moment Jezusi u tha turmave: ''Ju dol&#235;t t&#235; m&#235; zini mua me shpata dhe me shkopinj, si kund&#235;r nj&#235; kusar; e pra, &#231;do dit&#235; isha ulur midis jush duke m&#235;suar n&#235; tempull, dhe ju nuk m&#235; kap&#235;t.</p> 
<p><A NAME="an_26:56">26:56</A>&nbsp;Por t&#235; gjitha k&#235;to ndodh&#235;n q&#235; t&#235; p&#235;rmbushen Shkrimet e profet&#235;ve''. At&#235;her&#235; t&#235; gjith&#235; dishepujt e lan&#235; dhe ik&#235;n.</p> 
<p><A NAME="an_26:57">26:57</A>&nbsp;Dhe ata q&#235; e kishin arrestuar Jezusin e &#231;uan te Kajafa, kryeprifti, ku tashm&#235; ishin mbledhur skrib&#235;t dhe pleqt&#235;.</p> 
<p><A NAME="an_26:58">26:58</A>&nbsp;Dhe Pjetri e ndoqi nga larg deri n&#235; pallatin e kryepriftit, dhe, mbasi hyri aty, u ul bashk&#235; me rojet p&#235;r t&#235; par&#235; fundin.</p> 
<p><A NAME="an_26:59">26:59</A>&nbsp;Tani krer&#235;t e prift&#235;rinjve, pleqt&#235; dhe gjith&#235; sinedri k&#235;rkonin ndonj&#235; d&#235;shmi t&#235; rreme kund&#235;r Jezusit, p&#235;r ta vrar&#235;,</p> 
<p><A NAME="an_26:60">26:60</A>&nbsp;por nuk gjet&#235;n asnj&#235;; ndon&#235;se u paraqit&#235;n shum&#235; d&#235;shmitar&#235; t&#235; rrem&#235;, nuk e gjet&#235;n. Por n&#235; fund u paraqit&#235;n dy d&#235;shmitar&#235; t&#235; rrem&#235;,</p> 
<p><A NAME="an_26:61">26:61</A>&nbsp;t&#235; cil&#235;t than&#235;: ''Ky ka th&#235;n&#235;: "Un&#235; mund ta shkat&#235;rroj tempullin e Per&#235;ndis&#235; dhe ta rind&#235;rtoj p&#235;r tri dit&#235;"''.</p> 
<p><A NAME="an_26:62">26:62</A>&nbsp;At&#235;her&#235; kryeprifti u &#231;ua dhe i tha: ''Nuk po p&#235;rgjigjesh fare p&#235;r &#231;ka po d&#235;shmojn&#235; k&#235;ta kund&#235;r teje?''.</p> 
<p><A NAME="an_26:63">26:63</A>&nbsp;Por Jezusi rrinte n&#235; heshtje. Dhe kryeprifti vazhdoi duke th&#235;n&#235;: ''Un&#235; po t&#235; p&#235;rbej p&#235;r Per&#235;ndin&#235; e gjall&#235; t&#235; na thuash n&#235; se ti je Krishti, Biri i Per&#235;ndis&#235;''.</p> 
<p><A NAME="an_26:64">26:64</A>&nbsp;Jezusi i tha: ''Ti po thua! Madje un&#235; po ju them se n&#235; t&#235; ardhmen ju do ta shihni Birin e njeriut duke nd&#235;njur n&#235; t&#235; djatht&#235;n e Pushtetit, dhe duke ardhur mbi ret&#235; e qiellit''.</p> 
<p><A NAME="an_26:65">26:65</A>&nbsp;At&#235;her&#235; kryeprifti ia shqeu rrobat e veta, duke th&#235;n&#235;: ''Ai blasfemoi; &#231;'na duhen m&#235; d&#235;shmitar&#235;t? Ja, tani e d&#235;gjuat blasfemin&#235; e tij.</p> 
<p><A NAME="an_26:66">26:66</A>&nbsp;Si ju duket juve?''. Dhe ata, duke u p&#235;rgjigjur, than&#235;: ''Ai &#235;sht&#235; fajtor p&#235;r vdekje!''.</p> 
<p><A NAME="an_26:67">26:67</A>&nbsp;At&#235;her&#235; e p&#235;shtyn&#235; n&#235; fytyr&#235;, e godit&#235;n me shuplaka; dhe disa t&#235; tjer&#235; i ran&#235; me grushta,</p> 
<p><A NAME="an_26:68">26:68</A>&nbsp;duke th&#235;n&#235;: ''O Krisht, profetizo! Kush t&#235; ra?''.</p> 
<p><A NAME="an_26:69">26:69</A>&nbsp;Tani Pjetri nd&#235;nji p&#235;rjashta, n&#235; oborr dhe nj&#235; sh&#235;rb&#235;tore iu afrua duke th&#235;n&#235;: ''Edhe ti ishe me Jezusin, Galileasin''.</p> 
<p><A NAME="an_26:70">26:70</A>&nbsp;Por ai e mohoi p&#235;rpara t&#235; gjith&#235;ve, duke th&#235;n&#235;: ''Nuk di &#231;'po thua!''.</p> 
<p><A NAME="an_26:71">26:71</A>&nbsp;Dhe kur ai po dilte n&#235; hajat, e pa at&#235; nj&#235; sh&#235;rb&#235;tore tjet&#235;r dhe u tha t&#235; pranishm&#235;ve: ''Edhe ky ishte me Jezusin, Nazareasin!''.</p> 
<p><A NAME="an_26:72">26:72</A>&nbsp;Por ai p&#235;rs&#235;ri e mohoi me be, duke th&#235;n&#235;: ''Un&#235; nuk e njoh at&#235; njeri''.</p> 
<p><A NAME="an_26:73">26:73</A>&nbsp;Mbas pak edhe t&#235; pranishmit iu afruan dhe i than&#235; Pjetrit: ''Sigurisht, edhe ti je nj&#235; nga ata, sepse e folura jote t&#235; tradhton!''.</p> 
<p><A NAME="an_26:74">26:74</A>&nbsp;At&#235;her&#235; ai nisi t&#235; mallkoj&#235; dhe t&#235; b&#235;j&#235; be, duke th&#235;n&#235;: ''Un&#235; nuk e njoh at&#235; njeri''. Dhe n&#235; at&#235; &#231;ast k&#235;ndoi gjeli.</p> 
<p><A NAME="an_26:75">26:75</A>&nbsp;At&#235;her&#235; Pjetri kujtoi at&#235; q&#235; i kishte th&#235;n&#235; Jezusi: ''Para se t&#235; k&#235;ndoj&#235; gjeli, do t&#235; m&#235; mohosh tri her&#235;''. Dhe ai doli p&#235;rjashta dhe qau me hidh&#235;rim.</p> 
<p><A NAME="an_27:1">27:1</A>&nbsp;Kur erdhi m&#235;ngjesi, t&#235; gjith&#235; krer&#235;t e prift&#235;rinjve dhe pleqt&#235; e popullit b&#235;nin k&#235;shill kund&#235;r Jezusit p&#235;r ta vrar&#235;.</p> 
<p><A NAME="an_27:2">27:2</A>&nbsp;Dhe, mbasi e lidh&#235;n, e &#231;uan dhe e dor&#235;zuan n&#235; duart e Ponc Pilatit, guvernatorit.</p> 
<p><A NAME="an_27:3">27:3</A>&nbsp;At&#235;her&#235; Juda, q&#235; e kishte tradhtuar, kur pa se e d&#235;nuan Jezusin, u pendua dhe ua ktheu krer&#235;ve t&#235; prift&#235;rinjve dhe pleqve t&#235; tridhjet&#235; siklat prej argjendi,</p> 
<p><A NAME="an_27:4">27:4</A>&nbsp;duke th&#235;n&#235;: ''M&#235;katova duke tradhtuar gjakun e pafaj''. Por ata than&#235;: ''Po ne &#231;'na duhet? Pun&#235; p&#235;r ty!''.</p> 
<p><A NAME="an_27:5">27:5</A>&nbsp;Dhe ai, mbasi i hodhi siklat prej argjendi n&#235; tempull, u largua dhe shkoi e u var n&#235; litar.</p> 
<p><A NAME="an_27:6">27:6</A>&nbsp;Por krer&#235;t e prift&#235;rinjve i mblodh&#235;n k&#235;ta denar&#235; dhe than&#235;: ''Nuk &#235;sht&#235; e ligjshme t'i v&#235;m&#235; n&#235; thesarin e tempullit, sepse &#235;sht&#235; &#231;mim gjaku''.</p> 
<p><A NAME="an_27:7">27:7</A>&nbsp;Dhe, mbasi b&#235;nin k&#235;shill, me k&#235;t&#235; denar blen&#235; ar&#235;n e po&#231;arit p&#235;r varreza t&#235; t&#235; huajve.</p> 
<p><A NAME="an_27:8">27:8</A>&nbsp;Prandaj k&#235;t&#235; ar&#235; e quajt&#235;n deri dit&#235;n e sotme: "Ara e gjakut".</p> 
<p><A NAME="an_27:9">27:9</A>&nbsp;At&#235;her&#235; u p&#235;rmbush &#231;'ishte th&#235;n&#235; nga profeti Jeremia q&#235; thot&#235;: ''Dhe i mor&#235;n t&#235; tridhjet&#235; monedhat prej argjendi, &#231;mimin e atij q&#235; e &#231;muan, si&#231; kishin &#231;muar bijt&#235; e Izraelit;</p> 
<p><A NAME="an_27:10">27:10</A>&nbsp;dhe i shpenzuan p&#235;r ar&#235;n e po&#231;arit, ashtu si m&#235; urdh&#235;roi Zoti''.</p> 
<p><A NAME="an_27:11">27:11</A>&nbsp;Dhe Jezusi q&#235;ndroi para guvernatorit; dhe qeveritari e pyeti duke th&#235;n&#235;: ''A je ti mbreti i Judenjve?''. Dhe Jezusi i tha: ''Ti po thua!''.</p> 
<p><A NAME="an_27:12">27:12</A>&nbsp;Pastaj krer&#235;t e prift&#235;rinjve dhe pleqt&#235; e akuzuan, por ai nuk u p&#235;rgjigjej fare.</p> 
<p><A NAME="an_27:13">27:13</A>&nbsp;At&#235;her&#235; Pilati i tha: ''A nuk po d&#235;gjon sa gj&#235;ra po d&#235;shmojn&#235; kund&#235;r teje?''.</p> 
<p><A NAME="an_27:14">27:14</A>&nbsp;Por ai nuk iu p&#235;rgjigj n&#235; asnj&#235; fjal&#235;, k&#235;shtu q&#235; guvernatori u &#231;udit shum&#235;.</p> 
<p><A NAME="an_27:15">27:15</A>&nbsp;Tani me rastin e festave guvernatori e kishte zakon t'i lironte popullit nj&#235; t&#235; burgosur, at&#235; q&#235; populli k&#235;rkonte.</p> 
<p><A NAME="an_27:16">27:16</A>&nbsp;Kishin n&#235; ato koh&#235; nj&#235; t&#235; burgosur me nam, me em&#235;r Baraba.</p> 
<p><A NAME="an_27:17">27:17</A>&nbsp;Kur u mblodh&#235;n njer&#235;zit, Pilati i pyeti ata: ''K&#235; doni t'ju liroj, Barab&#235;n apo Jezusin, q&#235; quhet Krisht?''.</p> 
<p><A NAME="an_27:18">27:18</A>&nbsp;Sepse ai e dinte mir&#235; se at&#235; ia kishin dor&#235;zuar nga smira.</p> 
<p><A NAME="an_27:19">27:19</A>&nbsp;Dhe nd&#235;rsa ai po rrinte n&#235; gjykat&#235;, gruaja e tij i &#231;oi fjal&#235;: ''Mos u p&#235;rziej aspak me &#231;&#235;shtjen e atij t&#235; drejti, sepse sot kam vuajtur shum&#235; n&#235; &#235;nd&#235;rr p&#235;r shkak t&#235; tij''.</p> 
<p><A NAME="an_27:20">27:20</A>&nbsp;Por krer&#235;t e prift&#235;rinjve dhe pleqt&#235; ia mbush&#235;n mendjan turm&#235;s q&#235; t&#235; k&#235;rkonte Barab&#235;n, dhe Jezusi t&#235; vritej.</p> 
<p><A NAME="an_27:21">27:21</A>&nbsp;Dhe guvernatori duke vazhduar u tha atyre: ''Cilin nga t&#235; dy doni q&#235; t'ju liroj?''. Ata than&#235;: ''Barab&#235;n!''.</p> 
<p><A NAME="an_27:22">27:22</A>&nbsp;Pilati u tha atyre: ''&#199;'t&#235; b&#235;j, pra, me Jezusin, q&#235; quhet Krisht?''. T&#235; gjith&#235; i than&#235;: ''T&#235; kryq&#235;zohet!''.</p> 
<p><A NAME="an_27:23">27:23</A>&nbsp;Por guvernatori tha: ''Po &#231;'t&#235; keqe ka b&#235;r&#235;?''. Mir&#235;po ata po b&#235;rtisnin edhe m&#235; fort: ''T&#235; kryq&#235;zohet!''.</p> 
<p><A NAME="an_27:24">27:24</A>&nbsp;At&#235;her&#235; Pilati, duke par&#235; se nuk po arrinte gj&#235;, madje se trazimi po shtohej gjithnj&#235; e m&#235; shum&#235;, mori uj&#235; dhe i lau duart para turm&#235;s, duke th&#235;n&#235;: ''Un&#235; jam i pafaj p&#235;r gjakun e k&#235;tij t&#235; drejti; mendojeni ju''.</p> 
<p><A NAME="an_27:25">27:25</A>&nbsp;Dhe gjith&#235; populli duke u p&#235;rgjigjur tha: ''Le t&#235; jet&#235; gjaku i tij mbi ne dhe mbi f&#235;mij&#235;t tan&#235;!''.</p> 
<p><A NAME="an_27:26">27:26</A>&nbsp;At&#235;her&#235; ai ua liroi atyre Barab&#235;n; dhe mbasi e fshikulloi Jezusin, ua dor&#235;zoi, q&#235; t&#235; kryq&#235;zohet.</p> 
<p><A NAME="an_27:27">27:27</A>&nbsp;At&#235;her&#235; ushtar&#235;t e guvernatorit, mbasi e &#231;uan Jezusin n&#235; pretoriumin e guvernatorit, mblodh&#235;n rreth tij gjith&#235; kohort&#235;n.</p> 
<p><A NAME="an_27:28">27:28</A>&nbsp;Dhe, pasi e zhvesh&#235;n, i hodh&#235;n mbi trup nj&#235; mantel t&#235; kuq.</p> 
<p><A NAME="an_27:29">27:29</A>&nbsp;Dhe i thur&#235;n nj&#235; kuror&#235; me ferra, ia vun&#235; mbi krye dhe i dhan&#235; nj&#235; kallam n&#235; dor&#235;n e djatht&#235;; dhe, duke u gjunj&#235;zuar p&#235;rpara tij, e p&#235;rqeshnin duke th&#235;n&#235;: ''Tungjatjeta, o mbret i Judenjve!''.</p> 
<p><A NAME="an_27:30">27:30</A>&nbsp;Pastaj e p&#235;shtyn&#235;, ia mor&#235;n kallamin dhe me t&#235; i binin n&#235; kok&#235;.</p> 
<p><A NAME="an_27:31">27:31</A>&nbsp;Dhe, mbasi e p&#235;rqesh&#235;n, ia hoq&#235;n mantelin dhe e vesh&#235;n me rrobat e tij; dhe e &#231;uan p&#235;r ta kryq&#235;zuar.</p> 
<p><A NAME="an_27:32">27:32</A>&nbsp;Dhe duke dal&#235;, takuan nj&#235; njeri nga Kirena, q&#235; quhej Simon, t&#235; cilin e detyruan ta mbart&#235; kryqin e Jezusit.</p> 
<p><A NAME="an_27:33">27:33</A>&nbsp;Dhe, kur arrit&#235;n n&#235; vendin q&#235; quhej Golgota, dometh&#235;n&#235; "Vendi i kafk&#235;s",</p> 
<p><A NAME="an_27:34">27:34</A>&nbsp;i dhan&#235; t&#235; pij&#235; uthull t&#235; p&#235;rzier me vrer; por ai, mbasi e provoi, nuk deshi ta pinte.</p> 
<p><A NAME="an_27:35">27:35</A>&nbsp;Mbasi e kryq&#235;zuan, i ndan&#235; me short rrobat e tij, q&#235; t&#235; p&#235;rmbushej &#231;'ishte th&#235;n&#235; nga profeti: ''I ndan&#235; nd&#235;rmjet tyre rrobat e mia dhe hodh&#235;n short mbi tunik&#235;n time''.</p> 
<p><A NAME="an_27:36">27:36</A>&nbsp;Pastaj u ul&#235;n dhe e ruanin.</p> 
<p><A NAME="an_27:37">27:37</A>&nbsp;P&#235;rmbi krye t&#235; tij, i vun&#235; gjithashtu motivacionin e shkruar t&#235; d&#235;nimit t&#235; tij: ''KY &#201;SHT&#201; JEZUSI, MBRETI I JUDENJVE''.</p> 
<p><A NAME="an_27:38">27:38</A>&nbsp;At&#235;here u kryq&#235;zuan bashk&#235; me t&#235; dy cuba, njeri n&#235; t&#235; djatht&#235;n dhe tjetri n&#235; t&#235; majt&#235;n.</p> 
<p><A NAME="an_27:39">27:39</A>&nbsp;Dhe ata q&#235; kalonin andej e fyenin duke tundur kok&#235;n,</p> 
<p><A NAME="an_27:40">27:40</A>&nbsp;dhe duke th&#235;n&#235;: ''Ti q&#235; e shkat&#235;rron tempullin dhe e rind&#235;rton p&#235;r tri dit&#235;, shp&#235;to vetveten; n&#235; qoft&#235; se je Biri i Per&#235;ndis&#235;, zbrit nga kryqi!''.</p> 
<p><A NAME="an_27:41">27:41</A>&nbsp;Po ashtu, edhe krer&#235;t e prift&#235;rinjve, bashk&#235; me skrib&#235;t dhe me pleqt&#235;, duke e tallur, i thonin:</p> 
<p><A NAME="an_27:42">27:42</A>&nbsp;''Ai i shp&#235;toi t&#235; tjer&#235;t dhe nuk mund t&#235; shp&#235;toj&#235; vetveten; n&#235; qoft&#235; se &#235;sht&#235; mbreti i Izraelit, le t&#235; zbres&#235; tani nga kryqi dhe ne do t&#235; besojm&#235; n&#235; t&#235;;</p> 
<p><A NAME="an_27:43">27:43</A>&nbsp;ai ka besuar n&#235; Per&#235;ndin&#235;; le ta liroj&#235; tani n&#235; qoft&#235; se e do me t&#235; v&#235;rtet&#235;, sepse ka th&#235;n&#235;: "Un&#235; jam Biri i Per&#235;ndis&#235;"''.</p> 
<p><A NAME="an_27:44">27:44</A>&nbsp;Po ashtu e fyenin edhe cubat q&#235; ishin kryq&#235;zuar me t&#235;.</p> 
<p><A NAME="an_27:45">27:45</A>&nbsp;Q&#235; nga ora gjasht&#235; deri n&#235; or&#235;n n&#235;nt&#235; err&#235;sira e mbuloi gjith&#235; vendin.</p> 
<p><A NAME="an_27:46">27:46</A>&nbsp;Rreth or&#235;s n&#235;nt&#235;, Jezusi briti me z&#235; t&#235; lart&#235; duke th&#235;n&#235;: ''Eli, Eli, lama sabaktani?''. Dometh&#235;n&#235;: ''Per&#235;ndia im, Per&#235;ndia im, p&#235;rse m&#235; ke braktisur?''.</p> 
<p><A NAME="an_27:47">27:47</A>&nbsp;Dhe disa nga t&#235; pranishmit, kur e d&#235;gjuan, than&#235;: ''Ky po th&#235;rret Elian''.</p> 
<p><A NAME="an_27:48">27:48</A>&nbsp;Dhe n&#235; at&#235; &#231;ast nj&#235; nga ata vrapoi, mori nj&#235; sfungjer, e zhyti n&#235; uthull dhe, mbasi e vuri n&#235; maj&#235; t&#235; nj&#235; kallami, ia dha p&#235;r ta pir&#235;.</p> 
<p><A NAME="an_27:49">27:49</A>&nbsp;Por t&#235; tjer&#235;t thonin: ''L&#235;re, t&#235; shohim n&#235; se do t&#235; vij&#235; Elia p&#235;r ta shp&#235;tuar''.</p> 
<p><A NAME="an_27:50">27:50</A>&nbsp;Dhe Jezusi b&#235;rtiti edhe nj&#235; her&#235; me z&#235; t&#235; lart&#235; dhe dha frym&#235;.</p> 
<p><A NAME="an_27:51">27:51</A>&nbsp;Dhe ja, veli i tempullit u shqye n&#235; dy pjes&#235;, nga maja e deri n&#235; fund; toka u drodh dhe shk&#235;mbinjt&#235; u &#231;an&#235;;</p> 
<p><A NAME="an_27:52">27:52</A>&nbsp;varret u hap&#235;n dhe shum&#235; trupa t&#235; t&#235; shenjt&#235;ve q&#235; flinin u ringjall&#235;n;</p> 
<p><A NAME="an_27:53">27:53</A>&nbsp;dhe, t&#235; dal&#235; nga varret mbas ringjalljes s&#235; Jezusit, hyn&#235; n&#235; qytetin e shenjt&#235; dhe iu shfaq&#235;n shum&#235;kujt.</p> 
<p><A NAME="an_27:54">27:54</A>&nbsp;Tani centurioni dhe ata q&#235; bashk&#235; me t&#235; ruanin Jezusin, kur pan&#235; t&#235;rmetin dhe ngjarjet e tjera, u tremb&#235;n shum&#235; dhe than&#235;: ''Me t&#235; v&#235;rtet&#235; ky ishte Biri i Per&#235;ndis&#235;!''.</p> 
<p><A NAME="an_27:55">27:55</A>&nbsp;Ishin aty edhe shum&#235; gra q&#235; v&#235;renin nga larg; ato e kishin ndjekur Jezusin q&#235; nga Galilea p&#235;r t'i sh&#235;rbyer;</p> 
<p><A NAME="an_27:56">27:56</A>&nbsp;midis tyre ishte Maria Magdalena, Maria, n&#235;na e Jakobit dhe e Ioseut; dhe n&#235;na e bijve t&#235; Zebedeut.</p> 
<p><A NAME="an_27:57">27:57</A>&nbsp;Edhe si u ngrys, erdhi nj&#235; njeri i pasur nga Arimatea, me em&#235;r Jozef, i cili ishte edhe vet dishepull i Jezusit.</p> 
<p><A NAME="an_27:58">27:58</A>&nbsp;Ai shkoi te Pilati dhe i k&#235;rkoi trupin e Jezusit. At&#235;her&#235; Pilati dha urdh&#235;r q&#235; t'ia dor&#235;zonin trupin.</p> 
<p><A NAME="an_27:59">27:59</A>&nbsp;Dhe Jozefi, mbasi e mori trupin, e mb&#235;shtolli me nj&#235; p&#235;lhur&#235; t&#235; past&#235;r,</p> 
<p><A NAME="an_27:60">27:60</A>&nbsp;dhe e vendosi n&#235; varrin e vet t&#235; ri, q&#235; ai kishte hapur n&#235; shk&#235;mb; pastaj rrokullisi nj&#235; gur t&#235; madh n&#235; hyrje t&#235; varrit dhe u largua.</p> 
<p><A NAME="an_27:61">27:61</A>&nbsp;Dhe Maria Magdalena dhe Maria tjet&#235;r rrinin aty, ulur p&#235;rball&#235; varrit.</p> 
<p><A NAME="an_27:62">27:62</A>&nbsp;Dhe t&#235; nes&#235;rmen, q&#235; ishte mbas dit&#235;s s&#235; P&#235;rgatitjes, krer&#235;t e prift&#235;rinjve dhe farisenjt&#235; u mblodh&#235;n te Pilati,</p> 
<p><A NAME="an_27:63">27:63</A>&nbsp;duke th&#235;n&#235;: ''Zot, na ra n&#235; mend se ai mashtruesi, sa ishte gjall&#235;, tha: "Pas tri dit&#235;sh un&#235; do t&#235; ringjallem".</p> 
<p><A NAME="an_27:64">27:64</A>&nbsp;Prandaj urdh&#235;ro q&#235; varri t&#235; ruhet mir&#235; deri n&#235; dit&#235;n e tret&#235;, se mos vijn&#235; dishepujt e tij nat&#235;n e ta vjedhin trupin dhe pastaj t'i thon&#235; popullit: "U ringjall s&#235; vdekuri"; k&#235;shtu mashtrimi i fundit do t&#235; ishte m&#235; i keq se i pari''.</p> 
<p><A NAME="an_27:65">27:65</A>&nbsp;Por Pilati u tha atyre: ''Rojen e keni; shkoni dhe e siguroni varrin, si t'ju duket m&#235; mir&#235;''.</p> 
<p><A NAME="an_27:66">27:66</A>&nbsp;Dhe ata, pra, shkuan dhe e siguruan varrin dhe, p&#235;rve&#231; roj&#235;s, vulos&#235;n gurin.</p> 
<p><A NAME="an_28:1">28:1</A>&nbsp;Tani n&#235; fund t&#235; s&#235; shtunave, kur po zbardhte dita e par&#235; e jav&#235;s, Maria Magdalena dhe Maria tjet&#235;r shkuan p&#235;r t&#235; par&#235; varrin.</p> 
<p><A NAME="an_28:2">28:2</A>&nbsp;Dhe ja, ra nj&#235; t&#235;rmet i madh, sepse nj&#235; engj&#235;ll i Zotit zbriti nga qielli, erdhi dhe e rrokullisi gurin nga hyrja e varrit dhe u ul mbi t&#235;.</p> 
<p><A NAME="an_28:3">28:3</A>&nbsp;Pamja e tij ishte si vet&#235;tima dhe veshja e tij e bardh&#235; si bora.</p> 
<p><A NAME="an_28:4">28:4</A>&nbsp;Dhe nga frika e tij, rojet u drodh&#235;n dhe mbet&#235;n si t&#235; vdekur;</p> 
<p><A NAME="an_28:5">28:5</A>&nbsp;por engj&#235;lli, duke iu drejtuar grave, u tha atyre: ''Mos kini frik&#235;, sepse un&#235; e di se ju k&#235;rkoni Jezusin, q&#235; u kryq&#235;zua.</p> 
<p><A NAME="an_28:6">28:6</A>&nbsp;Ai nuk &#235;sht&#235; k&#235;tu, sepse u ringjall, sikurse kishte th&#235;n&#235;; ejani, shikoni vendin ku qe v&#235;n&#235; Zoti.</p> 
<p><A NAME="an_28:7">28:7</A>&nbsp;Shkoni shpejt t'u thoni dishepujve t&#235; tij se ai u ringjall s&#235; vdekuri; dhe ja, po shkon p&#235;rpara jush n&#235; Galile; atje do ta shihni; ja, jua thash&#235;''.</p> 
<p><A NAME="an_28:8">28:8</A>&nbsp;Ato, pra, u larguan me t&#235; shpejt&#235; nga varri me frik&#235; dhe me g&#235;zim t&#235; madh; dhe rend&#235;n ta &#231;ojn&#235; lajmin te dishepujt e tij.</p> 
<p><A NAME="an_28:9">28:9</A>&nbsp;Dhe, nd&#235;rsa po shkonin p&#235;r t'u th&#235;n&#235; dishepujve, ja Jezusi u doli p&#235;rpara dhe tha: ''Tungjatjeta!''. At&#235;her&#235; ato u afruan, i rrok&#235;n k&#235;mb&#235;t dhe e adhuruan.</p> 
<p><A NAME="an_28:10">28:10</A>&nbsp;At&#235;her&#235; Jezusi u tha atyre: ''Mos kini frik&#235;, shkoni t&#235; lajm&#235;roni v&#235;llez&#235;rit e mi q&#235; t&#235; shkojn&#235; n&#235; Galile dhe atje do t&#235; m&#235; shohin''.</p> 
<p><A NAME="an_28:11">28:11</A>&nbsp;Nd&#235;rsa ato po shkonin, ja q&#235; disa nga rojtar&#235;t arrit&#235;n n&#235; qytet dhe u raportuan krer&#235;ve t&#235; prift&#235;rinjve t&#235; gjitha ato q&#235; kishin ndodhur.</p> 
<p><A NAME="an_28:12">28:12</A>&nbsp;At&#235;her&#235; k&#235;ta b&#235;n&#235; k&#235;shill me pleqt&#235; dhe vendos&#235;n t'u japin ushtar&#235;ve nj&#235; shum&#235; t&#235; madhe denar&#235;sh,</p> 
<p><A NAME="an_28:13">28:13</A>&nbsp;duke u th&#235;n&#235; atyre: ''Thoni: Dishepujt e tij erdh&#235;n nat&#235;n dhe e vodh&#235;n, nd&#235;rsa ne po flinim.</p> 
<p><A NAME="an_28:14">28:14</A>&nbsp;Dhe n&#235; qoft&#235; se kjo i shkon n&#235; vesh guvernatorit, ne do ta bindim dhe do t&#235; b&#235;jm&#235; n&#235; m&#235;nyr&#235; q&#235; ju t&#235; mos kini merak''.</p> 
<p><A NAME="an_28:15">28:15</A>&nbsp;Dhe ata i mor&#235;n denar&#235;t dhe b&#235;n&#235; ashtu si i kishin m&#235;suar, dhe kjo e th&#235;n&#235; u p&#235;rhap nd&#235;r Judenjt&#235; deri dit&#235;n e sotme.</p> 
<p><A NAME="an_28:16">28:16</A>&nbsp;Pastaj t&#235; nj&#235;mb&#235;dhjet&#235; dishepujt shkuan n&#235; Galile, n&#235; at&#235; mal q&#235; u kishte caktuar Jezusi</p> 
<p><A NAME="an_28:17">28:17</A>&nbsp;dhe, kur e pan&#235;, e adhuruan; por disa dyshuan.</p> 
<p><A NAME="an_28:18">28:18</A>&nbsp;Pastaj Jezusi u afrua dhe u foli atyre duke th&#235;n&#235;: ''Mua m&#235; &#235;sht&#235; dh&#235;n&#235; &#231;do pushtet n&#235; qiell e n&#235; tok&#235;.</p> 
<p><A NAME="an_28:19">28:19</A>&nbsp;Shkoni, pra, dhe b&#235;ni dishepuj nga t&#235; gjith&#235; popujt duke i pag&#235;zuar n&#235; em&#235;r t&#235; Atit e t&#235; Birit e t&#235; Frym&#235;s s&#235; Shenjt&#235;,</p> 
<p><A NAME="an_28:20">28:20</A>&nbsp;dhe duke i m&#235;suar t&#235; zbatojn&#235; t&#235; gjitha gj&#235;rat q&#235; un&#235; ju kam urdh&#235;ruar. Dhe ja, un&#235; jam me ju gjith&#235; dit&#235;t, deri n&#235; mbarim t&#235; bot&#235;s. Amen''.</p> 
<p><HR>
<CENTER>
<A HREF="mar">Next: Mark</A></CENTER>
</BODY>
</HTML>
