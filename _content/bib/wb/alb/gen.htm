<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Albanian Bible, full text etext at Intangible Textual Heritage">
<TITLE>Albanian Bible: Genesis</TITLE>
</HEAD>
<BODY>
<CENTER>
<A HREF="../../../index"><IMG SRC="../../../cdshop/ithlogo.png" BORDER="0"></A><BR>
<A HREF="../../../index">Intangible Textual Heritage</A>&nbsp;
<A HREF="../../index">Bible</A>&nbsp;
<A HREF="../index">World Bible</A>&nbsp;
<A HREF="index">Index</A>&nbsp;
<A HREF="exo">Next</A>&nbsp;
</CENTER>
<HR>
</p> <h3 align="center" align="center">Albanian Bible: Genesis</h3> 
<p><A NAME="an_1:1">1:1</A>&nbsp;N&#235; fillim Per&#235;ndia krijoi qiejt dhe tok&#235;n.</p> 
<p><A NAME="an_1:2">1:2</A>&nbsp;Toka ishte pa trajt&#235;, e zbraz&#235;t dhe err&#235;sira mbulonte sip&#235;rfaqen e humner&#235;s; dhe Fryma e Per&#235;ndis&#235; fluturonte mbi sip&#235;rfaqen e uj&#235;rave.</p> 
<p><A NAME="an_1:3">1:3</A>&nbsp;Pastaj Per&#235;ndia tha: "U b&#235;ft&#235; drita!". Dhe drita u b&#235;.</p> 
<p><A NAME="an_1:4">1:4</A>&nbsp;Dhe Per&#235;ndia pa q&#235; drita ishte e mir&#235;; dhe Per&#235;ndia e ndau drit&#235;n nga err&#235;sira.</p> 
<p><A NAME="an_1:5">1:5</A>&nbsp;Dhe Per&#235;ndia e quajti drit&#235;n "dit&#235;" dhe err&#235;sir&#235;n "nat&#235;". K&#235;shtu erdhi mbr&#235;mja e pastaj erdhi m&#235;ngjesi: dita e par&#235;.</p> 
<p><A NAME="an_1:6">1:6</A>&nbsp;Pastaj Per&#235;ndia tha: "Le t&#235; jet&#235; nj&#235; kup&#235; qiellore mes uj&#235;rave, q&#235; t'i ndaj&#235; uj&#235;rat nga uj&#235;rat".</p> 
<p><A NAME="an_1:7">1:7</A>&nbsp;Dhe Per&#235;ndia krijoi kup&#235;n qiellore dhe ndau uj&#235;rat q&#235; ishin posht&#235; saj nga uj&#235;rat q&#235; ishin sip&#235;r saj. Dhe k&#235;shtu u b&#235;.</p> 
<p><A NAME="an_1:8">1:8</A>&nbsp;Dhe Per&#235;ndia e quajti kup&#235;n qiellore "qiell". K&#235;shtu erdhi mbr&#235;mja, pastaj erdhi m&#235;ngjesi: dita e dyt&#235;.</p> 
<p><A NAME="an_1:9">1:9</A>&nbsp;Pastaj Per&#235;ndia tha: "Uj&#235;rat q&#235; jan&#235; n&#235;n qiellin t&#235; grumbullohen n&#235; nj&#235; vend t&#235; vet&#235;m dhe t&#235; shfaqet tera". Dhe k&#235;shtu u b&#235;.</p> 
<p><A NAME="an_1:10">1:10</A>&nbsp;Dhe Per&#235;ndia e quajti ter&#235;n "tok&#235;" dhe grumbullimin e uj&#235;rave "det&#235;". Dhe Per&#235;ndia pa q&#235; kjo ishte mir&#235;.</p> 
<p><A NAME="an_1:11">1:11</A>&nbsp;Pastaj Per&#235;ndia tha: "T&#235; mbij&#235; toka gjelb&#235;rimin, bar&#235;rat t&#235; nxjerrin far&#235; dhe drur&#235;t frutore t&#235; japin n&#235; tok&#235; nj&#235; frut q&#235; t&#235; p&#235;rmbaj&#235; far&#235;n e tij, secili simbas llojit t&#235; tij". Dhe k&#235;shtu u b&#235;.</p> 
<p><A NAME="an_1:12">1:12</A>&nbsp;Dhe toka prodhoi gjelb&#235;rim, bar&#235;ra q&#235; e b&#235;nin far&#235;n simbas llojit t&#235; tyre dhe drur&#235; q&#235; mbanin fruta me far&#235;n e tyre brenda, secili simbas llojit t&#235; vet. Dhe Per&#235;ndia e pa se kjo ishte mir&#235;.</p> 
<p><A NAME="an_1:13">1:13</A>&nbsp;K&#235;shtu erdhi mbr&#235;mja, pastaj erdhi m&#235;ngjesi; dita e tret&#235;.</p> 
<p><A NAME="an_1:14">1:14</A>&nbsp;Pastaj Per&#235;ndia tha: "T&#235; ket&#235; ndri&#231;ues n&#235; kup&#235;n qiellore p&#235;r t&#235; ndar&#235; dit&#235;n nga nata; dhe t&#235; sh&#235;rbejn&#235; si shenja, p&#235;r t&#235; dalluar stin&#235;t, dit&#235;t dhe vitet;</p> 
<p><A NAME="an_1:15">1:15</A>&nbsp;dhe t&#235; sh&#235;rbejn&#235; si ndri&#231;ues n&#235; kup&#235;n qiellore p&#235;r t&#235; ndri&#231;uar tok&#235;n". Dhe k&#235;shtu u b&#235;.</p> 
<p><A NAME="an_1:16">1:16</A>&nbsp;Per&#235;ndia krijoi pastaj dy ndri&#231;ues t&#235; m&#235;dhenj: ndri&#231;uesin e madh&#235; p&#235;r qeverisjen e dit&#235;s dhe ndri&#231;uesin e vog&#235;l p&#235;r qeverisjen e nat&#235;s; ai krijoi gjithashtu yjet.</p> 
<p><A NAME="an_1:17">1:17</A>&nbsp;Dhe Per&#235;ndia i vendosi n&#235; kup&#235;n qiellore p&#235;r t&#235; ndri&#231;uar tok&#235;n,</p> 
<p><A NAME="an_1:18">1:18</A>&nbsp;p&#235;r t&#235; qeverisur dit&#235;n dhe nat&#235;n dhe p&#235;r ta ndar&#235; drit&#235;n nga err&#235;sira. Dhe Per&#235;ndia e pa q&#235; kjo ishte mir&#235;.</p> 
<p><A NAME="an_1:19">1:19</A>&nbsp;K&#235;shtu erdhi mbr&#235;mja dhe erdhi m&#235;ngjesi: dita e kat&#235;rt.</p> 
<p><A NAME="an_1:20">1:20</A>&nbsp;Pastaj Per&#235;ndia tha: "T&#235; mbushen uj&#235;rat nga nj&#235; num&#235;r i madh qeniesh t&#235; gjalla dhe t&#235; fluturojn&#235; zogjt&#235; lart mbi tok&#235; n&#235;p&#235;r hap&#235;sir&#235;n e madhe t&#235; kup&#235;s qiellore".</p> 
<p><A NAME="an_1:21">1:21</A>&nbsp;K&#235;shtu Per&#235;ndia krijoi kafsh&#235;t e m&#235;dha ujore dhe t&#235; gjitha gjallesat q&#235; l&#235;vizin dhe q&#235; mbushin uj&#235;rat, secili simbas llojit t&#235; vet, e &#231;do shpend fluturues simbas llojit t&#235; vet. Dhe Per&#235;ndia e pa se kjo ishte mir&#235;.</p> 
<p><A NAME="an_1:22">1:22</A>&nbsp;Dhe Per&#235;ndia i bekoi duke th&#235;n&#235;: "T&#235; jeni t&#235; frytsh&#235;m, shum&#235;zoni dhe mbushni uj&#235;rat e deteve, e zogjt&#235; t&#235; shum&#235;zohen mbi tok&#235;".</p> 
<p><A NAME="an_1:23">1:23</A>&nbsp;K&#235;shtu erdhi mbr&#235;mja dhe pastaj m&#235;ngjesi: dita e pest&#235;.</p> 
<p><A NAME="an_1:24">1:24</A>&nbsp;Pastaj Per&#235;ndia tha: "T&#235; prodhoj&#235; toka qenie t&#235; gjalla sipas llojit t&#235; tyre: kafsh&#235;, rr&#235;shqanor&#235; dhe bisha t&#235; tok&#235;s, simbas llojit t&#235; tyre". Dhe k&#235;shtu u b&#235;.</p> 
<p><A NAME="an_1:25">1:25</A>&nbsp;Dhe Per&#235;ndia b&#235;ri eg&#235;rsirat e tok&#235;s sipas llojit t&#235; tyre, kafsh&#235;t simbas llojit t&#235; tyre dhe t&#235; gjith&#235; rr&#235;shqanor&#235;t e tok&#235;s simbas llojit t&#235; tyre. Dhe Per&#235;ndia e pa q&#235; kjo ishte mir&#235;.</p> 
<p><A NAME="an_1:26">1:26</A>&nbsp;Pastaj Per&#235;ndia tha: "Ta b&#235;jm&#235; njeriun sipas sh&#235;mb&#235;lltyr&#235;s son&#235; dhe n&#235; ngjasim me ne, dhe t&#235; ushtroj&#235; sundimin e tij mbi peshqit e detit, mbi zogjt&#235; e qiellit, mbi kafsh&#235;t e mbi gjith&#235; tok&#235;n, mbi rr&#235;shqanor&#235;t q&#235; zvarriten mbi dhe".</p> 
<p><A NAME="an_1:27">1:27</A>&nbsp;K&#235;shtu Per&#235;ndia krijoi njeriun simbas sh&#235;mb&#235;lltyr&#235;s s&#235; vet, simbas sh&#235;mb&#235;lltyr&#235;s s&#235; Per&#235;ndis&#235;; Ai krijoi mashkullin e femr&#235;n.</p> 
<p><A NAME="an_1:28">1:28</A>&nbsp;Dhe Per&#235;ndia i bekoi; dhe Per&#235;ndia u tha atyre: "T&#235; jeni t&#235; frytsh&#235;m dhe shum&#235;zohuni, mbushni tok&#235;n e n&#235;nshtrojeni, e sundoni mbi peshqit e detit, mbi zogjt&#235; e qiellit dhe mbi &#231;do qenie q&#235; l&#235;viz mbi tok&#235;".</p> 
<p><A NAME="an_1:29">1:29</A>&nbsp;Dhe Per&#235;ndia tha: "Ja un&#235; po ju jap &#231;do bar q&#235; l&#235;shon far&#235; mbi sip&#235;rfaqen e mbar&#235; tok&#235;s dhe &#231;do pem&#235; t&#235; ket&#235; fruta q&#235; p&#235;rmbajn&#235; far&#235;; kjo do t'ju sh&#235;rbej&#235; si ushqim.</p> 
<p><A NAME="an_1:30">1:30</A>&nbsp;Dhe &#231;do kafshe t&#235; tok&#235;s, &#231;do zogu t&#235; qiellit dhe &#231;do gj&#235;je q&#235; l&#235;viz mbi tok&#235; dhe ka n&#235; vetvete nj&#235; frym&#235; jete, un&#235; i jap &#231;do bar t&#235; gjelb&#235;r si ushqim". Dhe k&#235;shtu u b&#235;.</p> 
<p><A NAME="an_1:31">1:31</A>&nbsp;At&#235;her&#235; Per&#235;ndia shikoi t&#235; gjitha ato q&#235; kishte b&#235;r&#235;, dhe ja, ishte shum&#235; mir&#235;. K&#235;shtu erdhi mbr&#235;mja dhe pastaj erdhi m&#235;ngjesi: dita e gjasht&#235;.</p> 
<p><A NAME="an_2:1">2:1</A>&nbsp;K&#235;shtu p&#235;rfunduan qielli dhe toka si dhe t&#235;r&#235; ushtria e tyre.</p> 
<p><A NAME="an_2:2">2:2</A>&nbsp;Nd&#235;rkaq dit&#235;n e shtat&#235; Per&#235;ndia mbaroi vepr&#235;n q&#235; kishte kryer dhe dit&#235;n e shtat&#235; u &#231;lodh nga gjith&#235; vepra q&#235; kishte kryer.</p> 
<p><A NAME="an_2:3">2:3</A>&nbsp;Dhe Per&#235;ndia bekoi dit&#235;n e shtat&#235; dhe e shenjt&#235;roi, sepse at&#235; dit&#235; Per&#235;ndia u &#231;lodh nga gjith&#235; vepra q&#235; kishte krijuar dhe kryer.</p> 
<p><A NAME="an_2:4">2:4</A>&nbsp;K&#235;to jan&#235; origjina e qiellit dhe e tok&#235;s kur u krijuan, dit&#235;n q&#235; Zoti Per&#235;ndi krijoi tok&#235;n dhe qiellin.</p> 
<p><A NAME="an_2:5">2:5</A>&nbsp;Nuk kishte ende mbi tok&#235; asnj&#235; shkurr&#235;z n&#235; fush&#235; dhe asnj&#235; bar nuk kishte mbir&#235; ende n&#235; fush&#235;, sepse Zoti Per&#235;ndi nuk kishte hedhur asnj&#235; shi mbi tok&#235;n dhe nuk ekzistonte njeriu p&#235;r t&#235; punuar tok&#235;n.</p> 
<p><A NAME="an_2:6">2:6</A>&nbsp;Por nga toka ngjitej nj&#235; avull q&#235; ujiste t&#235;r&#235; sip&#235;rfaqen e tok&#235;s.</p> 
<p><A NAME="an_2:7">2:7</A>&nbsp;At&#235;her&#235; Zoti Per&#235;ndi formoi njeriun nga pluhuri i tok&#235;s, i fryu n&#235; vrimat e hund&#235;s nj&#235; frym&#235; jete, dhe njeriu u b&#235; nj&#235; qenie e gjall&#235;.</p> 
<p><A NAME="an_2:8">2:8</A>&nbsp;Pastaj Zoti Per&#235;ndi mbolli nj&#235; kopsht n&#235; Eden, n&#235; lindje, dhe vendosi n&#235; t&#235; njeriun q&#235; kishte formuar.</p> 
<p><A NAME="an_2:9">2:9</A>&nbsp;Pastaj Zoti Per&#235;ndi b&#235;ri q&#235; t&#235; mbijn&#235; nga toka lloj-lloj pem&#235;sh t&#235; k&#235;ndshme nga pamja dhe q&#235; jepnin fruta t&#235; mira p&#235;r t'u ngr&#235;n&#235;; n&#235; mes t&#235; kopshtit gjendeshin edhe pema e jet&#235;s dhe pema e njohjes t&#235; s&#235; mir&#235;s dhe t&#235; s&#235; keqes.</p> 
<p><A NAME="an_2:10">2:10</A>&nbsp;Nj&#235; lum&#235; dilte nga Edeni p&#235;r t&#235; ujitur kopshtin dhe ndahej n&#235; kat&#235;r rrjedha uji.</p> 
<p><A NAME="an_2:11">2:11</A>&nbsp;Emri i lumit t&#235; par&#235; &#235;sht&#235; Pishon; &#235;sht&#235; ai q&#235; rrethon t&#235;r&#235; vendin e Havilahut, ku ka flori;</p> 
<p><A NAME="an_2:12">2:12</A>&nbsp;dhe floriri i k&#235;tij vendi &#235;sht&#235; i mir&#235;; aty gjenden gjithashtu bdeli dhe guri i oniksit.</p> 
<p><A NAME="an_2:13">2:13</A>&nbsp;Emri i lumit t&#235; dyt&#235; &#235;sht&#235; Gihon, dhe ai rrethon t&#235;r&#235; vendin e Kushit.</p> 
<p><A NAME="an_2:14">2:14</A>&nbsp;Emri i lumit t&#235; tret&#235; &#235;sht&#235; Tigri, dhe &#235;sht&#235; ai q&#235; rrjedh n&#235; lindje t&#235; Asiris&#235;. Lumi i kat&#235;rt &#235;sht&#235; Eufrati.</p> 
<p><A NAME="an_2:15">2:15</A>&nbsp;Zoti Per&#235;ndi e mori pra njeriun dhe e futi n&#235; kopshtin e Edenit, me q&#235;llim q&#235; ta punonte dhe ta ruante.</p> 
<p><A NAME="an_2:16">2:16</A>&nbsp;Dhe Zoti Per&#235;ndi e urdh&#235;roi njeriun duke i th&#235;n&#235;: "Ha bile lirisht nga &#231;do pem&#235; e kopshtit;</p> 
<p><A NAME="an_2:17">2:17</A>&nbsp;por mos ha nga pema e njohjes t&#235; s&#235; mir&#235;s dhe t&#235; s&#235; keqes, sepse dit&#235;n q&#235; do t&#235; hash prej saj ke p&#235;r t&#235; vdekur me siguri".</p> 
<p><A NAME="an_2:18">2:18</A>&nbsp;Pastaj Zoti Per&#235;ndi tha: "Nuk &#235;sht&#235; mir&#235; q&#235; njeriu t&#235; jet&#235; vet&#235;m; un&#235; do t'i b&#235;j nj&#235; ndihm&#235; q&#235; i leverdis".</p> 
<p><A NAME="an_2:19">2:19</A>&nbsp;Dhe Zoti Per&#235;ndi formoi nga dheu t&#235;r&#235; kafsh&#235;t e fush&#235;s dhe t&#235;r&#235; zogjt&#235; e qiellit dhe i &#231;oi te njeriu p&#235;r t&#235; par&#235; si do t'i quante; dhe sido q&#235; njeriu t'i quante qeniet e gjalla, ai do t&#235; ishte emri i tyre.</p> 
<p><A NAME="an_2:20">2:20</A>&nbsp;Dhe njeriu u vuri emra t&#235;r&#235; bag&#235;tis&#235;, zogjve t&#235; qiellit dhe &#231;do kafshe t&#235; fushave; por p&#235;r njeriun nuk u gjend asnj&#235; ndihm&#235; e p&#235;rshtatshme p&#235;r t&#235;.</p> 
<p><A NAME="an_2:21">2:21</A>&nbsp;At&#235;her&#235; Zoti Per&#235;ndi e futi n&#235; nj&#235; gjum&#235; t&#235; thell&#235; njeriun, t&#235; cilin e zuri gjumi; dhe mori nj&#235; nga brinj&#235;t e tij dhe e mbylli mishin n&#235; at&#235; vend.</p> 
<p><A NAME="an_2:22">2:22</A>&nbsp;Pastaj Zoti Per&#235;ndi me brinj&#235;n q&#235; i kishte hequr njeriut formoi nj&#235; grua dhe e &#231;oi te njeriu.</p> 
<p><A NAME="an_2:23">2:23</A>&nbsp;Dhe njeriu tha: "Kjo s&#235; fundi &#235;sht&#235; kocka e kockave t&#235; mia dhe mishi i mishit tim. Ajo do t&#235; quhet grua sepse &#235;sht&#235; nxjerr&#235; nga burri".</p> 
<p><A NAME="an_2:24">2:24</A>&nbsp;P&#235;r k&#235;t&#235; arsye njeriu do t&#235; braktis&#235; baban&#235; dhe n&#235;n&#235;n e tij dhe do t&#235; bashkohet me gruan e tij, dhe do t&#235; jen&#235; nj&#235; mish i vet&#235;m.</p> 
<p><A NAME="an_2:25">2:25</A>&nbsp;Dhe burri e gruaja e tij ishin q&#235; t&#235; dy lakuriq dhe nuk kishin turp prej k&#235;saj.</p> 
<p><A NAME="an_3:1">3:1</A>&nbsp;Por gjarpri ishte m&#235; dinaku nd&#235;r t&#235; gjitha bishat e fushave q&#235; Zoti Per&#235;ndi kishte krijuar, dhe i tha gruas: "A ka th&#235;n&#235; me t&#235; v&#235;rtet&#235; Per&#235;ndia: "Mos hani nga t&#235; gjitha pem&#235;t e kopshtit?"".</p> 
<p><A NAME="an_3:2">3:2</A>&nbsp;Dhe gruaja iu p&#235;rgjegj gjarprit: "Nga fruti i pem&#235;ve t&#235; kopshtit mund t&#235; ham&#235;;</p> 
<p><A NAME="an_3:3">3:3</A>&nbsp;por nga fruti i pem&#235;s q&#235; &#235;sht&#235; n&#235; mes t&#235; kopshtit Per&#235;ndia ka th&#235;n&#235;: "Mos hani dhe mos e prekni, ndryshe do t&#235; vdisni"".</p> 
<p><A NAME="an_3:4">3:4</A>&nbsp;At&#235;her&#235; gjarpri i tha gruas: "Ju s'keni p&#235;r t&#235; vdekur aspak;</p> 
<p><A NAME="an_3:5">3:5</A>&nbsp;por Per&#235;ndia e di q&#235; dit&#235;n q&#235; do t'i hani, syt&#235; tuaj do t&#235; hapen dhe do t&#235; jeni n&#235; gjendje si Per&#235;ndia t&#235; njihni t&#235; mir&#235;n dhe t&#235; keqen".</p> 
<p><A NAME="an_3:6">3:6</A>&nbsp;Dhe gruaja pa q&#235; pema ishte e mir&#235; p&#235;r t'u ngr&#235;n&#235;, q&#235; ishte e k&#235;ndshme p&#235;r syt&#235; dhe q&#235; pema ishte i d&#235;shirueshme p&#235;r ta b&#235;r&#235; t&#235; zgjuar dik&#235;; dhe ajo mori nga fruti i saj, e h&#235;ngri dhe i dha edhe burrit t&#235; saj q&#235; ishte me t&#235;, dhe h&#235;ngri edhe ai.</p> 
<p><A NAME="an_3:7">3:7</A>&nbsp;At&#235;her&#235; iu hap&#235;n syt&#235; t&#235; dyve dhe e pan&#235; q&#235; ishin lakuriq; k&#235;shtu ata qep&#235;n gjethe fiku dhe b&#235;n&#235; breza p&#235;r t'u mbuluar.</p> 
<p><A NAME="an_3:8">3:8</A>&nbsp;Pastaj d&#235;gjuan z&#235;rin e Zotit Per&#235;ndi q&#235; sh&#235;tiste n&#235; kopsht n&#235; flladin e dit&#235;s; dhe burri e gruaja e tij u fsheh&#235;n nga prania e Zotit Per&#235;ndi midis pem&#235;ve t&#235; kopshtit.</p> 
<p><A NAME="an_3:9">3:9</A>&nbsp;At&#235;her&#235; Zoti Per&#235;ndi thirri njeriun dhe i tha: "Ku je?".</p> 
<p><A NAME="an_3:10">3:10</A>&nbsp;Ai u p&#235;rgjigj: "D&#235;gjova z&#235;rin t&#235;nd n&#235; kopsht, dhe pata frik&#235; sepse isha lakuriq dhe u fsheha".</p> 
<p><A NAME="an_3:11">3:11</A>&nbsp;Dhe Per&#235;ndia i tha: "Kush t&#235; tregoi se ishe lakuriq? Mos vall&#235; ke ngr&#235;n&#235; nga pema q&#235; un&#235; t&#235; kisha urdh&#235;ruar t&#235; mos haje?".</p> 
<p><A NAME="an_3:12">3:12</A>&nbsp;Njeriu u p&#235;rgjigj: "Gruaja q&#235; ti m&#235; vure pran&#235; m&#235; dha nga pema dhe un&#235; e h&#235;ngra".</p> 
<p><A NAME="an_3:13">3:13</A>&nbsp;Dhe Zoti Per&#235;ndi i tha gruas: "Pse e b&#235;re k&#235;t&#235;?". Gruaja u p&#235;rgjigj: "Gjarpri m&#235; mashtroi dhe un&#235; h&#235;ngra prej saj".</p> 
<p><A NAME="an_3:14">3:14</A>&nbsp;At&#235;her&#235; Zoti Per&#235;ndi i tha gjarprit: "Me qen&#235; se b&#235;re k&#235;t&#235; gj&#235;, qofsh i mallkuar nd&#235;r gjith&#235; kafsh&#235;t dhe t&#235;r&#235; bishat e fushave! Ti do t&#235; ec&#235;sh mbi barkun t&#235;nd dhe do t&#235; hash pluhur gjith&#235; dit&#235;t e jet&#235;s sate.</p> 
<p><A NAME="an_3:15">3:15</A>&nbsp;Dhe un&#235; do t&#235; shtie armiq&#235;si midis teje dhe gruas, midis far&#235;s sate dhe far&#235;s s&#235; saj; fara e saj do t&#235; shtyp&#235; kok&#235;n t&#235;nde, dhe ti do t&#235; plagos&#235;sh thembr&#235;n e far&#235;s s&#235; saj".</p> 
<p><A NAME="an_3:16">3:16</A>&nbsp;Gruas i tha: "Un&#235; do t&#235; shum&#235;zoj n&#235; mas&#235; t&#235; madhe vuajtjet e tua dhe barr&#235;t e tua; me vuajtje do t&#235; lind&#235;sh f&#235;mij&#235;; d&#235;shirat e tua do t&#235; drejtohen ndaj burrit t&#235;nd dhe ai do t&#235; sundoj&#235; mbi ty".</p> 
<p><A NAME="an_3:17">3:17</A>&nbsp;Pastaj i tha Adamit: "Me qen&#235; se d&#235;gjove z&#235;rin e gruas sate dhe h&#235;ngre nga pema p&#235;r t&#235; cil&#235;n t&#235; kisha urdh&#235;ruar duke th&#235;n&#235;: "Mos ha prej saj", toka do t&#235; jet&#235; e mallkuar p&#235;r shkakun t&#235;nd, ti do t&#235;</p> 
<p><A NAME="an_3:18">3:18</A>&nbsp;Ajo do t&#235; prodhoj&#235; gjemba dhe bim&#235; gjembore, dhe ti do t&#235; hash barin e fushave;</p> 
<p><A NAME="an_3:19">3:19</A>&nbsp;do t&#235; hash buk&#235;n me djers&#235;n e ballit, deri sa t&#235; rikthehesh n&#235; dhe sepse nga ai ke dal&#235;; sepse ti je pluhur dhe n&#235; pluhur do t&#235; rikthehesh".</p> 
<p><A NAME="an_3:20">3:20</A>&nbsp;Dhe burri i vuri gruas s&#235; tij emrin Ev&#235;, sepse ajo qe n&#235;na e t&#235;r&#235; t&#235; gjall&#235;ve.</p> 
<p><A NAME="an_3:21">3:21</A>&nbsp;Pastaj Zoti Per&#235;ndi i b&#235;ri Adamit dhe gruas s&#235; tij tunika prej l&#235;kure dhe i veshi.</p> 
<p><A NAME="an_3:22">3:22</A>&nbsp;Dhe Zoti Per&#235;ndi tha: "Ja, njeriu u b&#235; si nj&#235; prej nesh, sepse njeh t&#235; mir&#235;n dhe t&#235; keqen. Dhe tani nuk duhet t'i lejohet t&#235; shtrij&#235; dor&#235;n e tij p&#235;r t&#235; marr&#235; edhe nga pema e jet&#235;s k&#235;shtu q&#235;, duke ngr&#235;n&#235; nga ajo, t&#235; jetoj&#235; p&#235;r gjithnj&#235;".</p> 
<p><A NAME="an_3:23">3:23</A>&nbsp;Prandaj Zoti Per&#235;ndi e d&#235;boi njeriun nga kopshti i Edenit, me q&#235;llim, q&#235; t&#235; punonte tok&#235;n nga e cila kishte dal&#235;.</p> 
<p><A NAME="an_3:24">3:24</A>&nbsp;K&#235;shtu ai e d&#235;boi njeriun; dhe vendosi n&#235; lindje t&#235; kopshtit t&#235; Edenit kerubin&#235;t q&#235; v&#235;rtisnin nga &#231;do an&#235; nj&#235; shpat&#235; flak&#235;ruese p&#235;r t&#235; ruajtur rrug&#235;n e pem&#235;s s&#235; jet&#235;s.</p> 
<p><A NAME="an_4:1">4:1</A>&nbsp;Por Adami njohu Ev&#235;n, gruan e tij, e cila u ngjiz dhe lindi Kainin, dhe ai tha: "Fitova nj&#235; burr&#235; nga Zoti".</p> 
<p><A NAME="an_4:2">4:2</A>&nbsp;Pastaj lindi Abeli, v&#235;llai i tij. Dhe Abeli u b&#235; bari kopesh, nd&#235;rsa Kaini u b&#235; punonj&#235;s i tok&#235;s.</p> 
<p><A NAME="an_4:3">4:3</A>&nbsp;Me kalimin e koh&#235;s, Kaini i b&#235;ri nj&#235; ofert&#235; frutash t&#235; tok&#235;s Zotit;</p> 
<p><A NAME="an_4:4">4:4</A>&nbsp;por Abeli i ofroi edhe ai t&#235; par&#235;lindurit e kopes&#235; s&#235; tij dhe yndyr&#235;n e tyre. Dhe Zoti e &#231;moi Abelin dhe dhurat&#235;n e tij,</p> 
<p><A NAME="an_4:5">4:5</A>&nbsp;por nuk &#231;moi Kainin dhe ofert&#235;n e tij. Dhe k&#235;shtu Kaini u pezmatua shum&#235; dhe fytyra e tij mori nj&#235; pamje t&#235; d&#235;shp&#235;ruar.</p> 
<p><A NAME="an_4:6">4:6</A>&nbsp;At&#235;her&#235; Zoti i tha Kainit: "Pse je pezmatuar dhe pse fytyra jote &#235;sht&#235; d&#235;shp&#235;ruar?</p> 
<p><A NAME="an_4:7">4:7</A>&nbsp;N&#235; rast se b&#235;n mir&#235; a nuk do t&#235; pranohesh? Por n&#235; qoft&#235; se b&#235;n keq, m&#235;kati po t&#235; ruan te porta dhe d&#235;shirat e tij drejtohen ndaj teje; por ti duhet ta sundosh".</p> 
<p><A NAME="an_4:8">4:8</A>&nbsp;Dhe Kaini foli me t&#235; v&#235;llan&#235;, Abelin; kur u gjend&#235;n n&#235; fush&#235;, Kaini u ngrit kund&#235;r v&#235;llait t&#235; tij Abelit dhe e vrau.</p> 
<p><A NAME="an_4:9">4:9</A>&nbsp;At&#235;her&#235; Zoti i tha Kainit: "Ku &#235;sht&#235; v&#235;llait yt Abeli?". Ai u p&#235;rgjegj: "Nuk e di; mos jam un&#235; rojtari i v&#235;llait tim?".</p> 
<p><A NAME="an_4:10">4:10</A>&nbsp;Zoti i tha: "&#199;far&#235; ke b&#235;r&#235;? Z&#235;ri i gjakut t&#235; v&#235;llait t&#235;nd m&#235; v&#235;ngon nga toka.</p> 
<p><A NAME="an_4:11">4:11</A>&nbsp;Dhe ti tani je m&#235; i mallkuar se toka q&#235; hapi goj&#235;n p&#235;r t&#235; marr&#235; gjakun e v&#235;llait t&#235;nd nga dora jote.</p> 
<p><A NAME="an_4:12">4:12</A>&nbsp;Kur t&#235; punosh tok&#235;n, ajo nuk do t&#235; t&#235; jap&#235; m&#235; prodhimet e saj, dhe ti do t&#235; jesh nj&#235; endacak dhe nj&#235; ikanak mbi tok&#235;".</p> 
<p><A NAME="an_4:13">4:13</A>&nbsp;At&#235;her&#235; Kaini i tha Zotit; "Nd&#235;shkimi im &#235;sht&#235; tep&#235;r i madh aq sa un&#235; nuk mund ta duroj.</p> 
<p><A NAME="an_4:14">4:14</A>&nbsp;Ja, ti po m&#235; d&#235;bon sot nga faqja e k&#235;tij dheu dhe do t&#235; fshihem nga fytyra jote; dhe do t&#235; b&#235;hem endacak dhe ikanak n&#235;p&#235;r bot&#235; dhe do t&#235; ndodh&#235; q&#235; t&#235; m&#235; vras&#235; kushdo q&#235; do t&#235; m&#235; gjej&#235;".</p> 
<p><A NAME="an_4:15">4:15</A>&nbsp;Dhe Zoti i tha: "Prandaj, kushdo qoft&#235; t&#235; vras&#235; Kainin, do t&#235; d&#235;nohet shtat&#235; her&#235;". Dhe Zoti vuri nj&#235; shenj&#235; mbi Kainin, me q&#235;llim q&#235; kushdo q&#235; ta gjente t&#235; mos e vriste.</p> 
<p><A NAME="an_4:16">4:16</A>&nbsp;At&#235;her&#235; Kaini u largua nga prania e Zotit dhe banoi n&#235; vendin e quajtur Nod, n&#235; lindje t&#235; Edenit.</p> 
<p><A NAME="an_4:17">4:17</A>&nbsp;Dhe Kaini njohu t&#235; shoqen, e cila u ngjiz dhe lindi Enokun. Pastaj Kaini nd&#235;rtoi nj&#235; qytet, t&#235; cilit i vuri emrin Enok, emri i t&#235; birit.</p> 
<p><A NAME="an_4:18">4:18</A>&nbsp;Dhe Enokut i lindi Iradi; Iradit i lindi Mehujaeli; Mehujaelit i lindi Methusaeli dhe Mathusaelit i lindi Lameku.</p> 
<p><A NAME="an_4:19">4:19</A>&nbsp;Dhe Lameku mori dy gra: emri i nj&#235;r&#235;s ishte Ada dhe emri i tjetr&#235;s Cilah.</p> 
<p><A NAME="an_4:20">4:20</A>&nbsp;Dhe Ada lindi Jabalin, q&#235; ishte babai i atyre q&#235; banojn&#235; n&#235;n &#231;adra dhe merren me rritjen e bag&#235;tis&#235;.</p> 
<p><A NAME="an_4:21">4:21</A>&nbsp;Por emri i t&#235; v&#235;llait ishte Jubal, q&#235; ishte babai i gjith&#235; atyre q&#235; i binin qestes dhe flautit.</p> 
<p><A NAME="an_4:22">4:22</A>&nbsp;Cilah lindi edhe ajo Tubal-kainin, krijuesi i &#231;far&#235;do lloji veglash prej bronzi dhe hekuri, dhe motra e Tubal-kainit qe Naama.</p> 
<p><A NAME="an_4:23">4:23</A>&nbsp;Pastaj Lameku u tha grave t&#235; tij: "Ada dhe Cilah, d&#235;gjoni z&#235;rin tim; gra t&#235; Lamekut, u vini re fjal&#235;ve t&#235; mia! Po, un&#235; vrava nj&#235; njeri sepse m&#235; plagosi, dhe nj&#235; t&#235; ri sepse m&#235; shkaktoi nj&#235; irnim.</p> 
<p><A NAME="an_4:24">4:24</A>&nbsp;N&#235; rast se do t'i merret hak Kainit shtat&#235; her&#235;, Lamekut do t'i merret hak shtat&#235;dhjet&#235; her&#235; shtat&#235;".</p> 
<p><A NAME="an_4:25">4:25</A>&nbsp;Pastaj Adami njohu p&#235;rs&#235;ri gruan e tij, q&#235; lindi nj&#235; djal&#235; dhe e quajti Seth, sepse ajo tha: "Per&#235;ndia m&#235; dha nj&#235; tjet&#235;r pasardh&#235;s n&#235; vend t&#235; Abelit, q&#235; u vra nga Kaini".</p> 
<p><A NAME="an_4:26">4:26</A>&nbsp;Edhe Sethit i lindi nj&#235; djal&#235;, t&#235; cilin e quajti Enosh. At&#235;her&#235; filluan t&#235; k&#235;rkojn&#235; emrin e Zotit.</p> 
<p><A NAME="an_5:1">5:1</A>&nbsp;Ky &#235;sht&#235; libri i prejardhjes s&#235; Adamit. Dit&#235;n q&#235; Per&#235;ndia krijoi njeriun e b&#235;ri t&#235; ngjash&#235;m me Per&#235;ndin&#235;.</p> 
<p><A NAME="an_5:2">5:2</A>&nbsp;Ai i krijoi mashkull dhe fem&#235;r, i bekoi dhe u dha emrin njeri, dit&#235;n q&#235; u krijuan.</p> 
<p><A NAME="an_5:3">5:3</A>&nbsp;Adami jetoi nj&#235;qind e tridhjet&#235; vjet dhe i lindi nj&#235; djal&#235; q&#235; i p&#235;rngjiste, nj&#235; lloj n&#235; sh&#235;mb&#235;lltyr&#235; t&#235; tij dhe e quajti Seth.</p> 
<p><A NAME="an_5:4">5:4</A>&nbsp;Mbas lindjes s&#235; Sethit, Adami jetoi tet&#235;qind vjet dhe pati bij dhe bija.</p> 
<p><A NAME="an_5:5">5:5</A>&nbsp;K&#235;shtu Adami jetoi gjithsej n&#235;nt&#235;qind e tridhjet&#235; vjet; pastaj vdiq.</p> 
<p><A NAME="an_5:6">5:6</A>&nbsp;Sethi jetoi nj&#235;qind e pes&#235; vjet dhe i lindi Enoshi.</p> 
<p><A NAME="an_5:7">5:7</A>&nbsp;Pas lindjes s&#235; Enoshit, Sethi jetoi tet&#235;qind e shtat&#235; vjet dhe pati bij e bija t&#235; tjer&#235;.</p> 
<p><A NAME="an_5:8">5:8</A>&nbsp;K&#235;shtu t&#235;r&#235; koha q&#235; Sethi jetoi qe n&#235;nt&#235;qind e dymb&#235;dhjet&#235; vjet; pastaj vdiq.</p> 
<p><A NAME="an_5:9">5:9</A>&nbsp;Enoshi jetoi n&#235;nt&#235;dhjet&#235; vjet dhe i lindi Kenani.</p> 
<p><A NAME="an_5:10">5:10</A>&nbsp;Mbas lindjes s&#235; Kenanit, Enoshi jetoi tet&#235;qind e pes&#235;mb&#235;dhjet&#235; vjet dhe pati bij e bija t&#235; tjer&#235;.</p> 
<p><A NAME="an_5:11">5:11</A>&nbsp;K&#235;shtu Enoshi jetoi gjithsej n&#235;nt&#235;qind e pes&#235; vjet; pastaj vdiq.</p> 
<p><A NAME="an_5:12">5:12</A>&nbsp;Kenani jetoi shtat&#235;dhjet&#235; vjet dhe i lindi Mahalaleeli.</p> 
<p><A NAME="an_5:13">5:13</A>&nbsp;Mbas lindjes s&#235; Mahalaleelit, Kenani jetoi tet&#235;qind e dyzet vjet dhe pati bij e bija t&#235; tjer&#235;.</p> 
<p><A NAME="an_5:14">5:14</A>&nbsp;K&#235;shtu Kenani jetoi gjithsej n&#235;nt&#235;qind e dhjet&#235; vjet; pastaj vdiq.</p> 
<p><A NAME="an_5:15">5:15</A>&nbsp;Mahalaleeli jetoi gjasht&#235;dhjet&#235; e pes&#235; vjet dhe i lindi Jaredi.</p> 
<p><A NAME="an_5:16">5:16</A>&nbsp;Mbas lindjes s&#235; Jaredit, Mahalaleeli jetoi tet&#235;qind e tridhjet&#235; vjet dhe pati bij e bija t&#235; tjer&#235;.</p> 
<p><A NAME="an_5:17">5:17</A>&nbsp;K&#235;shtu Mahalaleeli jetoi gjithsej tet&#235;qind e n&#235;nt&#235;dhjet&#235; e pes&#235; vjet; pastaj vdiq.</p> 
<p><A NAME="an_5:18">5:18</A>&nbsp;Jaredi jetoi nj&#235;qind e gjasht&#235;dhjet&#235; e dy vjet dhe i lindi Enoku.</p> 
<p><A NAME="an_5:19">5:19</A>&nbsp;Mbas lindjes s&#235; Enokut, Jaredi jetoi tet&#235;qind vjet dhe pati bij dhe bija t&#235; tjer&#235;.</p> 
<p><A NAME="an_5:20">5:20</A>&nbsp;K&#235;shtu Jaredi jetoi gjithsej n&#235;nt&#235;qind e gjasht&#235;dhjet&#235; e dy vjet; pastaj vdiq.</p> 
<p><A NAME="an_5:21">5:21</A>&nbsp;Enoku jetoi gjasht&#235;dhjet&#235; e pes&#235; vjet dhe i lindi Methuselahu.</p> 
<p><A NAME="an_5:22">5:22</A>&nbsp;Mbas lindjes t&#235; Methuselahut, Enoku eci me Per&#235;ndin&#235; treqind vjet dhe pati bij e bija t&#235; tjer&#235;.</p> 
<p><A NAME="an_5:23">5:23</A>&nbsp;K&#235;shtu Enoku jetoi gjithsej treqind e gjasht&#235;dhjet&#235; e pes&#235; vjet.</p> 
<p><A NAME="an_5:24">5:24</A>&nbsp;Pra Enoku eci me Per&#235;ndin&#235;, por nuk u gjend m&#235;, sepse Per&#235;ndia e mori me vete.</p> 
<p><A NAME="an_5:25">5:25</A>&nbsp;Metuselahu jetoi nj&#235;qind e tet&#235;dhjet&#235; e shtat&#235; vjet dhe i lindi Lameku.</p> 
<p><A NAME="an_5:26">5:26</A>&nbsp;Mbas lindjes s&#235; Lamekut, Metuselahu jetoi shtat&#235;qind e tet&#235;dhjet&#235; e dy vjet dhe i lind&#235;n bij e bija.</p> 
<p><A NAME="an_5:27">5:27</A>&nbsp;K&#235;shtu Metuselahu jetoi gjithsej n&#235;nt&#235;qind e gjasht&#235;dhjet&#235; e n&#235;nt&#235; vjet; pastaj ai vdiq.</p> 
<p><A NAME="an_5:28">5:28</A>&nbsp;Lameku jetoi nj&#235;qind e tet&#235;dhjet&#235; e dy vjet dhe i lindi nj&#235; bir;</p> 
<p><A NAME="an_5:29">5:29</A>&nbsp;dhe i vuri emrin Noe, duke th&#235;n&#235;: "Ky do t&#235; na ngush&#235;lloj&#235; p&#235;r pun&#235;n ton&#235; dhe p&#235;r mundin e duarve tona, p&#235;r shkak t&#235; tok&#235;s q&#235; Zoti e ka mallkuar".</p> 
<p><A NAME="an_5:30">5:30</A>&nbsp;Pasi solli n&#235; k&#235;t&#235; bot&#235; Noeun, Lameku jetoi pes&#235;qind e n&#235;nt&#235;dhjet&#235; e pes&#235; vjet dhe i lind&#235;n bij e bija t&#235; tjer&#235;.</p> 
<p><A NAME="an_5:31">5:31</A>&nbsp;K&#235;shtu Lameku jetoi gjithsej shtat&#235;qind e shtat&#235;dhjet&#235; e shtat&#235; vjet, pastaj ai vdiq.</p> 
<p><A NAME="an_5:32">5:32</A>&nbsp;Noeut, n&#235; mosh&#235;n pes&#235;qind vje&#231;, i lindi Semi, Kami dhe Jafeti.</p> 
<p><A NAME="an_6:1">6:1</A>&nbsp;Kur njer&#235;zit filluan t&#235; shumohen mbi faqen e dheut dhe u lind&#235;n atyre vajza,</p> 
<p><A NAME="an_6:2">6:2</A>&nbsp;djemt&#235; e Per&#235;ndis&#235; pan&#235; q&#235; vajzat e njer&#235;zve ishin t&#235; bukura, dhe mor&#235;n p&#235;r gra t&#235; gjitha ato q&#235; i zgjodh&#235;n vet&#235;.</p> 
<p><A NAME="an_6:3">6:3</A>&nbsp;Dhe Zoti tha: "Fryma im nuk do t&#235; hahet gjithnj&#235; me njeriun, sepse n&#235; shthurjen e tij ai nuk &#235;sht&#235; ve&#231;se mish; dit&#235;t e tij do t&#235; jen&#235;, pra, nj&#235;qind e nj&#235;zet vjet".</p> 
<p><A NAME="an_6:4">6:4</A>&nbsp;Kishte gjigant&#235; mbi tok&#235; n&#235; ato koh&#235;, madje edhe m&#235; von&#235;, kur bijt&#235; e Per&#235;ndis&#235; iu afruan bijave t&#235; njer&#235;zve dhe k&#235;to u lind&#235;n atyre f&#235;mij&#235;. Ata jan&#235; heronjt&#235; q&#235; jetuan n&#235; koh&#235;t e lasht&#235;sis&#235;, jan&#235; njer&#235;zit e famsh&#235;m t&#235; k&#235;tyre koh&#235;ve.</p> 
<p><A NAME="an_6:5">6:5</A>&nbsp;Dhe tani Zoti pa q&#235; lig&#235;sia e njer&#235;zve ishte e madhe mbi tok&#235; dhe q&#235; t&#235;r&#235; synimet e mendimeve t&#235; zemr&#235;s s&#235; tyre nuk ishin gj&#235; tjet&#235;r ve&#231;se e keqja n&#235; &#231;do koh&#235;.</p> 
<p><A NAME="an_6:6">6:6</A>&nbsp;Dhe Zoti u pendua q&#235; kishte krijuar njeriun mbi tok&#235; dhe u brengos p&#235;r k&#235;t&#235; n&#235; zem&#235;r t&#235; vet.</p> 
<p><A NAME="an_6:7">6:7</A>&nbsp;K&#235;shtu Zoti tha: "Un&#235; do t&#235; shfaros nga faqja e dheut njeriun q&#235; kam krijuar, duke filluar nga njeriu deri te kafsh&#235;t, te rr&#235;shqanor&#235;t, te zogjt&#235; e qiellit, sepse pendohem q&#235; i kam krijuar".</p> 
<p><A NAME="an_6:8">6:8</A>&nbsp;Por Noeu gjeti hir n&#235; syt&#235; e Zotit.</p> 
<p><A NAME="an_6:9">6:9</A>&nbsp;Kjo &#235;sht&#235; prejardhja e Noeut. Noeu ishte nj&#235; njeri i drejt&#235; dhe i pat&#235;met&#235; midis bashk&#235;koh&#235;sve t&#235; tij. Noeu eci me Per&#235;ndin&#235;.</p> 
<p><A NAME="an_6:10">6:10</A>&nbsp;Dhe Noeu pati tre bij: Semin, Kamin dhe Jafetin.</p> 
<p><A NAME="an_6:11">6:11</A>&nbsp;Por toka ishte e korruptuar para Per&#235;ndis&#235; dhe plot e p&#235;rplot me dhun&#235;.</p> 
<p><A NAME="an_6:12">6:12</A>&nbsp;Tani Per&#235;ndia v&#235;shtroi tok&#235;n dhe ja, ajo ishte e prishur, sepse &#231;do mish i tok&#235;s kishte shthurur sjelljen e tij.</p> 
<p><A NAME="an_6:13">6:13</A>&nbsp;Dhe Per&#235;ndia i tha Noeut: "Kam vendosur t'i jap fund &#231;do mishi, sepse toka p&#235;r shkak t&#235; njer&#235;zve &#235;sht&#235; plot me dhun&#235;; ja, un&#235; do t'i zhduk bashk&#235; me tok&#235;n.</p> 
<p><A NAME="an_6:14">6:14</A>&nbsp;B&#235;j nj&#235; ark&#235; prej druri; b&#235;je ark&#235;n me dhoma dhe lyeje me bitum nga jasht&#235; e nga brenda.</p> 
<p><A NAME="an_6:15">6:15</A>&nbsp;Por ti do ta nd&#235;rtosh n&#235; k&#235;t&#235; m&#235;nyr&#235;: gjat&#235;sia e ark&#235;s do t&#235; jet&#235; treqind kubit&#235;, gjer&#235;sia pes&#235;dhjet&#235; dhe lart&#235;sia tridhjet&#235;.</p> 
<p><A NAME="an_6:16">6:16</A>&nbsp;Do ta b&#235;sh ark&#235;n me nj&#235; dritare dhe do ta mbarosh me nj&#235; kubit mbulese nga sip&#235;r; anash ark&#235;s do t&#235; vendos&#235;sh der&#235;n dhe do ta b&#235;sh me tre kate, pra me katin e posht&#235;m, t&#235; mes&#235;m dhe t&#235; sip&#235;rm.</p> 
<p><A NAME="an_6:17">6:17</A>&nbsp;Dhe ja, un&#235; vet kam p&#235;r t&#235; sjell&#235; p&#235;rmbytjen e uj&#235;rave mbi tok&#235;, p&#235;r t&#235; shkat&#235;rruar n&#235;n qiellin &#231;do mish q&#235; ka shenj&#235; jete; &#231;do gj&#235; q&#235; ndodhet mbi tok&#235;n ka p&#235;r t&#235; vdekur.</p> 
<p><A NAME="an_6:18">6:18</A>&nbsp;Por un&#235; do t&#235; caktoj bes&#235;lidhjen time me ty dhe ti do t&#235; futesh n&#235; ark&#235;n: ti, f&#235;mij&#235;t e tu, gruaja jote dhe grat&#235; e bijve t&#235; tu.</p> 
<p><A NAME="an_6:19">6:19</A>&nbsp;Dhe nga &#231;do gj&#235; q&#235; jeton prej &#231;do lloj mishi fut n&#235; ark&#235; dy nga &#231;do lloj, p&#235;r t'i ruajtur me vete gjall&#235; bashk&#235; me ty; dhe t&#235; jen&#235; mashkull dhe fem&#235;r.</p> 
<p><A NAME="an_6:20">6:20</A>&nbsp;Nga zogjt&#235;, nga bag&#235;tia dhe t&#235; gjith&#235; rr&#235;shqanor&#235;t e tok&#235;s simbas llojit t&#235; tyre, dy nga &#231;do lloj do t&#235; vijn&#235; te ti, q&#235; t&#235; ruhen gjall&#235;.</p> 
<p><A NAME="an_6:21">6:21</A>&nbsp;Dhe merr p&#235;r vete nga &#231;do ushqim q&#235; hahet, grumbulloje dhe ruaje, n&#235; m&#235;nyr&#235; q&#235; t&#235; sh&#235;rbej&#235; si ushqim p&#235;r ty dhe p&#235;r ata".</p> 
<p><A NAME="an_6:22">6:22</A>&nbsp;Dhe Noeu veproi ashtu, b&#235;ri pik&#235;risht t&#235; gjitha ato q&#235; Per&#235;ndia i kishte urdh&#235;ruar.</p> 
<p><A NAME="an_7:1">7:1</A>&nbsp;At&#235;her&#235; Zoti i tha Noeut: "Hyr&#235; n&#235; ark&#235; bashk&#235; me t&#235;r&#235; familjen t&#235;nde, sepse pash&#235; se je i drejt&#235; para meje n&#235; k&#235;t&#235; brez.</p> 
<p><A NAME="an_7:2">7:2</A>&nbsp;Nga &#231;do lloj kafshe t&#235; past&#235;r merr shtat&#235; &#231;ifte, meshkuj e femra, si dhe nga kafsh&#235;t jo t&#235; pastra nj&#235; &#231;ift, mashkull dhe fem&#235;r;</p> 
<p><A NAME="an_7:3">7:3</A>&nbsp;edhe nga zogjt&#235; e qiellit merr shtat&#235; &#231;ifte, meshkuj e femra, p&#235;r t&#235; ruajtur gjall&#235; far&#235;n e tyre mbi faqen e t&#235;r&#235; dheut;</p> 
<p><A NAME="an_7:4">7:4</A>&nbsp;sepse mbas shtat&#235; dit&#235;ve do t&#235; b&#235;j q&#235; t&#235; bjer&#235; shi mbi tok&#235; p&#235;r dyzet dit&#235; e dyzet net me rradh&#235;, dhe do t&#235; shfaros nga faqja e dheut t&#235;r&#235; qeniet e gjalla q&#235; kam krijuar".</p> 
<p><A NAME="an_7:5">7:5</A>&nbsp;Dhe Noeu b&#235;ri pik&#235;risht ashtu si&#231; i kishte urdh&#235;ruar Zoti.</p> 
<p><A NAME="an_7:6">7:6</A>&nbsp;Noeu ishte gjasht&#235;qind vje&#231; kur mbi tok&#235; ndodhi p&#235;rmbytja e uj&#235;rave.</p> 
<p><A NAME="an_7:7">7:7</A>&nbsp;K&#235;shtu Noeu u fut n&#235; ark&#235; bashk&#235; me bijt&#235; e tij, me t&#235; shoqen dhe me grat&#235; e bijve t&#235; tij, p&#235;r shkak t&#235; uj&#235;rave t&#235; p&#235;rmbytjes.</p> 
<p><A NAME="an_7:8">7:8</A>&nbsp;Nga kafsh&#235;t e pastra dhe nga kafsh&#235;t jo t&#235; pastra, nga zogjt&#235; e nga t&#235; gjitha llojet q&#235; zvarriten mbi tok&#235;,</p> 
<p><A NAME="an_7:9">7:9</A>&nbsp;erdh&#235;n dy nga dy para Noeut, n&#235; ark&#235;, nj&#235; mashkull e nj&#235; fem&#235;r, ashtu si e kishte porositur Per&#235;ndia at&#235;.</p> 
<p><A NAME="an_7:10">7:10</A>&nbsp;N&#235; fund t&#235; shtat&#235; dit&#235;ve, uj&#235;rat e p&#235;rmbytjes mbuluan tok&#235;n.</p> 
<p><A NAME="an_7:11">7:11</A>&nbsp;N&#235; vitin e gjasht&#235;qindt&#235; t&#235; jet&#235;s s&#235; Noeut, n&#235; muajin e dyt&#235; dhe n&#235; dit&#235;n e shtat&#235;mb&#235;dhjet&#235; t&#235; muajit, n&#235; at&#235; dit&#235; t&#235;r&#235; burimet e humner&#235;s s&#235; madhe shp&#235;rthyen dhe kataraktet e qiellit u hap&#235;n.</p> 
<p><A NAME="an_7:12">7:12</A>&nbsp;Dhe ra shi mbi tok&#235; p&#235;r dyzet dit&#235; dhe dyzet net.</p> 
<p><A NAME="an_7:13">7:13</A>&nbsp;Po at&#235; dit&#235; hyn&#235; n&#235; ark&#235; Noeu dhe bijt&#235; e tij Semi, Kami dhe Jafeti, gruaja e Noeut si dhe tri grat&#235; e bijve t&#235; tij me ta;</p> 
<p><A NAME="an_7:14">7:14</A>&nbsp;ata dhe t&#235; gjitha bishat simbas llojit, t&#235;r&#235; bag&#235;tia simbas llojit t&#235; saj, t&#235; gjith&#235; rr&#235;shqanor&#235;t q&#235; zvarriten mbi tok&#235;n simbas llojit t&#235; tyre, t&#235;r&#235; zogjt&#235; simbas llojit t&#235; tyre, t&#235;r&#235; zogjt&#235; e &#231;far&#235;do lloji.</p> 
<p><A NAME="an_7:15">7:15</A>&nbsp;Ata erdh&#235;n te Noeu n&#235; ark&#235;, dy nga dy, prej &#231;do mishi q&#235; ka frym&#235; jete;</p> 
<p><A NAME="an_7:16">7:16</A>&nbsp;hyn&#235;, mashkull e fem&#235;r, nga &#231;do mish, ashtu si Per&#235;ndia e kishte porositur Noeun; pastaj Zoti i mbylli brenda.</p> 
<p><A NAME="an_7:17">7:17</A>&nbsp;Dhe p&#235;rmbytja ra mbi tok&#235; p&#235;r dyzet dit&#235; me radh&#235;; dhe uj&#235;rat u rrit&#235;n dhe e ngrit&#235;n ark&#235;n lart mbi tok&#235;.</p> 
<p><A NAME="an_7:18">7:18</A>&nbsp;Uj&#235;rat u shtuan dhe u rrit&#235;n shum&#235; mbi tok&#235;, arka pluskonte mbi sip&#235;rfaqen e uj&#235;rave.</p> 
<p><A NAME="an_7:19">7:19</A>&nbsp;Dhe uj&#235;rat u shtuan me forc&#235; t&#235; madhe mbi tok&#235;; t&#235; gjitha malet e larta q&#235; ndodheshin n&#235;n t&#235;r&#235; qiellin u mbuluan.</p> 
<p><A NAME="an_7:20">7:20</A>&nbsp;Uj&#235;rat u ngrit&#235;n pes&#235;mb&#235;dhjet&#235; kubit&#235; mbi to; dhe malet u mbuluan prej tyre.</p> 
<p><A NAME="an_7:21">7:21</A>&nbsp;K&#235;shtu u shuan t&#235; gjitha llojet e mishit q&#235; l&#235;viznin mbi tok&#235;: zogjt&#235;, bag&#235;tia, bishat, rr&#235;shqanor&#235;t e &#231;do lloji q&#235; zvarriteshin mbi tok&#235; dhe t&#235;r&#235; njer&#235;zit.</p> 
<p><A NAME="an_7:22">7:22</A>&nbsp;Vdiq &#231;do gj&#235; q&#235; ishte mbi tok&#235;n e that&#235; dhe q&#235; kishte frym&#235; jete n&#235; vrimat e hund&#235;s.</p> 
<p><A NAME="an_7:23">7:23</A>&nbsp;Dhe t&#235; gjitha gjallesat q&#235; ishin mbi faqen e dheut u shfaros&#235;n: duke filluar nga njeriu deri te bag&#235;tia, te gjarp&#235;rinjt&#235; dhe zogjt&#235; e qiellit; ato u shfaros&#235;n nga toka dhe shp&#235;toi vet&#235;m Noeu bashk&#235; me ata q&#235; ishin me t&#235; n&#235; ark&#235;.</p> 
<p><A NAME="an_7:24">7:24</A>&nbsp;Dhe uj&#235;rat mbuluan tok&#235;n p&#235;r nj&#235;qind e pes&#235;dhjet&#235; dit&#235;.</p> 
<p><A NAME="an_8:1">8:1</A>&nbsp;Pastaj Per&#235;ndis&#235; iu kujtua Noeu, t&#235; gjitha gjallesat dhe t&#235;r&#235; bag&#235;tia q&#235; ishte me t&#235; n&#235; ark&#235;; dhe Per&#235;ndia b&#235;ri q&#235; t&#235; fryj&#235; nj&#235; er&#235; mbi tok&#235; dhe uj&#235;rat e ul&#235;n lart&#235;sin&#235; e tyre.</p> 
<p><A NAME="an_8:2">8:2</A>&nbsp;Burimet e humner&#235;s dhe kataraktet e qiellit u mbyll&#235;n dhe shiu nga qielli pushoi.</p> 
<p><A NAME="an_8:3">8:3</A>&nbsp;Dhe uj&#235;rat vazhduan t&#235; t&#235;rhiqeshin nga toka; dhe mbas nj&#235;qind e pes&#235;dhjet&#235; dit&#235;sh ishin pak&#235;suar.</p> 
<p><A NAME="an_8:4">8:4</A>&nbsp;N&#235; muajin e shtat&#235;, dit&#235;n e shtat&#235;mb&#235;dhjet&#235; t&#235; muajit, arka u ndal n&#235; malet e Araratit.</p> 
<p><A NAME="an_8:5">8:5</A>&nbsp;Dhe uj&#235;rat vazhduan t&#235; pak&#235;sohen deri n&#235; muajin e dhjet&#235;. N&#235; muajin e dhjet&#235;, dit&#235;n e par&#235; t&#235; muajit, u duk&#235;n majat e maleve.</p> 
<p><A NAME="an_8:6">8:6</A>&nbsp;K&#235;shtu, mbas dyzet dit&#235;sh, ndodhi q&#235; Noeu hapi dritaren q&#235; kishte b&#235;r&#235; n&#235; ark&#235;,</p> 
<p><A NAME="an_8:7">8:7</A>&nbsp;dhe nisi jasht&#235; korbin, q&#235; vazhdoi t&#235; shkoj&#235; para dhe prapa, deri sa u than&#235; uj&#235;rat mbi tok&#235;.</p> 
<p><A NAME="an_8:8">8:8</A>&nbsp;Pastaj l&#235;shoi p&#235;llumbin p&#235;r t&#235; par&#235; n&#235; se uj&#235;rat ishin pak&#235;suar mbi sip&#235;rfaqen e tok&#235;s.</p> 
<p><A NAME="an_8:9">8:9</A>&nbsp;Por p&#235;llumbi nuk gjeti dot vendin ku t&#235; mb&#235;shteste k&#235;mb&#235;n e tij dhe u kthye p&#235;rs&#235;ri n&#235; ark&#235;, sepse kishte ende uj&#235;ra mbi sip&#235;rfaqen e t&#235;r&#235; tok&#235;s; dhe ai shtriu dor&#235;n, e kapi dhe e t&#235;rhoqi brenda ark&#235;s.</p> 
<p><A NAME="an_8:10">8:10</A>&nbsp;Priti at&#235;her&#235; shtat&#235; dit&#235; t&#235; tjera, pastaj e d&#235;rgoi p&#235;rs&#235;ri p&#235;llumbin jasht&#235; ark&#235;s.</p> 
<p><A NAME="an_8:11">8:11</A>&nbsp;Dhe p&#235;llumbi u kthye tek ai aty nga mbr&#235;mja; dhe ja, ai kishte n&#235; sqep nj&#235; gjethe ulliri t&#235; k&#235;putur, t&#235; njom&#235;; k&#235;shtu Noeu kuptoi se uj&#235;rat ishin t&#235;rhequr nga toka.</p> 
<p><A NAME="an_8:12">8:12</A>&nbsp;At&#235;her&#235; priti shtat&#235; dit&#235; t&#235; tjera, pastaj e l&#235;shoi jasht&#235; p&#235;llumbin, por ky nuk u kthye m&#235; tek ai.</p> 
<p><A NAME="an_8:13">8:13</A>&nbsp;N&#235; vitin e gjasht&#235;qindenj&#235;t&#235; t&#235; Noeut, gjat&#235; muajit t&#235; par&#235;, n&#235; dit&#235;n e par&#235; t&#235; muajit, uj&#235;rat ishin thar&#235; mbi tok&#235;; dhe Noeu e zbuloi ark&#235;n, v&#235;shtroi dhe ja q&#235; sip&#235;rfaqja e tok&#235;s ishte e that&#235;.</p> 
<p><A NAME="an_8:14">8:14</A>&nbsp;Dhe k&#235;shtu n&#235; muajin e dyt&#235;, n&#235; dit&#235;n e nj&#235;zet e shtat&#235; t&#235; tij, toka ishte e that&#235;.</p> 
<p><A NAME="an_8:15">8:15</A>&nbsp;At&#235;her&#235; Per&#235;ndia i foli Noeut, duke th&#235;n&#235;:</p> 
<p><A NAME="an_8:16">8:16</A>&nbsp;"Dil nga arka ti, gruaja jote, bijt&#235; e tu dhe grat&#235; e bijve t&#235; tu bashk&#235; me ty.</p> 
<p><A NAME="an_8:17">8:17</A>&nbsp;Nxirr me vete t&#235;r&#235; kafsh&#235;t q&#235; jan&#235; bashk&#235; me ty, t&#235; &#231;do mishi q&#235; t&#235; jen&#235;: zogj, bag&#235;ti dhe t&#235;r&#235; rr&#235;shqanor&#235;t q&#235; zvarriten mbi tok&#235;, me q&#235;llim q&#235; t&#235; rriten shum&#235; mbi tok&#235; dhe t&#235; jen&#235; pjellor&#235; e t&#235; shumohen mbi tok&#235;".</p> 
<p><A NAME="an_8:18">8:18</A>&nbsp;K&#235;shtu Noeu doli me bijt&#235; e tij, me gruan e tij dhe me grat&#235; e bijve t&#235; tij.</p> 
<p><A NAME="an_8:19">8:19</A>&nbsp;T&#235; gjitha kafsh&#235;t, t&#235; gjith&#235; rr&#235;shqanor&#235;t, t&#235; gjith&#235; zogjt&#235;, gjth&#231;ka l&#235;viz mbi tok&#235;, simbas familjeve t&#235; tyre, dol&#235;n nga arka.</p> 
<p><A NAME="an_8:20">8:20</A>&nbsp;At&#235;her&#235; Noeu nd&#235;rtoi nj&#235; altar p&#235;r Zotin, mori nga &#231;do lloj kafsh&#235;sh dhe zogjsh t&#235; past&#235;r dhe ofroi fli mbi altarin.</p> 
<p><A NAME="an_8:21">8:21</A>&nbsp;Dhe Zoti ndjeu nj&#235; er&#235; t&#235; k&#235;ndshme dhe ai tha n&#235; zem&#235;r t&#235; vet: "Un&#235; nuk do ta mallkoj m&#235; tok&#235;n p&#235;r shkak t&#235; njeriut, sepse synimet e zemr&#235;s s&#235; njeriut jan&#235; t&#235; k&#235;qija qysh n&#235; f&#235;mij&#235;rin&#235; e tij; dhe nuk do t&#235; godas m&#235; &#231;do gjalles&#235;, si&#231; kam b&#235;r&#235;.</p> 
<p><A NAME="an_8:22">8:22</A>&nbsp;Deri sa t&#235; jet&#235; toka, nuk do t&#235; pushojn&#235; kurr&#235; s&#235; ekzistuari mbjellja dhe korrja, t&#235; ftohtit dhe t&#235; nxehtit, vera dhe dimri, dita dhe nata.</p> 
<p><A NAME="an_9:1">9:1</A>&nbsp;Pastaj Per&#235;ndia bekoi Noeun dhe bijt&#235; e tij dhe u tha atyre: "Qofshi frytdh&#235;n&#235;s, shum&#235;zoheni dhe mbusheni tok&#235;n.</p> 
<p><A NAME="an_9:2">9:2</A>&nbsp;Dhe frika dhe tmerri juaj do t&#235; ushtrohet mbi t&#235; gjitha kafsh&#235;t e tok&#235;s, mbi t&#235; gjith&#235; zogjt&#235; e qiellit, mbi gjith&#231;ka q&#235; l&#235;viz mbi tok&#235;, si edhe mbi t&#235; gjith&#235; peshqit e detit. Ata jan&#235; l&#235;n&#235; n&#235; pushtetin tuaj.</p> 
<p><A NAME="an_9:3">9:3</A>&nbsp;&#199;do gj&#235; q&#235; l&#235;viz dhe ka jet&#235; do t'ju sh&#235;rbej&#235; si ushqim; un&#235; ju jap t&#235;r&#235; k&#235;to gj&#235;ra; ju jap edhe barin e gjelb&#235;r;</p> 
<p><A NAME="an_9:4">9:4</A>&nbsp;por nuk do ta hani mishin me gjall&#235;rin&#235; e tij, dometh&#235;n&#235; me gjakun e tij.</p> 
<p><A NAME="an_9:5">9:5</A>&nbsp;Un&#235; do t&#235; k&#235;rkoj sigurisht llogari p&#235;r gjakun e jet&#235;ve tuaja dhe k&#235;t&#235; do t'ia k&#235;rkoj &#231;do kafshe dhe njeriu. Do t'i k&#235;rkoj llogari p&#235;r jet&#235;n e njeriut dor&#235;s s&#235; &#231;do v&#235;llai t&#235; njeriut.</p> 
<p><A NAME="an_9:6">9:6</A>&nbsp;Cilido q&#235; derdh gjakun e nj&#235; njeriu, gjaku i tij do t&#235; derdhet nga nj&#235; njeri, sepse Per&#235;ndia e ka krijuar njeriun simbas sh&#235;mb&#235;lltyr&#235;s s&#235; tij.</p> 
<p><A NAME="an_9:7">9:7</A>&nbsp;Ju, pra, jini frytdh&#235;n&#235;s dhe shum&#235;zohuni; rrituni me t&#235; madhe n&#235; tok&#235; dhe shumohuni n&#235; t&#235;".</p> 
<p><A NAME="an_9:8">9:8</A>&nbsp;Pastaj Per&#235;ndia u foli Noeut dhe bijve t&#235; tij q&#235; ishin bashk&#235; me t&#235;, duke th&#235;n&#235;:</p> 
<p><A NAME="an_9:9">9:9</A>&nbsp;"Sa p&#235;r mua, un&#235; caktoj bes&#235;lidhjen time me ju dhe me brezin q&#235; vjen pas jush,</p> 
<p><A NAME="an_9:10">9:10</A>&nbsp;dhe me gjith&#235; gjallesat q&#235; jan&#235; me ju: zogj, bag&#235;ti dhe t&#235;r&#235; kafsh&#235;t e tok&#235;s q&#235; jan&#235; me ju, duke filluar nga t&#235;r&#235; ata q&#235; kan&#235; dal&#235; nga arka dhe deri te t&#235;r&#235; kafsh&#235;t e tok&#235;s.</p> 
<p><A NAME="an_9:11">9:11</A>&nbsp;Un&#235; e caktoj bes&#235;lidhjen time me ju: asnj&#235; lloj mishi nuk do t&#235; shfaroset m&#235; nga uj&#235;rat e p&#235;rmbytjes, dhe nuk do t&#235; ket&#235; m&#235; p&#235;rmbytje p&#235;r t&#235; shkat&#235;rruar tok&#235;n".</p> 
<p><A NAME="an_9:12">9:12</A>&nbsp;Pastaj Per&#235;ndia tha: "Kjo &#235;sht&#235; shenja e bes&#235;lidhjes q&#235; un&#235; p&#235;rfundoj midis meje dhe jush, me t&#235; gjitha qeniet e gjalla q&#235; jan&#235; me ju, me t&#235; gjith&#235; brezat e ardhsh&#235;m.</p> 
<p><A NAME="an_9:13">9:13</A>&nbsp;Un&#235; e vendos ylberin tim n&#235; nj&#235; re, dhe do t&#235; sh&#235;rbej&#235; si shenj&#235; p&#235;r bes&#235;lidhjen e p&#235;rfunduar midis meje dhe tok&#235;s.</p> 
<p><A NAME="an_9:14">9:14</A>&nbsp;Dhe kur t&#235; sjell re mbi tok&#235;n, do t&#235; ndodh&#235; q&#235; harku t&#235; shfaqet n&#235; ret&#235;;</p> 
<p><A NAME="an_9:15">9:15</A>&nbsp;dhe un&#235; do t&#235; kujtohem p&#235;r bes&#235;lidhjen time midis meje dhe jush si dhe me &#231;do gjalles&#235; t&#235; &#231;far&#235;do lloji mishi, dhe uj&#235;rat nuk do t&#235; shnd&#235;rrohen m&#235; n&#235; nj&#235; p&#235;rmbytje p&#235;r t&#235; shkat&#235;rruar &#231;far&#235;do lloj mishi.</p> 
<p><A NAME="an_9:16">9:16</A>&nbsp;Harku, pra, do t&#235; ndodhet n&#235; ret&#235; dhe un&#235; do ta shikoj p&#235;r t&#235; kujtuar bes&#235;lidhjen e p&#235;rjetshme midis Per&#235;ndis&#235; dhe &#231;do gjallese t&#235; &#231;far&#235;do mishi q&#235; ndodhet mbi tok&#235;".</p> 
<p><A NAME="an_9:17">9:17</A>&nbsp;Dhe Per&#235;ndia i tha Noeut: "Kjo &#235;sht&#235; shenja e bes&#235;lidhjes q&#235; un&#235; kam caktuar midis meje dhe &#231;far&#235;do mishi q&#235; &#235;sht&#235; mbi tok&#235;".</p> 
<p><A NAME="an_9:18">9:18</A>&nbsp;Dhe bijt&#235; e Noeut q&#235; dol&#235;n nga arka qen&#235; Semi, Kami dhe Jafeti; Kami &#235;sht&#235; babai i Kanaanit.</p> 
<p><A NAME="an_9:19">9:19</A>&nbsp;K&#235;ta jan&#235; tre bijt&#235; e Noeut, dhe ata populluan t&#235;r&#235; tok&#235;n.</p> 
<p><A NAME="an_9:20">9:20</A>&nbsp;M&#235; von&#235; Noeu, q&#235; ishte bujk, filloi t&#235; mbjell&#235; nj&#235; vresht;</p> 
<p><A NAME="an_9:21">9:21</A>&nbsp;dhe piu ver&#235; e u deh, dhe u zhvesh n&#235; mes t&#235; &#231;adr&#235;s s&#235; tij.</p> 
<p><A NAME="an_9:22">9:22</A>&nbsp;Dhe Kami, i ati i Kanaanit, pa baban&#235; e tij lakuriq dhe vajti t'ua thot&#235; v&#235;llez&#235;rve t&#235; tij q&#235; ndodheshin jasht&#235;.</p> 
<p><A NAME="an_9:23">9:23</A>&nbsp;Por Semi dhe Jafeti muarr&#235;n nj&#235; mantel, e hodh&#235;n mbi shpatullat e tyre dhe, duke ecur s&#235; prapthi, mbuluan lakuriq&#235;sin&#235; e babait t&#235; tyre; dhe, me q&#235;n&#235; se fytyrat e tyre ishin kthyer nga ana tjet&#235;r, ata nuk e pan&#235; lakuriq&#235;sin&#235; e babait t&#235; tyre.</p> 
<p><A NAME="an_9:24">9:24</A>&nbsp;Kur Noeu u zgjua nga dehja e tij, m&#235;soi at&#235; q&#235; i kishte b&#235;r&#235; i biri m&#235; i vog&#235;l, dhe tha:</p> 
<p><A NAME="an_9:25">9:25</A>&nbsp;"I mallkuar qoft&#235; Kanaani! Ai qoft&#235; sh&#235;rbyesi i sh&#235;rb&#235;tor&#235;ve t&#235; v&#235;llez&#235;rve t&#235; tij!".</p> 
<p><A NAME="an_9:26">9:26</A>&nbsp;Pastaj tha: "I bekuar qoft&#235; Zoti, Per&#235;ndia i Semit, dhe Kanaani t&#235; jet&#235; sh&#235;rb&#235;tori i tij.</p> 
<p><A NAME="an_9:27">9:27</A>&nbsp;Per&#235;ndia ta rrit&#235; Jafetin dhe ky t&#235; banoj&#235; n&#235; &#231;adrat e Semit; Kanaani qoft&#235; sh&#235;rbyesi i tij!".</p> 
<p><A NAME="an_9:28">9:28</A>&nbsp;Mbas p&#235;rmbytjes, Noeu jetoi treqind e pes&#235;dhjet&#235; vjet.</p> 
<p><A NAME="an_9:29">9:29</A>&nbsp;K&#235;shtu Noeu jetoi gjithsejt n&#235;nt&#235;qind e pes&#235;dhjet&#235; vjet; pastaj vdiq.</p> 
<p><A NAME="an_10:1">10:1</A>&nbsp;K&#235;ta jan&#235; pasardh&#235;sit e bijve t&#235; Noeut: Semit, Kamit dhe Jafetit; mbas p&#235;rmbytjes, atyre u lind&#235;n f&#235;mij&#235;.</p> 
<p><A NAME="an_10:2">10:2</A>&nbsp;Jafeti pati si bij: Gomerin, Magogun, Madainin, Javanin, Tubalin, Meshekun dhe Tirasin.</p> 
<p><A NAME="an_10:3">10:3</A>&nbsp;Bijt&#235; e Gomerit qen&#235;: Ashkenazi, Rifathi dhe Togarmahu.</p> 
<p><A NAME="an_10:4">10:4</A>&nbsp;Bijt&#235; e Javanit qen&#235;: Elishami, Tarshishi, Kitimi dhe Dodanimi.</p> 
<p><A NAME="an_10:5">10:5</A>&nbsp;Prej tyre rrjedhin popujt e shp&#235;rndar&#235; n&#235; ishujt e kombeve, n&#235; vendet e tyre t&#235; ndryshme, secili simbas gjuh&#235;s s&#235; vet, simbas familjeve t&#235; tyre dhe kombeve t&#235; tyre.</p> 
<p><A NAME="an_10:6">10:6</A>&nbsp;Bijt&#235; e Kamit qen&#235;: Kushi, Mitsraimi, Puti dhe Kanaani.</p> 
<p><A NAME="an_10:7">10:7</A>&nbsp;Bijt&#235; e Kushit qen&#235;: Seba, Havilahu, Sabtahu, Raamahu dhe Sabtekahu; dhe bijt&#235; e Raamahut qen&#235;: Sheba dhe Dedani.</p> 
<p><A NAME="an_10:8">10:8</A>&nbsp;Kushit i lindi Nimrodi, q&#235; filloi t&#235; jet&#235; nj&#235; njeri i fuqish&#235;m mbi tok&#235;.</p> 
<p><A NAME="an_10:9">10:9</A>&nbsp;Ai qe nj&#235; gjahtar i fuqish&#235;m para Zotit; prandaj thuhet: "Si Nimrodi, gjahtari i fuqish&#235;m para Zotit".</p> 
<p><A NAME="an_10:10">10:10</A>&nbsp;Dhe fillimi i mbret&#235;rimit t&#235; tij qe Babeli, Ereku, Akadi dhe Kalmehu n&#235; vendin e Shinarit.</p> 
<p><A NAME="an_10:11">10:11</A>&nbsp;Nga ky vend shkoi n&#235; Asiri dhe nd&#235;rtoi Niniv&#235;n, Rehoboth-Irin dhe Kalahun;</p> 
<p><A NAME="an_10:12">10:12</A>&nbsp;midis Niniv&#235;s dhe Kalahut nd&#235;rtoi Resenin (q&#235; &#235;sht&#235; qyteti i madh).</p> 
<p><A NAME="an_10:13">10:13</A>&nbsp;Mitsraimit i lind&#235;n Ludim&#235;t, Ananim&#235;t, Lehabim&#235;t, Nuftuhim&#235;t,</p> 
<p><A NAME="an_10:14">10:14</A>&nbsp;Pathrusim&#235;t, Kasluhim&#235;t (prej t&#235; cil&#235;ve dol&#235;n Filistejt&#235;) dhe Kaftorim&#235;t.</p> 
<p><A NAME="an_10:15">10:15</A>&nbsp;Kanaanit i lindi Sidoni, i par&#235;linduri i tij, dhe Heti,</p> 
<p><A NAME="an_10:16">10:16</A>&nbsp;dhe Gebusejt&#235;, Amorejt&#235;, Girgasejt&#235;,</p> 
<p><A NAME="an_10:17">10:17</A>&nbsp;Hivejt&#235;, Arkejt&#235;, Sinejt&#235;,</p> 
<p><A NAME="an_10:18">10:18</A>&nbsp;Arvadejt&#235;, Cemarejt&#235; dhe Hamathejt&#235;. Pastaj familjet e Kanaan&#235;ve u shp&#235;rndan&#235;.</p> 
<p><A NAME="an_10:19">10:19</A>&nbsp;Dhe kufijt&#235; e Kanaan&#235;ve shkuan nga Sidoni, n&#235; drejtim t&#235; Gerarit, deri n&#235; Gaza; dhe n&#235; drejtim t&#235; Sodom&#235;s, Gomor&#235;s, Adm&#235;s dhe Ceboimoit deri n&#235; Lesha.</p> 
<p><A NAME="an_10:20">10:20</A>&nbsp;K&#235;ta jan&#235; bijt&#235; e Kamit, simbas familjeve t&#235; tyre, simbas gjuh&#235;ve t&#235; tyre, n&#235; vendet e tyre, n&#235; kombet e tyre.</p> 
<p><A NAME="an_10:21">10:21</A>&nbsp;Edhe Semit, babai i t&#235; gjith&#235; f&#235;mij&#235;ve t&#235; Eberit dhe v&#235;lla madhor i Jafetit, i lind&#235;n bij.</p> 
<p><A NAME="an_10:22">10:22</A>&nbsp;Bijt&#235; e Semit qen&#235;: Elami, Asuri, Arpakshadi, Ludi dhe Arami.</p> 
<p><A NAME="an_10:23">10:23</A>&nbsp;Bijt&#235; e Aramit qen&#235;: Uzi, Huli, Getheri dhe Mashi.</p> 
<p><A NAME="an_10:24">10:24</A>&nbsp;Nga Arpakshadi lindi Shelahu dhe nga Shelahu Eberi.</p> 
<p><A NAME="an_10:25">10:25</A>&nbsp;Eberit i lind&#235;n dy bij; emri i nj&#235;rit prej tyre ishte Peleg, sepse n&#235; dit&#235;t e tij toka u nda, dhe emri i t&#235; v&#235;llait ishte Joktan.</p> 
<p><A NAME="an_10:26">10:26</A>&nbsp;Nga Joktani lind&#235;n Almodadi, Shelefi, Hatsarmavethi dhe Jerahu,</p> 
<p><A NAME="an_10:27">10:27</A>&nbsp;Hadorami, Uzali, Diklahu,</p> 
<p><A NAME="an_10:28">10:28</A>&nbsp;Obali, Abimaeli, Sheba,</p> 
<p><A NAME="an_10:29">10:29</A>&nbsp;Ofiri, Havilahu dhe Jobabi. T&#235;r&#235; k&#235;ta qen&#235; bij t&#235; Joktanit.</p> 
<p><A NAME="an_10:30">10:30</A>&nbsp;Dhe vendbanimi i tyre qe mali lindor, nga Mesha deri n&#235; Sefar.</p> 
<p><A NAME="an_10:31">10:31</A>&nbsp;K&#235;ta jan&#235; bijt&#235; e Semit, simbas familjeve t&#235; tyre, simbas gjuh&#235;ve t&#235; tyre, n&#235; vendet e tyre simbas komb&#235;ve t&#235; tyre.</p> 
<p><A NAME="an_10:32">10:32</A>&nbsp;K&#235;to jan&#235; familjet e bijve t&#235; Noeut, simbas brezave t&#235; tyre, n&#235; kombet e tyre; dhe prej tyre dol&#235;n kombet q&#235; u shp&#235;rndan&#235; n&#235; tok&#235; mbas p&#235;rmbytjes.</p> 
<p><A NAME="an_11:1">11:1</A>&nbsp;Por t&#235;r&#235; toka fliste t&#235; nj&#235;jt&#235;n gjuh&#235; dhe p&#235;rdorte t&#235; nj&#235;jtat fjal&#235;.</p> 
<p><A NAME="an_11:2">11:2</A>&nbsp;Dhe ndodhi q&#235;, nd&#235;rsa po zhvendoseshin n&#235; drejtim t&#235; jugut, ata gjet&#235;n nj&#235; fush&#235; n&#235; vendin e Shinarit dhe u vendos&#235;n atje.</p> 
<p><A NAME="an_11:3">11:3</A>&nbsp;Dhe i than&#235; nj&#235;ri tjetrit: "O burra, t&#235; b&#235;jm&#235; tulla dhe t'i pjekim me zjarr!". Dhe p&#235;rdor&#235;n tulla n&#235; vend t&#235; gur&#235;ve dhe bitum n&#235; vend t&#235; lla&#231;it.</p> 
<p><A NAME="an_11:4">11:4</A>&nbsp;Dhe than&#235;: "O burra, t&#235; nd&#235;rtojm&#235; p&#235;r vete nj&#235; qytet dhe nj&#235; kull&#235; maja e s&#235; cil&#235;s t&#235; arrij&#235; deri n&#235; qiell, dhe t'i b&#235;jm&#235; nj&#235; em&#235;r vetes q&#235; t&#235; mos shp&#235;rndahemi mbi faqen e t&#235;r&#235; dheut".</p> 
<p><A NAME="an_11:5">11:5</A>&nbsp;Por Zoti zbriti p&#235;r t&#235; par&#235; qytetin dhe kull&#235;n q&#235; bijt&#235; e njer&#235;zve ishin duke nd&#235;rtuar.</p> 
<p><A NAME="an_11:6">11:6</A>&nbsp;Dhe Zoti tha: "Ja, ata jan&#235; nj&#235; popull i vet&#235;m dhe kan&#235; t&#235; gjith&#235; t&#235; nj&#235;jt&#235;n gjuh&#235;; dhe kjo &#235;sht&#235; ajo q&#235; ata filluan t&#235; b&#235;jn&#235;; tani asgj&#235; nuk ka p&#235;r t'i penguar ata t&#235; p&#235;rfundojn&#235; at&#235; q&#235; kan&#235; nd&#235;rmend t&#235; b&#235;jn&#235;.</p> 
<p><A NAME="an_11:7">11:7</A>&nbsp;O burra, t&#235; zbresim pra atje posht&#235; dhe t&#235; ngat&#235;rrojm&#235; gjuh&#235;n e tyre, n&#235; m&#235;nyr&#235; q&#235; nj&#235;ri t&#235; mos kuptoj&#235; t&#235; folur&#235;n e tjetrit".</p> 
<p><A NAME="an_11:8">11:8</A>&nbsp;K&#235;shtu Zoti i shp&#235;rndau mbi faqen e t&#235;r&#235; dheut dhe ata pushuan s&#235; nd&#235;rtuari qytetin.</p> 
<p><A NAME="an_11:9">11:9</A>&nbsp;Prandaj k&#235;tij vendi iu dha emri i Babelit, sepse Zoti aty ngat&#235;rroi gjuh&#235;n e t&#235;r&#235; dheut dhe i shp&#235;rndau mbi t&#235;r&#235; faqen e dheut.</p> 
<p><A NAME="an_11:10">11:10</A>&nbsp;K&#235;ta jan&#235; pasardh&#235;sit e Semit. N&#235; mosh&#235;n nj&#235;qind vje&#231; Semit i lindi Arpakshadi, pik&#235;risht dy vjet pas p&#235;rmbytjes.</p> 
<p><A NAME="an_11:11">11:11</A>&nbsp;Mbas lindjes t&#235; Arpakshadit, Semi jetoi pes&#235;qind vjet dhe i lind&#235;n bij dhe bija.</p> 
<p><A NAME="an_11:12">11:12</A>&nbsp;Arpakshadi jetoi tridhjet&#235; e pes&#235; vjet dhe i lindi Shelahu.</p> 
<p><A NAME="an_11:13">11:13</A>&nbsp;Mbas lindjes s&#235; Shelahut, Arpakshadi jetoi kat&#235;rqind e tre vjet dhe i lind&#235;n bij dhe bija.</p> 
<p><A NAME="an_11:14">11:14</A>&nbsp;Shelahu jetoi tridhjet&#235; vjet dhe i lindi Eberi.</p> 
<p><A NAME="an_11:15">11:15</A>&nbsp;Mbas lindjes s&#235; Eberit, Shelahu jetoi kat&#235;rqind e tre vjet dhe i lind&#235;n bij dhe bija.</p> 
<p><A NAME="an_11:16">11:16</A>&nbsp;Eberi jetoi tridhjet&#235; e kat&#235;r vjet dhe lindi Pelegu.</p> 
<p><A NAME="an_11:17">11:17</A>&nbsp;Mbas lindjes s&#235; Pelegut, Eberi jetoi kat&#235;rqind e tridhjet&#235; vjet dhe i lind&#235;n bij dhe bija.</p> 
<p><A NAME="an_11:18">11:18</A>&nbsp;Pelegu jetoi tridhjet&#235; vjet dhe i lindi Reu.</p> 
<p><A NAME="an_11:19">11:19</A>&nbsp;Mbas lindjes t&#235; Reut, Pelegu jetoi dyqind e n&#235;nt&#235; vjet dhe i lind&#235;n bij dhe bija.</p> 
<p><A NAME="an_11:20">11:20</A>&nbsp;Reu jetoi tridhjet&#235; e dy vjet dhe i lindi Serugu.</p> 
<p><A NAME="an_11:21">11:21</A>&nbsp;Mbas lindjes t&#235; Serugut, Reu jetoi dyqind e shtat&#235; vjet dhe i lind&#235;n bij dhe bija.</p> 
<p><A NAME="an_11:22">11:22</A>&nbsp;Serugu jetoi tridhjet&#235; vjet dhe i lindi Nahori;</p> 
<p><A NAME="an_11:23">11:23</A>&nbsp;mbas lindjes s&#235; Nahorit, Serugu jetoi dyqind vjet dhe i lind&#235;n bij dhe bija.</p> 
<p><A NAME="an_11:24">11:24</A>&nbsp;Nahori jetoi nj&#235;zet e n&#235;nt&#235; vjet dhe i lindi Terahu;</p> 
<p><A NAME="an_11:25">11:25</A>&nbsp;mbas lindjes s&#235; Terahut, Nahori jetoi nj&#235;qind e n&#235;nt&#235;mb&#235;dhjet&#235; vjet dhe i lind&#235;n bij dhe bija.</p> 
<p><A NAME="an_11:26">11:26</A>&nbsp;Terahu jetoi shtat&#235;dhjet&#235; vjet dhe i lindi Abrami, Nahori dhe Harani.</p> 
<p><A NAME="an_11:27">11:27</A>&nbsp;K&#235;ta jan&#235; pasardh&#235;sit e Terahut. Terahut i lindi Abrami, Nahori dhe Harani; dhe Haranit i lindi Loti.</p> 
<p><A NAME="an_11:28">11:28</A>&nbsp;Harani vdiq n&#235; prani t&#235; Terahut, babait t&#235; tij, n&#235; vendlindjen e tij, n&#235; Ur t&#235; Kaldeasve.</p> 
<p><A NAME="an_11:29">11:29</A>&nbsp;Dhe Abrami dhe Nahori mor&#235;n gra: emri i gruas s&#235; Abramit ishte Saraj dhe emri i gruas s&#235; Nahorit ishte Milkah, e bija e Haranit, i ati i Milkahut dhe i ati i Iskahut.</p> 
<p><A NAME="an_11:30">11:30</A>&nbsp;Por Saraj ishte shterp&#235;, nuk kishte f&#235;mij&#235;.</p> 
<p><A NAME="an_11:31">11:31</A>&nbsp;Pastaj Terahu mori t&#235; birin Abram dhe Lotin, t&#235; birin e Haranit, dometh&#235;n&#235; djali i t&#235; birit, dhe Sarajn nusen e tij, gruaja e djalit t&#235; tij Abram, dhe dol&#235;n bashk&#235; nga Ur i Kaldeasve p&#235;r t&#235; vajtur  n&#235; vendin e Kanaan&#235;ve; por kur arrit&#235;n n&#235;  Haran, ata u vendos&#235;n aty.</p> 
<p><A NAME="an_11:32">11:32</A>&nbsp;Terahu jetoi dyqind e pes&#235; vjet, pastaj Terahu vdiq n&#235; Haran.</p> 
<p><A NAME="an_12:1">12:1</A>&nbsp;Por Zoti i tha Abramit: "Largohu nga vendi yt, nga t&#235; af&#235;rmit e tu dhe nga sht&#235;pia e babait t&#235;nd, dhe shko n&#235; vendin q&#235; do t&#235; t&#235; tregoj.</p> 
<p><A NAME="an_12:2">12:2</A>&nbsp;Un&#235; prej teje do t&#235; b&#235;j nj&#235; komb t&#235; madh, do t&#235; t&#235; bekoj dhe do ta b&#235;j t&#235; madh emrin t&#235;nd, dhe ti do t&#235; jesh nj&#235; bekim.</p> 
<p><A NAME="an_12:3">12:3</A>&nbsp;Dhe un&#235; do t&#235; bekoj t&#235; gjith&#235; ata q&#235; do t&#235; t&#235; bekojn&#235; dhe do t&#235; mallkoj ata q&#235; do t&#235; t&#235; mallkojn&#235;, te ti do t&#235; jen&#235; t&#235; bekuara t&#235;r&#235; familjet e tok&#235;s".</p> 
<p><A NAME="an_12:4">12:4</A>&nbsp;At&#235;her&#235; Abrami u nis si&#231; i kishte th&#235;n&#235; Zoti dhe Loti shkoi me t&#235;. Abrami ishte shtat&#235;dhjet&#235; e pes&#235; vje&#231; kur u nis nga Harani.</p> 
<p><A NAME="an_12:5">12:5</A>&nbsp;Dhe Abrami mori me vete Sarajn, gruan e tij, dhe Lotin, birin e t&#235; v&#235;llait, dhe t&#235; gjith&#235; pasurin&#235; q&#235; kishin grumbulluar dhe personat q&#235; kishin bler&#235; n&#235; Haran, dhe u nis&#235;n p&#235;r t&#235; vajtur n&#235; vendin e  Kanaan&#235;ve. K&#235;shtu ata arrit&#235;n n&#235; vendin e  Kanaanit.</p> 
<p><A NAME="an_12:6">12:6</A>&nbsp;Abrami e kap&#235;rceu vendin deri te lokaliteti i Sikemit, deri tek lisi i Morehut. N&#235; at&#235; koh&#235; ndodheshin n&#235; at&#235; vend Kanaanejt&#235;.</p> 
<p><A NAME="an_12:7">12:7</A>&nbsp;At&#235;her&#235; u shfaq Zoti p&#235;rpara Abramit dhe i tha: "Un&#235; do t'ja jap k&#235;t&#235; vend pasardh&#235;sve t&#235; tu". At&#235;her&#235; Abrami i nd&#235;rtoi aty nj&#235; altar Zotit q&#235; i ishte shfaqur.</p> 
<p><A NAME="an_12:8">12:8</A>&nbsp;S&#235; k&#235;tejmi u zhvendos drejt malit n&#235; lindje t&#235; Bethelit dhe ngriti &#231;adrat e tij, duke pasur Bethelin n&#235; jug dhe Ain&#235; n&#235; lindje; dhe nd&#235;rtoi aty nj&#235; altar kushtuar Zotit dhe i b&#235;ri thirrje emrit t&#235; Zotit.</p> 
<p><A NAME="an_12:9">12:9</A>&nbsp;Pastaj Abrami filloi nj&#235; udh&#235;tim, duke vazhduar t&#235; zhvendoset n&#235; drejtim t&#235; Negevit.</p> 
<p><A NAME="an_12:10">12:10</A>&nbsp;Por n&#235; vend pati zi buke dhe Abrami zbriti n&#235; Egjipt p&#235;r t&#235; banuar, sepse n&#235; vendin e tij ishte zi e madhe buke.</p> 
<p><A NAME="an_12:11">12:11</A>&nbsp;Por ndodhi q&#235; kur po hynin n&#235; Egjypt ai i tha Sarajt, gruas s&#235; tij: "Ja, un&#235; e di q&#235; ti je nj&#235; grua e pashme;</p> 
<p><A NAME="an_12:12">12:12</A>&nbsp;dhe k&#235;shtu kur Egjiptasit do t&#235; t&#235; shohin, kan&#235; p&#235;r t&#235; th&#235;n&#235;: "Kjo &#235;sht&#235; gruaja e tij"; do t&#235; m&#235; vrasin mua, por do t&#235; l&#235;n&#235; t&#235; gjall&#235; ty.</p> 
<p><A NAME="an_12:13">12:13</A>&nbsp;T&#235; lutem thuaj q&#235; je motra ime, me q&#235;llim q&#235; mua t&#235; m&#235; trajtojn&#235; mir&#235; p&#235;r shkakun t&#235;nd, dhe jeta ime t&#235; shp&#235;toj&#235; p&#235;r hirin t&#235;nd".</p> 
<p><A NAME="an_12:14">12:14</A>&nbsp;N&#235; fakt kur Abrami arriti n&#235; Egjipt, Egjiptasit pan&#235; q&#235; gruaja ishte shum&#235; e bukur.</p> 
<p><A NAME="an_12:15">12:15</A>&nbsp;E pan&#235; edhe oficer&#235;t e Faraonit dhe e lavd&#235;ruan para Faraonit; dhe gruan e &#231;uan n&#235; sht&#235;pin&#235; e Faraonit.</p> 
<p><A NAME="an_12:16">12:16</A>&nbsp;Dhe ai e trajtoi mir&#235; Abramin p&#235;r shkak t&#235; saj. K&#235;shtu Abramit i dhan&#235; dele, buaj, gomar&#235;, sh&#235;rbyes, sh&#235;rbyese, gomarica dhe deve.</p> 
<p><A NAME="an_12:17">12:17</A>&nbsp;Por Zoti e goditi Faraonin dhe sht&#235;pin&#235; e tij me fatkeq&#235;sira t&#235; m&#235;dha p&#235;r shkak t&#235; Sarajt, gruas s&#235; Abramit.</p> 
<p><A NAME="an_12:18">12:18</A>&nbsp;At&#235;her&#235; Faraoni thirri Abramin dhe i tha: "&#199;'m&#235; b&#235;re? Pse nuk m&#235; the q&#235; ajo ishte gruaja jote? Pse m&#235; the:</p> 
<p><A NAME="an_12:19">12:19</A>&nbsp;"&#201;sht&#235; motra ime"? K&#235;sisoj un&#235; e mora sikur t&#235; ishte gruaja ime. Ja, pra, ku &#235;sht&#235; gruaja jote; merre me vete dhe nisu!".</p> 
<p><A NAME="an_12:20">12:20</A>&nbsp;Pastaj Faraoni u dha urdh&#235;r njer&#235;zve t&#235; tij lidhur me Abramin, dhe k&#235;ta e nis&#235;n at&#235;, gruan e tij dhe gjith&#231;ka kishte.</p> 
<p><A NAME="an_13:1">13:1</A>&nbsp;Abrami, pra, u rikthye nga Egjipti n&#235; drejtim t&#235; Negevit bashk&#235; me gruan dhe gjith&#231;ka zot&#235;ronte. Dhe Loti ishte bashk&#235; me t&#235;.</p> 
<p><A NAME="an_13:2">13:2</A>&nbsp;Abrami ishte shum&#235; i pasur me bag&#235;ti, argjend dhe ar.</p> 
<p><A NAME="an_13:3">13:3</A>&nbsp;Nga Negevi ai vazhdoi udh&#235;timin e tij deri n&#235; Bethel, n&#235; vendin ku m&#235; par&#235; ndodhej &#231;adra e tij, midis Bethelit dhe Ait,</p> 
<p><A NAME="an_13:4">13:4</A>&nbsp;n&#235; vendin e altarit q&#235; kishte nd&#235;rtuar n&#235; krye, dhe aty Abrami i b&#235;ri thirrje emrit t&#235; Zotit.</p> 
<p><A NAME="an_13:5">13:5</A>&nbsp;Edhe Loti, q&#235; udh&#235;tonte bashk&#235; me Abramin, kishte kope bag&#235;tish dhe &#231;adra.</p> 
<p><A NAME="an_13:6">13:6</A>&nbsp;Dhe vendi nuk ishte n&#235; gjendje t'i mbante, po t&#235; banonin bashk&#235;, sepse pasurit&#235; e tyre ishin aq t&#235; m&#235;dha sa nuk mund t&#235; q&#235;ndronin bashk&#235;.</p> 
<p><A NAME="an_13:7">13:7</A>&nbsp;Lindi k&#235;shtu nj&#235; mosmarr&#235;veshje midis barinjve t&#235; bag&#235;tis&#235; s&#235; Abramit dhe barinjve t&#235; bag&#235;tis&#235; s&#235; Lotit. N&#235; at&#235; koh&#235; banonin n&#235; k&#235;t&#235; vend Kananejt&#235; dhe Perezejt&#235;.</p> 
<p><A NAME="an_13:8">13:8</A>&nbsp;Dhe k&#235;shtu Abrami i tha Lotit: "Nuk duhet t&#235; ket&#235; mosmarr&#235;veshje midis teje dhe meje, as midis barinjve t&#235; mi dhe barinjve t&#235; tu, sepse jemi v&#235;llez&#235;r.</p> 
<p><A NAME="an_13:9">13:9</A>&nbsp;A nuk &#235;sht&#235; vall&#235; t&#235;r&#235; vendi para teje? Ndahu nga un&#235;! N&#235; rast se ti shkon majtas, un&#235; kam p&#235;r t&#235; vajtur djathtas; dhe n&#235; qoft&#235; se ti shkon djathtas, un&#235; kam p&#235;r t&#235; vajtur majtas".</p> 
<p><A NAME="an_13:10">13:10</A>&nbsp;At&#235;her&#235; Loti ngriti syt&#235; dhe pa t&#235;r&#235; fush&#235;n e Jordanit. Para se Zoti t&#235; kishte shkat&#235;rruar Sodom&#235;n dhe Gomor&#235;n, ajo ishte e t&#235;ra e ujitur deri n&#235; Coar, si kopshti i Zotit, si vendi i Egjiptit.</p> 
<p><A NAME="an_13:11">13:11</A>&nbsp;K&#235;shtu Loti zgjodhi p&#235;r vete t&#235;r&#235; fush&#235;n e Jordanit dhe filloi t'izhvendos&#235; drejt lindjes &#231;adrat e veta: K&#235;shtu u ndan&#235; nj&#235;ri nga tjetri.</p> 
<p><A NAME="an_13:12">13:12</A>&nbsp;Abrami banoi n&#235; vendin e Kanaanit dhe Loti n&#235; qytetet e fush&#235;s, duke arritur t&#235; ngrej&#235; &#231;adrat e tij deri n&#235; Sodom&#235;.</p> 
<p><A NAME="an_13:13">13:13</A>&nbsp;Por njer&#235;zit e Sodom&#235;s ishin shum&#235; t&#235; korruptuar dhe m&#235;katar&#235; ndaj Zotit.</p> 
<p><A NAME="an_13:14">13:14</A>&nbsp;Dhe Zoti i tha Abramit, mbas ndarjes s&#235; Lotit prej tij: "&#199;o tani syt&#235; e tu dhe shiko nga vendi ku je drejt veriut e jugut; drejt lindjes dhe per&#235;ndimit.</p> 
<p><A NAME="an_13:15">13:15</A>&nbsp;T&#235;r&#235; vendin q&#235; sheh, un&#235; do t&#235; ta jap ty dhe pasardh&#235;sve t&#235; tu, p&#235;r gjithnj&#235;.</p> 
<p><A NAME="an_13:16">13:16</A>&nbsp;Dhe do t'i b&#235;j pasardh&#235;sit e tu si pluhurin e tok&#235;s; prandaj n&#235; se dikush mund t&#235; llogaris&#235; pluhurin e tok&#235;s, do t&#235; mund t&#235; llogaris&#235; edhe pasardh&#235;sit e tu.</p> 
<p><A NAME="an_13:17">13:17</A>&nbsp;&#199;ohu n&#235; k&#235;mb&#235;, bjeri rreth e qark vendit, sepse un&#235; do t&#235; ta jap ty".</p> 
<p><A NAME="an_13:18">13:18</A>&nbsp;At&#235;her&#235; Abrami i ngriti &#231;adrat e tij dhe vajti t&#235; banoj&#235; n&#235; liset e Mamres, q&#235; ndodhen n&#235; Hebron; dhe aty nd&#235;rtoi nj&#235; altar kushtuar Zotit.</p> 
<p><A NAME="an_14:1">14:1</A>&nbsp;Por ndodhi n&#235; koh&#235;n e Amrafelit, mbret i Shinarit, e Ariokut, mbret i Elasarit e Kedorlaomerit, mbret i Elamit dhe i Tidealit, mbret i kombeve,</p> 
<p><A NAME="an_14:2">14:2</A>&nbsp;q&#235; ata i b&#235;n&#235; luft&#235; Beraut, mbret i Sodom&#235;s, Birsh&#235;s, mbret i Gomor&#235;s, Shinabit, mbret i Admahut, Shemeberit, mbret i Ceboimit dhe mbretit t&#235; Bel&#235;s (q&#235; &#235;sht&#235; Coari).</p> 
<p><A NAME="an_14:3">14:3</A>&nbsp;T&#235;r&#235; k&#235;ta t&#235; fundit u grumbulluan n&#235; lugin&#235;n e Sidimit (q&#235; &#235;sht&#235; Deti i Kripur).</p> 
<p><A NAME="an_14:4">14:4</A>&nbsp;P&#235;r dymb&#235;dhjet&#235; vjet ata qen&#235; t&#235; n&#235;nshtruar nga Kedorlaomeri, por vitin e tremb&#235;dhjet&#235; ngrit&#235;n krye.</p> 
<p><A NAME="an_14:5">14:5</A>&nbsp;Vitin e kat&#235;rmb&#235;dhjet&#235; Kedorlaomeri dhe mbret&#235;rit q&#235; ishin me t&#235; erdh&#235;n bashk&#235; me t&#235; dhe i shp&#235;rndan&#235; gjigant&#235;t n&#235; Ashterot-Karnaim, Zuzim&#235;t n&#235; Ham, Emim&#235;t n&#235; Shaveh-Kiriataim</p> 
<p><A NAME="an_14:6">14:6</A>&nbsp;dhe Horejt&#235; n&#235; malet e tyre t&#235; Seirit deri n&#235; El-Paran, q&#235; ndodhet pran&#235; shkret&#235;tir&#235;s.</p> 
<p><A NAME="an_14:7">14:7</A>&nbsp;Pastaj u kthyen pas dhe erdh&#235;n n&#235; En-Mishpat (q&#235; &#235;sht&#235; Kadeshi), pla&#231;kit&#235;n t&#235;r&#235; territorin e Amalekit&#235;ve si dhe t&#235; Amorejve q&#235; banonin n&#235; Hatsacon-Tamar.</p> 
<p><A NAME="an_14:8">14:8</A>&nbsp;At&#235;her&#235; mbreti i Sodom&#235;s, mbreti i Gomor&#235;s, mbreti i Admahut, mbreti i Ceboimit dhe mbreti i Bel&#235;s (q&#235; &#235;sht&#235; Coari) dol&#235;n dhe u rreshtuan n&#235; luft&#235; kund&#235;r tyre, n&#235; lugin&#235;n e Sidimit;</p> 
<p><A NAME="an_14:9">14:9</A>&nbsp;kund&#235;r Kedorlaomerit mbret i Elamit, Tidealit mbret i kombeve, Amrafelit mbret i Shinarit dhe Ariokut mbret i Elasarit; kat&#235;r mbret&#235;r kund&#235;r pes&#235;.</p> 
<p><A NAME="an_14:10">14:10</A>&nbsp;Por lugina e Sidimit ishte plot me puse bitumi; dhe mbret&#235;rit e Sodom&#235;s dhe t&#235; Gomor&#235;s ua mbath&#235;n k&#235;mb&#235;ve dhe ran&#235; br&#235;nda tyre; dhe ata q&#235; shp&#235;tuan, shkuan n&#235; mal.</p> 
<p><A NAME="an_14:11">14:11</A>&nbsp;Dhe k&#235;shtu fituesit shtin&#235; n&#235; dor&#235; t&#235;r&#235; pasurit&#235; e Sodom&#235;s dhe t&#235; Gomor&#235;s dhe t&#235;r&#235; ushqimet e tyre, dhe ik&#235;n.</p> 
<p><A NAME="an_14:12">14:12</A>&nbsp;Mor&#235;n me vete edhe Lotin, djali i v&#235;llait t&#235; Abramit, bashk&#235; me pasurin&#235; e tij, dhe ik&#235;n. Loti banonte n&#235; Sodom&#235;.</p> 
<p><A NAME="an_14:13">14:13</A>&nbsp;Por nj&#235;ri nga t&#235; ikurit erdhi dhe ia tha Abram Hebreut, q&#235; banonte n&#235; lisat e Mamres, Amoreosit, v&#235;lla i Eshkollit dhe v&#235;lla i Anerit, q&#235; kishin lidhur aleanc&#235; me Abramin.</p> 
<p><A NAME="an_14:14">14:14</A>&nbsp;Kur Abrami m&#235;soi se v&#235;llai i tij ishte z&#235;n&#235; rob, ai armatosi njer&#235;zit e st&#235;rvitur, sh&#235;rbyes t&#235; lindur n&#235; sht&#235;pin&#235; e tij, gjithsej treqind e tet&#235;mb&#235;dhjet&#235; veta dhe i ndoqi mbret&#235;rit deri n&#235; Dan.</p> 
<p><A NAME="an_14:15">14:15</A>&nbsp;Ai i ndau forcat e tij kund&#235;r tyre nat&#235;n, dhe me sh&#235;rbyesit e tij i sulmoi dhe i ndoqi deri n&#235; Hobah, q&#235; ndodhet n&#235; t&#235; majt&#235; t&#235; Damaskut.</p> 
<p><A NAME="an_14:16">14:16</A>&nbsp;K&#235;shtu ai rimori t&#235;r&#235; pasurin&#235; dhe solli me vete edhe Lotin, t&#235; v&#235;llan&#235;, dhe t&#235;r&#235; pasurin&#235; e tij, si edhe grat&#235; dhe popullin.</p> 
<p><A NAME="an_14:17">14:17</A>&nbsp;Mbas kthimit t&#235; tij nga disfata e Kedorlaomerit dhe t&#235; mbret&#235;rve q&#235; ishin me t&#235;, mbreti i Sodom&#235;s vajti ta pres&#235; n&#235; lugin&#235;n e Shavehut (q&#235; &#235;sht&#235; Lugina e mbretit).</p> 
<p><A NAME="an_14:18">14:18</A>&nbsp;At&#235;her&#235; Melkisedeku, mbret i Salemit, i shpuri buk&#235; dhe ver&#235;. Ai ishte prift i Shum&#235; t&#235; Lartit Per&#235;ndi.</p> 
<p><A NAME="an_14:19">14:19</A>&nbsp;Dhe bekoi Abramin, duke th&#235;n&#235;: "Qoft&#235; i bekuar Abrami nga Shum&#235; i Larti Per&#235;ndi, sundimtar i qiejve dhe i tok&#235;s!</p> 
<p><A NAME="an_14:20">14:20</A>&nbsp;Qoft&#235; i bekuar Shum&#235; i Larti Per&#235;ndi, q&#235; t&#235; ka dh&#235;n&#235; n&#235; dor&#235; armiqt&#235; e tu!". Dhe Abrami i dha nj&#235; t&#235; dhjet&#235;n e &#231;do gj&#235;je.</p> 
<p><A NAME="an_14:21">14:21</A>&nbsp;Pastaj mbreti i Sodom&#235;s i tha Abramit: "N&#235;m personat dhe merr p&#235;r vete pasurit&#235;".</p> 
<p><A NAME="an_14:22">14:22</A>&nbsp;Por Abrami iu p&#235;rgjegj mbretit t&#235; Sodom&#235;s: "Un&#235; kam ngritur dor&#235;n time drejt Zotit, Per&#235;ndis&#235; Shum&#235; t&#235; Lart&#235;, zot&#235;rues i qiejve dhe i tok&#235;s,</p> 
<p><A NAME="an_14:23">14:23</A>&nbsp;q&#235; nuk do t&#235; merrja asgj&#235; nga ajo q&#235; t&#235; p&#235;rket, as edhe nj&#235; fije apo nj&#235; lidh&#235;se k&#235;puc&#235;sh, me q&#235;llim q&#235; ti t&#235; mos thuash: "Un&#235; e pasurova Abramin".</p> 
<p><A NAME="an_14:24">14:24</A>&nbsp;Nuk do t&#235; marr asgj&#235; me vete, me p&#235;rjashtim t&#235; atyreve q&#235; kan&#235; ngr&#235;n&#235; t&#235; rinjt&#235; dhe t&#235; pjes&#235;s q&#235; u p&#235;rket njer&#235;zve q&#235; kan&#235; ardhur me mua: Aneri, Eshkol dhe Mamreu; l&#235;ri q&#235; k&#235;ta t&#235; marrin pjes&#235;n q&#235; u takon".</p> 
<p><A NAME="an_15:1">15:1</A>&nbsp;Mbas k&#235;tyre gj&#235;rave, fjala e Zotit iu drejtua Abramit n&#235; vegim duke i th&#235;n&#235;: "Mos ki frik&#235;, Abram, un&#235; jam mburoja jote, dhe shp&#235;rblimi yt do t&#235; jet&#235; shum&#235; i madh".</p> 
<p><A NAME="an_15:2">15:2</A>&nbsp;Po Abrami i tha: "Zot, Per&#235;ndi, &#231;far&#235; do t&#235; m&#235; jap&#235;sh, sepse un&#235; jam pa f&#235;mij&#235; dhe trash&#235;gimtari i sht&#235;pis&#235; sime &#235;sht&#235; Eliezeri i Damaskut?".</p> 
<p><A NAME="an_15:3">15:3</A>&nbsp;Pastaj Abrami shtoi k&#235;to fjal&#235;: "Ti nuk m&#235; ke dh&#235;n&#235; asnj&#235; pasardh&#235;s; dhe ja, nj&#235; i lindur n&#235; sht&#235;pin&#235; time do t&#235; jet&#235; trash&#235;gimtari im".</p> 
<p><A NAME="an_15:4">15:4</A>&nbsp;At&#235;her&#235; fjala e Zotit iu drejtua duke i th&#235;n&#235;: "Ai nuk do t&#235; jet&#235; trash&#235;gimtari yt, por ai q&#235; ka p&#235;r t&#235; dal&#235; nga t&#235; p&#235;rbrendshmet e tua do t&#235; jet&#235; trash&#235;gimtari yt".</p> 
<p><A NAME="an_15:5">15:5</A>&nbsp;Pastaj e &#231;oi jasht&#235; dhe i tha: "V&#235;shtro me kujdes qiellin dhe num&#235;ro yjet, n&#235; rast se mund t'i num&#235;rosh", pastaj shtoi: "K&#235;shtu kan&#235; p&#235;r t&#235; qen&#235; pasardh&#235;sit e tu".</p> 
<p><A NAME="an_15:6">15:6</A>&nbsp;Dhe ai i besoi Zotit, q&#235; ia vuri n&#235; llogari t&#235; drejt&#235;sis&#235;.</p> 
<p><A NAME="an_15:7">15:7</A>&nbsp;Pastaj Zoti i tha: "Un&#235; jam Zoti q&#235; t&#235; nxori nga Uri i Kaldeasve, p&#235;r t&#235; ta l&#235;n&#235; si trash&#235;gimi k&#235;t&#235; vend".</p> 
<p><A NAME="an_15:8">15:8</A>&nbsp;Dhe Abrami pyeti: "Zot, Per&#235;ndi, nga mund ta dij un&#235; q&#235; do ta kem si trash&#235;gim?".</p> 
<p><A NAME="an_15:9">15:9</A>&nbsp;At&#235;her&#235; Zoti i tha: "Sillm&#235; nj&#235; m&#235;shqerr&#235; trevje&#231;are, nj&#235; dhi trevje&#231;are, nj&#235; dash trevje&#231;ar, nj&#235; turtull dhe nj&#235; p&#235;llumb t&#235; ri".</p> 
<p><A NAME="an_15:10">15:10</A>&nbsp;At&#235;her&#235; Abrami i shpuri t&#235;r&#235; k&#235;to kafsh&#235;, i ndau m&#235; dysh dhe vendosi secil&#235;n gjysm&#235; p&#235;rball&#235; tjetr&#235;s; por zogjt&#235; nuk i ndau.</p> 
<p><A NAME="an_15:11">15:11</A>&nbsp;Dhe disa zogj grabitqar&#235; zbrit&#235;n mbi kafsh&#235;t e vrara, por Abrami i p&#235;rzuri.</p> 
<p><A NAME="an_15:12">15:12</A>&nbsp;Me per&#235;ndimin e diellit, nj&#235; gjum&#235; i r&#235;nd&#235; e zuri Abramin; dhe ja, nj&#235; llahtari dhe nj&#235; err&#235;sir&#235; e thell&#235; e kapluan at&#235;.</p> 
<p><A NAME="an_15:13">15:13</A>&nbsp;At&#235;her&#235; Zoti i tha Abramit: "Dije me siguri q&#235; pasardh&#235;sit e tu do t&#235; q&#235;ndrojn&#235; si t&#235; huaj n&#235; nj&#235; vend q&#235; nuk do t&#235; jet&#235; i tyre, dhe do t&#235; jen&#235; skllev&#235;r dhe njer&#235;z t&#235; shtypur p&#235;r kat&#235;rqind vjet.</p> 
<p><A NAME="an_15:14">15:14</A>&nbsp;Por un&#235; do t&#235; gjykoj kombin sh&#235;rbyesit e t&#235; cilit do t&#235; ken&#235; q&#235;n&#235;; pas k&#235;saj, ata do t&#235; dalin me pasuri t&#235; m&#235;dha.</p> 
<p><A NAME="an_15:15">15:15</A>&nbsp;Sa p&#235;r ty, do t&#235; shkosh n&#235; paqe pran&#235; prind&#235;rve t&#235; tu dhe do t&#235; varrosesh pasi t&#235; kesh arritur nj&#235; pleq&#235;ri t&#235; bukur.</p> 
<p><A NAME="an_15:16">15:16</A>&nbsp;Por n&#235; brezin e kat&#235;rt ata do t&#235; kthehen k&#235;tu, sepse padrejt&#235;sia e Amorejve s'ka arritur ende kulmin".</p> 
<p><A NAME="an_15:17">15:17</A>&nbsp;Por me t&#235; per&#235;nduar dielli dhe me t&#235; zbritur err&#235;sira, na del para syve nj&#235; furr&#235; q&#235; nxjerr tym dhe nj&#235; pishtar i zjarrt&#235; q&#235; kalon p&#235;rmes kafsh&#235;ve t&#235; ndar&#235;.</p> 
<p><A NAME="an_15:18">15:18</A>&nbsp;Po at&#235; dit&#235; Zoti b&#235;ri nj&#235; bes&#235;lidhje me Abramin duke i th&#235;n&#235;: "Un&#235; u jap pasardh&#235;sve t&#235; tu k&#235;t&#235; vend, nga p&#235;rroi i Egjiptit deri n&#235; lumin e madh, lumin e Eufratit:</p> 
<p><A NAME="an_15:19">15:19</A>&nbsp;Kenejt&#235;, Kenizejt&#235;, Kadmonejt&#235;,</p> 
<p><A NAME="an_15:20">15:20</A>&nbsp;Hitejt&#235;, Perezejt&#235;, Refejt&#235;,</p> 
<p><A NAME="an_15:21">15:21</A>&nbsp;Amorejt&#235;, Kanaanejt&#235;, Girgazejt&#235; dhe Jebuzejt&#235;".</p> 
<p><A NAME="an_16:1">16:1</A>&nbsp;Por Saraj, gruaja e Abramit, nuk i kishte dh&#235;n&#235; asnj&#235; f&#235;mij&#235;. Ajo kishte nj&#235; sh&#235;rbyese egjiptase q&#235; quhej Agar.</p> 
<p><A NAME="an_16:2">16:2</A>&nbsp;K&#235;shtu Saraj i tha Abramit: "Ja, Zoti m&#235; ka ndaluar t&#235; kem f&#235;mij&#235;; oh, futu te sh&#235;rbysja ime, ndofta mund t&#235; kem f&#235;mij&#235; prej saj". Dhe Abrami d&#235;gjoi z&#235;rin e Sarajt.</p> 
<p><A NAME="an_16:3">16:3</A>&nbsp;K&#235;shtu pra Saraj, gruaja e Abramit, mbasi ky i fundit kishte banuar dhjet&#235; vjet n&#235; vendin e Kanaan&#235;ve, mori sh&#235;rbyesen e saj Agarin, egjiptasen, dhe ia dha p&#235;r grua burrit t&#235; saj Abramit.</p> 
<p><A NAME="an_16:4">16:4</A>&nbsp;Dhe ai u fut tek Agari, q&#235; mbeti me barr&#235;; por kur u bind se kishte mbetur me barr&#235;, ajo e shikoi me p&#235;rbuzje zonj&#235;n e saj.</p> 
<p><A NAME="an_16:5">16:5</A>&nbsp;At&#235;her&#235; Saraj i tha Abramit: "P&#235;rgjegj&#235;sia p&#235;r fyerjen q&#235; m'u b&#235; le t&#235; bjer&#235; mbi ty. Kam q&#235;n&#235; un&#235; q&#235; t&#235; hodha n&#235; krah&#235;t e sh&#235;rbyeses sime; por q&#235; kur e mori vesh q&#235; &#235;sht&#235; me barr&#235;, ajo m&#235; shikon me  p&#235;rbuzje. Zoti le t&#235; jet&#235; gjykat&#235;s midis meje  dhe teje".</p> 
<p><A NAME="an_16:6">16:6</A>&nbsp;Abrami iu p&#235;rgjegj Sarajt: "Ja, sh&#235;rbyesja jote &#235;sht&#235; n&#235; dor&#235;n t&#235;nde; b&#235;j me t&#235; &#231;'t&#235; duash". At&#235;her&#235; Saraj e trajtoi n&#235; m&#235;nyr&#235; t&#235; ashp&#235;r dhe ajo iku nga prania e saj.</p> 
<p><A NAME="an_16:7">16:7</A>&nbsp;Por Engj&#235;lli i Zotit e gjeti pran&#235; nj&#235; burimi uji n&#235; shkret&#235;tir&#235;, pran&#235; burimit n&#235; rrug&#235;n e Shurit,</p> 
<p><A NAME="an_16:8">16:8</A>&nbsp;dhe i tha: "Agar, sh&#235;rbyesja e Sarajt, nga vjen dhe ku po shkon?" Ajo u p&#235;rgjigj: "Po iki nga prania e zonj&#235;s sime Saraj".</p> 
<p><A NAME="an_16:9">16:9</A>&nbsp;At&#235;her&#235; Engj&#235;lli i Zotit i tha: "Kthehu tek zonja jote dhe n&#235;nshtroju autoritetit t&#235; saj".</p> 
<p><A NAME="an_16:10">16:10</A>&nbsp;Pastaj Engj&#235;lli i Zotit shtoi: "Un&#235; do t'i shum&#235;zoj fort pasardh&#235;sit e tu aq sa t&#235; mos mund t&#235; llogariten p&#235;r shkak t&#235; numrit t&#235; tyre t&#235; madh".</p> 
<p><A NAME="an_16:11">16:11</A>&nbsp;Engj&#235;lli i Zotit i tha akoma: "Ja, ti je me barr&#235; dhe do t&#235; lind&#235;sh nj&#235; djal&#235; dhe do ta quash Ismael, sepse Zoti mori parasysh hidh&#235;rimin t&#235;nd;</p> 
<p><A NAME="an_16:12">16:12</A>&nbsp;ai do t&#235; jet&#235; nd&#235;rmjet njer&#235;zve si nj&#235; gomar i eg&#235;r; dora e tij do t&#235; jet&#235; kund&#235;r t&#235; gjith&#235;ve dhe dora e t&#235; gjith&#235;ve kund&#235;r tij; dhe do t&#235; banoj&#235; n&#235; prani t&#235; t&#235; gjith&#235; v&#235;llez&#235;rve t&#235; tij".</p> 
<p><A NAME="an_16:13">16:13</A>&nbsp;At&#235;her&#235; Agari thirri emrin e Zotit q&#235; i kishte folur: "Ti je El-Roi", sepse tha: "A e pash&#235; me t&#235; v&#235;rtet&#235; at&#235; q&#235; m&#235; shikon?".</p> 
<p><A NAME="an_16:14">16:14</A>&nbsp;Prandaj ai pus u quajt "Pusi i Lahai-Roit". Ja, ai ndodhet midis Kadeshit dhe Beredit.</p> 
<p><A NAME="an_16:15">16:15</A>&nbsp;K&#235;shtu Agari i lindi nj&#235; djal&#235; Abramit; dhe Abrami i vuri djalit q&#235; Agari kishte lindur emrin Ismael.</p> 
<p><A NAME="an_16:16">16:16</A>&nbsp;Abrami ishte tet&#235;dhjet&#235; e gjasht&#235; vje&#231;, kur Agari lindi Ismaelin p&#235;r Abramin.</p> 
<p><A NAME="an_17:1">17:1</A>&nbsp;Kur Abrami u b&#235; n&#235;nt&#235;dhjet&#235; e n&#235;nt&#235; vje&#231;, Zoti i doli p&#235;rpara dhe i tha: "Un&#235; jam Per&#235;ndia i plotfuqish&#235;m; ec n&#235; pranin&#235; time dhe q&#235;ndro i ndersh&#235;m;</p> 
<p><A NAME="an_17:2">17:2</A>&nbsp;dhe un&#235; do t&#235; caktoj bes&#235;lidhjen time midis meje dhe teje dhe do t&#235; t&#235; shumoj fort".</p> 
<p><A NAME="an_17:3">17:3</A>&nbsp;At&#235;her&#235; Abrami p&#235;ruli fytyr&#235;n n&#235; tok&#235; dhe Per&#235;ndia i foli, duke i th&#235;n&#235;:</p> 
<p><A NAME="an_17:4">17:4</A>&nbsp;"Sa p&#235;r mua, ja un&#235; po b&#235;j nj&#235; bes&#235;lidhje me ty; ti do t&#235; b&#235;hesh babai i nj&#235; shumice kombesh.</p> 
<p><A NAME="an_17:5">17:5</A>&nbsp;Dhe nuk do t&#235; quhesh m&#235; Abram, por emri yt do t&#235; jet&#235; Abraham, sepse un&#235; t&#235; b&#235;j baban&#235; e nj&#235; shumice kombesh.</p> 
<p><A NAME="an_17:6">17:6</A>&nbsp;Do t&#235; t&#235; b&#235;j shum&#235; frytdh&#235;n&#235;s. Pastaj do t&#235; b&#235;j prej teje kombe dhe prej teje kan&#235; p&#235;r t&#235; dal&#235; mbret&#235;r.</p> 
<p><A NAME="an_17:7">17:7</A>&nbsp;Dhe do t&#235; caktoj bes&#235;lidhjen time midis meje dhe teje, si dhe me pasardh&#235;sit e tu, nga nj&#235; brez n&#235; nj&#235; brez tjet&#235;r; kjo do t&#235; jet&#235; nj&#235; bes&#235;lidhje e p&#235;rjetshme, me t&#235; cil&#235;n un&#235; do t&#235; marr p&#235;rsip&#235;r</p> 
<p><A NAME="an_17:8">17:8</A>&nbsp;Dhe ty dhe pasardh&#235;sve t&#235; tu pas teje, do t'u jap vendin ku ti banon si nj&#235; i huaj: t&#235;r&#235; vendin e Kanaan&#235;ve, n&#235; pron&#235;si p&#235;r gjithnj&#235;; dhe do jem Per&#235;ndia i tyre".</p> 
<p><A NAME="an_17:9">17:9</A>&nbsp;Pastaj Per&#235;ndia i tha Abrahamit: "Nga ana jote, ti do ta respektosh bes&#235;lidhjen time, ti dhe pasardh&#235;sit e tu, nga nj&#235; brez n&#235; tjetrin.</p> 
<p><A NAME="an_17:10">17:10</A>&nbsp;Kjo &#235;sht&#235; bes&#235;lidhja ime q&#235; ju do t&#235; respektoni midis meje edhe jush, si dhe pasardh&#235;sve t&#235; tu pas teje: &#231;do mashkull q&#235; ndodhet midis jush do t&#235; rrethpritet.</p> 
<p><A NAME="an_17:11">17:11</A>&nbsp;Dhe do t&#235; rrethpriteni n&#235; mishin e prepucit tuaj; dhe kjo do t&#235; jet&#235; nj&#235; shenj&#235; e bes&#235;lidhjes midis meje dhe jush.</p> 
<p><A NAME="an_17:12">17:12</A>&nbsp;N&#235; mosh&#235;n tet&#235; dit&#235;sh, &#231;do mashkull i juaj do t&#235; rrethpritet, dhe kjo nga nj&#235; brez n&#235; tjetrin, qoft&#235; ai i lindur n&#235; sht&#235;pi, qoft&#235; ai i bler&#235; me para nga &#231;do i huaj q&#235; nuk &#235;sht&#235; nj&#235; pasardh&#235;s i yt.</p> 
<p><A NAME="an_17:13">17:13</A>&nbsp;Do t&#235; rrethpritet si ai q&#235; ka lindur n&#235; sht&#235;pin&#235; t&#235;nde, ashtu edhe ai q&#235; &#235;sht&#235; bler&#235; me para; bes&#235;lidhja ime n&#235; mishin tuaj do t&#235; jet&#235; nj&#235; bes&#235;lidhje e p&#235;rjetshme.</p> 
<p><A NAME="an_17:14">17:14</A>&nbsp;Dhe mashkulli i parrethprer&#235;, q&#235; nuk &#235;sht&#235; rrethprer&#235; n&#235; mishin e prepucit t&#235; tij, do t&#235; hidhet jasht&#235; popullit t&#235; tij, sepse ka shkelur bes&#235;lidhjen time".</p> 
<p><A NAME="an_17:15">17:15</A>&nbsp;Pastaj Per&#235;ndia i tha Abrahamit: "P&#235;rsa i p&#235;rket Sarajt, gruas sate, mos e quaj m&#235; Saraj, por emri i saj do t&#235; jet&#235; Sara.</p> 
<p><A NAME="an_17:16">17:16</A>&nbsp;Dhe un&#235; do ta bekoj dhe do t&#235; b&#235;j q&#235; ajo t&#235; t&#235; jap&#235; edhe nj&#235; bir; po, un&#235; do ta bekoj dhe prej saj do t&#235; lindin kombe; mbret&#235;r popujsh do t&#235; dalin prej saj".</p> 
<p><A NAME="an_17:17">17:17</A>&nbsp;At&#235;her&#235; Abrahami u shtri me fytyr&#235;n ndaj tok&#235;s dhe qeshi; dhe tha n&#235; zem&#235;r t&#235; tij: "A do t&#235; lind&#235; vall&#235; nj&#235; f&#235;mij&#235; nga nj&#235; njeri nj&#235;qindvje&#231;ar? Dhe do t&#235; lind&#235; Sara q&#235; &#235;sht&#235; n&#235;nt&#235;dhjet&#235; vje&#231;?".</p> 
<p><A NAME="an_17:18">17:18</A>&nbsp;Pastaj Abrahami i tha Per&#235;ndis&#235;: "Vaj medet, q&#235; Ismaeli t&#235; mund t&#235; jetoj&#235; para teje!".</p> 
<p><A NAME="an_17:19">17:19</A>&nbsp;Por Per&#235;ndia u p&#235;rgjegj: "Jo, por Sara gruaja jote do t&#235; lind&#235; nj&#235; bir, dhe ti do ta quash Isak; dhe un&#235; do t&#235; caktoj bes&#235;lidhjen time me t&#235;, nj&#235; bes&#235;lidhje t&#235; p&#235;rjetshme me pasardh&#235;sit e tij.</p> 
<p><A NAME="an_17:20">17:20</A>&nbsp;Sa p&#235;r Ismaelin, un&#235; ta kam plot&#235;suar d&#235;shir&#235;n. Ja un&#235; do ta bekoj, do ta b&#235;j t&#235; frytsh&#235;m dhe do ta shumoj fort. Ai do t&#235; b&#235;het babai i dymb&#235;dhjet&#235; princ&#235;rve, dhe un&#235; do t&#235; b&#235;j prej tij nj&#235; komb t&#235; madh.</p> 
<p><A NAME="an_17:21">17:21</A>&nbsp;Por bes&#235;lidhjen time do ta p&#235;rfundoj me Isakun q&#235; Sara do t&#235; lind&#235; n&#235; k&#235;t&#235; koh&#235;, vitin e ardhsh&#235;m".</p> 
<p><A NAME="an_17:22">17:22</A>&nbsp;Kur mbaroi s&#235; foluri me t&#235;, Per&#235;ndia e la Abrahamin duke u ngritur lart.</p> 
<p><A NAME="an_17:23">17:23</A>&nbsp;At&#235;her&#235; Abrahami mori Ismaelin, djalin e tij, t&#235; gjith&#235; ata q&#235; kishin lindur n&#235; sht&#235;pin&#235; e tij dhe t&#235;r&#235; ata q&#235; kishte bler&#235; me parat&#235; e veta, t&#235;r&#235; meshkujt e sht&#235;pis&#235; s&#235; Abrahamit dhe, po at&#235; dit&#235;,</p> 
<p><A NAME="an_17:24">17:24</A>&nbsp;Por Abrahami ishte n&#235;nt&#235;dhjet&#235; e n&#235;nt&#235; vje&#231; kur u rrethpre n&#235; mishin e prepucit t&#235; tij.</p> 
<p><A NAME="an_17:25">17:25</A>&nbsp;Dhe Ismaeli, biri i tij, ishte tremb&#235;dhjet&#235; vje&#231; kur u rrethpre n&#235; mishin e prepucit t&#235; tij.</p> 
<p><A NAME="an_17:26">17:26</A>&nbsp;Po at&#235; dit&#235; u rrethpren&#235; Abrahami dhe Ismaeli, biri i tij.</p> 
<p><A NAME="an_17:27">17:27</A>&nbsp;Dhe t&#235;r&#235; njer&#235;zit e sht&#235;pis&#235; s&#235; tij, qoft&#235; ata t&#235; lindur n&#235; sht&#235;pi, qoft&#235; ata t&#235; bler&#235; me para nga t&#235; huajt, u rrethpren&#235; bashk&#235; me t&#235;.</p> 
<p><A NAME="an_18:1">18:1</A>&nbsp;Zoti iu shfaq Abrahamit n&#235; lisat e Mamreut, nd&#235;rsa ai ishte ulur n&#235; hyrje t&#235; &#231;adr&#235;s n&#235; zheg t&#235; dit&#235;s.</p> 
<p><A NAME="an_18:2">18:2</A>&nbsp;Abrahami ngriti syt&#235; dhe tre burra rrinin m&#235; k&#235;mb&#235; pran&#235; tij. Sa i pa, vrapoi n&#235; drejtim t&#235; tyre nga hyrja e &#231;adr&#235;s, u p&#235;rkul deri n&#235; tok&#235; e pastaj tha:</p> 
<p><A NAME="an_18:3">18:3</A>&nbsp;"Zoti im, n&#235; rast se kam gjetur hir para teje, t&#235; lutem mos kalo pa u ndalur para sh&#235;rb&#235;torit t&#235;nd!</p> 
<p><A NAME="an_18:4">18:4</A>&nbsp;Oh, lini q&#235; t&#235; sjellin pak uj&#235; q&#235; t&#235; mund t&#235; lani k&#235;mb&#235;t tuaja, dhe &#231;lodhuni n&#235;n k&#235;t&#235; pem&#235;.</p> 
<p><A NAME="an_18:5">18:5</A>&nbsp;Un&#235; do t&#235; shkoj t&#235; marr nj&#235; cop&#235; buk&#235;, k&#235;shtu do t&#235; mund t&#235; merrni zem&#235;r, pastaj t&#235; vazhdoni rrug&#235;n, sepse p&#235;r k&#235;t&#235; keni kaluar nga sh&#235;rbyesi juaj". Ata i than&#235;: "B&#235;j si&#231; ke th&#235;n&#235;".</p> 
<p><A NAME="an_18:6">18:6</A>&nbsp;At&#235;her&#235; Abrahami shkoi me ngut n&#235; &#231;ad&#235;r, te Sara, dhe i tha: "Merr shpejt tri masa maj&#235; mielli, gatuaj brumin dhe b&#235;j me to kule&#231;".</p> 
<p><A NAME="an_18:7">18:7</A>&nbsp;Pastaj Abrahami shkoi n&#235; kopen&#235; e bag&#235;tive, zgjodhi nj&#235; vi&#231; t&#235; njom&#235; dhe t&#235; mir&#235;, ia dha nj&#235; sh&#235;rbyesi dhe nxitoi ta p&#235;rgatis&#235;.</p> 
<p><A NAME="an_18:8">18:8</A>&nbsp;Mori pastaj gjiz&#235;, qum&#235;sht dhe vi&#231;in q&#235; kishte p&#235;rgatitur dhe i vuri para tyre; nd&#235;rsa ata hanin, ai q&#235;ndroi m&#235; k&#235;mb&#235; pran&#235; tyre posht&#235; pem&#235;s.</p> 
<p><A NAME="an_18:9">18:9</A>&nbsp;Pastaj ata i than&#235; atij: "Ku &#235;sht&#235; Sara, gruaja jote?". Abrahami u p&#235;rgjegj: "&#201;sht&#235; atje n&#235; &#231;ad&#235;r".</p> 
<p><A NAME="an_18:10">18:10</A>&nbsp;Dhe ai tha: "Do t&#235; kthehem me siguri vitin e ardhsh&#235;m te ti n&#235; po k&#235;t&#235; koh&#235;; dhe ja Sara, gruaja jote, do t&#235; ket&#235; nj&#235; djal&#235;". Dhe Sara d&#235;gjonte n&#235; hyrje t&#235; &#231;adr&#235;s, q&#235; ishte prapa tij.</p> 
<p><A NAME="an_18:11">18:11</A>&nbsp;Por Abrahami dhe Sara ishin pleq, n&#235; mosh&#235; t&#235; kaluar, dhe Sara nuk kishte m&#235; t&#235; p&#235;rmuajshmet e grave.</p> 
<p><A NAME="an_18:12">18:12</A>&nbsp;Prandaj Sara qeshi me veten e saj, duke th&#235;n&#235;: "Plak&#235; si jam, a do t&#235; kem un&#235; g&#235;zime t&#235; tilla, me q&#235;n&#235; se vet&#235; zoti im &#235;sht&#235; plak?".</p> 
<p><A NAME="an_18:13">18:13</A>&nbsp;Dhe Zoti i tha Abrahamit: "Pse qeshi vall&#235; Sara duke th&#235;n&#235;: "A do t&#235; lind un&#235; p&#235;rnj&#235;mend, plak&#235; si&#231; jam?".</p> 
<p><A NAME="an_18:14">18:14</A>&nbsp;A ka vall&#235; di&#231;ka q&#235; &#235;sht&#235; shum&#235; e v&#235;shtir&#235; p&#235;r Zotin? N&#235; koh&#235;n e caktuar, brenda nj&#235; viti, do t&#235; kthehem te ti, dhe Sara do t&#235; ket&#235; nj&#235; bir".</p> 
<p><A NAME="an_18:15">18:15</A>&nbsp;At&#235;her&#235; Sara mohoi, duke th&#235;n&#235;: "Nuk qesha", sepse pati frik&#235;. Por ai i tha: "P&#235;rkundrazi, ke qeshur!".</p> 
<p><A NAME="an_18:16">18:16</A>&nbsp;Pastaj ata njer&#235;z u ngrit&#235;n s&#235; andejmi dhe kthyen shikimin e tyre n&#235; drejtim t&#235; Sodom&#235;s; dhe Abrahami ecte bashk&#235; me ta p&#235;r tu ndar&#235; prej tyre.</p> 
<p><A NAME="an_18:17">18:17</A>&nbsp;Dhe Zoti tha: "A do t'ia fsheh un&#235; Abrahamit at&#235; q&#235; kam p&#235;r t&#235; b&#235;r&#235;,</p> 
<p><A NAME="an_18:18">18:18</A>&nbsp;mbasi Abrahami duhet t&#235; b&#235;het nj&#235; komb i madh dhe i fuqish&#235;m dhe tek ai do t&#235; bekohen t&#235;r&#235; kombet e tok&#235;s?.</p> 
<p><A NAME="an_18:19">18:19</A>&nbsp;Un&#235; n&#235; fakt e kam zgjedhur, me q&#235;llim q&#235; t&#235; urdh&#235;roj&#235; bijt&#235; e tij dhe sht&#235;pin&#235; e tij t&#235; ndjekin pas tij rrug&#235;n e Zotit, duke zbatuar drejt&#235;sin&#235; dhe barazin&#235;, n&#235; m&#235;nyr&#235; q&#235; Zoti t&#235; mund t&#235; plot&#235;soj&#235; premtimet q&#235; i ka dh&#235;n&#235; Abrahamit".</p> 
<p><A NAME="an_18:20">18:20</A>&nbsp;Dhe Zoti tha: "Me qen&#235; se britma q&#235; ngrihet nga Sodoma dhe Gomora &#235;sht&#235; e madhe dhe me qen&#235; se m&#235;kati i tyre &#235;sht&#235; shum&#235; i r&#235;nd&#235;,</p> 
<p><A NAME="an_18:21">18:21</A>&nbsp;un&#235; do t&#235; zbres p&#235;r t&#235; par&#235; n&#235;se kan&#235; b&#235;r&#235; me t&#235; v&#235;rtet&#235; simbas britm&#235;s q&#235; ka arritur tek un&#235;, n&#235; rast t&#235; kund&#235;rt, do ta m&#235;soj".</p> 
<p><A NAME="an_18:22">18:22</A>&nbsp;Pastaj k&#235;ta njer&#235;z u larguan s&#235; andejmi dhe shkuan n&#235; drejtim t&#235; Sodom&#235;s, por Abrahami mbeti ende para Zotit.</p> 
<p><A NAME="an_18:23">18:23</A>&nbsp;At&#235;her&#235; Abrahami iu afrua dhe i tha: "Do t&#235; zhduk&#235;sh t&#235; drejtin s&#235; bashku me t&#235; paudhin?</p> 
<p><A NAME="an_18:24">18:24</A>&nbsp;Le ta z&#235;m&#235; se ka pes&#235;dhjet&#235; t&#235; drejt&#235; n&#235; qytet, ti do ta shkat&#235;rroje vendin dhe nuk do t'i falje p&#235;r hir t&#235; pes&#235;dhjet&#235; njer&#235;zve t&#235; drejt&#235; q&#235; banojn&#235; n&#235; mes t&#235; saj?</p> 
<p><A NAME="an_18:25">18:25</A>&nbsp;Mos e b&#235;j k&#235;t&#235; gj&#235;, t&#235; shkaktosh vdekjen e t&#235; drejtit bashk&#235; me at&#235; t&#235; t&#235; paudhit, k&#235;shtu q&#235; i drejti t&#235; trajtohet si i paudhi. Larg teje nj&#235; mendim i till&#235;! Gjykat&#235;si i t&#235;r&#235; tok&#235;s a nuk ka p&#235;r t&#235; b&#235;r&#235; drejt&#235;si?".</p> 
<p><A NAME="an_18:26">18:26</A>&nbsp;Zoti tha: "N&#235; rast se gjej n&#235; qytetin e Sodom&#235;s pes&#235;dhjet&#235; njer&#235;z t&#235; drejt&#235;, un&#235; do ta fal t&#235;r&#235; vendin p&#235;r hir t&#235; tyre".</p> 
<p><A NAME="an_18:27">18:27</A>&nbsp;At&#235;her&#235; Abrahami rifilloi dhe tha: "Ja, marr guximin t'i flas Zotit, megjith&#235;se un&#235; nuk jam ve&#231;se pluhur dhe hi.</p> 
<p><A NAME="an_18:28">18:28</A>&nbsp;Ta z&#235;m&#235; se atyre pes&#235;dhjet&#235; t&#235; drejt&#235;ve u mungojn&#235; pes&#235;, a do ta shkat&#235;rroje t&#235;r&#235; qytetin p&#235;r pes&#235; veta m&#235; pak?". Zoti u p&#235;rgjigj: "Po t&#235; gjej dyzet e pes&#235;, nuk do ta shkat&#235;rroj".</p> 
<p><A NAME="an_18:29">18:29</A>&nbsp;Abrahami vazhdoi t'i flas&#235; dhe tha: "Ta z&#235;m&#235; se n&#235; qytet ndodhen dyzet?". Zoti u p&#235;rgjigj: "Nuk do ta b&#235;j p&#235;r hir t&#235; dyzet&#235;ve".</p> 
<p><A NAME="an_18:30">18:30</A>&nbsp;At&#235;her&#235; Abrahami i tha: "Oh, t&#235; mos zem&#235;rohet Zoti, dhe un&#235; do t&#235; flas. Po sikur n&#235; qytet t&#235; ket&#235; tridhjet&#235; prej tyre?". Zoti u p&#235;rgjigj: "Nuk do ta b&#235;j, po t&#235; gjej tridhjet&#235;".</p> 
<p><A NAME="an_18:31">18:31</A>&nbsp;Dhe Abrahami i tha: "Ja, marr guximin t'i flas Zotit. Ta z&#235;m&#235; se n&#235; qytet gjenden nj&#235;zet?". Zoti iu p&#235;rgjigj: "Nuk do ta shkat&#235;rroj p&#235;r hir t&#235; t&#235; nj&#235;zet&#235;ve".</p> 
<p><A NAME="an_18:32">18:32</A>&nbsp;Dhe Abrahami i tha: "Oh, t&#235; mos zem&#235;rohet Zoti dhe un&#235; do t&#235; flas edhe vet&#235;m k&#235;t&#235; her&#235;. Sikur n&#235; qytet t&#235; ket&#235; dhjet&#235; prej tyre?". Zoti u p&#235;rgjegj: "Nuk do ta shkat&#235;rroj p&#235;r hir t&#235; t&#235; dhjet&#235;ve".</p> 
<p><A NAME="an_18:33">18:33</A>&nbsp;Sa mbaroi s&#235; foluri me Abrahamin, Zoti u largua. Dhe Abrahami u kthye n&#235; banes&#235;n e tij.</p> 
<p><A NAME="an_19:1">19:1</A>&nbsp;Por t&#235; dy engj&#235;jt arrit&#235;n n&#235; mbr&#235;mje n&#235; Sodom&#235;, nd&#235;rsa Loti ishte ulur te porta e Sodom&#235;s; sa i pa, ai u ngrit m&#235; k&#235;mb&#235; p&#235;r t'u dal&#235; p&#235;rpara dhe u shtri me fytyr&#235;n n&#235; tok&#235;,</p> 
<p><A NAME="an_19:2">19:2</A>&nbsp;dhe tha: "Zot&#235;rinjt&#235; e mi, ju lutem, hyni n&#235; sht&#235;pin&#235; e sh&#235;rb&#235;torit tuaj, kaloni aty nat&#235;n dhe lani k&#235;mb&#235;t; pastaj nes&#235;r n&#235; m&#235;ngjes mund t&#235; &#231;oheni shpejt dhe t&#235; vazhdoni udh&#235;n tuaj". Ata u p&#235;rgjigj&#235;n: "Jo; do ta kalojm&#235; nat&#235;n n&#235; sheshin".</p> 
<p><A NAME="an_19:3">19:3</A>&nbsp;Por ai nguli k&#235;mb&#235; aq shum&#235; sa q&#235; ata erdh&#235;n tek ai dhe hyn&#235; n&#235; sht&#235;pin&#235; e tij. Ai u p&#235;rgatiti nj&#235; banket dhe poqi buk&#235; pa tharm, dhe ata h&#235;ngr&#235;n.</p> 
<p><A NAME="an_19:4">19:4</A>&nbsp;Por para se t&#235; shkonin n&#235; shtrat, njer&#235;zit e qytetit, njer&#235;zit e Sodom&#235;s, rrethuan sht&#235;pin&#235;; ishin t&#235; rinj e pleq, t&#235;r&#235; popullsia e mbledhur nga &#231;do an&#235;;</p> 
<p><A NAME="an_19:5">19:5</A>&nbsp;thirr&#235;n Lotin dhe i than&#235;: "Ku jan&#235; njer&#235;zit q&#235; erdh&#235;n te ti sonte? Na i nxirr jasht&#235; q&#235; t&#235; mund t'i njohim!".</p> 
<p><A NAME="an_19:6">19:6</A>&nbsp;Loti doli drejt atyre para port&#235;s s&#235; sht&#235;pis&#235;, e mbylli port&#235;n pas tij dhe tha:</p> 
<p><A NAME="an_19:7">19:7</A>&nbsp;"Oh, v&#235;llez&#235;r t&#235; mi, mos u sillni kaq keq!</p> 
<p><A NAME="an_19:8">19:8</A>&nbsp;D&#235;gjoni, un&#235; kam dy vajza q&#235; nuk kan&#235; njohur burr&#235;; prandaj m&#235; lini q&#235; t'i nxjerr jasht&#235; dhe b&#235;ni &#231;'t&#235; doni me to; por mos u b&#235;ni asgj&#235; k&#235;tyre burrave, sepse jan&#235; n&#235;n mbrojtjen e sht&#235;pis&#235; sime".</p> 
<p><A NAME="an_19:9">19:9</A>&nbsp;Por ata i than&#235;: "Shko tutje!". Pastaj vazhduan: "Ky erdhi k&#235;tu si i huaj, dhe d&#235;shiron t&#235; b&#235;het gjykat&#235;s! Tani do t&#235; sillemi m&#235; keq me ty se sa me ata!". Dhe duke e shtyr&#235; Lotin me dhun&#235;, u afruan p&#235;r t&#235; shp&#235;rthyer der&#235;n.</p> 
<p><A NAME="an_19:10">19:10</A>&nbsp;Por ata njer&#235;z zgjat&#235;n duart e tyre dhe e t&#235;rhoq&#235;n Lotin brenda sht&#235;pis&#235; bashk&#235; me ta, dhe mbyll&#235;n der&#235;n.</p> 
<p><A NAME="an_19:11">19:11</A>&nbsp;Godit&#235;n verb&#235;risht njer&#235;zit q&#235; ishin te dera e sht&#235;pis&#235;, nga m&#235; i vogli deri te m&#235; i madhi, k&#235;shtu q&#235; u lodh&#235;n n&#235; orvatjen p&#235;r t&#235; gjetur der&#235;n.</p> 
<p><A NAME="an_19:12">19:12</A>&nbsp;At&#235;her&#235; ata njer&#235;z i than&#235; Lotit: "K&#235; ke tjet&#235;r k&#235;tu? Nxirr nga ky vend dh&#235;ndur&#235;t e tu, bijt&#235; dhe bijat e tua, dhe cilindo q&#235; ke n&#235; qytet,</p> 
<p><A NAME="an_19:13">19:13</A>&nbsp;sepse ne po b&#235;hemi gati ta shkat&#235;rrojm&#235; k&#235;t&#235; vend, sepse britma e banor&#235;ve t&#235; tij &#235;sht&#235; e madhe p&#235;rpara Zotit dhe Zoti na d&#235;rgoi p&#235;r ta shkat&#235;rruar".</p> 
<p><A NAME="an_19:14">19:14</A>&nbsp;At&#235;her&#235; Loti doli e u foli dh&#235;ndur&#235;ve t&#235; tij q&#235; ishin martuar me bijat e tij, dhe tha: "&#199;ohuni, largohuni nga ky vend, sepse Zoti do ta shkat&#235;rroj&#235; qytetin". Por dh&#235;ndur&#235;t e tij pat&#235;n p&#235;rshtypjen se ai po b&#235;nte shaka.</p> 
<p><A NAME="an_19:15">19:15</A>&nbsp;Sa doli agimi, engj&#235;jt e nxit&#235;n Lotin duke th&#235;n&#235;: "&#199;ohu, merr gruan dhe bijat e tua q&#235; gjenden k&#235;tu, q&#235; ti t&#235; mos vdes&#235;sh n&#235; d&#235;nimin e k&#235;tij qyteti".</p> 
<p><A NAME="an_19:16">19:16</A>&nbsp;Duke qen&#235; se ai po ngurronte, ata njer&#235;z e mor&#235;n p&#235;r dore at&#235;, t&#235; shoqen dhe dy bijat e tij, sepse Zotit i kishte ardhur m&#235;shir&#235; p&#235;r t&#235;, e nxorr&#235;n jasht&#235; dhe i shp&#235;tuan jet&#235;n duke e &#231;uar jasht&#235; qytetit.</p> 
<p><A NAME="an_19:17">19:17</A>&nbsp;Nd&#235;rsa po i &#231;onin jasht&#235;, nj&#235;ri prej tyre tha: "Ik shpejt p&#235;r t&#235; shp&#235;tuar jet&#235;n t&#235;nde! Mos shiko prapa e mos u ndal n&#235; asnj&#235; vend t&#235; fush&#235;s; shp&#235;to n&#235; mal q&#235; t&#235; mos vdes&#235;sh!".</p> 
<p><A NAME="an_19:18">19:18</A>&nbsp;Por Loti iu p&#235;rgjegj atyre: "Jo, zoti im!</p> 
<p><A NAME="an_19:19">19:19</A>&nbsp;Ja, sh&#235;rb&#235;tori yt gjeti hir para syve t&#235; tu dhe ti u tregove shpirtmadh ndaj meje, duke m&#235; shp&#235;tuar jet&#235;n, por un&#235; nuk do t&#235; mund t&#235; arrij malin para se t&#235; m&#235; z&#235;r&#235; fatkeq&#235;sia dhe un&#235; t&#235; vdes.</p> 
<p><A NAME="an_19:20">19:20</A>&nbsp;Ja, ky qytet &#235;sht&#235; mjaft i af&#235;rt p&#235;r ta arritur dhe &#235;sht&#235; i vog&#235;l. M&#235; l&#235;r, pra, t&#235; iki shpejt aty (a nuk &#235;sht&#235; i vog&#235;l?) dhe k&#235;shtu do t&#235; shp&#235;toj jet&#235;n".</p> 
<p><A NAME="an_19:21">19:21</A>&nbsp;Engj&#235;lli i tha: "Un&#235; po ta plot&#235;soj edhe k&#235;t&#235; k&#235;rkes&#235;: t&#235; mos shkat&#235;rroj qytetin p&#235;r t&#235; cilin fole.</p> 
<p><A NAME="an_19:22">19:22</A>&nbsp;Shpejto, ik atje, sepse un&#235; nuk mund t&#235; b&#235;j asgj&#235; para se ti t&#235; arrish atje". P&#235;r k&#235;t&#235; arsye ky qytet u quajt Coar.</p> 
<p><A NAME="an_19:23">19:23</A>&nbsp;Dielli po ngrihej mbi tok&#235; kur Loti arriti n&#235; Coar.</p> 
<p><A NAME="an_19:24">19:24</A>&nbsp;At&#235;her&#235; Zoti b&#235;ri q&#235; nga qielli t&#235; binte squfur dhe zjarr mbi Sodom&#235;n dhe Gomor&#235;n, nga ana e Zotit.</p> 
<p><A NAME="an_19:25">19:25</A>&nbsp;K&#235;shtu ai shkat&#235;rroi ato qytete, t&#235;r&#235; fush&#235;n, t&#235;r&#235; banor&#235;t e qytetit e gjith&#231;ka mbinte mbi tok&#235;n.</p> 
<p><A NAME="an_19:26">19:26</A>&nbsp;Por gruaja e Lotit solli kryet p&#235;r t&#235; shikuar prapa dhe u b&#235; nj&#235; statuj&#235; prej kripe.</p> 
<p><A NAME="an_19:27">19:27</A>&nbsp;Abrahami u ngrit her&#235;t n&#235; m&#235;ngjes dhe shkoi n&#235; vendin ku kishte q&#235;ndruar para Zotit;</p> 
<p><A NAME="an_19:28">19:28</A>&nbsp;pastaj drejtoi shikimin nga Sodoma dhe Gomora si dhe nga t&#235;r&#235; krahina e fush&#235;s, dhe k&#235;shtu pa nj&#235; tym q&#235; ngrihej nga toka, si tymi i nj&#235; furre.</p> 
<p><A NAME="an_19:29">19:29</A>&nbsp;K&#235;shtu ndodhi q&#235; kur Per&#235;ndia shkat&#235;rroi qytetin e fush&#235;s, Per&#235;ndis&#235; iu kujtua Abrahami dhe e largoi Lotin nga gj&#235;ma kur shkat&#235;rroi qytetet ku Loti kishte banuar.</p> 
<p><A NAME="an_19:30">19:30</A>&nbsp;Pastaj Loti doli nga Coari dhe shkoi t&#235; banoj&#235; n&#235; mal bashk&#235; me dy bijat e tij, sepse kishte frik&#235; t&#235; q&#235;ndronte n&#235; Coar; dhe u vendos n&#235; nj&#235; shpell&#235; bashk&#235; me dy bijat e tij.</p> 
<p><A NAME="an_19:31">19:31</A>&nbsp;M&#235; e madhja i tha m&#235; t&#235; vogl&#235;s: "Babai yn&#235; &#235;sht&#235; plak, dhe nuk ka asnj&#235; burr&#235; n&#235; vend q&#235; mund t&#235; bashkohet me ne, ashtu si&#231; ndodh mbi gjith&#235; tok&#235;n.</p> 
<p><A NAME="an_19:32">19:32</A>&nbsp;Eja, t'i japim ver&#235; babait ton&#235; e t&#235; shtrihemi bashk&#235; me t&#235;; k&#235;shtu do t&#235; mund t'i sigurojm&#235; pasardh&#235;s babait ton&#235;".</p> 
<p><A NAME="an_19:33">19:33</A>&nbsp;K&#235;shtu po at&#235; nat&#235; i dhan&#235; ver&#235; babait t&#235; tyre dhe e madhja u shtri bashk&#235; me t&#235; atin, por ai nuk u kujtua as kur ajo u shtri me t&#235;, as kur u ngrit.</p> 
<p><A NAME="an_19:34">19:34</A>&nbsp;T&#235; nes&#235;rmen vajza m&#235; e madhe i tha m&#235; t&#235; vogl&#235;s: "Ja, nat&#235;n e kaluar un&#235; rash&#235; n&#235; shtrat bashk&#235; me baban&#235; tim; le t&#235; b&#235;jm&#235; q&#235; ai t&#235; pij&#235; ver&#235; edhe sonte; pastaj ti futu dhe shtrihu me t&#235;, q&#235; t&#235; mund t'i sigurojm&#235; pasardh&#235;s babait ton&#235;".</p> 
<p><A NAME="an_19:35">19:35</A>&nbsp;Edhe at&#235; nat&#235; i dhan&#235; ver&#235; babait t&#235; tyre dhe m&#235; e vogla shkoi t&#235; shtrihet bashk&#235; me t&#235;, dhe ai nuk u kujtua as kur u shtri, as kur u ngrit.</p> 
<p><A NAME="an_19:36">19:36</A>&nbsp;K&#235;shtu dy bijat e Lotit u ngjiz&#235;n nga babai i tyre.</p> 
<p><A NAME="an_19:37">19:37</A>&nbsp;M&#235; e madhja lindi nj&#235; djal&#235;, t&#235; cilit ia vuri emrin Moab. Ky &#235;sht&#235; babai i Moabit&#235;ve, q&#235; ekzistojn&#235; deri n&#235; dit&#235;t tona.</p> 
<p><A NAME="an_19:38">19:38</A>&nbsp;Edhe m&#235; e vogla lindi nj&#235; djal&#235;, t&#235; cilit ia vuri emrin Ben-Ami. Ky &#235;sht&#235; babai i Amonit&#235;ve, q&#235; ekzistojn&#235; deri n&#235; dit&#235;t tona.</p> 
<p><A NAME="an_20:1">20:1</A>&nbsp;Abrahami u zhvendos s&#235; k&#235;tejmi duke vajtur n&#235; Negev, dhe banoi n&#235; Kadesh dhe n&#235; Shur mandej u vendos n&#235; Gerar.</p> 
<p><A NAME="an_20:2">20:2</A>&nbsp;Tani Abrahami thoshte p&#235;r Sar&#235;n, gruan e tij: "&#201;sht&#235; motra ime". K&#235;shtu Abimeleku, mbreti i Gerarit, d&#235;rgoi njer&#235;z p&#235;r t&#235; marr&#235; Sar&#235;n.</p> 
<p><A NAME="an_20:3">20:3</A>&nbsp;Por Per&#235;ndia iu shfaq Abimelekut n&#235; nj&#235; &#235;nd&#235;rr nate dhe i tha: "Ja, ti je duke vdekur, p&#235;r shkak t&#235; gruas q&#235; ke marr&#235;, sepse ajo &#235;sht&#235; e martuar".</p> 
<p><A NAME="an_20:4">20:4</A>&nbsp;Por Abimeleku nuk i ishte afruar asaj dhe tha: "Zot, a do ta shkat&#235;rroje nj&#235; komb, edhe sikur ai t&#235; ishte i drejt&#235;?</p> 
<p><A NAME="an_20:5">20:5</A>&nbsp;Ai nuk m&#235; ka th&#235;n&#235;: "&#201;sht&#235; motra ime", dhe ajo vet&#235; ka th&#235;n&#235;: "&#201;sht&#235; v&#235;llai im"? E b&#235;ra k&#235;t&#235; gj&#235; me ndershm&#235;rin&#235; e zemr&#235;s sime dhe me duar t&#235; pafajshme".</p> 
<p><A NAME="an_20:6">20:6</A>&nbsp;Dhe Per&#235;ndia i tha n&#235; &#235;nd&#235;rr: "Po, un&#235; e di q&#235; e ke b&#235;r&#235; k&#235;t&#235; gj&#235; me ndershm&#235;rin&#235; e zemr&#235;s sate, ndaj t&#235; ndalova t&#235; kryesh nj&#235; m&#235;kat kund&#235;r meje; ndaj nuk t&#235; lejova ta prek&#235;sh.</p> 
<p><A NAME="an_20:7">20:7</A>&nbsp;Tani ktheja gruan k&#235;tij njeriu, sepse ai &#235;sht&#235; nj&#235; profet; dhe do t&#235; lutet p&#235;r ty dhe ti ke p&#235;r t&#235; jetuar. Por, n&#235; rast se nuk ia kthen, dije q&#235; me siguri ke p&#235;r t&#235; vdekur, ti dhe t&#235;r&#235; njer&#235;zit e tu".</p> 
<p><A NAME="an_20:8">20:8</A>&nbsp;K&#235;shtu Abimeleku u zgjua her&#235;t n&#235; m&#235;ngjes, thirri gjith&#235; sh&#235;rb&#235;tor&#235;t e tij dhe u tregoi t&#235;r&#235; k&#235;to gj&#235;ra. Dhe ata njer&#235;z i zuri nj&#235; frik&#235; e madhe.</p> 
<p><A NAME="an_20:9">20:9</A>&nbsp;Pastaj Abimeleku thirri Abrahamin dhe i tha: "&#199;'na b&#235;re? Dhe &#231;far&#235; kam b&#235;r&#235; un&#235; kund&#235;r teje q&#235; m&#235; solle nj&#235; m&#235;kat kaq t&#235; madh si mua ashtu edhe mbret&#235;ris&#235; sime? Ti m&#235; b&#235;re gj&#235;ra q&#235; nuk duheshin b&#235;r&#235;".</p> 
<p><A NAME="an_20:10">20:10</A>&nbsp;Pastaj Abimeleku i tha Abrahamit: "&#199;far&#235; mendoje t&#235; b&#235;je duke vepruar n&#235; k&#235;t&#235; m&#235;nyr&#235;?".</p> 
<p><A NAME="an_20:11">20:11</A>&nbsp;Abrahami u p&#235;rgjegj: "E b&#235;ra sepse thoja me veten time: "Sigurisht, n&#235; k&#235;t&#235; vend nuk kan&#235; frik&#235; nga Per&#235;ndia; dhe do t&#235; m&#235; vrasin p&#235;r shkak t&#235; gruas sime".</p> 
<p><A NAME="an_20:12">20:12</A>&nbsp;P&#235;rve&#231; k&#235;saj ajo &#235;sht&#235; n&#235; t&#235; v&#235;rtet&#235; motra ime, bij&#235; e babait tim, por jo bij&#235; e n&#235;n&#235;s sime; dhe pastaj u b&#235; gruaja ime.</p> 
<p><A NAME="an_20:13">20:13</A>&nbsp;Dhe kur Per&#235;ndia m&#235; &#231;oi t&#235; bredh larg sht&#235;pis&#235; s&#235; babait tim, un&#235; i thash&#235;: "Ky &#235;sht&#235; favori q&#235; do t&#235; m&#235; b&#235;sh; kudo q&#235; t&#235; shkojm&#235;, do t&#235; thuash p&#235;r mua: &#201;sht&#235; v&#235;llai im"".</p> 
<p><A NAME="an_20:14">20:14</A>&nbsp;At&#235;her&#235; Abimeleku mori dhent&#235;, qet&#235;, sh&#235;rbyesit dhe sh&#235;rb&#235;toret, dhe ia dha Abrahamit; dhe i kthehu gruan e tij Sara.</p> 
<p><A NAME="an_20:15">20:15</A>&nbsp;Pastaj Abimeleku tha: "Ja, vendi im t&#235; q&#235;ndron p&#235;rpara; q&#235;ndro aty ku t&#235; p&#235;lqen".</p> 
<p><A NAME="an_20:16">20:16</A>&nbsp;Dhe Sar&#235;s i tha: "Ja, un&#235; i dhash&#235; v&#235;llait t&#235;nd nj&#235;mij&#235; cop&#235; argjendi; kjo do t&#235; sh&#235;rbej&#235; p&#235;r t&#235; mbuluar fyerjen q&#235; t&#235; &#235;sht&#235; b&#235;r&#235; para t&#235; gjith&#235; atyre q&#235; jan&#235; me ty; k&#235;shtu je e p&#235;rligjur para t&#235; gjith&#235;ve".</p> 
<p><A NAME="an_20:17">20:17</A>&nbsp;At&#235;her&#235; Abrahami iu lut Per&#235;ndis&#235; dhe Per&#235;ndia sh&#235;roi Abimelekun, gruan e tij dhe sh&#235;rbyeset e saj, dhe ato mund&#235;n t&#235; pjellin.</p> 
<p><A NAME="an_20:18">20:18</A>&nbsp;Sepse Zoti e kishte shterp&#235;zuar plot&#235;sisht t&#235;r&#235; sht&#235;pin&#235; e Abimelekut, p&#235;r shkak t&#235; Sar&#235;s, gruas s&#235; Abrahamit.</p> 
<p><A NAME="an_21:1">21:1</A>&nbsp;Zoti vizitoi Sar&#235;n, si&#231; i kishte th&#235;n&#235;; dhe Zoti i b&#235;ri Sar&#235;s ato q&#235; i kishte premtuar.</p> 
<p><A NAME="an_21:2">21:2</A>&nbsp;Dhe Sara u ngjiz dhe lindi nj&#235; djal&#235; me Abrahamin n&#235; pleq&#235;rin&#235; e tij, n&#235; koh&#235;n e caktuar q&#235; Per&#235;ndia i kishte th&#235;n&#235;.</p> 
<p><A NAME="an_21:3">21:3</A>&nbsp;Dhe Abrahami ia vuri emrin Isak birit q&#235; i kishte lindur dhe q&#235; Sara kishte pjell&#235;.</p> 
<p><A NAME="an_21:4">21:4</A>&nbsp;Pastaj Abrahami e rrethpreu birin e tij Isak kur ishte tet&#235; dit&#235;sh, ashtu si&#231; e kishte urdh&#235;ruar Per&#235;ndia.</p> 
<p><A NAME="an_21:5">21:5</A>&nbsp;Por Abrahami ishte nj&#235;qind vje&#231;, kur i lindi biri i tij Isaku.</p> 
<p><A NAME="an_21:6">21:6</A>&nbsp;Dhe Sara tha: "Per&#235;ndia m&#235; ka dh&#235;n&#235; &#231;ka duhet p&#235;r t&#235; qeshur, kushdo q&#235; do ta d&#235;gjoj&#235; ka p&#235;r t&#235; qeshur bashk&#235; me mua".</p> 
<p><A NAME="an_21:7">21:7</A>&nbsp;Dhe tha gjithashtu: "Kush mund t'i thoshte Abrahamit q&#235; Sara do t&#235; m&#235;ndte f&#235;mij&#235;? Sepse un&#235; i linda nj&#235; djal&#235; n&#235; pleq&#235;rin&#235; e tij".</p> 
<p><A NAME="an_21:8">21:8</A>&nbsp;K&#235;shtu, pra, f&#235;mija u rrit dhe u zvordh; dhe dit&#235;n q&#235; Isaku u zvordh Abrahami shtroi nj&#235; gosti t&#235; madhe.</p> 
<p><A NAME="an_21:9">21:9</A>&nbsp;Tani Sara pa q&#235; djali q&#235; i kishte lindur Abrahamit nga Agari, egjiptasja, qeshte.</p> 
<p><A NAME="an_21:10">21:10</A>&nbsp;At&#235;her&#235; ajo i tha Abrahamit: "P&#235;rz&#235;re k&#235;t&#235; sh&#235;rbyese dhe birin e saj, sepse i biri i k&#235;saj sh&#235;rbyese nuk duhet t&#235; jet&#235; trash&#235;gimtar me birin tim, me Isakun".</p> 
<p><A NAME="an_21:11">21:11</A>&nbsp;Kjo gj&#235; s'i p&#235;lqeu aspak Abrahamit, p&#235;r shkak t&#235; djalit t&#235; tij.</p> 
<p><A NAME="an_21:12">21:12</A>&nbsp;Por Per&#235;ndia i tha Abrahamit: "Mos u hidh&#235;ro p&#235;r shkak t&#235; djalit dhe t&#235; sh&#235;rbyeses sate; d&#235;gjo t&#235;r&#235; ato q&#235; t&#235; thot&#235; Sara, sepse nga Isaku do t&#235; dalin pasardh&#235;s q&#235; do t&#235; mbajn&#235; emrin t&#235;nd.</p> 
<p><A NAME="an_21:13">21:13</A>&nbsp;Edhe nga djali i k&#235;saj sh&#235;rbyeses un&#235; do t&#235; b&#235;j nj&#235; komb, sepse &#235;sht&#235; nj&#235; pasardh&#235;s i yt".</p> 
<p><A NAME="an_21:14">21:14</A>&nbsp;Abrahami u ngrit her&#235;t n&#235; m&#235;ngjes, mori buk&#235; dhe nj&#235; calik uj&#235; dhe ia dha Agarit; vuri gjith&#231;ka mbi shpatullat e saj dhe e nisi bashk&#235; me f&#235;mij&#235;n. K&#235;shtu ajo u nis dhe filloi t&#235; bredh&#235; n&#235;p&#235;r shkret&#235;tir&#235;n e Beer-Shebas.</p> 
<p><A NAME="an_21:15">21:15</A>&nbsp;Kur uji i calikut mbaroi, ajo e vuri f&#235;mij&#235;n posht&#235; nj&#235; ka&#231;ubeje.</p> 
<p><A NAME="an_21:16">21:16</A>&nbsp;Dhe shkoi e u ul p&#235;rball&#235; tij, n&#235; nj&#235; larg&#235;si sa nj&#235; goditje me hark, sepse thoshte: "Nuk dua ta shoh f&#235;mij&#235;n t&#235; vdes&#235;!" K&#235;shtu ajo u ul p&#235;rball&#235; tij, ngriti z&#235;rin dhe qau.</p> 
<p><A NAME="an_21:17">21:17</A>&nbsp;Dhe Per&#235;ndia d&#235;gjoi z&#235;rin e djaloshit dhe engj&#235;lli i Per&#235;ndis&#235; thirri Agarin nga qielli dhe i tha: "&#199;far&#235; ke, Agar? Mos ki frik&#235;, se Per&#235;ndia ka d&#235;gjuar z&#235;rin e djaloshit aty ku ndodhet.</p> 
<p><A NAME="an_21:18">21:18</A>&nbsp;&#199;ohu, &#231;oje djaloshin dhe mbaje fort me dor&#235;n t&#235;nde, sepse un&#235; do t&#235; b&#235;j prej tij nj&#235; komb t&#235; madh".</p> 
<p><A NAME="an_21:19">21:19</A>&nbsp;At&#235;her&#235; Per&#235;ndia ia hapi syt&#235; dhe ajo pa nj&#235; pus uji: k&#235;shtu vajti t&#235; mbush&#235; calikun me uj&#235; dhe i dha t&#235; pij&#235; djaloshit.</p> 
<p><A NAME="an_21:20">21:20</A>&nbsp;Dhe Per&#235;ndia qe me djaloshin; ai u rrit, banoi n&#235; shkret&#235;tir&#235; dhe u b&#235; shenj&#235;tar harku.</p> 
<p><A NAME="an_21:21">21:21</A>&nbsp;Ai banoi n&#235; shkret&#235;tir&#235;n e Paranit dhe n&#235;na e tij e martoi me nj&#235; grua nga Egjipti.</p> 
<p><A NAME="an_21:22">21:22</A>&nbsp;N&#235; at&#235; koh&#235; Abimeleku, s&#235; bashku me Pikolin, kreu i ushtris&#235; s&#235; tij, i foli Abrahamit duke i th&#235;n&#235;: "Per&#235;ndia &#235;sht&#235; me ty n&#235; t&#235;r&#235; ato q&#235; b&#235;n;</p> 
<p><A NAME="an_21:23">21:23</A>&nbsp;prandaj betohu k&#235;tu n&#235; em&#235;r t&#235; Per&#235;ndis&#235; q&#235; ti s'ke p&#235;r t&#235; g&#235;njyer as mua, as bijt&#235; e mi, as nip&#235;rit e mi, q&#235; ti do t&#235; p&#235;rdor&#235;sh ndaj meje dhe vendit ku ke banuar si i huaj po at&#235; dashamir&#235;si q&#235; un&#235; kam treguar ndaj teje".</p> 
<p><A NAME="an_21:24">21:24</A>&nbsp;Abrahami u p&#235;rgjegj: "Betohem".</p> 
<p><A NAME="an_21:25">21:25</A>&nbsp;Pastaj Abrahami e qortoi Abimelekun p&#235;r shkak t&#235; nj&#235; pusi uji q&#235; sh&#235;rbyesit e Abimelekut e kishin sht&#235;n&#235; n&#235; dor&#235;.</p> 
<p><A NAME="an_21:26">21:26</A>&nbsp;Abimeleku tha: "Un&#235; nuk e di se kush e ka b&#235;r&#235; k&#235;t&#235; gj&#235;; ti vet&#235; nuk ma ke njoftuar dhe un&#235; vet&#235;m sot d&#235;gjova t&#235; flitet p&#235;r k&#235;t&#235; ngjarje".</p> 
<p><A NAME="an_21:27">21:27</A>&nbsp;At&#235;her&#235; Abrahami mori dele dhe qe dhe ia dha Abimelekut; dhe t&#235; dy lidh&#235;n aleanc&#235;.</p> 
<p><A NAME="an_21:28">21:28</A>&nbsp;Pastaj Abrahami vuri m&#235;njan&#235; shtat&#235; qengja fem&#235;r t&#235; kopes&#235;.</p> 
<p><A NAME="an_21:29">21:29</A>&nbsp;Dhe Abimeleku i tha Abrahamit: "&#199;'kuptim ka ajo q&#235; ke v&#235;n&#235; shtat&#235; qengja m&#235;njan&#235;?".</p> 
<p><A NAME="an_21:30">21:30</A>&nbsp;Abrahami u p&#235;rgjegj: "Ti do t'i pranosh nga dora ime k&#235;to shtat&#235; qengja, me q&#235;llim q&#235; kjo t&#235; m&#235; vlej&#235; si d&#235;shmi q&#235; un&#235; e kam hapur k&#235;t&#235; pus".</p> 
<p><A NAME="an_21:31">21:31</A>&nbsp;Prandaj ai e quajti k&#235;t&#235; vend Beer-Sheba, sepse aty q&#235; t&#235; dy ishin betuar.</p> 
<p><A NAME="an_21:32">21:32</A>&nbsp;K&#235;shtu lidh&#235;n aleanc&#235; n&#235; Beer-Sheba. Pastaj Abimeleku dhe Pikoli, kreu i ushtris&#235; t&#235; tij, u ngrit&#235;n dhe u kthyen n&#235; vendin e Filistejve.</p> 
<p><A NAME="an_21:33">21:33</A>&nbsp;Pastaj Abrahami mbolli nj&#235; marin&#235; n&#235; Beer-Sheba dhe aty th&#235;rriti emrin e Zotit, Per&#235;ndi i p&#235;rjet&#235;sis&#235;.</p> 
<p><A NAME="an_21:34">21:34</A>&nbsp;Dhe Abrahami q&#235;ndroi si i huaj shum&#235; koh&#235; n&#235; vendin e Filistejve.</p> 
<p><A NAME="an_22:1">22:1</A>&nbsp;Mbas k&#235;tyre gj&#235;rave Per&#235;ndia e vuri n&#235; prov&#235; Abrahamin dhe i tha: "Abraham!" Ai u p&#235;rgjegj: "Ja ku jam".</p> 
<p><A NAME="an_22:2">22:2</A>&nbsp;Dhe Per&#235;ndia tha: "Merr tani birin t&#235;nd, birin t&#235;nd t&#235; vet&#235;m, at&#235; q&#235; ti do, Isakun, shko n&#235; vendin e Moriahve dhe sakrifikoje n&#235; nj&#235; nga malet q&#235; do t&#235; t&#235; tregoj".</p> 
<p><A NAME="an_22:3">22:3</A>&nbsp;K&#235;shtu Abrahami u ngrit her&#235;t n&#235; m&#235;ngjes, i vuri samarin gomarit, mori me vete dy sh&#235;rbyes dhe t&#235; birin Isak dhe &#231;au dru p&#235;r sakrific&#235;n; pastaj u nis drejt vendit ku i kishte th&#235;n&#235; Per&#235;ndia t&#235; shkonte.</p> 
<p><A NAME="an_22:4">22:4</A>&nbsp;Dit&#235;n e tret&#235; Abrahami ngriti syt&#235; dhe pa s&#235; largu vendin.</p> 
<p><A NAME="an_22:5">22:5</A>&nbsp;At&#235;her&#235; Abrahami u tha sh&#235;rbyesve t&#235; tij: "Rrini k&#235;tu bashk&#235; me gomarin; un&#235; dhe djali do t&#235; shkojm&#235; deri atje dhe do t&#235; adhurojm&#235;; pastaj do t&#235; kthehemi pran&#235; jush".</p> 
<p><A NAME="an_22:6">22:6</A>&nbsp;K&#235;shtu Abrahami mori drut&#235; e sakrific&#235;s dhe i ngarkoi mbi Isakun, birin e tij; pastaj mori n&#235; dor&#235; t&#235; vet zjarrin dhe u nis&#235;n rrug&#235;s q&#235; t&#235; dy.</p> 
<p><A NAME="an_22:7">22:7</A>&nbsp;Dhe Isaku i foli atit t&#235; tij Abraham dhe i tha: "Ati im!". Abrahami iu p&#235;rgjegj: "Ja ku jam, biri im". Dhe Isaku tha: "Ja zjarri dhe druri, po ku &#235;sht&#235; qengji p&#235;r sakrific&#235;n?".</p> 
<p><A NAME="an_22:8">22:8</A>&nbsp;Abrahami u p&#235;rgjegj: "Djali im, Per&#235;ndia do ta siguroj&#235; vet&#235; qengjin p&#235;r sakrific&#235;n". Dhe vazhduan rrug&#235;n t&#235; dy bashk&#235;.</p> 
<p><A NAME="an_22:9">22:9</A>&nbsp;K&#235;shtu arrit&#235;n n&#235; vendin q&#235; Per&#235;ndia i kishte treguar dhe atje Abrahami nd&#235;rtoi altarin dhe sistemoi drut&#235;; pastaj e lidhi Isakun, birin e tij, dhe e vendosi mbi altar sip&#235;r druve.</p> 
<p><A NAME="an_22:10">22:10</A>&nbsp;Pastaj Abrahami shtriu dor&#235;n dhe mori thik&#235;n p&#235;r t&#235; vrar&#235; t&#235; birin.</p> 
<p><A NAME="an_22:11">22:11</A>&nbsp;Por Engj&#235;lli i Zotit thirri nga qielli dhe i tha: "Abraham, Abraham!". Ai u p&#235;rgjegj: "Ja ku jam".</p> 
<p><A NAME="an_22:12">22:12</A>&nbsp;Engj&#235;lli i tha: "Mos e zgjat dor&#235;n kund&#235;r djalit dhe mos i b&#235;j asnj&#235; t&#235; keqe. Tani e di mir&#235; q&#235; ti i trembesh Per&#235;ndis&#235;, se nuk m&#235; ke refuzuar birin t&#235;nd, t&#235; vetmin bir q&#235; ke".</p> 
<p><A NAME="an_22:13">22:13</A>&nbsp;At&#235;her&#235; Abrahami ngriti syt&#235; dhe shikoi; dhe ja prapa tij nj&#235; dash i z&#235;n&#235; p&#235;r brir&#235;sh n&#235; nj&#235; ka&#231;ube. K&#235;shtu Abrahami shkoi, mori dashin e tij dhe e ofroi si sakrific&#235; n&#235; vend t&#235; t&#235; birit.</p> 
<p><A NAME="an_22:14">22:14</A>&nbsp;Dhe Abrahami e quajti k&#235;t&#235; vend Jehovah Jireh. Prandaj edhe sot e k&#235;saj dite thuhet: "Do t&#235; furnizohet mali i Zotit".</p> 
<p><A NAME="an_22:15">22:15</A>&nbsp;Engj&#235;lli i Zotit e thirri p&#235;r t&#235; dyt&#235;n her&#235; Abrahamin nga qielli dhe tha:</p> 
<p><A NAME="an_22:16">22:16</A>&nbsp;"Un&#235; betohem p&#235;r veten time, thot&#235; Zoti, se ti e b&#235;re k&#235;t&#235; dhe nuk kurseve t&#235;t bir, t&#235; vetmin bir q&#235; ke,</p> 
<p><A NAME="an_22:17">22:17</A>&nbsp;un&#235; me siguri do t&#235; t&#235; bekoj fort dhe do t&#235; shumoj pasardh&#235;sit e tu si yjet e qiellit dhe si r&#235;ra q&#235; ndodhet n&#235; brigjet e detit dhe trash&#235;gimtar&#235;t e tu do t&#235; zot&#235;rojn&#235; portat e armiqve t&#235; tij.</p> 
<p><A NAME="an_22:18">22:18</A>&nbsp;Dhe t&#235;r&#235; kombet e tok&#235;s do t&#235; bekohen te pasardh&#235;sit e tu, sepse ti iu binde z&#235;rit tim".</p> 
<p><A NAME="an_22:19">22:19</A>&nbsp;Pastaj Abrahami u kthye te sh&#235;rb&#235;tor&#235;t e tij, ata u ngrit&#235;n dhe shkuan bashk&#235; n&#235; Beer-Sheba. Dhe Abrahami zuri vend n&#235; Beer-Sheba.</p> 
<p><A NAME="an_22:20">22:20</A>&nbsp;Mbas k&#235;tyre gj&#235;rave i than&#235; Abrahamit k&#235;t&#235;: "Ja, Milkah i ka lindur edhe ajo bij Nahorit, v&#235;llait t&#235;nd;</p> 
<p><A NAME="an_22:21">22:21</A>&nbsp;Uzi, dh&#235;ndri i tij i par&#235;, Buzi v&#235;llai i tij, Kemueli babai i Aramit,</p> 
<p><A NAME="an_22:22">22:22</A>&nbsp;Kesedi, Hazoi, Pildashi, Jidlafi dhe Bethueli".</p> 
<p><A NAME="an_22:23">22:23</A>&nbsp;Dhe Bethuelit i lindi Rebeka. K&#235;ta tet&#235; bij Milkah i lindi nga Nahori, v&#235;llai i Abrahamit.</p> 
<p><A NAME="an_22:24">22:24</A>&nbsp;Konkubina e tij, q&#235; quhej Reumah, lindi edhe ajo Tebahun, Gahamin, Tahashin dhe Maakahun.</p> 
<p><A NAME="an_23:1">23:1</A>&nbsp;Sara jetoi nj&#235;qind e nj&#235;zet e shtat&#235; vjet. K&#235;to qen&#235; vitet e jet&#235;s s&#235; Sar&#235;s.</p> 
<p><A NAME="an_23:2">23:2</A>&nbsp;Dhe Sara vdiq n&#235; Kirjath-Arba (q&#235; &#235;sht&#235; Hebroni), n&#235; vendin e Kanaan&#235;ve, dhe Abrahami hyri aty p&#235;r t&#235; mbajtur zi p&#235;r t&#235; dhe p&#235;r ta vajtuar.</p> 
<p><A NAME="an_23:3">23:3</A>&nbsp;Pastaj Abrahami u ngrit m&#235; k&#235;mb&#235; n&#235; prani t&#235; s&#235; vdekur&#235;s dhe u foli bijve t&#235; Hethit, duke u th&#235;n&#235;:</p> 
<p><A NAME="an_23:4">23:4</A>&nbsp;"Un&#235; jam nj&#235; i huaj midis jush dhe i ardhur midis jush; m&#235; jepni pron&#235;sin&#235; e nj&#235; varri midis jush, q&#235; t&#235; mund t&#235; varros t&#235; vdekur&#235;n time dhe ta heq nga syt&#235; e mi".</p> 
<p><A NAME="an_23:5">23:5</A>&nbsp;Dhe bijt&#235; e Hethit iu p&#235;rgjigj&#235;n Abrahamit duke i th&#235;n&#235;:</p> 
<p><A NAME="an_23:6">23:6</A>&nbsp;"D&#235;gjona, o zoti im! Ti je midis nesh nj&#235; princ i Per&#235;ndis&#235;, varrose t&#235; vdekur&#235;n t&#235;nde n&#235; m&#235; t&#235; mir&#235;n nga varrezat tona, asnjeri prej nesh s'do t&#235; refuzoj&#235; varrin e tij, me q&#235;llim q&#235; ti t&#235; varros&#235;sh aty t&#235; vdekur&#235;n t&#235;nde".</p> 
<p><A NAME="an_23:7">23:7</A>&nbsp;At&#235;her&#235; Abrahami u ngrit, u p&#235;rul para popullit t&#235; vendit, para bijve t&#235; Hethit,</p> 
<p><A NAME="an_23:8">23:8</A>&nbsp;dhe u foli atyre duke th&#235;n&#235;: "N&#235; rast se ju p&#235;lqen q&#235; un&#235; ta varros t&#235; vdekur&#235;n time duke e hequr nga syt&#235; e mi, d&#235;gjom&#235;ni. Nd&#235;rhyni p&#235;r mua tek Efroni, bir i Zoharit,</p> 
<p><A NAME="an_23:9">23:9</A>&nbsp;q&#235; t&#235; m&#235; jap&#235; shpell&#235;n e Makpelahut, q&#235; i p&#235;rket dhe q&#235; ndodhet n&#235; skajin e ar&#235;s s&#235; tij; por q&#235; t&#235; m&#235; jap&#235; n&#235; pron&#235;si me &#231;mimin e tij t&#235; plot&#235; si vend varrimi midis jush".</p> 
<p><A NAME="an_23:10">23:10</A>&nbsp;Tani Efroni ndodhej n&#235; mes t&#235; bijve t&#235; Hethit; dhe Efroni, Hiteu, iu p&#235;rgjegj Abrahamit n&#235; prani t&#235; bijve t&#235; Hethit, t&#235; t&#235; gjith&#235; atyreve q&#235; hynin n&#235;p&#235;r port&#235;n e qytetit t&#235; tij, duke th&#235;n&#235;:</p> 
<p><A NAME="an_23:11">23:11</A>&nbsp;"Jo, zoti im, d&#235;gjom&#235;! Un&#235; t&#235; fal ar&#235;n dhe shpell&#235;n q&#235; ndodhet aty; po ta dhuroj n&#235; prani t&#235; bijve t&#235; popullit tim; po ta b&#235;j dhurat&#235;. Varrose t&#235; vdekur&#235;n t&#235;nde".</p> 
<p><A NAME="an_23:12">23:12</A>&nbsp;At&#235;her&#235; Abrahami u p&#235;rkul para popullit t&#235; vendit,</p> 
<p><A NAME="an_23:13">23:13</A>&nbsp;dhe i foli Efronit n&#235; prani t&#235; popullit t&#235; vendit duke th&#235;n&#235;: "D&#235;gjom&#235;, t&#235; lutem! Un&#235; do t&#235; jap &#231;mimin e ar&#235;s, pranoje nga un&#235;, k&#235;shtu un&#235; do t&#235; mund t&#235; varros aty t&#235; vdekur&#235;n time".</p> 
<p><A NAME="an_23:14">23:14</A>&nbsp;Efroni iu p&#235;rgjegj Abrahamit, duke i th&#235;n&#235;:</p> 
<p><A NAME="an_23:15">23:15</A>&nbsp;"Zoti im, d&#235;gjom&#235;! Toka vlen kat&#235;rqind monedha argjendi. &#199;'&#235;sht&#235; kjo midis meje dhe teje? Varrose, pra, t&#235; vdekur&#235;n t&#235;nde".</p> 
<p><A NAME="an_23:16">23:16</A>&nbsp;At&#235;her&#235; Abrahami zbatoi fjal&#235;n e Efronit; dhe Abrahami i peshoi Efronit &#231;mimin q&#235; i kishte th&#235;n&#235; n&#235; prani t&#235; bijve t&#235; Hethit: kat&#235;rqind monedha argjendi, monedha q&#235; tregtar&#235;t p&#235;rdornin midis tyre zakonisht.</p> 
<p><A NAME="an_23:17">23:17</A>&nbsp;K&#235;shtu ara e Efronit q&#235; gjendej n&#235; Malkpelah p&#235;rball&#235; Mamres, ara me shpell&#235;n q&#235; ishte aty dhe t&#235;r&#235; drur&#235;t q&#235; ishin n&#235; ar&#235; dhe n&#235; t&#235; gjith&#235; kufijt&#235; p&#235;rqark,</p> 
<p><A NAME="an_23:18">23:18</A>&nbsp;kaluan n&#235; pron&#235;si t&#235; Abrahamit, n&#235; prani t&#235; bijve t&#235; Hethit dhe t&#235; t&#235; gjith&#235; atyre q&#235; hynin nga porta e qytetit t&#235; Efronit.</p> 
<p><A NAME="an_23:19">23:19</A>&nbsp;Pas k&#235;saj, Abrahami varrosi Sar&#235;n, gruan e tij, n&#235; shpell&#235;n e ar&#235;s s&#235; Makpelahut p&#235;rball&#235; Mamres (q&#235; &#235;sht&#235; Hebroni) n&#235; vendin e Kanaan&#235;ve.</p> 
<p><A NAME="an_23:20">23:20</A>&nbsp;K&#235;shtu ara dhe shpella q&#235; gjendet aty u kaluan nga bijt&#235; e Hethit n&#235; pron&#235; t&#235; Abrahamit, si vend varrimi.</p> 
<p><A NAME="an_24:1">24:1</A>&nbsp;Abrahami ishte tashm&#235; plak dhe ishte n&#235; mosh&#235; t&#235; kaluar; dhe Zoti e kishte bekuar Abrahamin n&#235; &#231;do gj&#235;.</p> 
<p><A NAME="an_24:2">24:2</A>&nbsp;Dhe Abrahami i tha sh&#235;rbyesit m&#235; t&#235; moshuar t&#235; sht&#235;pis&#235; s&#235; tij q&#235; qeveriste t&#235;r&#235; pasurit&#235; e tij: "V&#235;re dor&#235;n t&#235;nde n&#235;n kofsh&#235;n time;</p> 
<p><A NAME="an_24:3">24:3</A>&nbsp;dhe un&#235; do t&#235; b&#235;j q&#235; ti t&#235; betohesh n&#235; em&#235;r t&#235; Zotit, Per&#235;ndis&#235; s&#235; qiejve dhe Per&#235;ndis&#235; t&#235; tok&#235;s, q&#235; ti nuk do t'i marr&#235;sh p&#235;r grua djalit tim asnj&#235; prej bijave t&#235; Kanaanejve n&#235; mes t&#235; t&#235; cil&#235;ve un&#235; banoj;</p> 
<p><A NAME="an_24:4">24:4</A>&nbsp;por do t&#235; shkosh n&#235; vendin tim dhe te fisi im p&#235;r t&#235; marr&#235; nj&#235; grua p&#235;r djalin tim, p&#235;r Isakun".</p> 
<p><A NAME="an_24:5">24:5</A>&nbsp;Sh&#235;rb&#235;tori iu p&#235;rgjegj: "Ndofta ajo grua nuk d&#235;shiron t&#235; m&#235; ndjek&#235; n&#235; k&#235;t&#235; vend; a duhet ta &#231;oj at&#235;her&#235; p&#235;rs&#235;ri birin t&#235;nd n&#235; vendin nga ke dal&#235;?".</p> 
<p><A NAME="an_24:6">24:6</A>&nbsp;At&#235;her&#235; Abrahami i tha: "Ruhu e mos e &#231;o birin tim atje!</p> 
<p><A NAME="an_24:7">24:7</A>&nbsp;Zoti, Per&#235;ndia i qiellit, q&#235; m&#235; hoqi nga sht&#235;pia e atit tim dhe nga vendi ku kam lindur, m&#235; foli dhe m'u betua duke th&#235;n&#235;: "Un&#235; do t'ua jap k&#235;t&#235; vend pasardh&#235;sve t&#235; tu", ai do t&#235; d&#235;rgoj&#235; engj&#235;llin  e tij para teje dhe ti do t&#235; marr&#235;sh andej nj&#235;  grua p&#235;r birin tim.</p> 
<p><A NAME="an_24:8">24:8</A>&nbsp;Dhe n&#235; qoft&#235; se gruaja nuk d&#235;shiron t&#235; t&#235; ndjek&#235;, at&#235;her&#235; ti do t&#235; lirohesh nga ky betim q&#235; m&#235; ke b&#235;r&#235;; vet&#235;m mos e kthe tim bir atje".</p> 
<p><A NAME="an_24:9">24:9</A>&nbsp;K&#235;shtu sh&#235;rbyesi e vuri dor&#235;n n&#235;n kofsh&#235;n e Abrahamit, zotit t&#235; tij, dhe iu betua lidhur me k&#235;t&#235; problem.</p> 
<p><A NAME="an_24:10">24:10</A>&nbsp;Pastaj sh&#235;rbyesi mori dhjet&#235; deve nga devet&#235; e zotit t&#235; tij dhe u nis, duke pasur me vete &#231;do lloj t&#235; mirash t&#235; zot&#235;ris&#235; s&#235; tij. Ai e nisi rrug&#235;n dhe shkoi n&#235; Mesopotami, n&#235; qytetin e Nahorit.</p> 
<p><A NAME="an_24:11">24:11</A>&nbsp;Dhe i gjunj&#235;zoi devet&#235; jasht&#235; qytetit pran&#235; nj&#235; pusi uji, aty nga mbr&#235;mja, n&#235; koh&#235;n kur grat&#235; dalin p&#235;r t&#235; marr&#235; uj&#235;, dhe tha:</p> 
<p><A NAME="an_24:12">24:12</A>&nbsp;"O Zot, Per&#235;ndia i zot&#235;ris&#235; tim Abraham, t&#235; lutem b&#235;j q&#235; sot t&#235; kem mund&#235;sin&#235; t&#235; kem nj&#235; takim t&#235; lumtur, trego dashamir&#235;si ndaj Abrahamit, zotit tim!</p> 
<p><A NAME="an_24:13">24:13</A>&nbsp;Ja, un&#235; po rri pran&#235; k&#235;tij burimi uj&#235;rash, nd&#235;rsa bijat e banor&#235;ve t&#235; qytetit dalin p&#235;r t&#235; mbushur uj&#235;.</p> 
<p><A NAME="an_24:14">24:14</A>&nbsp;B&#235;j q&#235; vajza s&#235; cil&#235;s do t'i them: "Ah, ule shtamb&#235;n t&#235;nde q&#235; un&#235; t&#235; pi" dhe q&#235; do t&#235; m&#235; p&#235;rgjigjet: "Pi, dhe kam p&#235;r t'u dh&#235;n&#235; p&#235;r t&#235; pir&#235; edhe deveve t&#235; tu", t&#235; jet&#235; ajo q&#235; ti ja ke caktuar sh&#235;rbyesit  t&#235;nd Isak. Nga kjo un&#235; do t&#235; kuptoj q&#235;  ti ke treguar dashamir&#235;si ndaj zot&#235;ris&#235; tim".</p> 
<p><A NAME="an_24:15">24:15</A>&nbsp;Ai s'kishte mbaruar s&#235; foluri, kur, ja, doli Rebeka me shtamb&#235;n n&#235; shpatull&#235;n e saj; ajo ishte e bija e Bethuelit, biri i Mikailit, gruaja e Nahorit dhe v&#235;llai i Abrahamit.</p> 
<p><A NAME="an_24:16">24:16</A>&nbsp;Vajza ishte shum&#235; e bukur, e virgj&#235;r dhe asnj&#235; burr&#235; nuk e kishte njohur kurr&#235;. Ajo zbriti n&#235; burim, mbushi shtamb&#235;n e saj dhe u ngjit p&#235;rs&#235;ri lart.</p> 
<p><A NAME="an_24:17">24:17</A>&nbsp;At&#235;her&#235; sh&#235;rbyesi vrapoi n&#235; drejtim t&#235; saj dhe i tha: "Lerm&#235; t&#235; pi pak uj&#235; nga shtamba jote".</p> 
<p><A NAME="an_24:18">24:18</A>&nbsp;Ajo u p&#235;rgjegj: "Pi, zot&#235;ria im"; pastaj shpejtoi ta ul&#235; shtamb&#235;n mbi dor&#235; dhe i dha t&#235; pij&#235;.</p> 
<p><A NAME="an_24:19">24:19</A>&nbsp;Sapo mbaroi s&#235; dh&#235;ni uj&#235; p&#235;r t&#235; pir&#235;, tha: "Do t&#235; mbush uj&#235; edhe p&#235;r devet&#235; e tua, deri sa t&#235; ngopen me uj&#235;".</p> 
<p><A NAME="an_24:20">24:20</A>&nbsp;Me nxitim e zbrazi shtamb&#235;n e saj n&#235; korit&#235;, vrapoi p&#235;rs&#235;ri te burimi p&#235;r t&#235; mbushur uj&#235; p&#235;r t&#235; gjith&#235; devet&#235; e tij.</p> 
<p><A NAME="an_24:21">24:21</A>&nbsp;Nd&#235;rkaq ai njeri e sodiste n&#235; heshtje, p&#235;r t&#235; m&#235;suar n&#235; qoft&#235; se Zoti e kishte b&#235;r&#235; t&#235; mbar&#235; apo jo udh&#235;timin e tij.</p> 
<p><A NAME="an_24:22">24:22</A>&nbsp;Kur devet&#235; mbaruan s&#235; piri, njeriu mori nj&#235; unaz&#235; floriri p&#235;r hund&#235;n q&#235; peshonte gjysm&#235; sikli dhe dy byzylyk&#235; me nj&#235; pesh&#235; prej dhjet&#235; siklesh ari p&#235;r ky&#231;in e dor&#235;s s&#235; saj, dhe tha:</p> 
<p><A NAME="an_24:23">24:23</A>&nbsp;"Bij&#235; e kujt je? Ma thuaj, t&#235; lutem. A ka vend n&#235; sht&#235;pin&#235; e babait t&#235;nd p&#235;r ne, q&#235; ta kalojm&#235; nat&#235;n?".</p> 
<p><A NAME="an_24:24">24:24</A>&nbsp;Ajo u p&#235;rgjegj: "Un&#235; jam bij&#235; e Bethuelit, i biri i Milkahut, q&#235; ajo i lindi n&#235; Nahor".</p> 
<p><A NAME="an_24:25">24:25</A>&nbsp;Dhe shtoi: "Tek ne ka shum&#235; kasht&#235; dhe forazh si dhe vend p&#235;r t&#235; kaluar nat&#235;n".</p> 
<p><A NAME="an_24:26">24:26</A>&nbsp;At&#235;her&#235; njeriu u p&#235;rkul, adhuroi Zotin dhe tha:</p> 
<p><A NAME="an_24:27">24:27</A>&nbsp;"Qoft&#235; i bekuar Zoti, Per&#235;ndia i Abrahamit, zot&#235;ris&#235; tim, q&#235; nuk ka pushuar t&#235; jet&#235; dashamir&#235;s dhe besnik ndaj zot&#235;ris&#235; tim! Sa p&#235;r mua, gjat&#235; udh&#235;timit, Zoti m&#235; &#231;oi n&#235; sht&#235;pin&#235; e v&#235;llez&#235;rve t&#235; zot&#235;ris&#235; tim".</p> 
<p><A NAME="an_24:28">24:28</A>&nbsp;Dhe vajza vrapoi p&#235;r t'i treguar k&#235;to gj&#235;ra n&#235; sht&#235;pin&#235; e n&#235;n&#235;s s&#235; saj.</p> 
<p><A NAME="an_24:29">24:29</A>&nbsp;Por Rebeka kishte nj&#235; v&#235;lla t&#235; quajtur Labano. Dhe Labano doli me vrap jasht&#235; drejt burimit te ai njeri.</p> 
<p><A NAME="an_24:30">24:30</A>&nbsp;Sa pa unaz&#235;n n&#235; hund&#235; dhe byzylyk&#235;t n&#235; ky&#231;et e dor&#235;s t&#235; s&#235; motr&#235;s dhe d&#235;gjoi fjal&#235;t q&#235; Rebeka, motra e tij, thoshte: "K&#235;shtu m&#235; foli ai njeri", iu afrua k&#235;tij njeriu, dhe ja q&#235; u gjet pran&#235; deveve, af&#235;r burimit.</p> 
<p><A NAME="an_24:31">24:31</A>&nbsp;Dhe tha: "Hyr&#235;, i bekuar nga Zoti! Pse rri jasht&#235;? Un&#235; kam p&#235;rgatitur sht&#235;pin&#235; dhe nj&#235; vend p&#235;r devet&#235;".</p> 
<p><A NAME="an_24:32">24:32</A>&nbsp;Njeriu hyri n&#235; sht&#235;pi, dhe Labano shkarkoi devet&#235;, u dha kasht&#235; dhe forazh deveve dhe solli uj&#235; q&#235; t&#235; lante k&#235;mb&#235;t ai dhe njer&#235;zit q&#235; ishin bashk&#235; me t&#235;.</p> 
<p><A NAME="an_24:33">24:33</A>&nbsp;Pastaj i vun&#235; p&#235;rpara p&#235;r t&#235; ngr&#235;n&#235;, por ai tha: "Nuk do t&#235; ha deri sa t&#235; plot&#235;soj porosin&#235; q&#235; m&#235; kan&#235; dh&#235;n&#235;". Tjetri tha: "Fol".</p> 
<p><A NAME="an_24:34">24:34</A>&nbsp;At&#235;her&#235; ai tha: "Un&#235; jam nj&#235; sh&#235;rb&#235;tor i Abrahamit.</p> 
<p><A NAME="an_24:35">24:35</A>&nbsp;Zoti e ka bekuar shum&#235; zot&#235;rin&#235; tim, q&#235; &#235;sht&#235; b&#235;r&#235; i madh; i ka dh&#235;n&#235; dele dhe qe, argjend dhe flori, sh&#235;rbyes dhe sh&#235;rbyese, deve dhe gomar&#235;.</p> 
<p><A NAME="an_24:36">24:36</A>&nbsp;Por Sara, gruaja e zot&#235;ris&#235; tim, i ka lindur n&#235; pleq&#235;rin&#235; e saj nj&#235; djal&#235; zot&#235;ris&#235; tim, i cili i ka dh&#235;n&#235; atij gjith&#231;ka zot&#235;ron.</p> 
<p><A NAME="an_24:37">24:37</A>&nbsp;Dhe zot&#235;ria im m&#235; vuri t&#235; betohem duke th&#235;n&#235;: "Nuk do t&#235; marr&#235;sh grua p&#235;r djalin tim nga bijt&#235; e Kanaanejve, n&#235; vendin ku banoj;</p> 
<p><A NAME="an_24:38">24:38</A>&nbsp;por do t&#235; shkosh n&#235; sht&#235;pin&#235; e babait tim dhe tek af&#235;ria ime dhe aty do t&#235; marr&#235;sh nj&#235; grua p&#235;r birin tim".</p> 
<p><A NAME="an_24:39">24:39</A>&nbsp;At&#235;her&#235; un&#235; i thash&#235; zot&#235;ris&#235; tim: "Ndofta gruaja nuk do t&#235; doj&#235; t&#235; m&#235; ndjek&#235;".</p> 
<p><A NAME="an_24:40">24:40</A>&nbsp;Por ai u p&#235;rgjegj: "Zoti, para t&#235; cilit kam ecur, do t&#235; d&#235;rgoj&#235; engj&#235;llin e tij bashk&#235; me ty dhe do ta b&#235;j t&#235; mbar&#235; udh&#235;timin t&#235;nd, dhe ti do t&#235; marr&#235;sh p&#235;r birin tim nj&#235; grua nga farefisi im dhe nga sht&#235;pia e babait tim.</p> 
<p><A NAME="an_24:41">24:41</A>&nbsp;Do t&#235; lirohesh nga betimi q&#235; m&#235; ke b&#235;r&#235; kur t&#235; shkosh tek af&#235;ria ime; dhe po t&#235; jet&#235; se nuk duan t&#235; ta japin, do t&#235; lirohesh nga betimi q&#235; m&#235; ke b&#235;r&#235;".</p> 
<p><A NAME="an_24:42">24:42</A>&nbsp;Sot kam arritur te burimi dhe thash&#235;: "O Zot, Per&#235;ndia i zot&#235;ris&#235; tim Abraham, n&#235; rast se t&#235; p&#235;lqen k&#235;shtu, t&#235; lutem b&#235;je t&#235; mbar&#235; udh&#235;timin q&#235; kam filluar;</p> 
<p><A NAME="an_24:43">24:43</A>&nbsp;Ja, un&#235; po ndalem pran&#235; burimit t&#235; ujit; b&#235;j q&#235; vajza q&#235; ka p&#235;r t&#235; dal&#235; p&#235;r t&#235; marr&#235; uj&#235; dhe s&#235; cil&#235;s do t'i them: "L&#235;rm&#235; t&#235; pi pak uj&#235; nga shtamba jote",</p> 
<p><A NAME="an_24:44">24:44</A>&nbsp;dhe q&#235; do t&#235; m&#235; thot&#235;: "Pi sa ke nevoj&#235; dhe do t&#235; marr uj&#235; edhe p&#235;r devet&#235; e tua", le t&#235; jet&#235; gruaja q&#235; Zoti i ka caktuar djalit t&#235; zot&#235;ris&#235; tim.</p> 
<p><A NAME="an_24:45">24:45</A>&nbsp;Para se un&#235; t&#235; kisha mbaruar s&#235; foluri n&#235; zemr&#235;n time, doli jasht&#235; Rebeka me shtamb&#235;n e saj mbi shpatull; ajo zbriti te burimi dhe mbushi uj&#235;. At&#235;her&#235; un&#235; i thash&#235;:</p> 
<p><A NAME="an_24:46">24:46</A>&nbsp;"Oh, lerm&#235; t&#235; pi!". Dhe ajo shpejtoi ta ulte shtamb&#235;n nga shpatulla e saj dhe u p&#235;rgjegj: "Pi dhe do t'u jap t&#235; pin&#235; edhe deveve t&#235; tua". K&#235;shtu un&#235; piva dhe ajo u dha t&#235; pin&#235; edhe deveve.</p> 
<p><A NAME="an_24:47">24:47</A>&nbsp;At&#235;her&#235; e pyeta dhe i thash&#235;: "Bij&#235; e kujt je?". Ajo m'u p&#235;rgjegj: "Jam bij&#235; e Bethuelit, biri i Nahorit, q&#235; Milkah lindi". K&#235;shtu un&#235; i vura unaz&#235;n n&#235; hund&#235; dhe byzylyk&#235;t n&#235; ky&#231;et e dor&#235;s.</p> 
<p><A NAME="an_24:48">24:48</A>&nbsp;Pastaj u p&#235;rkula, adhurova Zotin dhe e bekova Zotin, Per&#235;ndin&#235; e Abrahamit, zot&#235;ris&#235; tim, q&#235; m&#235; ka &#231;uar n&#235; rrug&#235;n e drejt&#235; p&#235;r t&#235; marr&#235; p&#235;r birin e tij bij&#235;n e v&#235;llait t&#235; zot&#235;ris&#235; tim.</p> 
<p><A NAME="an_24:49">24:49</A>&nbsp;Dhe tani n&#235; rast se doni t&#235; silleni me dashamir&#235;si dhe besnik&#235;ri ndaj zot&#235;ris&#235; tim, duhet t&#235; ma thoni; n&#235; rast se jo, ma thoni nj&#235;lloj dhe un&#235; do t&#235; kthehem djathtas ose majtas".</p> 
<p><A NAME="an_24:50">24:50</A>&nbsp;At&#235;her&#235; Labano dhe Bethueli u p&#235;rgjigj&#235;n dhe than&#235;: "Kjo varet nga Zoti; ne nuk mund t&#235; flasim as p&#235;r mir&#235; as p&#235;r keq.</p> 
<p><A NAME="an_24:51">24:51</A>&nbsp;Ja, Rebeka &#235;sht&#235; k&#235;tu para teje, merre me vete, shko dhe ajo t&#235; b&#235;het gruaja e birit t&#235; zot&#235;ris&#235; t&#235;nd, ashtu si&#231; ka th&#235;n&#235; Zoti".</p> 
<p><A NAME="an_24:52">24:52</A>&nbsp;Kur sh&#235;rb&#235;tori i Abrahamit d&#235;gjoi fjal&#235;t e tyre u p&#235;rul p&#235;r tok&#235; p&#235;rpara Zotit.</p> 
<p><A NAME="an_24:53">24:53</A>&nbsp;Sh&#235;rb&#235;tori nxori sende t&#235; argj&#235;ndta dhe t&#235; arta si dhe rroba dhe ia dha Rebek&#235;s; dhe u dhuroi gjithashtu sende t&#235; vlefshme v&#235;llait dhe n&#235;n&#235;s s&#235; Rebek&#235;s.</p> 
<p><A NAME="an_24:54">24:54</A>&nbsp;Pastaj h&#235;ngr&#235;n e pin&#235; ai dhe njer&#235;zit q&#235; ishin bashk&#235; me t&#235;; u ndal&#235;n vet&#235;m at&#235; nat&#235;. Kur u ngrit&#235;n n&#235; m&#235;ngjes, sh&#235;rb&#235;tori tha: "M&#235; lini t&#235; kthehem te zot&#235;ria im".</p> 
<p><A NAME="an_24:55">24:55</A>&nbsp;V&#235;llai dhe n&#235;na e Rebek&#235;s than&#235;: "L&#235;re q&#235; vajza t&#235; rrij&#235; disa dit&#235; me ne, t&#235; pakt&#235;n dhjet&#235; dit&#235;; pastaj mund t&#235; ik&#235;".</p> 
<p><A NAME="an_24:56">24:56</A>&nbsp;Por ai iu p&#235;rgjegj atyre: "Mos m&#235; mbani, sepse Zoti e ka b&#235;r&#235; t&#235; mbar&#235; udh&#235;timin tim; m&#235; lini t&#235; iki, q&#235; un&#235; t&#235; kthehem te zot&#235;ria im".</p> 
<p><A NAME="an_24:57">24:57</A>&nbsp;At&#235;her&#235; ata i than&#235;: "T&#235; th&#235;rresim vajz&#235;n dhe ta pyesim at&#235;".</p> 
<p><A NAME="an_24:58">24:58</A>&nbsp;At&#235;her&#235; thirr&#235;n Rebek&#235;n dhe i than&#235;: "A do t&#235; shkosh me k&#235;t&#235; njeri?". Ajo u p&#235;rgjegj: "Po, do t&#235; shkoj".</p> 
<p><A NAME="an_24:59">24:59</A>&nbsp;K&#235;shtu e lan&#235; Rebek&#235;n, motr&#235;n e tyre, t&#235; shkoj&#235; dhe taj&#235;n e saj t&#235; shkoj&#235; me sh&#235;rb&#235;torin dhe njer&#235;zit e Abrahamit.</p> 
<p><A NAME="an_24:60">24:60</A>&nbsp;Dhe e bekuan Rebek&#235;n dhe i than&#235;: "Motra jon&#235;, ti u b&#235;fsh n&#235;na e mij&#235;ra miz&#235;ri njer&#235;zish dhe pasardh&#235;sit e tu pa&#231;in n&#235; dor&#235; portat e armiqve t&#235; tyre".</p> 
<p><A NAME="an_24:61">24:61</A>&nbsp;At&#235;her&#235; Rebeka dhe sh&#235;rbyeset e saj u ngrit&#235;n m&#235; k&#235;mb&#235;, hip&#235;n mbi devet&#235; dhe shkuan pas k&#235;tij njeriu. K&#235;shtu sh&#235;rb&#235;tori mori Rebek&#235;n dhe iku.</p> 
<p><A NAME="an_24:62">24:62</A>&nbsp;Nd&#235;rkaq Isaku ishte kthyer nga pusi i Lahai-Roit, sepse banonte n&#235; krahin&#235;n e Negevit.</p> 
<p><A NAME="an_24:63">24:63</A>&nbsp;Isaku kishte dal&#235; aty nga mbr&#235;mja n&#235; fush&#235; p&#235;r t'u menduar; dhe ai ngriti syt&#235; dhe pa disa deve q&#235; po vinin.</p> 
<p><A NAME="an_24:64">24:64</A>&nbsp;Edhe Rebeka ngriti syt&#235; dhe pa Isakun; at&#235;her&#235; zbriti me t&#235; shpejt&#235; nga deveja,</p> 
<p><A NAME="an_24:65">24:65</A>&nbsp;dhe i tha sh&#235;rb&#235;torit: "Kush &#235;sht&#235; ai njeri q&#235; vjen nga fusha drejt nesh?". Sh&#235;rb&#235;tori u p&#235;rgjegj: "&#201;sht&#235; zot&#235;ria im". At&#235;her&#235; ajo mori vellon dhe u mbulua.</p> 
<p><A NAME="an_24:66">24:66</A>&nbsp;Pastaj sh&#235;rb&#235;tori i tregoi Isakut t&#235;r&#235; gj&#235;rat q&#235; kishte b&#235;r&#235;.</p> 
<p><A NAME="an_24:67">24:67</A>&nbsp;Dhe Isaku e futi Rebek&#235;n n&#235; &#231;adr&#235;n e Sar&#235;s, n&#235;n&#235;s s&#235; tij, dhe e mori me vete; ajo u b&#235; gruaja e tij dhe ai e dashuroi. K&#235;shtu Isaku u ngush&#235;llua mbas vdekjes s&#235; n&#235;n&#235;s s&#235; tij.</p> 
<p><A NAME="an_25:1">25:1</A>&nbsp;Pastaj Abrahami mori nj&#235; grua tjet&#235;r, q&#235; quhej Keturah.</p> 
<p><A NAME="an_25:2">25:2</A>&nbsp;Dhe kjo i lindi Zimranin, Jokshanin, Medanin, Madianin, Ishbakun dhe Shuahin.</p> 
<p><A NAME="an_25:3">25:3</A>&nbsp;Jokshanit i lindi Sheba dhe Dedani. Bijt&#235; e Dedanit ishin Asshurimi, Letushimi dhe Leumimi.</p> 
<p><A NAME="an_25:4">25:4</A>&nbsp;Bijt&#235; e Madianit ishin Efahu, Eferi, Hanoku, Abidahu dhe Eldaahu. T&#235;r&#235; k&#235;ta ishin bijt&#235; e Keturahut.</p> 
<p><A NAME="an_25:5">25:5</A>&nbsp;Dhe Abrahami i dha Isakut gjith&#231;ka zot&#235;ronte;</p> 
<p><A NAME="an_25:6">25:6</A>&nbsp;por bijve q&#235; Abrahami kishte pasur nga konkubinat u dha disa dhurata dhe, sa ishte ende gjall&#235;, i d&#235;rgoi larg birit t&#235; tij Isakut, drejt lindjes, n&#235; nj&#235; vend t&#235; lindjes.</p> 
<p><A NAME="an_25:7">25:7</A>&nbsp;K&#235;to jan&#235; vitet e jet&#235;s s&#235; Abrahamit: ai jetoi gjithsej nj&#235;qind e shtat&#235;dhjet&#235; e pes&#235; vjet.</p> 
<p><A NAME="an_25:8">25:8</A>&nbsp;Pastaj Abrahami dha frym&#235;n e fundit dhe vdiq n&#235; pleq&#235;ri t&#235; mbar&#235;, i shtyr&#235; n&#235; mosh&#235; dhe i ngopur me dit&#235;, dhe u bashkua me popullin e tij.</p> 
<p><A NAME="an_25:9">25:9</A>&nbsp;Dhe bijt&#235; e tij Isaku dhe Ismaeli e varros&#235;n n&#235; shpell&#235;n e Makpelahut n&#235; ar&#235;n e Efronit, biri i Zoarit, Hiteut, q&#235; ndodhet p&#235;rball&#235; Mamres,</p> 
<p><A NAME="an_25:10">25:10</A>&nbsp;ar&#235; q&#235; Abrahami u kishte bler&#235; bijve t&#235; Hethit. Aty u varros&#235;n Abrahami dhe e shoqja Sara.</p> 
<p><A NAME="an_25:11">25:11</A>&nbsp;Mbas vdekjes s&#235; Abrahamit, Per&#235;ndia bekoi birin e tij Isakun; dhe Isaku q&#235;ndroi pran&#235; pusit t&#235; Lahai-Roit.</p> 
<p><A NAME="an_25:12">25:12</A>&nbsp;Tani k&#235;ta jan&#235; pasardh&#235;sit e Ismaelit, bir i Abrahamit, q&#235; egjiptasja Agar, sh&#235;rb&#235;torja e Sar&#235;s, i kishte lindur Abrahamit.</p> 
<p><A NAME="an_25:13">25:13</A>&nbsp;K&#235;ta jan&#235; emrat e bijve t&#235; Ismaelit, simbas emrit t&#235; brezave t&#235; tyre: Nebajothi, i par&#235;linduri i Ismaelit; pastaj Kedari, Abdeeli, Mibsami,</p> 
<p><A NAME="an_25:14">25:14</A>&nbsp;Mishma, Dumahu, Masa,</p> 
<p><A NAME="an_25:15">25:15</A>&nbsp;Hadari, Tema, Jeturi, Nafishi dhe Kedemahu.</p> 
<p><A NAME="an_25:16">25:16</A>&nbsp;K&#235;ta jan&#235; bijt&#235; e Ismaelit dhe emrat e tyre, simbas fshatrave dhe fushimeve t&#235; tyre. Ata qen&#235; dymb&#235;dhjet&#235; princ&#235;rit e kombeve t&#235; tyre p&#235;rkat&#235;s.</p> 
<p><A NAME="an_25:17">25:17</A>&nbsp;Por k&#235;to jan&#235; vitet e jet&#235;s s&#235; Ismaelit, gjithsej nj&#235;qind e tridhjet&#235; e shtat&#235; vjet; pastaj ai dha frym&#235; dhe vdiq, dhe u bashkua me popullin e tij.</p> 
<p><A NAME="an_25:18">25:18</A>&nbsp;(Dhe bijt&#235; e tij banuan nga Havilahu deri n&#235; Shur, q&#235; &#235;sht&#235; n&#235; lindje t&#235; Egjiptit, n&#235; drejtim t&#235; Asiris&#235;). Ai u vendos n&#235; prani t&#235; t&#235; gjith&#235; v&#235;llez&#235;rve t&#235; tij.</p> 
<p><A NAME="an_25:19">25:19</A>&nbsp;K&#235;ta jan&#235; pasardh&#235;sit e Isakut, birit t&#235; Abrahamit.</p> 
<p><A NAME="an_25:20">25:20</A>&nbsp;Abrahamit i lindi Isaku; dhe Isaku ishte dyzet vje&#231; kur mori p&#235;r grua Rebek&#235;n, e bija e Bethuelit, Arameu i Paddan-Aranit dhe motra e Labanos, Arameut.</p> 
<p><A NAME="an_25:21">25:21</A>&nbsp;Isaku e luti Zotin p&#235;r gruan e tij sepse ajo ishte shterp&#235;. Zoti ia plot&#235;soi d&#235;shir&#235;n dhe Rebeka, gruaja e tij, u ngjiz.</p> 
<p><A NAME="an_25:22">25:22</A>&nbsp;Por f&#235;mij&#235;t shtynin njeri-tjetrin n&#235; barkun e saj dhe ajo tha: "N&#235; qoft&#235; se &#235;sht&#235; k&#235;shtu (q&#235; iu p&#235;rgjigj Zoti), pse gjendem un&#235; n&#235; k&#235;to kushte?". Dhe k&#235;shtu vajti t&#235; konsultohet me Zotin.</p> 
<p><A NAME="an_25:23">25:23</A>&nbsp;Dhe Zoti i tha: "Dy kombe ndodhen n&#235; barkun t&#235;nd dhe dy popuj kan&#235; p&#235;r t&#235; dal&#235; nga p&#235;rbrend&#235;shmet e barkut t&#235;nd. Njeri nga k&#235;ta dy popuj do t&#235; jet&#235; m&#235; i fort&#235; se tjetri, dhe m&#235; i madhi do t'i sh&#235;rbej&#235; m&#235; t&#235; voglit".</p> 
<p><A NAME="an_25:24">25:24</A>&nbsp;Kur erdhi koha p&#235;r t&#235; q&#235; t&#235; lindte, ajo kishte n&#235; bark dy binjak&#235;.</p> 
<p><A NAME="an_25:25">25:25</A>&nbsp;Dhe i pari q&#235; doli jasht&#235; ishte i kuq; ai ishte krejt si nj&#235; mantel leshtor, prandaj i vun&#235; emrin Esau.</p> 
<p><A NAME="an_25:26">25:26</A>&nbsp;Pastaj doli v&#235;llai i tij, i cili me dor&#235; mbante thembr&#235;n e k&#235;mb&#235;s t&#235; Esaut; prandaj e quajt&#235;n Jakob. Por Isaku ishte shtat&#235;dhjet&#235; vje&#231; kur Rebeka i lindi.</p> 
<p><A NAME="an_25:27">25:27</A>&nbsp;Dy f&#235;mij&#235;t u rrit&#235;n dhe Esau u b&#235; nj&#235; gjahtar i sprovuar, nj&#235; njeri fshatarak, nd&#235;rsa Jakobi ishte nj&#235; njeri i qet&#235;, q&#235; jetonte n&#235; &#231;adra.</p> 
<p><A NAME="an_25:28">25:28</A>&nbsp;Por Isaku e donte Esaun, sepse mishin e gjahut e p&#235;lqente; Rebeka nga ana e saj donte Jakobin.</p> 
<p><A NAME="an_25:29">25:29</A>&nbsp;Nj&#235; her&#235; q&#235; Jakobi gatoi p&#235;r vete nj&#235; sup&#235;, Esau erdhi nga fusha krejt i lodhur.</p> 
<p><A NAME="an_25:30">25:30</A>&nbsp;Dhe Esau i tha Jakobit: "T&#235; lutem, m&#235; l&#235;r&#235; t&#235; ha pak nga kjo sup&#235; e kuqe, sepse jam i lodhur". P&#235;r k&#235;t&#235; ar&#235;sye e quajt&#235;n Edom.</p> 
<p><A NAME="an_25:31">25:31</A>&nbsp;Por Jakobi iu p&#235;rgjegj: "M&#235; shit m&#235; par&#235; par&#235;birnin&#235; t&#235;nde".</p> 
<p><A NAME="an_25:32">25:32</A>&nbsp;Esau tha: "Ja un&#235; jam duke vdekur, &#231;'dobi kam nga par&#235;birnia?".</p> 
<p><A NAME="an_25:33">25:33</A>&nbsp;At&#235;her&#235; Jakobi tha: "M&#235; par&#235; betomu". Dhe Esau iu betua dhe i shiti Jakobit par&#235;birnin&#235; e tij.</p> 
<p><A NAME="an_25:34">25:34</A>&nbsp;Pastaj Jakobi i dha Esaut buk&#235; dhe sup&#235; me thjerr&#235;za. Dhe ai h&#235;ngri dhe piu, pastaj u ngrit dhe iku. K&#235;shtu Esau shp&#235;rfilli par&#235;birnin&#235; e tij.</p> 
<p><A NAME="an_26:1">26:1</A>&nbsp;Por ndodhi nj&#235; munges&#235; ushqimesh n&#235; vend, p&#235;rve&#231; asaj t&#235; par&#235;s q&#235; kishte ndodhur n&#235; koh&#235;n e Abrahamit. Pastaj Isaku shkoi tek Abimeleku, mbreti i Filistejve n&#235; Gerar.</p> 
<p><A NAME="an_26:2">26:2</A>&nbsp;At&#235;her&#235; Zoti iu shfaq dhe i tha: "Mos zbrit n&#235; Egjipt, q&#235;ndro n&#235; vendin q&#235; do t&#235; t&#235; them.</p> 
<p><A NAME="an_26:3">26:3</A>&nbsp;Q&#235;ndro n&#235; k&#235;t&#235; vend dhe un&#235; do t&#235; jem me ty dhe do t&#235; t&#235; bekoj, sepse kam p&#235;r t&#235; t&#235; dh&#235;n&#235; ty dhe pasardh&#235;sve t&#235; tu t&#235;r&#235; k&#235;to vende dhe do ta mbaj betimin q&#235; i kam b&#235;r&#235; Abrahamit, babait t&#235;nd,</p> 
<p><A NAME="an_26:4">26:4</A>&nbsp;dhe do t'i shumoj pasardh&#235;sit e tu si yjet e qiellit; do t'u jap atyre t&#235;r&#235; k&#235;to vende, dhe t&#235; gjitha kombet e tok&#235;s do t&#235; bekohen te pasardh&#235;sit e tu,</p> 
<p><A NAME="an_26:5">26:5</A>&nbsp;sepse Abrahami iu bind vullnetit tim dhe respektoi urdh&#235;rat, urdh&#235;rimet, statutet dhe ligjet e mia".</p> 
<p><A NAME="an_26:6">26:6</A>&nbsp;K&#235;shtu Isaku q&#235;ndroi n&#235; Gerar.</p> 
<p><A NAME="an_26:7">26:7</A>&nbsp;Kur njer&#235;zit e vendit i b&#235;nin pyetje rreth gruas s&#235; tij, ai u p&#235;rgjigjej: "&#201;sht&#235; motra ime", sepse kishte frik&#235; t&#235; thoshte: "&#201;sht&#235; gruaja ime", sepse mendonte: "Njer&#235;zit e vendit mund t&#235; m&#235; vrasin p&#235;r shkak t&#235; Rebek&#235;s, sepse ajo &#235;sht&#235; e pashme".</p> 
<p><A NAME="an_26:8">26:8</A>&nbsp;Kur kishte kaluar nj&#235; koh&#235; e gjat&#235; n&#235; at&#235; vend, Abimelekut, mbretit t&#235; Filistejve, i rastisi t&#235; shikoj&#235; nga dritarja dhe pa Isakun q&#235; p&#235;rk&#235;dhelte Rebek&#235;n, gruan e tij.</p> 
<p><A NAME="an_26:9">26:9</A>&nbsp;At&#235;her&#235; Abimeleku thiri Isakun dhe i tha: "Ajo &#235;sht&#235; me siguri gruaja jote; si b&#235;het q&#235; ti the: "Ajo &#235;sht&#235; motra ime"?". Isaku iu p&#235;rgjegj: "Sepse thoja: "Nuk do t&#235; doja t&#235; vdes p&#235;r shkak t&#235; saj"".</p> 
<p><A NAME="an_26:10">26:10</A>&nbsp;Abimeleku tha: "&#199;'&#235;sht&#235; kjo q&#235; na b&#235;re? Ndokush nga populli mund t&#235; binte leht&#235; n&#235; shtrat me gruan t&#235;nde dhe ti do t&#235; na kishe ngarkuar me faj t&#235; r&#235;nd&#235;".</p> 
<p><A NAME="an_26:11">26:11</A>&nbsp;K&#235;shtu Abimeleku i dha k&#235;t&#235; urdh&#235;r t&#235;r&#235; popullit: "Kushdo q&#235; prek k&#235;t&#235; njeri ose t&#235; shoqen do t&#235; d&#235;nohet pa tjet&#235;r me vdekje".</p> 
<p><A NAME="an_26:12">26:12</A>&nbsp;Isaku mbolli n&#235; at&#235; vend dhe po at&#235; vit korri nj&#235; prodhim nj&#235;qind her&#235; m&#235; t&#235; madh; dhe Zoti e bekoi.</p> 
<p><A NAME="an_26:13">26:13</A>&nbsp;Ky njeri u b&#235; i madh dhe vazhdoi t&#235; rritet deri sa u b&#235; jasht&#235;zakonisht i madh.</p> 
<p><A NAME="an_26:14">26:14</A>&nbsp;Ai arriti t&#235; zot&#235;roj&#235; kope dh&#235;nsh dhe qesh dhe kishte nj&#235; num&#235;r t&#235; madh sh&#235;rb&#235;tor&#235;sh. K&#235;shtu Filistejt&#235; e pat&#235;n zili,</p> 
<p><A NAME="an_26:15">26:15</A>&nbsp;dhe p&#235;r k&#235;t&#235; ar&#235;sye i zun&#235;, duke i mbushur me dhe, t&#235;r&#235; puset q&#235; sh&#235;rb&#235;tor&#235;t e babait t&#235; tij kishin hapur n&#235; koh&#235;n e Abrahamit, atit t&#235; tij.</p> 
<p><A NAME="an_26:16">26:16</A>&nbsp;At&#235;her&#235; Abimeleku i tha Isakut: "Largohu nga ne, sepse ti je shum&#235; m&#235; i fuqish&#235;m se ne".</p> 
<p><A NAME="an_26:17">26:17</A>&nbsp;K&#235;shtu Isaku u largua q&#235; andej dhe u vendos n&#235; lugin&#235;n e Gerarit, dhe aty banoi.</p> 
<p><A NAME="an_26:18">26:18</A>&nbsp;Dhe Isaku filloi t&#235; hap&#235; puse uji q&#235; ishin hapur n&#235; koh&#235;n e Abrahamit, atit t&#235; tij, dhe q&#235; Filistejt&#235; i kishin mbyllur mbas vdekjes s&#235; Abrahamit, dhe u vuri po ato emra q&#235; u kishte v&#235;n&#235; babai i tij.</p> 
<p><A NAME="an_26:19">26:19</A>&nbsp;Pastaj sh&#235;rb&#235;tor&#235;t e Isakut g&#235;rmuan n&#235; lugin&#235; dhe gjet&#235;n aty nj&#235; pus me uj&#235; t&#235; fresk&#235;t.</p> 
<p><A NAME="an_26:20">26:20</A>&nbsp;Por barinjt&#235; e Gerarit u grind&#235;n me &#231;oban&#235;t e Isakut, duke u th&#235;n&#235;: "Uji &#235;sht&#235; yni". Dhe ai e quajti pusin Esek, sepse ata e kishin kund&#235;rshtuar.</p> 
<p><A NAME="an_26:21">26:21</A>&nbsp;Sh&#235;rb&#235;tor&#235;t hap&#235;n pastaj nj&#235; pus tjet&#235;r, por ata kund&#235;rshtuan edhe p&#235;r k&#235;t&#235;. Dhe Isaku e quajti Sitnah.</p> 
<p><A NAME="an_26:22">26:22</A>&nbsp;At&#235;her&#235; ai u largua q&#235; andej dhe hapi nj&#235; pus tjet&#235;r p&#235;r t&#235; cilin nuk pati kund&#235;rshtim. Dhe ai e quajti at&#235; Rehoboth, sepse ai tha: "Tani Zoti na ka v&#235;n&#235; larg dhe ne do t&#235; kemi mbar&#235;si n&#235; k&#235;t&#235; vend".</p> 
<p><A NAME="an_26:23">26:23</A>&nbsp;Pastaj s&#235; k&#235;tejmi Isaku u ngjit n&#235; Beer-Sheba.</p> 
<p><A NAME="an_26:24">26:24</A>&nbsp;Dhe Zoti iu shfaq po at&#235; nat&#235; dhe i tha: "Un&#235; jam Per&#235;ndia i Abrahamit, babait t&#235;nd; mos ki frik&#235;, sepse un&#235; jam me ty; do t&#235; t&#235; bekoj dhe do t&#235; shumoj pasardh&#235;sit e tu, p&#235;r hir t&#235; Abrahamit, sh&#235;rb&#235;torit tim".</p> 
<p><A NAME="an_26:25">26:25</A>&nbsp;At&#235;her&#235; ai nd&#235;rtoi n&#235; at&#235; vend nj&#235; altar dhe p&#235;rmendi emrin e Zotit, dhe po aty ai ngriti edhe &#231;adr&#235;n e tij. Aty sh&#235;rb&#235;tor&#235;t e Isakut hap&#235;n nj&#235; pus.</p> 
<p><A NAME="an_26:26">26:26</A>&nbsp;Pastaj Abimeleku nga Gerari shkoi tek ai bashk&#235; me Ahucathin, mikun e tij, dhe me Pikolin, kreun e ushtris&#235; s&#235; tij.</p> 
<p><A NAME="an_26:27">26:27</A>&nbsp;Dhe Isaku u tha atyre: "Pse keni ardhur tek un&#235;, p&#235;r deri sa m&#235; urreni dhe m&#235; keni larguar prej jush?".</p> 
<p><A NAME="an_26:28">26:28</A>&nbsp;At&#235;her&#235; ata u p&#235;rgjigj&#235;n: "Ne e pam&#235; qart&#235; q&#235; Zoti &#235;sht&#235; me ty. K&#235;shtu tham&#235;: "Le t&#235; b&#235;jm&#235; nj&#235; betim midis nesh, midis nesh dhe teje, dhe t&#235; p&#235;rfundojm&#235; nj&#235; aleanc&#235; me ty":</p> 
<p><A NAME="an_26:29">26:29</A>&nbsp;dhe k&#235;shtu ti nuk do t&#235; na b&#235;sh asnj&#235; t&#235; keqe, ashtu si ne nuk t&#235; kemi prekur, nuk t&#235; kemi b&#235;r&#235; ve&#231;se t&#235; mira dhe t&#235; kemi l&#235;n&#235; t&#235; ik&#235;sh n&#235; paqe. Ti je tani i bekuari i Zotit".</p> 
<p><A NAME="an_26:30">26:30</A>&nbsp;K&#235;shtu Isaku shtroi p&#235;r ta nj&#235; banket dhe ata h&#235;ngr&#235;n e pin&#235;.</p> 
<p><A NAME="an_26:31">26:31</A>&nbsp;T&#235; nes&#235;rmen n&#235; m&#235;ngjes u ngrit&#235;n her&#235;t dhe shk&#235;mbyen nj&#235; betim. Pastaj Isaku i p&#235;rcolli dhe ata ik&#235;n n&#235; paqe.</p> 
<p><A NAME="an_26:32">26:32</A>&nbsp;Po at&#235; dit&#235; ndodhi q&#235; sh&#235;rb&#235;tor&#235;t e Isakut erdh&#235;n p&#235;r ta lajm&#235;ruar p&#235;r pusin q&#235; kishin hapur duke i th&#235;n&#235;: "Kemi gjetur uj&#235;".</p> 
<p><A NAME="an_26:33">26:33</A>&nbsp;Dhe ai e quajti at&#235; Shibah. P&#235;r k&#235;t&#235; ar&#235;sye qyteti mban emrin Beer-Sheba edhe sot e k&#235;saj dite.</p> 
<p><A NAME="an_26:34">26:34</A>&nbsp;N&#235; mosh&#235;n dyzetvje&#231;are Esau mori p&#235;r grua Juditin, t&#235; bij&#235;n e Beerit, Hiteut dhe t&#235; Basemathit, bij&#235; e Elonit, Hiteut.</p> 
<p><A NAME="an_26:35">26:35</A>&nbsp;K&#235;to u b&#235;n&#235; shkas p&#235;r nj&#235; hidh&#235;rim t&#235; thell&#235; t&#235; Isakut dhe t&#235; Rebek&#235;s.</p> 
<p><A NAME="an_27:1">27:1</A>&nbsp;Kur Isaku u plak dhe syt&#235; e tij u dob&#235;suan aq shum&#235; sa nuk shikonte m&#235;, ai thirri t&#235; birin Esau dhe i tha: "Biri im!".</p> 
<p><A NAME="an_27:2">27:2</A>&nbsp;Esau i tha: "Ja ku jam!". At&#235;her&#235; Isaku i tha: "Ja, un&#235; jam plak dhe nuk e di n&#235; &#231;'dit&#235; kam p&#235;r t&#235; vdekur.</p> 
<p><A NAME="an_27:3">27:3</A>&nbsp;Prandaj merr tani arm&#235;t e tua, kukur&#235;n dhe harkun t&#235;nd, dil n&#235;p&#235;r fushat dhe kap p&#235;r mua kafsh&#235; gjahu;</p> 
<p><A NAME="an_27:4">27:4</A>&nbsp;pastaj m&#235; p&#235;rgatit nj&#235; gjell&#235; t&#235; shijshme nga ato q&#235; m&#235; p&#235;lqejn&#235; dhe sillma, q&#235; un&#235; ta ha dhe shpirti im t&#235; t&#235; bekoj&#235; para se t&#235; vdes".</p> 
<p><A NAME="an_27:5">27:5</A>&nbsp;Tani Rebeka rrinte duke d&#235;gjuar, nd&#235;rsa Isaku i fliste birit t&#235; tij Esau. K&#235;shtu Esau shkoi n&#235;p&#235;r fusha p&#235;r t&#235; gjuajtur kafsh&#235; t&#235; egra p&#235;r t'ia shp&#235;n&#235; t&#235; atit.</p> 
<p><A NAME="an_27:6">27:6</A>&nbsp;At&#235;her&#235; Rebeka i foli Jakobit, birit t&#235; saj, dhe i tha: "Ja, un&#235; d&#235;gjova baban&#235; t&#235;nd q&#235; i fliste Esaut, v&#235;llait t&#235;nd duke i th&#235;n&#235;:</p> 
<p><A NAME="an_27:7">27:7</A>&nbsp;"M&#235; sill gjah dhe m&#235; p&#235;rgatit nj&#235; gjell&#235; t&#235; shijshme, q&#235; un&#235; ta ha dhe t&#235; t&#235; bekoj n&#235; prani t&#235; Zotit, para se t&#235; vdes".</p> 
<p><A NAME="an_27:8">27:8</A>&nbsp;Prandaj, biri im, bindju z&#235;rit tim dhe b&#235;j at&#235; q&#235; t&#235; urdh&#235;roj.</p> 
<p><A NAME="an_27:9">27:9</A>&nbsp;Shko tani n&#235; kope dhe m&#235; sill dy keca t&#235; mir&#235;; un&#235; do t&#235; p&#235;rgatis nj&#235; gjell&#235; t&#235; shijshme p&#235;r baban&#235; t&#235;nd, nga ato q&#235; i p&#235;lqejn&#235; atij.</p> 
<p><A NAME="an_27:10">27:10</A>&nbsp;Pastaj ti do t'ia &#231;osh babait t&#235;nd q&#235; ta haj&#235;, dhe k&#235;shtu ai do t&#235; bekoj&#235; para se t&#235; vdes&#235;".</p> 
<p><A NAME="an_27:11">27:11</A>&nbsp;Jakobi i tha Rebek&#235;s, n&#235;n&#235;s s&#235; tij: "Ja, v&#235;llai im Esau &#235;sht&#235; leshtor, nd&#235;rsa un&#235; e kam l&#235;kur&#235;n t&#235; l&#235;muar.</p> 
<p><A NAME="an_27:12">27:12</A>&nbsp;Ndofta babai im m&#235; prek me dor&#235;; do t'i dukem atij mashtrues dhe do t&#235; t&#235;rheq mbi vete nj&#235; mallkim n&#235; vend t&#235; nj&#235; bekimi".</p> 
<p><A NAME="an_27:13">27:13</A>&nbsp;Por n&#235;na e tij iu p&#235;rgjegj: "Ky mallkim le t&#235; bjer&#235; mbi mua, biri im! Bindju vet&#235;m asaj q&#235; t&#235; thash&#235; dhe shko t&#235; marr&#235;sh kecat".</p> 
<p><A NAME="an_27:14">27:14</A>&nbsp;Ai vajti pra t'i marr&#235; dhe ia &#231;oi n&#235;n&#235;s s&#235; tij; dhe e &#235;ma p&#235;rgatiti me to nj&#235; gjell&#235; t&#235; shijshme, nga ato q&#235; i p&#235;lqenin babait t&#235; tij.</p> 
<p><A NAME="an_27:15">27:15</A>&nbsp;Pastaj Rebeka mori rrobat m&#235; t&#235; bukura t&#235; Esaut, birit t&#235; saj m&#235; t&#235; madh, q&#235; i mbante n&#235; sht&#235;pi pran&#235; vetes, dhe ia veshi Jakobit, birit t&#235; saj m&#235; t&#235; vog&#235;l;</p> 
<p><A NAME="an_27:16">27:16</A>&nbsp;dhe me l&#235;kur&#235;t e kecave veshi duart e tij dhe pjes&#235;n e l&#235;muar t&#235; qaf&#235;s s&#235; tij.</p> 
<p><A NAME="an_27:17">27:17</A>&nbsp;Pastaj vuri n&#235; dor&#235; t&#235; Jakobit, birit t&#235; saj, gjell&#235;n e shijshme dhe buk&#235;n q&#235; kishte p&#235;rgatitur.</p> 
<p><A NAME="an_27:18">27:18</A>&nbsp;At&#235;her&#235; ai shkoi tek i ati dhe i tha: "Ati im!". Isaku u p&#235;rgjegj: "Ja ku jam; kush je ti, biri im?".</p> 
<p><A NAME="an_27:19">27:19</A>&nbsp;At&#235;her&#235; Jakobi i tha babait t&#235; tij: "Jam Esau, i par&#235;linduri yt. B&#235;ra si&#231; m&#235; ke th&#235;n&#235;. Tani &#231;ohu, ulu dhe fillo t&#235; hash nga gjahu im, me q&#235;llim q&#235; shpirti yt t&#235; m&#235; bekoj&#235;".</p> 
<p><A NAME="an_27:20">27:20</A>&nbsp;Por Isaku i tha t&#235; birit: "Por si b&#235;re q&#235; e gjete kaq shpejt, biri im?". Ai u p&#235;rgjegj: "Sepse Zoti, Per&#235;ndia yt, b&#235;ri q&#235; t&#235; vij&#235; tek un&#235;".</p> 
<p><A NAME="an_27:21">27:21</A>&nbsp;At&#235;her&#235; Isaku i tha Jakobit: "Afrohu dhe l&#235;rm&#235; t&#235; t&#235; prek, biri im, p&#235;r t&#235; ditur n&#235;se je pik&#235;risht biri im Esau ose jo".</p> 
<p><A NAME="an_27:22">27:22</A>&nbsp;Dhe k&#235;shtu Jakobi iu afrua Isakut, babait t&#235; tij; dhe mbasi ky e preku me dor&#235;, tha: "Z&#235;ri &#235;sht&#235; i Jakobit, por duart jan&#235; duart e Esaut".</p> 
<p><A NAME="an_27:23">27:23</A>&nbsp;K&#235;shtu ai nuk e njohu, sepse duart e tij ishin leshtore ashtu si duart e v&#235;llait t&#235; tij Esau; dhe e bekoi.</p> 
<p><A NAME="an_27:24">27:24</A>&nbsp;Dhe tha: "A je ti me t&#235; v&#235;rtet&#235; biri im Esau?". Ai u p&#235;rgjigj: "Po".</p> 
<p><A NAME="an_27:25">27:25</A>&nbsp;At&#235;her&#235; Isaku i tha: "M&#235; sh&#235;rbe q&#235; t&#235; ha nga gjahu i birit tim dhe shpirti im t&#235; t&#235; bekoj&#235;". K&#235;shtu Jakobi i sh&#235;rbeu dhe Isaku h&#235;ngri. Jakobi i solli edhe ver&#235; dhe ai e piu.</p> 
<p><A NAME="an_27:26">27:26</A>&nbsp;Pastaj babai i tij Isaku i tha: "Tani afrohu dhe m&#235; puth, biri im".</p> 
<p><A NAME="an_27:27">27:27</A>&nbsp;Dhe ai u afrua dhe e puthi. Dhe Isaku ndjeu er&#235;n e rrobave t&#235; tij dhe e bekoi duke th&#235;n&#235;: "Ja, era e tim biri &#235;sht&#235; si era e nj&#235; fushe, q&#235; Zoti e ka bekuar.</p> 
<p><A NAME="an_27:28">27:28</A>&nbsp;Per&#235;ndia t&#235; dh&#235;nt&#235; ves&#235;n e qiellit dhe pjellorin&#235; e tok&#235;s, si edhe boll&#235;kun e grurit dhe t&#235; ver&#235;s.</p> 
<p><A NAME="an_27:29">27:29</A>&nbsp;T&#235; sh&#235;rbefshin popujt dhe kombet u p&#235;rkulshin para teje. Qofsh pronar i v&#235;llez&#235;rve t&#235; tu dhe bijt&#235; e n&#235;n&#235;s sate u p&#235;rkulshin para teje. I mallkuar qoft&#235; cilido t&#235; mallkon, i bekuar qoft&#235; cilido t&#235; bekon!".</p> 
<p><A NAME="an_27:30">27:30</A>&nbsp;Dhe ndodhi q&#235;, pik&#235;risht kur Isaku kishte mbaruar s&#235; bekuari Jakobin dhe ky sapo ishte larguar nga prania e t&#235; atit Isak, v&#235;llai i tij Esau u kthye nga gjahu.</p> 
<p><A NAME="an_27:31">27:31</A>&nbsp;Edhe ai p&#235;rgatiti nj&#235; gjell&#235; t&#235; shijshme dhe ia shpuri babait t&#235; tij dhe i tha: "&#199;ohu ati im dhe ha nga gjahu i birit t&#235;nd, me q&#235;llim q&#235; shpirti yt t&#235; m&#235; bekoj&#235;".</p> 
<p><A NAME="an_27:32">27:32</A>&nbsp;Isaku, babai i tij, i tha: "Kush je ti?". Ai u p&#235;rgjegj: "Jam Esau, biri yt i par&#235;lindur".</p> 
<p><A NAME="an_27:33">27:33</A>&nbsp;At&#235;her&#235; Isakun e zun&#235; ca t&#235; dridhura shum&#235; t&#235; forta dhe i tha: "Kush &#235;sht&#235; ai, pra, q&#235; gjuajti gjahun dhe ma solli? Un&#235; i h&#235;ngra t&#235; gjitha para se t&#235; vije ti dhe e bekova; dhe i bekuar ka p&#235;r t&#235; mbetur ai".</p> 
<p><A NAME="an_27:34">27:34</A>&nbsp;Me t&#235; d&#235;gjuar fjal&#235;t e t&#235; atit, Esau dha nj&#235; ulurim&#235; t&#235; fort&#235; dhe shum&#235; t&#235; hidhur. Pastaj i tha t&#235; atit: "Bekom&#235; edhe mua, ati im!".</p> 
<p><A NAME="an_27:35">27:35</A>&nbsp;Por Isaku iu p&#235;rgjigj: "Yt v&#235;lla erdhi me mashtrim dhe mori bekimin t&#235;nd".</p> 
<p><A NAME="an_27:36">27:36</A>&nbsp;Esau i tha: "Jo m&#235; kot &#235;sht&#235; quajtur Jakob? Ai ma zuri vendin deri tani dy her&#235;: m&#235; hoqi par&#235;birnin&#235; dhe ja tani po merr bekimin tim". Pastaj shtoi: "A nuk ke ruajtur nj&#235; bekim p&#235;r mua?".</p> 
<p><A NAME="an_27:37">27:37</A>&nbsp;At&#235;her&#235; Isaku u p&#235;rgjegj dhe i tha Esaut: "Ja, un&#235; e b&#235;ra zotrin&#235; t&#235;nd dhe i dhash&#235; t&#235;r&#235; v&#235;llez&#235;rit e tij si sh&#235;rb&#235;tor&#235;, dhe e pajisa me grur&#235; dhe me ver&#235;; &#231;'mund t&#235; b&#235;j p&#235;r ty, biri im?".</p> 
<p><A NAME="an_27:38">27:38</A>&nbsp;Esau i tha babait t&#235; tij: "A ke vet&#235;m k&#235;t&#235; bekim, ati im? Bekom&#235; edhe mua, o ati im!". Dhe Esau ngriti z&#235;rin dhe qau.</p> 
<p><A NAME="an_27:39">27:39</A>&nbsp;Isaku, babai i tij, u p&#235;rgjigj duke i th&#235;n&#235;: "Ja, banesa jote do t&#235; privohet nga pjelloria e tok&#235;s dhe nga vesa q&#235; zbret nga lart&#235;sia e qiellit.</p> 
<p><A NAME="an_27:40">27:40</A>&nbsp;Ti do t&#235; jetosh me shpat&#235;n t&#235;nde dhe do t&#235; jesh sh&#235;rb&#235;tori i v&#235;llait t&#235;nd; por do t&#235; ndodh&#235; q&#235;, kur do t&#235; luftosh, do ta thyesh zgjedh&#235;n e tij nga qafa jote".</p> 
<p><A NAME="an_27:41">27:41</A>&nbsp;K&#235;shtu Esau filloi ta urrej&#235; Jakobin p&#235;r shkak t&#235; bekimit q&#235; i kishte dh&#235;n&#235; i ati, dhe tha n&#235; zem&#235;r t&#235; vet: "Dit&#235;t e zis&#235; p&#235;r baban&#235; po afrohen; at&#235;her&#235; do t&#235; vras v&#235;llan&#235; tim Jakobin".</p> 
<p><A NAME="an_27:42">27:42</A>&nbsp;Kur i treguan Rebek&#235;s fjal&#235;t e Esaut, birit t&#235; saj m&#235; t&#235; madh, ajo d&#235;rgoi ta th&#235;rrasin birin e saj m&#235; t&#235; vog&#235;l, Jakobin, dhe i tha: "Ja, Esau, yt v&#235;lla, ngush&#235;llohet ndaj teje, duke menduar t&#235; t&#235; vras&#235;.</p> 
<p><A NAME="an_27:43">27:43</A>&nbsp;Prandaj, biri im, bindju fjal&#235;ve q&#235; t&#235; them: &#199;ohu dhe ik shpejt n&#235; Haran te Labano, v&#235;llai im;</p> 
<p><A NAME="an_27:44">27:44</A>&nbsp;dhe q&#235;ndro ca koh&#235; me t&#235;, deri sa t'i kaloj&#235; zem&#235;rimi v&#235;llait t&#235;nd,</p> 
<p><A NAME="an_27:45">27:45</A>&nbsp;deri sa m&#235;ria e v&#235;llait t&#235;nd t&#235; largohet prej teje dhe ai t&#235; harroj&#235; at&#235; q&#235; i ke b&#235;r&#235;; at&#235;her&#235; do t&#235; d&#235;rgoj&#235; njer&#235;z q&#235; t&#235; t&#235; marrin prej andej. Pse duhet t'ju humbas q&#235; t&#235; dyve br&#235;nda nj&#235; dite t&#235; vetme?".</p> 
<p><A NAME="an_27:46">27:46</A>&nbsp;Pastaj Rebeka i tha Isakut: "Jam neveritur nga jeta p&#235;r shkak t&#235; bijave t&#235; Hethit. N&#235; rast se Jakobi merr p&#235;r grua nj&#235; nga bijat e Hethit, nj&#235; grua si ato t&#235; vendit, &#231;'m&#235; duhet jeta?".</p> 
<p><A NAME="an_28:1">28:1</A>&nbsp;At&#235;her&#235; Isaku thiri Jakobin, e bekoi, i dha k&#235;t&#235; urdh&#235;r dhe i tha: "Mos u marto me nj&#235; grua nga Kanaan&#235;t.</p> 
<p><A NAME="an_28:2">28:2</A>&nbsp;&#199;ohu, shko n&#235; Padan-Aram, n&#235; sht&#235;pin&#235; e Bethuelit, i ati i n&#235;n&#235;s sate, dhe merr p&#235;r grua nj&#235; nga bijat e Labanos, v&#235;llait t&#235; n&#235;n&#235;s sate.</p> 
<p><A NAME="an_28:3">28:3</A>&nbsp;Per&#235;ndia i plotfuqish&#235;m t&#235; bekoft&#235;, t&#235; b&#235;ft&#235; pjellor dhe t&#235; shumoft&#235;, n&#235; m&#235;nyr&#235; q&#235; ti t&#235; b&#235;hesh nj&#235; kuvend popujsh,</p> 
<p><A NAME="an_28:4">28:4</A>&nbsp;dhe t&#235; dh&#235;nt&#235; bekimin e Abrahamit ty dhe pasardh&#235;sve t&#235; tu, n&#235; m&#235;nyr&#235; q&#235; ti t&#235; jesh zot i vendit ku banon si i huaj dhe q&#235; Per&#235;ndia ia fali Abrahamit".</p> 
<p><A NAME="an_28:5">28:5</A>&nbsp;K&#235;shtu Isaku e nisi Jakobin, q&#235; shkoi n&#235; Padan-Aram te Labano, biri i Bethuelit, Arameu, i v&#235;llai i Rebek&#235;s, n&#235;na e Jakobit dhe e Esaut.</p> 
<p><A NAME="an_28:6">28:6</A>&nbsp;Por Esau pa q&#235; Isaku kishte bekuar Jakobin dhe e kish nisur n&#235; Padan-Aram q&#235; t&#235; merrte atje nj&#235; grua por, duke e bekuar, i kishte dh&#235;n&#235; k&#235;t&#235; urdh&#235;r duke th&#235;n&#235;: "Mos merr grua nga bijat e Kanaanit";</p> 
<p><A NAME="an_28:7">28:7</A>&nbsp;dhe Jakobi i ishte bindur t&#235; atit dhe n&#235;n&#235;s s&#235; tij, dhe ishte nisur p&#235;r n&#235; Padan-Aram.</p> 
<p><A NAME="an_28:8">28:8</A>&nbsp;Kur Esau u bind se bijat e Kanaanit shiheshin me sy t&#235; keq nga Isaku, babai i tij,</p> 
<p><A NAME="an_28:9">28:9</A>&nbsp;shkoi tek Ismaeli dhe mori Mahalathin, t&#235; bij&#235;n e Ismaelit, q&#235; ishte biri i Abrahamit, dhe mot&#235;r e Nebajothit, me q&#235;llim q&#235; ajo t&#235; b&#235;hej gruaja e tij, p&#235;rve&#231; grave t&#235; tjera q&#235; kishte.</p> 
<p><A NAME="an_28:10">28:10</A>&nbsp;Dhe Jakobi u nis n&#235; Beer-Sheba dhe shkoi n&#235; drejtim t&#235; Haranit.</p> 
<p><A NAME="an_28:11">28:11</A>&nbsp;Arriti n&#235; nj&#235; far&#235; vendi dhe aty kaloi nat&#235;n, sepse dielli kishte per&#235;nduar. At&#235;her&#235; mori nj&#235; nga gur&#235;t e atij vendi, e vuri n&#235;n krye t&#235; tij dhe aty ra n&#235; gjum&#235;.</p> 
<p><A NAME="an_28:12">28:12</A>&nbsp;Dhe pa n&#235; &#235;nd&#235;rr nj&#235; shkall&#235; t&#235; mb&#235;shtetur mbi tok&#235;, maja e s&#235; cil&#235;s prekte qiellin; dhe ja engj&#235;jt e Per&#235;ndis&#235; hipnin e zbrisnin n&#235; t&#235;.</p> 
<p><A NAME="an_28:13">28:13</A>&nbsp;Dhe ja, Zoti ndodhej n&#235; maj&#235; t&#235; saj dhe i tha: "Un&#235; jam Zoti, Per&#235;ndia i Abrahamit, babait t&#235;nd, dhe Per&#235;ndia i Isakut; tok&#235;n mbi t&#235; cil&#235;n je shtrir&#235; do t&#235; ta jap ty dhe pasardh&#235;sve t&#235; tu;</p> 
<p><A NAME="an_28:14">28:14</A>&nbsp;dhe pasardh&#235;sit e tu do t&#235; jen&#235; si pluhur i tok&#235;s, dhe ti do t&#235; shtrihesh n&#235; per&#235;ndim dhe n&#235; lindje, n&#235; veri dhe n&#235; jug; dhe t&#235;r&#235; familjet e tok&#235;s do t&#235; bekohen n&#235;p&#235;rmjet teje dhe pasardh&#235;sve t&#235; tu.</p> 
<p><A NAME="an_28:15">28:15</A>&nbsp;Dhe ja, un&#235; jam me ty dhe do t&#235; t&#235; mbroj kudo q&#235; t&#235; vesh, dhe do t&#235; t&#235; sjell p&#235;rs&#235;ri n&#235; k&#235;t&#235; vend; sepse nuk do t&#235; t&#235; braktis para se t&#235; b&#235;j at&#235; q&#235; t&#235; kam th&#235;n&#235;".</p> 
<p><A NAME="an_28:16">28:16</A>&nbsp;At&#235;her&#235; Jakobit i doli gjumi dhe tha: "Me siguri Zoti &#235;sht&#235; n&#235; k&#235;t&#235; vend dhe un&#235; nuk e dija".</p> 
<p><A NAME="an_28:17">28:17</A>&nbsp;Dhe pati frik&#235; e tha: "Sa i tmerrsh&#235;m &#235;sht&#235; ky vend! Kjo nuk &#235;sht&#235; tjet&#235;r ve&#231;se sht&#235;pia e Per&#235;ndis&#235;, dhe kjo &#235;sht&#235; porta e qiellit!".</p> 
<p><A NAME="an_28:18">28:18</A>&nbsp;K&#235;shtu Jakobi u ngrit her&#235;t n&#235; m&#235;ngjes, mori gurin q&#235; kishte v&#235;n&#235; n&#235;n krye t&#235; vet, e ngriti si nj&#235; p&#235;rmendore dhe derdhi vaj mbi maj&#235;n e saj.</p> 
<p><A NAME="an_28:19">28:19</A>&nbsp;Dhe e quajti k&#235;t&#235; vend Bethel, kurse m&#235; par&#235; emri i qytetit ishte Luc.</p> 
<p><A NAME="an_28:20">28:20</A>&nbsp;Pastaj Jakobi lidhi nj&#235; kusht duke th&#235;n&#235;: "N&#235; qoft&#235; se Per&#235;ndia do t&#235; jet&#235; me mua dhe do t&#235; m&#235; mbroj&#235; gjat&#235; k&#235;tij udh&#235;timi q&#235; jam duke b&#235;r&#235;, n&#235; qoft&#235; se do t&#235; m&#235; jap&#235; buk&#235; p&#235;r t&#235; ngr&#235;n&#235; dhe rroba p&#235;r t'u mbuluar,</p> 
<p><A NAME="an_28:21">28:21</A>&nbsp;dhe do t&#235; kthehem n&#235; sht&#235;pin&#235; e babait tim n&#235; paqe, at&#235;her&#235; Zoti do t&#235; jet&#235; Per&#235;ndia im;</p> 
<p><A NAME="an_28:22">28:22</A>&nbsp;dhe ky gur q&#235; kam ngritur si p&#235;rmendore, do t&#235; jet&#235; sht&#235;pia e Per&#235;ndis&#235;; dhe nga t&#235; gjitha ato q&#235; do t&#235; m&#235; jap&#235;sh, un&#235; do t&#235; jap&#235; t&#235; dhjet&#235;n"</p> 
<p><A NAME="an_29:1">29:1</A>&nbsp;Pastaj Jakobi u nis dhe shkoi n&#235; vendin e lindor&#235;ve.</p> 
<p><A NAME="an_29:2">29:2</A>&nbsp;Shikoi dhe pa nj&#235; pus n&#235; nj&#235; ar&#235;, dhe aty pran&#235; tri kope dhensh t&#235; mbledhura tok, sepse ai pus sh&#235;rbente p&#235;r t'u dh&#235;n&#235; uj&#235; kopeve t&#235; dhenve; dhe rrasa mbi gryk&#235;n e pusit ishte e madhe.</p> 
<p><A NAME="an_29:3">29:3</A>&nbsp;Aty mblidheshin zakonisht t&#235;r&#235; kopet&#235;; at&#235;her&#235; &#231;oban&#235;t e hiqnin rras&#235;n nga gryka e pusit dhe u jepnin uj&#235; dhenve; pastaj e vinin p&#235;rs&#235;ri rras&#235;n n&#235; vendin e saj, n&#235; gryk&#235;n e pusit.</p> 
<p><A NAME="an_29:4">29:4</A>&nbsp;Dhe Jakobi u tha atyre: "V&#235;llez&#235;r t&#235; mi, nga jeni?" Ata u p&#235;rgjigj&#235;n: "Jemi nga Harani".</p> 
<p><A NAME="an_29:5">29:5</A>&nbsp;At&#235;her&#235; ai u tha atyre: "E njihni ju Labanon, birin e Nahorit?". Ata u p&#235;rgjigj&#235;n: "E njohim".</p> 
<p><A NAME="an_29:6">29:6</A>&nbsp;Ai u tha atyre: "A &#235;sht&#235; mir&#235; ai?". Ata u p&#235;rgjigj&#235;n: "&#201;sht&#235; mir&#235;; dhe ja bija e tij Rakela, e cila po vjen me delet".</p> 
<p><A NAME="an_29:7">29:7</A>&nbsp;Ai tha: "Ja, &#235;sht&#235; ende dit&#235; p&#235;r diell dhe nuk ka ardhur koha p&#235;r t&#235; mbledhur bag&#235;tin&#235;; jepuni uj&#235; deleve dhe pastaj i &#231;oni t&#235; kullosin"</p> 
<p><A NAME="an_29:8">29:8</A>&nbsp;Por ata u p&#235;rgjigj&#235;n: "Nuk mundemi deri sa t&#235; gjitha kopet&#235; t&#235; mblidhen, e t&#235; kemi hequr rras&#235;n nga gryka e pusit; at&#235;her&#235; do t'u japim uj&#235; deleve".</p> 
<p><A NAME="an_29:9">29:9</A>&nbsp;Ai po vazhdonte t&#235; fliste me ta kur arriti Rakela me delet e t&#235; atit, sepse ajo ishte nj&#235; baresh&#235;.</p> 
<p><A NAME="an_29:10">29:10</A>&nbsp;Kur Jakobi pa Rakel&#235;n, bij&#235;n e Labanos, v&#235;llai i n&#235;n&#235;s s&#235; tij, dhe delet e Labanos, v&#235;lla i n&#235;n&#235;s s&#235; tij, ai u afrua, e hoqi rras&#235;n nga gryka e pusit, dhe i dha uj&#235; kopes&#235; s&#235; Labanos, v&#235;llait t&#235; n&#235;n&#235;s s&#235; tij.</p> 
<p><A NAME="an_29:11">29:11</A>&nbsp;At&#235;her&#235; Jakobi puthi Rakel&#235;n, ngriti z&#235;rin dhe qau.</p> 
<p><A NAME="an_29:12">29:12</A>&nbsp;Pastaj Jakobi e njoftoi Rakel&#235;n se ishte i nj&#235; gjaku me t&#235; atin dhe ishte bir i Rebek&#235;s. Dhe ajo vrapoi t'ia tregonte t&#235; atit.</p> 
<p><A NAME="an_29:13">29:13</A>&nbsp;Sapo Labano d&#235;gjoi lajmet e Jakobit, birit t&#235; motr&#235;s s&#235; tij, vrapoi drejt tij, e p&#235;rqafoi, e puthi dhe e &#231;oi n&#235; sht&#235;pin&#235; e tij. Dhe Jakobi i tregoi Labanos t&#235;r&#235; ato gj&#235;ra.</p> 
<p><A NAME="an_29:14">29:14</A>&nbsp;At&#235;her&#235; Labano i tha: "Ti je me t&#235; v&#235;rtet&#235; nga mishi dhe gjaku im!". Dhe ai q&#235;ndroi nj&#235; muaj me t&#235;.</p> 
<p><A NAME="an_29:15">29:15</A>&nbsp;Pastaj Labano i tha Jakobit: "Pse je fisi im duhet t&#235; m&#235; sh&#235;rbesh pa marr&#235; asgj&#235;? M&#235; thuaj sa duhet t&#235; jet&#235; paga jote".</p> 
<p><A NAME="an_29:16">29:16</A>&nbsp;Tani Labano kishte dy bija: e madhja quhej Lea dhe e vogla Rakela.</p> 
<p><A NAME="an_29:17">29:17</A>&nbsp;Lea kishte sy t&#235; per&#235;nduar, por Rakela ishte e hijshme dhe e pashme.</p> 
<p><A NAME="an_29:18">29:18</A>&nbsp;Prandaj Jakobi e donte Rakel&#235;n dhe i tha Labanos: "Un&#235; do t&#235; t&#235; sh&#235;rbej shtat&#235; vjet p&#235;r Rakel&#235;n, bij&#235;n t&#235;nde m&#235; t&#235; vog&#235;l".</p> 
<p><A NAME="an_29:19">29:19</A>&nbsp;Labano iu p&#235;rgjigj: "M&#235; mir&#235; t&#235; ta jap ty se sa nj&#235; njeriu tjet&#235;r; rri me mua".</p> 
<p><A NAME="an_29:20">29:20</A>&nbsp;K&#235;shtu Jakobi sh&#235;rbeu shtat&#235; vjet p&#235;r Rakel&#235;n; dhe iu duk&#235;n pak dit&#235; sepse e dashuronte.</p> 
<p><A NAME="an_29:21">29:21</A>&nbsp;Pastaj Jakobi i tha Labanos: "M&#235; jep gruan time, sepse afati u mbush dhe lejo q&#235; t&#235; bashkohem me t&#235;".</p> 
<p><A NAME="an_29:22">29:22</A>&nbsp;At&#235;her&#235; Labano mblodhi t&#235;r&#235; burrat e vendit dhe shtroi nj&#235; banket.</p> 
<p><A NAME="an_29:23">29:23</A>&nbsp;Por, kur ra mbr&#235;mja, ai mori bij&#235;n e tij Lea dhe e &#231;oi te Jakobi, q&#235; hyri te ajo.</p> 
<p><A NAME="an_29:24">29:24</A>&nbsp;P&#235;rve&#231; k&#235;saj Labano i dha sh&#235;rbyesen e tij Zilpah si sh&#235;rbyese t&#235; Leas, bij&#235;s s&#235; tij.</p> 
<p><A NAME="an_29:25">29:25</A>&nbsp;T&#235; nes&#235;rmen n&#235; m&#235;ngjes, ai pa se ishte Lea. At&#235;her&#235; Jakobi i tha Labanos: "&#199;far&#235; m&#235; b&#235;re? A nuk t&#235; kam sh&#235;rbyer p&#235;r Rakel&#235;n? Pse m&#235; mashtrove?".</p> 
<p><A NAME="an_29:26">29:26</A>&nbsp;Labano u p&#235;rgjegj: "Nuk &#235;sht&#235; zakon t&#235; veprohet k&#235;shtu n&#235; vendin ton&#235;, nuk mund t&#235; jap&#235;sh m&#235; t&#235; vogl&#235;n para m&#235; t&#235; madhes.</p> 
<p><A NAME="an_29:27">29:27</A>&nbsp;Mbaro jav&#235;n e k&#235;saj dhe do t&#235; japim edhe tjetr&#235;n, p&#235;r sh&#235;rbimin q&#235; do t&#235; m&#235; b&#235;sh p&#235;r shtat&#235; vjet t&#235; tjera".</p> 
<p><A NAME="an_29:28">29:28</A>&nbsp;At&#235;her&#235; Jakobi b&#235;ri si i than&#235; dhe mbaroi jav&#235;n e Leas; pastaj Labano i dha p&#235;r grua bij&#235;n e tij Rakela.</p> 
<p><A NAME="an_29:29">29:29</A>&nbsp;P&#235;rve&#231; k&#235;saj Labano i dha sh&#235;rbyesen e tij Bilhah si sh&#235;rbyese Rakel&#235;s, bij&#235;s s&#235; tij.</p> 
<p><A NAME="an_29:30">29:30</A>&nbsp;Dhe Jakobi hyri gjithashtu te Rakela dhe e dashuroi at&#235; m&#235; tep&#235;r se Lean; dhe sh&#235;rbeu shtat&#235; vjet t&#235; tjera te Labano.</p> 
<p><A NAME="an_29:31">29:31</A>&nbsp;Zoti, duke par&#235; q&#235; p&#235;r Lean nuk kishte dashuri, ia &#231;eli barkun asaj, nd&#235;rsa Rakela ishte shterp&#235;.</p> 
<p><A NAME="an_29:32">29:32</A>&nbsp;K&#235;shtu Lea u ngjiz dhe lindi nj&#235; djal&#235; q&#235; e quajti Ruben, sepse tha: "Zoti e pa trishtimin tim; prandaj tani burri im do t&#235; m&#235; doj&#235;".</p> 
<p><A NAME="an_29:33">29:33</A>&nbsp;Pastaj u ngjiz p&#235;rs&#235;ri dhe lindi nj&#235; djal&#235; dhe ajo tha: "Zoti e pa se nuk kisha dashuri, prandaj m&#235; dha edhe k&#235;t&#235; bir". Dhe e quajti Simeon.</p> 
<p><A NAME="an_29:34">29:34</A>&nbsp;Ajo u ngjiz p&#235;rs&#235;ri dhe lindi nj&#235; djal&#235;, dhe tha: "K&#235;saj radhe burri im do t&#235; m&#235; doj&#235;, sepse i kam lindur tre bij". Prandaj u quajt Levi.</p> 
<p><A NAME="an_29:35">29:35</A>&nbsp;Ajo u ngjiz p&#235;rs&#235;ri dhe lindi djal&#235; dhe tha: "K&#235;t&#235; radh&#235; do t&#235; kremtoj Zotin". Prandaj e quajti Juda. Pastaj nuk pati m&#235; f&#235;mij&#235;.</p> 
<p><A NAME="an_30:1">30:1</A>&nbsp;Kur Rakela pa q&#235; nuk po i b&#235;nte f&#235;mij&#235; Jakobit, u b&#235; ziliqare e motr&#235;s s&#235; saj dhe i tha Jakobit: "M&#235; b&#235;j me f&#235;mij&#235; p&#235;rndryshe un&#235; po vdes".</p> 
<p><A NAME="an_30:2">30:2</A>&nbsp;Jakobi u mbush t&#235;r&#235; inat kund&#235;r Rakel&#235;s dhe i tha: "Se mos jam un&#235; n&#235; vend t&#235; Per&#235;ndis&#235; q&#235; nuk t&#235; lejon t&#235; kesh f&#235;mij&#235;?".</p> 
<p><A NAME="an_30:3">30:3</A>&nbsp;Ajo u p&#235;rgjegj: "Ja sh&#235;rbyesja ime Bilhah; hyr tek ajo, q&#235; ajo t&#235; lind&#235; mbi gjunj&#235;t e mi; k&#235;shtu n&#235;p&#235;rmjet saj do t&#235; mund t&#235; b&#235;hem me f&#235;mij&#235;".</p> 
<p><A NAME="an_30:4">30:4</A>&nbsp;K&#235;shtu ajo i dha p&#235;r grua sh&#235;rbyesen e vet&#235; Bilhah dhe Jakobi hyri tek ajo.</p> 
<p><A NAME="an_30:5">30:5</A>&nbsp;Dhe Bilhah u ngjiz dhe i dha nj&#235; bir Jakobit.</p> 
<p><A NAME="an_30:6">30:6</A>&nbsp;At&#235;her&#235; Rakela tha: "Per&#235;ndia m&#235; dha t&#235; drejt&#235;; ai d&#235;gjoi gjithashtu z&#235;rin tim dhe m&#235; dha nj&#235; bir". Prandaj i vuri emrin Dan.</p> 
<p><A NAME="an_30:7">30:7</A>&nbsp;Pastaj Bilhah, sh&#235;rbyesja e Rakel&#235;s, u ngjiz p&#235;rs&#235;ri dhe i lindi nj&#235; bir t&#235; dyt&#235; Jakobit.</p> 
<p><A NAME="an_30:8">30:8</A>&nbsp;At&#235;her&#235; Rakela tha: "Kam luftuar shum&#235; me motr&#235;n time dhe kam dal&#235; fitimtare". Prandaj e quajti djalin Neftali.</p> 
<p><A NAME="an_30:9">30:9</A>&nbsp;Por Lea, duke par&#235; q&#235; nuk po b&#235;nte m&#235; f&#235;mij&#235;, mori sh&#235;rbyesen e saj Zilpah dhe ia dha p&#235;r grua Jakobit</p> 
<p><A NAME="an_30:10">30:10</A>&nbsp;K&#235;shtu Zilpah, sh&#235;rbyesja e Leas, i lindi nj&#235; bir Jakobit.</p> 
<p><A NAME="an_30:11">30:11</A>&nbsp;dhe Lea tha: "&#199;'fat!". Dhe i vuri emrin Gad.</p> 
<p><A NAME="an_30:12">30:12</A>&nbsp;Pastaj Zilpah, sh&#235;rb&#235;tore e Leas, i lindi Jakobit nj&#235; bir t&#235; dyt&#235;.</p> 
<p><A NAME="an_30:13">30:13</A>&nbsp;Dhe Lea tha: "Sa e lumtur jam! Sepse grat&#235; do t&#235; m&#235; quajn&#235; t&#235; lumtur". Prandaj i vuri emrin Asher.</p> 
<p><A NAME="an_30:14">30:14</A>&nbsp;N&#235; koh&#235;n e korrjes s&#235; grurit, Rubeni doli dhe gjeti n&#235; fushat mandragora dhe ia &#231;oi n&#235;n&#235;s s&#235; tij, Leas. At&#235;her&#235; Rakela i tha Leas: "M&#235; jep edhe mua ca mandragora t&#235; birit t&#235;nd!".</p> 
<p><A NAME="an_30:15">30:15</A>&nbsp;Ajo iu p&#235;rgjegj: "T&#235; duket gj&#235; e vog&#235;l q&#235; m&#235; more burrin, dhe tani k&#235;rkon t&#235; marr&#235;sh edhe mandragorat e djalit tim?". Rakela tha: "Mir&#235;, pra, si shp&#235;rblim p&#235;r mandragorat e birit t&#235;nd, sonte ai do t&#235; bjer&#235; n&#235; shtrat me ty".</p> 
<p><A NAME="an_30:16">30:16</A>&nbsp;Kur n&#235; mbr&#235;mje Jakobi u kthye nga arat, Lea doli ta takoj&#235; dhe i tha: "Duhet t&#235; hysh tek un&#235;, se t&#235; kam sht&#235;n&#235; n&#235; dor&#235; me mandragorat e birit tim". K&#235;shtu, at&#235; nat&#235;, ai ra n&#235; shtrat me t&#235;.</p> 
<p><A NAME="an_30:17">30:17</A>&nbsp;K&#235;shtu Per&#235;ndia ia plot&#235;soi d&#235;shir&#235;n Leas, e cila u ngjiz dhe i lindi Jakobit birin e pest&#235;.</p> 
<p><A NAME="an_30:18">30:18</A>&nbsp;Dhe ajo tha: "Per&#235;ndia m&#235; dha shp&#235;rblimin q&#235; m&#235; takonte, sepse i dhash&#235; sh&#235;rbyesen time burrit tim". Dhe e quajti Isakar.</p> 
<p><A NAME="an_30:19">30:19</A>&nbsp;Pastaj Lea u ngjiz p&#235;rs&#235;ri dhe i dha Jakobit nj&#235; bir t&#235; gjasht&#235;.</p> 
<p><A NAME="an_30:20">30:20</A>&nbsp;At&#235;her&#235; Lea tha: "Per&#235;ndia m&#235; ka dh&#235;n&#235; nj&#235; dhunti t&#235; mir&#235;; k&#235;t&#235; radh&#235; burri im do t&#235; banoj&#235; me mua, sepse i kam lindur gjasht&#235; bij". Dhe i vuri emrin Zabulon.</p> 
<p><A NAME="an_30:21">30:21</A>&nbsp;Pastaj lindi nj&#235; bij&#235; dhe e quajti Dina.</p> 
<p><A NAME="an_30:22">30:22</A>&nbsp;Per&#235;ndia u kujtua edhe p&#235;r Rakel&#235;n; dhe Per&#235;ndia ia plot&#235;soi d&#235;shir&#235;n dhe e b&#235;ri t&#235; frytshme;</p> 
<p><A NAME="an_30:23">30:23</A>&nbsp;k&#235;shtu ajo u ngjiz dhe lindi nj&#235; djal&#235;, dhe tha: "Per&#235;ndia e hoqi turpin tim".</p> 
<p><A NAME="an_30:24">30:24</A>&nbsp;Dhe e quajti Jozef, duke th&#235;n&#235;: "Zoti m&#235; shtoft&#235; nj&#235; bir tjet&#235;r".</p> 
<p><A NAME="an_30:25">30:25</A>&nbsp;Mbas lindjes s&#235; Jozefit nga Rakela, Jakobi i tha Labanos: "M&#235; lejo t&#235; iki, q&#235; t&#235; shkoj n&#235; sht&#235;pin&#235; time, n&#235; vendin tim.</p> 
<p><A NAME="an_30:26">30:26</A>&nbsp;M&#235; jep grat&#235; e mia dhe bijt&#235; e mi, p&#235;r t&#235; cil&#235;t t&#235; kam sh&#235;rbyer dhe lerm&#235; t&#235; iki, mbasi ti e njeh mir&#235; sh&#235;rbimin q&#235; t&#235; kam b&#235;r&#235;".</p> 
<p><A NAME="an_30:27">30:27</A>&nbsp;Por Labano i tha: "N&#235; rast se kam gjetur hir n&#235; syt&#235; e tu, q&#235;ndro, sepse kam prekur me dor&#235; q&#235; Zoti m&#235; ka bekuar p&#235;r shkakun t&#235;nd".</p> 
<p><A NAME="an_30:28">30:28</A>&nbsp;Pastaj tha: "Ma cakto pages&#235;n t&#235;nde dhe un&#235; do t&#235; ta jap".</p> 
<p><A NAME="an_30:29">30:29</A>&nbsp;Jakobi iu p&#235;rgjegj: "Ti e di si t&#235; kam sh&#235;rbyer, dhe &#231;far&#235; i ka ndodhur bag&#235;tis&#235; sate n&#235; duart e mia.</p> 
<p><A NAME="an_30:30">30:30</A>&nbsp;Sepse ajo q&#235; ti kishe para se t&#235; vija un&#235; ishte pak, por tani &#235;sht&#235; rritur shum&#235;; dhe Zoti t&#235; ka bekuar kudo q&#235; kam q&#235;n&#235; un&#235;. Por tani kur do t&#235; punoj edhe p&#235;r sht&#235;pin&#235; time?".</p> 
<p><A NAME="an_30:31">30:31</A>&nbsp;Labano tha: "Sa duhet t&#235; t&#235; jap?". Jakobi iu p&#235;rgjigj: "Nuk duhet t&#235; m&#235; jap&#235;sh asgj&#235;; n&#235; qoft&#235; se ti do t&#235; b&#235;sh at&#235; q&#235; po t&#235; them, do t&#235; mbetem k&#235;tu p&#235;r t&#235; kullotur kopet&#235; e tua dhe p&#235;r t'u kujdesur p&#235;r to.</p> 
<p><A NAME="an_30:32">30:32</A>&nbsp;Do t&#235; kaloj dit&#235;n e sotme n&#235; mes t&#235;r&#235; kopeve t&#235; tua dhe do t&#235; ve&#231;oj t&#235; gjitha kafsh&#235;t laramane dhe pikalarme, t&#235; gjith&#235; qingjat e zinj dhe t&#235; gjitha dhit&#235; lara-lara ose pika-pika. Dhe k&#235;to kafsh&#235; do t&#235; jen&#235; pagesa ime.</p> 
<p><A NAME="an_30:33">30:33</A>&nbsp;K&#235;shtu tani e tutje ndershm&#235;ria ime do t&#235; p&#235;rgjigjet para teje p&#235;r personin tim, kur do t&#235; vish t&#235; kontrollosh pages&#235;n time; &#231;do bag&#235;ti q&#235; nuk &#235;sht&#235; laramane a me pika midis dhive dhe &#231;do qengj jo  i zi do t&#235; konsiderohet i vjedhur po t&#235; gjindet  pran&#235; meje".</p> 
<p><A NAME="an_30:34">30:34</A>&nbsp;Labano tha: "Mir&#235;, le t&#235; b&#235;het ashtu si thua ti!".</p> 
<p><A NAME="an_30:35">30:35</A>&nbsp;dhe po at&#235; dit&#235; ve&#231;oi cjept&#235; vija-vija dhe me pika dhe t&#235; gjitha dhit&#235; laramane dhe pika pika, &#231;do bag&#235;ti q&#235; kishte nj&#235; njoll&#235; t&#235; bardh&#235; apo &#231;do dele e zez&#235; midis dhenve, dhe ua la bijve t&#235; vet.</p> 
<p><A NAME="an_30:36">30:36</A>&nbsp;Dhe Labano vendosi nj&#235; distanc&#235; prej tri dit&#235;sh me k&#235;mb&#235; midis vetes s&#235; tij dhe Jakobit; dhe Jakobi kulloste pjes&#235;n q&#235; mbeti nga kopet&#235; e Labanos.</p> 
<p><A NAME="an_30:37">30:37</A>&nbsp;Dhe Jakobi mori disa purteka t&#235; njoma plepi, bajameje dhe rrapi; u b&#235;ri disa zhvoshkje, duke zbuluar t&#235; bardh&#235;n e purtekave.</p> 
<p><A NAME="an_30:38">30:38</A>&nbsp;Pastaj i vendosi purtekat q&#235; kishte zhvoshkur q&#235; t&#235; shikoheshin nga dhent&#235; n&#235; korit&#235;, dometh&#235;n&#235; n&#235; vendet ku kopet&#235; vinin p&#235;r t&#235; pir&#235; uj&#235;; dhe kafsh&#235;t vinin n&#235; afsh kur vinin p&#235;r t&#235; pir&#235;.</p> 
<p><A NAME="an_30:39">30:39</A>&nbsp;K&#235;shtu kafsh&#235;t vinin n&#235; afsh p&#235;rpara purtekave dhe pillnin qengja vija-vija, lara-lara dhe pika pika.</p> 
<p><A NAME="an_30:40">30:40</A>&nbsp;Pastaj Jakobi i ve&#231;onte k&#235;ta qengja dhe b&#235;nte q&#235; kopet&#235; t'i kthenin syt&#235; nga kafsh&#235;t vija-vija dhe nga t&#235;r&#235; ato t&#235; zeza n&#235; kopen&#235; e Labanos. Ai formoi k&#235;shtu kope t&#235; ve&#231;anta, q&#235; nuk i bashkoi me kopet&#235; e Labanos.</p> 
<p><A NAME="an_30:41">30:41</A>&nbsp;Por ndodhte q&#235; sa her&#235; kafsh&#235;t e fuqishme t&#235; kopes&#235; vinin n&#235; afsh, Jakobi i vinte purtekat n&#235; korit&#235; para deleve, n&#235; m&#235;nyr&#235; q&#235; k&#235;to t&#235; hynin n&#235; afsh af&#235;r purtekave;</p> 
<p><A NAME="an_30:42">30:42</A>&nbsp;Por kur kafsh&#235;t e kopes&#235; ishin t&#235; dob&#235;ta, nuk i vinte ato; k&#235;shtu q&#235; qengjat e dob&#235;ta ishin t&#235; Labanos dhe ata t&#235; sh&#235;ndosh&#235; t&#235; Jakobit.</p> 
<p><A NAME="an_30:43">30:43</A>&nbsp;K&#235;shtu ai u b&#235; shum&#235; i pasur dhe pati nj&#235; num&#235;r t&#235; madh kopesh, sh&#235;rb&#235;toresh, sh&#235;rb&#235;tor&#235;sh, devesh dhe gomar&#235;sh.</p> 
<p><A NAME="an_31:1">31:1</A>&nbsp;Por Jakobi d&#235;gjoi fjal&#235;t e bijve t&#235; Labanos q&#235; thoshin: "Jakobi mori gjith&#231;ka kishte ati yn&#235;; dhe me at&#235; q&#235; i p&#235;rkiste atit ton&#235;, ai krijoi gjith&#235; k&#235;t&#235; pasuri".</p> 
<p><A NAME="an_31:2">31:2</A>&nbsp;Jakobi vuri re edhe fytyr&#235;n e Labanos; dhe ja, ndaj tij nuk ishte si m&#235; par&#235;.</p> 
<p><A NAME="an_31:3">31:3</A>&nbsp;Pastaj Zoti i tha Jakobit: "Kthehu n&#235; vendin e et&#235;rve t&#235; tu dhe te fisi yt, dhe un&#235; do t&#235; jem me ty".</p> 
<p><A NAME="an_31:4">31:4</A>&nbsp;At&#235;her&#235; Jakobi d&#235;rgoi e thirri Rakel&#235;n dhe Lean, q&#235; t&#235; vinin n&#235; fushat pran&#235; kopes&#235; s&#235; tij,</p> 
<p><A NAME="an_31:5">31:5</A>&nbsp;dhe u tha atyre: "Un&#235; e shoh q&#235; fytyra e atit tuaj ndaj meje nuk &#235;sht&#235; si m&#235; par&#235;; por Per&#235;ndia i atit tim ka qen&#235; me mua.</p> 
<p><A NAME="an_31:6">31:6</A>&nbsp;Dhe ju e dini se un&#235; i kam sh&#235;rbyer atit tuaj me t&#235;r&#235; forc&#235;n time,</p> 
<p><A NAME="an_31:7">31:7</A>&nbsp;nd&#235;rsa ati juaj m&#235; ka mashtruar dhe ka ndryshuar pages&#235;n time dhjet&#235; her&#235;, por Per&#235;ndia nuk e lejoi t&#235; m&#235; b&#235;j&#235; t&#235; keq.</p> 
<p><A NAME="an_31:8">31:8</A>&nbsp;N&#235; qoft&#235; se ai thoshte: "Krer&#235;t laramane do t&#235; jen&#235; pagesa jote", e t&#235;r&#235; kopeja pillte qengja laramane; dhe po t&#235; thoshte: "Krer&#235;t vija-vija do t&#235; jen&#235; pagesa jote", t&#235;r&#235; kopeja pillte qengja vija-vija.</p> 
<p><A NAME="an_31:9">31:9</A>&nbsp;K&#235;shtu Per&#235;ndia ia hoqi bag&#235;tin&#235; atit tuaj dhe ma dha mua.</p> 
<p><A NAME="an_31:10">31:10</A>&nbsp;Nj&#235; her&#235;, n&#235; koh&#235;n kur kopet&#235; hynin n&#235; afsh, un&#235; ngrita syt&#235; dhe pash&#235; n&#235; &#235;nd&#235;rr q&#235; cjept&#235; q&#235; nd&#235;rzenin femrat ishin vija-vija, me pulla dhe lara-lara.</p> 
<p><A NAME="an_31:11">31:11</A>&nbsp;Dhe engj&#235;lli i Per&#235;ndis&#235; m&#235; tha n&#235; &#235;nd&#235;rr: "Jakob!". Un&#235; iu p&#235;rgjigja: "Ja ku jam!".</p> 
<p><A NAME="an_31:12">31:12</A>&nbsp;At&#235;her&#235; ai tha: "&#199;o tani syt&#235; dhe shiko: t&#235;r&#235; desht&#235; q&#235; nd&#235;rzejn&#235; femrat jan&#235; vija-vija, me pulla dhe lara-lara, sepse pash&#235; t&#235; gjitha ato q&#235; t&#235; punon Labano.</p> 
<p><A NAME="an_31:13">31:13</A>&nbsp;Un&#235; jam Per&#235;ndia i Bethelit, ku ti ke vajosur nj&#235; p&#235;rmendore dhe m&#235; lidhe nj&#235; kusht. Tani &#231;ohu, l&#235;re k&#235;t&#235; vend dhe kthehu n&#235; vendlindjen t&#235;nde"".</p> 
<p><A NAME="an_31:14">31:14</A>&nbsp;Rakela dhe Lea iu p&#235;rgjigj&#235;n dhe i than&#235;: "Mos kemi ndoshta ne akoma pjes&#235; dhe trash&#235;gimi n&#235; sht&#235;pin&#235; e atit ton&#235;?</p> 
<p><A NAME="an_31:15">31:15</A>&nbsp;A nuk na ke trajtuar si t&#235; huaja p&#235;r ar&#235;sye se na ka shitur dhe ve&#231; k&#235;saj ka ngr&#235;n&#235; edhe parat&#235; tona?</p> 
<p><A NAME="an_31:16">31:16</A>&nbsp;T&#235; gjitha pasurit&#235; q&#235; Per&#235;ndia i hoqi atit ton&#235; jan&#235; tonat dhe t&#235; bijve tan&#235;; prandaj b&#235;j t&#235; gjitha ato q&#235; Per&#235;ndia t&#235; ka th&#235;n&#235;".</p> 
<p><A NAME="an_31:17">31:17</A>&nbsp;At&#235;her&#235; Jakobi u ngrit dhe i vuri bijt&#235; e tij dhe grat&#235; e tij mbi devet&#235;,</p> 
<p><A NAME="an_31:18">31:18</A>&nbsp;dhe mori me vete t&#235;r&#235; bag&#235;tin&#235; e tij duke marr&#235; me vete gjith&#235; pasurin&#235; q&#235; kishte v&#235;n&#235;, bag&#235;tin&#235; q&#235; i p&#235;rkiste dhe at&#235; q&#235; e kishte bler&#235; n&#235; Padam-Aram, p&#235;r t&#235; vajtur tek Isaku, n&#235; vendin e Kanaan&#235;ve.</p> 
<p><A NAME="an_31:19">31:19</A>&nbsp;Nd&#235;rsa Labano kishte vajtur t&#235; qethte dhent&#235; e tij, Rakela vodhi idhujt e t&#235; atit.</p> 
<p><A NAME="an_31:20">31:20</A>&nbsp;Dhe Jakobi u largua fshehurazi nga Labano, Arameu, pa i th&#235;n&#235; se kishte nd&#235;rmend t&#235; ikte.</p> 
<p><A NAME="an_31:21">31:21</A>&nbsp;K&#235;shtu ai iku me gjith&#231;ka kishte; u ngrit, kaloi lumin dhe u drejtua p&#235;r n&#235; malin e Galaadit.</p> 
<p><A NAME="an_31:22">31:22</A>&nbsp;Dit&#235;n e tret&#235; i treguan Labanos se Jakobi kishte ikur.</p> 
<p><A NAME="an_31:23">31:23</A>&nbsp;At&#235;her&#235; ai mori me vete v&#235;llez&#235;rit e tij, e ndoqi shtat&#235; dit&#235; rrug&#235; dhe e arriti n&#235; malin e Galaadit.</p> 
<p><A NAME="an_31:24">31:24</A>&nbsp;Por Per&#235;ndia iu shfaq n&#235; &#235;nd&#235;rr nat&#235;n Labanos, Arameut, dhe i tha: "Ruhu e mos i fol Jakobit, as p&#235;r t&#235; mir&#235; e as p&#235;r t&#235; keq".</p> 
<p><A NAME="an_31:25">31:25</A>&nbsp;Labano e arriti, pra, Jakobin. Tani Jakobi e kishte ngritur &#231;adr&#235;n e tij n&#235; mal; dhe gjithashtu Labano dhe v&#235;llez&#235;rit e tij kishin ngritur &#231;adrat e tyre mbi malin e Galaadit.</p> 
<p><A NAME="an_31:26">31:26</A>&nbsp;At&#235;her&#235; Labano i tha Jakobit: "&#199;'b&#235;re duke m&#235; mashtruar n&#235; k&#235;t&#235; m&#235;nyr&#235; dhe duke i marr&#235; bijat e mia si rob&#235;resha lufte?</p> 
<p><A NAME="an_31:27">31:27</A>&nbsp;Pse ike dhe u largove nga un&#235; fshehurazi, pa m&#235; lajm&#235;ruar aspak? Un&#235; do t&#235; kisha p&#235;rcjell&#235; me g&#235;zim dhe me k&#235;ng&#235;, me lod&#235;rz dhe qeste.</p> 
<p><A NAME="an_31:28">31:28</A>&nbsp;Dhe nuk m&#235; lejove t&#235; puth bijt&#235; dhe bijat e mia! Ti ke vepruar pa m&#235;nd.</p> 
<p><A NAME="an_31:29">31:29</A>&nbsp;Tani un&#235; kam n&#235; dor&#235; t'ju b&#235;j keq, por Per&#235;ndia i atit t&#235;nd m&#235; foli nat&#235;n e kaluar, duke th&#235;n&#235;: "Ruhu, mos t'i flas&#235;sh Jakobit as p&#235;r mir&#235; apo p&#235;r keq".</p> 
<p><A NAME="an_31:30">31:30</A>&nbsp;Sigurisht ike, sepse kishe nj&#235; d&#235;shir&#235; t&#235; madhe t&#235; ktheheshe p&#235;rs&#235;ri n&#235; sht&#235;pin&#235; e atit t&#235;nd; po pse vodhe per&#235;ndit&#235; e mia?".</p> 
<p><A NAME="an_31:31">31:31</A>&nbsp;At&#235;her&#235; Jakobi iu p&#235;rgjegj Labanos: "Un&#235; kisha frik&#235;, sepse mendoja q&#235; ti mund t&#235; m&#235; merrje me forc&#235; bijat e tua.</p> 
<p><A NAME="an_31:32">31:32</A>&nbsp;Por kushdo qoft&#235; ai t&#235; cilit do t'i gjesh per&#235;ndit&#235; e tu, ai duhet t&#235; vdes&#235; n&#235; prani t&#235; v&#235;llez&#235;rve tan&#235;; k&#235;rko ti vet&#235; at&#235; q&#235; t&#235; p&#235;rket tek un&#235; dhe merre!". Jakobi nuk e dinte q&#235; ato i kishte vjedhur Rakela.</p> 
<p><A NAME="an_31:33">31:33</A>&nbsp;K&#235;shtu Labano hyri n&#235; &#231;adr&#235;n e Jakobit, n&#235; &#231;adr&#235;n e Leas dhe n&#235; &#231;adr&#235;n e dy sh&#235;rbyeseve, por nuk gjeti asgj&#235;. Doli pastaj nga &#231;adra e Leas dhe hyri n&#235; &#231;adr&#235;n e Rakel&#235;s.</p> 
<p><A NAME="an_31:34">31:34</A>&nbsp;Por Rakela kishte marr&#235; idhujt dhe i kishte v&#235;n&#235; n&#235; samarin e deves&#235;, pastaj qe ulur mbi to. Labano k&#235;rkoi n&#235; t&#235;r&#235; &#231;adr&#235;n, por nuk gjeti asgj&#235;.</p> 
<p><A NAME="an_31:35">31:35</A>&nbsp;Dhe ajo i tha t&#235; atit: "Mos u zem&#235;ro, zot&#235;ria im, n&#235; rast se un&#235; nuk mund t&#235; &#231;ohem p&#235;rpara teje, sepse jam me t&#235; p&#235;rmuajshmet e grave". K&#235;shtu ai k&#235;rkoi, por nuk i gjeti idhujt.</p> 
<p><A NAME="an_31:36">31:36</A>&nbsp;At&#235;her&#235; Jakobi u zem&#235;rua dhe u grind me Labanon; dhe Jakobi iu p&#235;rgjegj dhe i tha Labanos: "Cili &#235;sht&#235; faji im, cili &#235;sht&#235; m&#235;kati im, q&#235; ti t&#235; m&#235; ndjek&#235;sh me aq t&#235;rbim?</p> 
<p><A NAME="an_31:37">31:37</A>&nbsp;Ti rr&#235;move n&#235; t&#235;r&#235; gj&#235;rat e mia. &#199;far&#235; gjete nga t&#235; gjitha ato q&#235; i p&#235;rkasin sht&#235;pis&#235; sate? V&#235;ri k&#235;tu para v&#235;llez&#235;rve t&#235; mi dhe v&#235;llez&#235;rve t&#235; tu dhe le t&#235; vendosin ata midis nesh t&#235; dy!</p> 
<p><A NAME="an_31:38">31:38</A>&nbsp;Kam qen&#235; nj&#235;zet vjet me ty; delet dhe dhit&#235; e tua nuk kan&#235; d&#235;shtuar dhe un&#235; nuk kam ngr&#235;n&#235; desht&#235; e kopes&#235; sate.</p> 
<p><A NAME="an_31:39">31:39</A>&nbsp;Un&#235; nuk t'i kam sjell&#235; kurr&#235; kafsh&#235;t t&#235; shqyera nga bishat; d&#235;min e kam p&#235;suar vet&#235;; ti k&#235;rkoje me ngulm nga un&#235; at&#235; q&#235; ishte vjedhur dit&#235;n apo nat&#235;n.</p> 
<p><A NAME="an_31:40">31:40</A>&nbsp;Ky ishte fati im; dit&#235;n m&#235; ligte vapa dhe nat&#235;n t&#235; ftohtit e madh, dhe gjumi m&#235; ikte nga syt&#235;.</p> 
<p><A NAME="an_31:41">31:41</A>&nbsp;Kam q&#235;n&#235; nj&#235;zet vjet n&#235; sht&#235;pin&#235; t&#235;nde; t&#235; kam sh&#235;rbyer kat&#235;rmb&#235;dhjet&#235; vjet p&#235;r dy bijat e tua dhe gjasht&#235; vjet p&#235;r kopen&#235; t&#235;nde. Ti e ke ndryshuar dhjet&#235; her&#235; pages&#235;n time.</p> 
<p><A NAME="an_31:42">31:42</A>&nbsp;N&#235; qoft&#235; se Per&#235;ndia i atit tim, Per&#235;ndia i Abrahamit dhe Tmerri i Isakut, nuk do t&#235; kishte q&#235;n&#235; n&#235; favorin tim, ti me siguri do t&#235; m&#235; kishe kthyer duar bosh. Per&#235;ndia e pa trishtimin tim dhe mundin  e duarve t&#235; mia, dhe mbr&#235;m&#235; dha vendimin e  tij".</p> 
<p><A NAME="an_31:43">31:43</A>&nbsp;At&#235;her&#235; Labano u p&#235;rgjegj dhe tha: "K&#235;to bija jan&#235; bijat e mia, k&#235;ta bij jan&#235; bijt&#235; e mi, k&#235;to kope jan&#235; kopet&#235; e mia, dhe gjith&#231;ka t&#235; z&#235; syri &#235;sht&#235; imja. Por &#231;far&#235; mund t'u b&#235;j sot k&#235;tyre bijave t&#235; mia apo bijve q&#235; ato kan&#235; lindur?</p> 
<p><A NAME="an_31:44">31:44</A>&nbsp;Prandaj eja t&#235; b&#235;jm&#235; nj&#235; bes&#235;lidhie midis teje dhe meje, dhe q&#235; ajo sh&#235;rbeft&#235; si d&#235;shmi midis teje dhe meje".</p> 
<p><A NAME="an_31:45">31:45</A>&nbsp;At&#235;her&#235; Jakobi mori nj&#235; gur dhe e ngriti si nj&#235; p&#235;rmendore.</p> 
<p><A NAME="an_31:46">31:46</A>&nbsp;Pastaj Jakobi u tha v&#235;llez&#235;rve t&#235; tij: "Mblidhni gur&#235;". Dhe ata mor&#235;n gur&#235; dhe b&#235;n&#235; nj&#235; tog me ta, dhe h&#235;ngr&#235;n buk&#235; pran&#235; k&#235;tij togu.</p> 
<p><A NAME="an_31:47">31:47</A>&nbsp;Labano e quajti at&#235; tog Jegar-Sahadutha, nd&#235;rsa Jakobi e quajti Galed.</p> 
<p><A NAME="an_31:48">31:48</A>&nbsp;Dhe Labano tha: "Sot ky tog &#235;sht&#235; nj&#235; d&#235;shmi midis teje dhe meje". Prandaj u quajt Galed,</p> 
<p><A NAME="an_31:49">31:49</A>&nbsp;edhe Mitspah, sepse Labano tha: "Zoti t&#235; mos e ndaj&#235; syrin mua dhe ty kur do t&#235; jet&#235; e pamundur t&#235; shohim shoqi-shoqin.</p> 
<p><A NAME="an_31:50">31:50</A>&nbsp;N&#235; rast se ti keqtrajton bijat e mia ose martohesh me gra t&#235; tjera ve&#231; bijave t&#235; mia, edhe sikur t&#235; mos ket&#235; asnjeri me ne, kujtohu q&#235; Per&#235;ndia &#235;sht&#235; d&#235;shmitar midis meje dhe teje".</p> 
<p><A NAME="an_31:51">31:51</A>&nbsp;Labano i tha gjithashtu Jakobit: "Ja ky tog gur&#235;sh, dhe ja p&#235;rmendorja q&#235; kam ngritur midis teje dhe meje.</p> 
<p><A NAME="an_31:52">31:52</A>&nbsp;Le t&#235; jet&#235; ky tog nj&#235; d&#235;shmi dhe le t&#235; jet&#235; kjo p&#235;rmendore nj&#235; d&#235;shmi q&#235; un&#235; nuk do ta kap&#235;rcej k&#235;t&#235; tog p&#235;r t&#235; t&#235; b&#235;r&#235; keq ty, dhe q&#235; ti nuk do ta kap&#235;rcesh k&#235;t&#235; tog dhe k&#235;t&#235; p&#235;rmendore p&#235;r t&#235; m&#235; b&#235;r&#235; keq mua.</p> 
<p><A NAME="an_31:53">31:53</A>&nbsp;Per&#235;ndia i Abrahamit dhe Per&#235;ndia i Nahorit, Per&#235;ndia i atit t&#235; tyre, u b&#235;ft&#235; gjykat&#235;s midis nesh!". Dhe Jakobi u betua p&#235;r Tmerrin e Isakut, atit t&#235; tij.</p> 
<p><A NAME="an_31:54">31:54</A>&nbsp;Pastaj Jakobi b&#235;ri nj&#235; fli n&#235; mal dhe i ftoi v&#235;llez&#235;rit e tij t&#235; hanin buk&#235;. Dhe ata h&#235;ngr&#235;n buk&#235; dhe e kaluan nat&#235;n n&#235; mal.</p> 
<p><A NAME="an_31:55">31:55</A>&nbsp;Labano u ngrit her&#235;t n&#235; m&#235;ngjes, i puthi bijt&#235; dhe bijat e tij dhe i bekoi. Pastaj Labano u nis dhe u kthye n&#235; sht&#235;pin&#235; e tij.</p> 
<p><A NAME="an_32:1">32:1</A>&nbsp;Nd&#235;rsa Jakobi vazhdonte rrug&#235;n e tij, i dol&#235;n p&#235;rpara engj&#235;j t&#235; Per&#235;ndis&#235;.</p> 
<p><A NAME="an_32:2">32:2</A>&nbsp;Mbasi i pa Jakobi, tha: "Ky &#235;sht&#235; fushimi i Per&#235;ndis&#235;"; dhe e quajti at&#235; vend Mahanaim.</p> 
<p><A NAME="an_32:3">32:3</A>&nbsp;Pastaj Jakobi d&#235;rgoi para tij disa lajm&#235;tar&#235; v&#235;llait t&#235; tij Esau, n&#235; vendin e Seirit, n&#235; fush&#235;n e Edomit.</p> 
<p><A NAME="an_32:4">32:4</A>&nbsp;Dhe u dha atyre k&#235;t&#235; urdh&#235;r duke th&#235;n&#235;: "Do t'i thoni k&#235;shtu Esaut, zot&#235;ris&#235; tim: "K&#235;shtu thot&#235; sh&#235;rbyesi yt Jakobi: Un&#235; kam banuar pran&#235; Labanos dhe kam q&#235;ndruar aty deri tani;</p> 
<p><A NAME="an_32:5">32:5</A>&nbsp;kam qe, gomar&#235;, kope, sh&#235;rbyes dhe sh&#235;rbyese; dhe k&#235;t&#235; po ja tregoj zot&#235;ris&#235; tim, p&#235;r t&#235; gjetur hir n&#235; syt&#235; e tu"".</p> 
<p><A NAME="an_32:6">32:6</A>&nbsp;Lajm&#235;tar&#235;t u kthyen pastaj te Jakobi, duke i th&#235;n&#235;: "Vajt&#235;m te v&#235;llai yt Esau; dhe tani ai po vjen vet&#235; q&#235; t&#235; takohet me ty dhe ka me vete kat&#235;rqind burra".</p> 
<p><A NAME="an_32:7">32:7</A>&nbsp;At&#235;her&#235; Jakobin e zuri nj&#235; frik&#235; e madhe dhe nj&#235; ankth dhe ndau dysh njer&#235;zit q&#235; ishin me t&#235;, kopet&#235;, bag&#235;tin&#235; e trash&#235; dhe devet&#235;, dhe tha:</p> 
<p><A NAME="an_32:8">32:8</A>&nbsp;"N&#235; qoft&#235; se Esau vjen kund&#235;r njerit grup dhe e sulmon, grupi q&#235; mbetet do t&#235; mund t&#235; shp&#235;toj&#235;".</p> 
<p><A NAME="an_32:9">32:9</A>&nbsp;Pastaj Jakobi tha: "O Per&#235;ndi i atit tim Abraham, Per&#235;ndi i atit tim Isak, o Zot, q&#235; m&#235; ke th&#235;n&#235;: "Ktheu n&#235; vendin t&#235;nd dhe pran&#235; fisit t&#235;nd dhe un&#235; do t&#235; b&#235;j t&#235; mir&#235;",</p> 
<p><A NAME="an_32:10">32:10</A>&nbsp;un&#235; nuk jam i denj&#235; i t&#235; gjitha mir&#235;sive dhe i gjith&#235; besnik&#235;ris&#235; q&#235; ke treguar ndaj sh&#235;rbyesit t&#235;nd, sepse un&#235; e kalova k&#235;t&#235; Jordan vet&#235;m me shkopin tim dhe tani jan&#235; b&#235;r&#235; dy grupe.</p> 
<p><A NAME="an_32:11">32:11</A>&nbsp;&#199;lirom&#235;, t&#235; lutem, nga duart e v&#235;llait tim, nga duart e Esaut, sepse un&#235; kam frik&#235; nga ai dhe druaj q&#235; ai t&#235; vij&#235; p&#235;r t&#235; m&#235; sulmuar, pa kursyer as n&#235;nat as f&#235;mij&#235;t.</p> 
<p><A NAME="an_32:12">32:12</A>&nbsp;Dhe ti the: "Pa tjet&#235;r, un&#235; do t&#235; t&#235; b&#235;j mir&#235; dhe do t'i b&#235;j pasardh&#235;sit e tu si r&#235;ra e detit, q&#235; nuk mund t&#235; llogaritet se &#235;sht&#235; shum&#235; e madhe"".</p> 
<p><A NAME="an_32:13">32:13</A>&nbsp;K&#235;shtu Jakobi e kaloi nat&#235;n n&#235; at&#235; vend, dhe nga ato q&#235; kishte n&#235;p&#235;r duar ai zgjodhi nj&#235; dhurat&#235; p&#235;r v&#235;llan&#235; e tij Esau:</p> 
<p><A NAME="an_32:14">32:14</A>&nbsp;dyqind dhi, nj&#235;zet cjep, dyqind dele dhe nj&#235;zet desh,</p> 
<p><A NAME="an_32:15">32:15</A>&nbsp;tridhjet&#235; deve qum&#235;shtore me t&#235; vegj&#235;lit e tyre, dyzet lop&#235; dhe dhjet&#235; dema, nj&#235;zet gomarica dhe dhjet&#235; m&#235;za.</p> 
<p><A NAME="an_32:16">32:16</A>&nbsp;Pastaj ua dor&#235;zoi sh&#235;rbyesve t&#235; tij, &#231;do kope p&#235;r llogari t&#235; vet, dhe u tha sh&#235;rb&#235;tor&#235;ve t&#235; tij: "Kaloni para meje dhe lini nj&#235; far&#235; hap&#235;sire midis nj&#235; kopeje dhe tjetr&#235;s".</p> 
<p><A NAME="an_32:17">32:17</A>&nbsp;Dhe i dha urdh&#235;r t&#235; parit: "Kur v&#235;llai im Esau do t&#235; t&#235; takoj&#235; dhe do t&#235; t&#235; pyes&#235;: "I kujt je ti dhe ku shkon? T&#235; kujt jan&#235; k&#235;to kafsh&#235; para teje?",</p> 
<p><A NAME="an_32:18">32:18</A>&nbsp;ti do t&#235; p&#235;rgjigjesh: "Jan&#235; t&#235; sh&#235;rb&#235;torit t&#235;nd Jakobit; &#235;sht&#235; nj&#235; dhurat&#235; e d&#235;rguar zot&#235;ris&#235; tim Esau; dhe ja, ai vet&#235; po vjen mbas nesh"".</p> 
<p><A NAME="an_32:19">32:19</A>&nbsp;Ai i dha t&#235; nj&#235;jtin urdh&#235;r t&#235; dytit, t&#235; tretit dhe gjith&#235; atyre q&#235; ndiqnin kopet&#235;, duke u th&#235;n&#235;: "N&#235; k&#235;t&#235; m&#235;nyr&#235; do t'i flisni Esaut kur do ta takoni;</p> 
<p><A NAME="an_32:20">32:20</A>&nbsp;dhe do t'i thoni: "Ja, sh&#235;rb&#235;tori yt Jakobi &#235;sht&#235; duke ardhur vet&#235; pas nesh"". Sepse thoshte: "Un&#235; do ta qet&#235;soj me dhurat&#235;n q&#235; m&#235; paraprin e pastaj do t&#235; shikoj fytyr&#235;n e tij; ndofta do t&#235; m&#235; pres&#235; mir&#235;".</p> 
<p><A NAME="an_32:21">32:21</A>&nbsp;K&#235;shtu dhurata shkoi para tij, por ai e kaloi nat&#235;n n&#235; fushim.</p> 
<p><A NAME="an_32:22">32:22</A>&nbsp;Por at&#235; nat&#235; ai u ngrit, mori dy grat&#235; e tij, dy sh&#235;rb&#235;toret dhe t&#235; nj&#235;mb&#235;dhjet&#235; f&#235;mij&#235;t e tij dhe e kaloi vaun e lumit Jabbok.</p> 
<p><A NAME="an_32:23">32:23</A>&nbsp;I mori me vete dhe b&#235;ri q&#235; t&#235; kalonin p&#235;rruan t&#235; gjitha gj&#235;rat q&#235; zot&#235;ronte.</p> 
<p><A NAME="an_32:24">32:24</A>&nbsp;K&#235;shtu Jakobi mbeti vet&#235;m dhe nj&#235; burr&#235; luftoi me t&#235; deri n&#235; agim.</p> 
<p><A NAME="an_32:25">32:25</A>&nbsp;Kur ky burr&#235; e pa se nuk mund ta mundte, i preku zgavr&#235;n e ij&#235;s; dhe zgavra e ijes s&#235; Jakobit u p&#235;rdrodh, nd&#235;rsa ai luftonte kund&#235;r tij.</p> 
<p><A NAME="an_32:26">32:26</A>&nbsp;Dhe ai tha: "L&#235;rm&#235; t&#235; shkoj, se po lind agimi". Por Jakobi iu p&#235;rgjegj: "Nuk do t&#235; t&#235; l&#235; t&#235; shkosh, n&#235; rast se nuk m&#235; bekon m&#235; par&#235;!".</p> 
<p><A NAME="an_32:27">32:27</A>&nbsp;Tjetri i tha: "Cili &#235;sht&#235; emri yt?". Ai u p&#235;rgjegj: "Jakob".</p> 
<p><A NAME="an_32:28">32:28</A>&nbsp;At&#235;her&#235; ai i tha: "Emri yt nuk do t&#235; jet&#235; m&#235; Jakob, por Israel, sepse ti ke luftuar bashk&#235; me Per&#235;ndin&#235; dhe me njer&#235;zit, dhe ke fituar".</p> 
<p><A NAME="an_32:29">32:29</A>&nbsp;Jakobi i tha: "T&#235; lutem, tregom&#235; emrin t&#235;nd". Por ai iu p&#235;rgjegj: "Pse e do emrin tim?".</p> 
<p><A NAME="an_32:30">32:30</A>&nbsp;Dhe k&#235;shtu ai e bekoi. At&#235;her&#235; Jakobi e quajti k&#235;t&#235; vend Peniel, sepse tha: "E pash&#235; Per&#235;ndin&#235; ball&#235; p&#235;r ball&#235; dhe jeta ime u fal".</p> 
<p><A NAME="an_32:31">32:31</A>&nbsp;Mbasi ai kaloi Penielin, dielli po ngrihej; dhe Jakobi &#231;alonte p&#235;r shkak t&#235; ij&#235;s.</p> 
<p><A NAME="an_32:32">32:32</A>&nbsp;P&#235;r k&#235;t&#235; ar&#235;sye, deri n&#235; dit&#235;n e sotme, bijt&#235; e Izraelit nuk e han&#235; gilc&#235;n e kofsh&#235;s q&#235; kalon n&#235;p&#235;r zgavr&#235;n e ij&#235;s, sepse ai njeri kishte prekur zgavr&#235;n e ij&#235;s s&#235; Jakobit n&#235; pik&#235;n e gilc&#235;s s&#235; kofsh&#235;s.</p> 
<p><A NAME="an_33:1">33:1</A>&nbsp;Jakobi ngriti syt&#235;, v&#235;shtroi dhe pa q&#235; po vinte Esau, q&#235; kishte me vete kat&#235;rqind burra. At&#235;her&#235; i ndau bijt&#235; e tij midis Leas, Rakel&#235;s dhe dy sh&#235;rbyeseve t&#235; tij.</p> 
<p><A NAME="an_33:2">33:2</A>&nbsp;N&#235; krye vuri sh&#235;rbyeset dhe bijt&#235; e tyre, pastaj Lean dhe bijt&#235; e saj dhe s&#235; fundi Rakel&#235;n dhe Jozefin.</p> 
<p><A NAME="an_33:3">33:3</A>&nbsp;Ai vet&#235; kaloi para tyre dhe u p&#235;rkul deri n&#235; tok&#235; shtat&#235; her&#235; deri sa arriti pran&#235; v&#235;llait t&#235; vet.</p> 
<p><A NAME="an_33:4">33:4</A>&nbsp;At&#235;her&#235; Esau vrapoi drejt tij, e p&#235;rqafoi, iu hodh n&#235; qaf&#235; dhe e puthi; dhe q&#235; t&#235; dy qan&#235;.</p> 
<p><A NAME="an_33:5">33:5</A>&nbsp;Pastaj Esau ngriti syt&#235;, pa grat&#235; e f&#235;mij&#235;t dhe tha: "Kush jan&#235; k&#235;ta me ty?". Jakobi iu p&#235;rgjigj: "Jan&#235; bijt&#235; q&#235; Per&#235;ndia pati mir&#235;sin&#235; t'i jap&#235; sh&#235;rbyesit t&#235;nd".</p> 
<p><A NAME="an_33:6">33:6</A>&nbsp;At&#235;her&#235; u afruan sh&#235;rbyeset, ato dhe bijt&#235; e tyre, dhe u p&#235;rkul&#235;n.</p> 
<p><A NAME="an_33:7">33:7</A>&nbsp;U afruan edhe Lea dhe bijt&#235; e saj, dhe u p&#235;rkul&#235;n. Pastaj u afruan Jozefi dhe Rakela, dhe u p&#235;rkul&#235;n edhe ata.</p> 
<p><A NAME="an_33:8">33:8</A>&nbsp;Esau tha: "&#199;far&#235; ke nd&#235;rmend t&#235; b&#235;sh me t&#235;r&#235; at&#235; grup q&#235; takova?". Jakobi u p&#235;rgjigj: "&#201;sht&#235; p&#235;r t&#235; gjetur hir n&#235; syt&#235; e zot&#235;ris&#235; tim".</p> 
<p><A NAME="an_33:9">33:9</A>&nbsp;At&#235;her&#235; Esau tha: "Kam mjaft p&#235;r vete, o v&#235;llai im; mbaj p&#235;r vete at&#235; q&#235; &#235;sht&#235; jotja".</p> 
<p><A NAME="an_33:10">33:10</A>&nbsp;Por Jakobi tha: "Jo, t&#235; lutem; n&#235; qoft&#235; se kam gjetur hir n&#235; syt&#235; e tu, prano dhurat&#235;n time nga dora ime, sepse kur pash&#235; fytyr&#235;n t&#235;nde, p&#235;r mua ishte nj&#235;lloj sikur t&#235; shikoja fytyr&#235;n e Per&#235;ndis&#235;, dhe ti m&#235; ke pritur mir&#235;.</p> 
<p><A NAME="an_33:11">33:11</A>&nbsp;Pranoje, pra, dhurat&#235;n q&#235; t&#235; &#235;sht&#235; sjell&#235;, sepse Per&#235;ndia &#235;sht&#235; treguar shum&#235; i mir&#235; me mua dhe un&#235; kam gjith&#231;ka". Dhe nguli k&#235;mb&#235; aq shum&#235;, sa q&#235; Esau pranoi.</p> 
<p><A NAME="an_33:12">33:12</A>&nbsp;Pastaj Esau tha: "Le t&#235; nisemi, t&#235; fillojm&#235; t&#235; ecim dhe un&#235; do t&#235; shkoj para teje".</p> 
<p><A NAME="an_33:13">33:13</A>&nbsp;Por Jakobi u p&#235;rgjigj: "Zot&#235;ria im e di q&#235; f&#235;mij&#235;t jan&#235; n&#235; mosh&#235; t&#235; vog&#235;l dhe q&#235; kam me vete dele dhe lop&#235; qum&#235;shtore; po t'i mbajm&#235; keq qoft&#235; edhe nj&#235; dit&#235; t&#235; vetme, t&#235;r&#235; kafsh&#235;t kan&#235; p&#235;r t&#235; vdekur.</p> 
<p><A NAME="an_33:14">33:14</A>&nbsp;Le t&#235; kaloj&#235; zot&#235;ria im para sh&#235;rb&#235;torit t&#235; tij, dhe un&#235; do ta ndjek ngadal&#235; me hapin e kafsh&#235;ve q&#235; m&#235; paraprijn&#235; dhe me hapin e f&#235;mij&#235;ve, deri sa t&#235; arrij&#235; te zot&#235;ria im n&#235; Seir".</p> 
<p><A NAME="an_33:15">33:15</A>&nbsp;At&#235;her&#235; Esau tha: "M&#235; lejo t&#235; pakt&#235;n t&#235; l&#235; me ty disa nga njer&#235;zit q&#235; jan&#235; me mua". Por Jakobi u p&#235;rgjigj: "Pse ta b&#235;jm&#235; k&#235;t&#235;? Mjafton q&#235; un&#235; t&#235; gjej hir n&#235; syt&#235; e zot&#235;ris&#235; tim".</p> 
<p><A NAME="an_33:16">33:16</A>&nbsp;K&#235;shtu po at&#235; dit&#235; Esau u rikthye n&#235; rrug&#235;n e tij drejt Seirit.</p> 
<p><A NAME="an_33:17">33:17</A>&nbsp;Jakobi u nis n&#235; drejtim t&#235; Sukothit, nd&#235;rtoi atje nj&#235; sht&#235;pi p&#235;r vete dhe kasolle p&#235;r bag&#235;tin&#235;; prandaj ai vend u quajt Sukoth.</p> 
<p><A NAME="an_33:18">33:18</A>&nbsp;Pastaj Jakobi, duke u kthyer nga Padan-Arami, arriti sh&#235;ndosh&#235; e mir&#235; n&#235; qytetin e Sikemit, n&#235; vendin e Kanaanit, ku ngriti &#231;adrat e tij p&#235;rball&#235; qytetit.</p> 
<p><A NAME="an_33:19">33:19</A>&nbsp;Dhe bleu nga bijt&#235; e Hamorit, at i Sikemit, p&#235;r nj&#235;qind cop&#235; paresh, pjes&#235;n e fush&#235;s ku kishte ngritur &#231;adrat e tij p&#235;rball&#235; qytetit.</p> 
<p><A NAME="an_33:20">33:20</A>&nbsp;Pastaj aty ngriti nj&#235; altar dhe e quajti El-Elohej-Izrael.</p> 
<p><A NAME="an_34:1">34:1</A>&nbsp;Por Dina, vajza q&#235; Lea i kishte lindur Jakobit, doli p&#235;r t&#235; par&#235; bijat e vendit.</p> 
<p><A NAME="an_34:2">34:2</A>&nbsp;Dhe Sikemi, biri i Hamorit Hiveut, princi i vendit, sa e pa e rr&#235;mbeu, ra n&#235; shtrat me t&#235; dhe e dhunoi.</p> 
<p><A NAME="an_34:3">34:3</A>&nbsp;Dhe shpirti i tij u lidh me Din&#235;n, t&#235; bij&#235;n e Jakobit; ai e dashuroi vajz&#235;n dhe i foli zemr&#235;s s&#235; saj.</p> 
<p><A NAME="an_34:4">34:4</A>&nbsp;Pastaj i tha t&#235; atit Hamor: "Ma jep k&#235;t&#235; vajz&#235; p&#235;r grua".</p> 
<p><A NAME="an_34:5">34:5</A>&nbsp;Por Jakobi d&#235;gjoi q&#235; ai e kishte &#231;nderuar bij&#235;n e tij Dina; por bijt&#235; e tij ishin n&#235;p&#235;r fushat me bag&#235;tin&#235; e tij, dhe Jakobi heshti deri sa u kthyen.</p> 
<p><A NAME="an_34:6">34:6</A>&nbsp;At&#235;her&#235; Hamori, ati i Sikemit, shkoi tek Jakobi p&#235;r t'i folur.</p> 
<p><A NAME="an_34:7">34:7</A>&nbsp;Sapo d&#235;gjuan p&#235;r at&#235; q&#235; kishte ndodhur, bijt&#235; e Jakobit u kthyen nga fushat; ata ishin t&#235; hidh&#235;ruar dhe shum&#235; t&#235; zem&#235;ruar, sepse ai kishte kryer nj&#235; veprim t&#235; turpsh&#235;m n&#235; Izrael, duke r&#235;n&#235; n&#235; shtrat me t&#235; bij&#235;n e Jakobit, gj&#235; q&#235; nuk duhej b&#235;r&#235;.</p> 
<p><A NAME="an_34:8">34:8</A>&nbsp;Por Hamori u foli atyre duke th&#235;n&#235;: "Shpirti i tim biri Sikem &#235;sht&#235; lidhur me bij&#235;n tuaj, prandaj jepjani p&#235;r grua;</p> 
<p><A NAME="an_34:9">34:9</A>&nbsp;t&#235; b&#235;jm&#235; krushqi bashk&#235;: na jepni bijat tuaja dhe merrni bijat tona.</p> 
<p><A NAME="an_34:10">34:10</A>&nbsp;K&#235;shtu ju do t&#235; banoni me ne dhe vendi do t&#235; jet&#235; n&#235; dispozicionin tuaj; banoni n&#235; t&#235;, b&#235;ni treg&#235;ti dhe blini prona".</p> 
<p><A NAME="an_34:11">34:11</A>&nbsp;Pastaj Sikemi u tha t&#235; atit dhe t&#235; v&#235;llez&#235;rve t&#235; Din&#235;s: "B&#235;ni q&#235; un&#235; t&#235; gjej hir n&#235; syt&#235; tuaj dhe do t'ju jap &#231;far&#235;do gj&#235; q&#235; do t&#235; m&#235; k&#235;rkoni.</p> 
<p><A NAME="an_34:12">34:12</A>&nbsp;M&#235; caktoni madje nj&#235; paj&#235; t&#235; madhe dhe nj&#235; dhurat&#235;, dhe un&#235; do t'ju jap sa t&#235; k&#235;rkoni, por ma jepni vajz&#235;n p&#235;r grua".</p> 
<p><A NAME="an_34:13">34:13</A>&nbsp;At&#235;her&#235; bijt&#235; e Jakobit iu p&#235;rgjegj&#235;n Sikemit dhe Hamorit, t&#235; atit, dhe u fol&#235;n atyre me dredhi, sepse Sikemi kishte &#231;nderuar motr&#235;n e tyre Dina,</p> 
<p><A NAME="an_34:14">34:14</A>&nbsp;dhe u than&#235; atyre: "Nuk mund ta b&#235;jm&#235; k&#235;t&#235; gj&#235;, dometh&#235;n&#235; ta japim motr&#235;n ton&#235; nj&#235; njeriu t&#235; parrethprer&#235;, sepse kjo do t&#235; ishte nj&#235; turp p&#235;r ne.</p> 
<p><A NAME="an_34:15">34:15</A>&nbsp;Vet&#235;m me k&#235;t&#235; kusht do ta pranojm&#235; k&#235;rkes&#235;n tuaj, dometh&#235;n&#235; po t&#235; jet&#235; se b&#235;heni si ne, duke rrethprer&#235; &#231;do mashkull nga ju.</p> 
<p><A NAME="an_34:16">34:16</A>&nbsp;At&#235;her&#235; ne do t'ju japim bijat tona dhe do t&#235; marrim bijat tuaja, do t&#235; banojm&#235; bashk&#235; me ju dhe do t&#235; b&#235;hemi nj&#235; popull i vet&#235;m.</p> 
<p><A NAME="an_34:17">34:17</A>&nbsp;Por n&#235; qoft&#235; se nuk doni t&#235; na d&#235;gjoni dhe nuk d&#235;shironi t&#235; rrethpriteni, ne do t&#235; marrim bij&#235;n ton&#235; dhe do t&#235; ikim".</p> 
<p><A NAME="an_34:18">34:18</A>&nbsp;Fjal&#235;t e tyre i p&#235;lqyen Hamorit dhe Sikemit, birit t&#235; Hamorit.</p> 
<p><A NAME="an_34:19">34:19</A>&nbsp;Dhe i riu nuk vonoi ta kryej&#235; at&#235; gj&#235;, sepse e donte t&#235; bij&#235;n e Jakobit dhe ishte njeriu m&#235; i nderuar n&#235; t&#235;r&#235; sht&#235;pin&#235; e t&#235; atit.</p> 
<p><A NAME="an_34:20">34:20</A>&nbsp;Hamori dhe Sikemi, bir i tij, erdh&#235;n n&#235; portat e qytetit t&#235; tyre dhe u fol&#235;n njer&#235;zve t&#235; qytetit t&#235; tyre, duke th&#235;n&#235;:</p> 
<p><A NAME="an_34:21">34:21</A>&nbsp;"K&#235;ta njer&#235;z d&#235;shirojn&#235; t&#235; jetojn&#235; n&#235; paqe me ne; le t&#235; rrin&#235; n&#235; vendin ton&#235; dhe t&#235; merren me tregti, sepse vendi &#235;sht&#235; mjaft i madh edhe p&#235;r ata. Ne do t&#235; marrim bijat e tyre p&#235;r gra dhe do t'ju japim bijat tona.</p> 
<p><A NAME="an_34:22">34:22</A>&nbsp;Por k&#235;ta njer&#235;z do t&#235; pranojn&#235; t&#235; banojn&#235; me ne p&#235;r t&#235; formuar nj&#235; popull t&#235; vet&#235;m, me t&#235; vetmin kusht q&#235; &#231;do mashkull te ne t&#235; rrethpritet, ashtu si rrethpriten ata.</p> 
<p><A NAME="an_34:23">34:23</A>&nbsp;Bag&#235;tia e tyre, pasuria e tyre dhe kafsh&#235;t e tyre a nuk do t&#235; b&#235;hen ndofta nj&#235; dit&#235; tonat? Le t&#235; pranojm&#235; k&#235;rkes&#235;n e tyre dhe ata do t&#235; banojn&#235; bashk&#235; me ne".</p> 
<p><A NAME="an_34:24">34:24</A>&nbsp;Dhe t&#235; gjith&#235; ata q&#235; dilnin nga portat e qytetit d&#235;gjuan fjal&#235;t e Hamorit dhe t&#235; birit t&#235; tij Sikem; dhe &#231;do mashkull u rrethpre, t&#235;r&#235; ata dilnin nga porta e qytetit.</p> 
<p><A NAME="an_34:25">34:25</A>&nbsp;Por ndodhi q&#235; dit&#235;n e tret&#235;, nd&#235;rsa ata vuanin, dy nga bijt&#235; e Jakobit, Simeoni dhe Levi, v&#235;llez&#235;r t&#235; Din&#235;s, mor&#235;n secili shpat&#235;n e vet, u v&#235;rsul&#235;n mbi qytetin q&#235; rrinte n&#235; siguri dhe vran&#235; t&#235;r&#235; meshkujt.</p> 
<p><A NAME="an_34:26">34:26</A>&nbsp;Vran&#235; me shpat&#235; edhe Hamorin dhe birin e tij Sikem, pastaj muarr&#235;n Din&#235;n nga sht&#235;pia e Sikemit dhe ik&#235;n.</p> 
<p><A NAME="an_34:27">34:27</A>&nbsp;Bijt&#235; e Jakobit u v&#235;rsul&#235;n mbi t&#235; vrar&#235;t dhe pla&#231;kit&#235;n qytetin; sepse motr&#235;n e tyre e kishin &#231;nderuar.</p> 
<p><A NAME="an_34:28">34:28</A>&nbsp;K&#235;shtu ata mor&#235;n kopet&#235; me bag&#235;ti t&#235; im&#235;t dhe t&#235; trash&#235;, gomar&#235;t e tyre, gjith&#231;ka q&#235; ishte n&#235; qytet dhe gjith&#231;ka q&#235; ishte n&#235;p&#235;r fushat,</p> 
<p><A NAME="an_34:29">34:29</A>&nbsp;dhe mor&#235;n me vete si pla&#231;k&#235; t&#235;r&#235; pasurit&#235; e tyre, t&#235;r&#235; f&#235;mij&#235;t e tyre t&#235; vegj&#235;l, grat&#235; e tyre dhe gjith&#231;ka ndodhej n&#235; sht&#235;pit&#235;.</p> 
<p><A NAME="an_34:30">34:30</A>&nbsp;At&#235;her&#235; Jakobi i tha Simeonit dhe Levit: "Ju m&#235; keni futur n&#235; telashe duke m&#235; b&#235;r&#235; t&#235; urryer nga banor&#235;t e vendit, Kanaan&#235;t dhe Perezejt&#235;. Me qen&#235; se ne jemi pakic&#235;, ata do t&#235; grumbullohen kund&#235;r  meje dhe do t&#235; m&#235; sulmojn&#235;, dhe un&#235; ashtu si  sht&#235;pia ime do t&#235; shfarosemi".</p> 
<p><A NAME="an_34:31">34:31</A>&nbsp;Por ata u p&#235;rgjigj&#235;n: "A duhet ta trajtonte ai motr&#235;n ton&#235; si nj&#235; prostitut&#235;?".</p> 
<p><A NAME="an_35:1">35:1</A>&nbsp;Per&#235;ndia i tha Jakobit: "&#199;ohu, ngjitu n&#235; Bethel dhe vendosu aty; dhe b&#235;j aty nj&#235; altar Per&#235;ndis&#235; q&#235; t'u shfaq, kur ikje para v&#235;llait t&#235;nd Esau".</p> 
<p><A NAME="an_35:2">35:2</A>&nbsp;At&#235;her&#235; Jakobi i tha familjes s&#235; tij dhe gjith&#235; atyre q&#235; ishin me t&#235;: "Hiqni nga rrethi juaj per&#235;ndit&#235; e huaja, pastrohuni dhe nd&#235;rroni rrobat tuaja;</p> 
<p><A NAME="an_35:3">35:3</A>&nbsp;pastaj t&#235; ngrihemi dhe t&#235; shkojm&#235; n&#235; Bethel, dhe un&#235; do t'i b&#235;j nj&#235; altar Per&#235;ndis&#235; q&#235; plot&#235;soi d&#235;shir&#235;n time dit&#235;n e fatkeq&#235;sis&#235; sime dhe q&#235; m&#235; shoq&#235;roi n&#235; udh&#235;timin q&#235; kam b&#235;r&#235;".</p> 
<p><A NAME="an_35:4">35:4</A>&nbsp;At&#235;her&#235; ata i dhan&#235; Jakobit t&#235;r&#235; per&#235;ndit&#235; e huaja q&#235; kishin dhe var&#235;set q&#235; mbanin n&#235; vesh&#235;; dhe Jakobi i fshehu n&#235;n lisin q&#235; ndodhet pran&#235; Sikemit.</p> 
<p><A NAME="an_35:5">35:5</A>&nbsp;Pastaj ata u nis&#235;n dhe tmerri i Per&#235;ndis&#235; ra mbi t&#235; gjitha qytetet rreth tyre, k&#235;shtu q&#235; nuk i ndoq&#235;n bijt&#235; e Jakobit.</p> 
<p><A NAME="an_35:6">35:6</A>&nbsp;K&#235;shtu Jakobi arriti n&#235; Luc, dometh&#235;n&#235; n&#235; Bethel, q&#235; ndodhet n&#235; vendin e Kanaanit; erdhi aty me t&#235; gjith&#235; njer&#235;zit q&#235; ishin me t&#235;.</p> 
<p><A NAME="an_35:7">35:7</A>&nbsp;Dhe aty nd&#235;rtoi nj&#235; altar dhe k&#235;t&#235; vend e quajti El-Bethel, sepse aty i qe &#231;faqur Per&#235;ndia kur po ikte para v&#235;llait t&#235; tij.</p> 
<p><A NAME="an_35:8">35:8</A>&nbsp;At&#235;her&#235; vdiq Debora, taja e Rebek&#235;s, dhe e varros&#235;n posht&#235; Bethelit, n&#235; k&#235;mb&#235;t e lisit q&#235; u quajt Alon-Bakuth.</p> 
<p><A NAME="an_35:9">35:9</A>&nbsp;Per&#235;ndia iu shfaq p&#235;rs&#235;ri Jakobit, kur ky po vinte nga Padam-Arami dhe e bekoi.</p> 
<p><A NAME="an_35:10">35:10</A>&nbsp;Dhe Per&#235;ndia i tha: "Emri yt &#235;sht&#235; Jakob; ti nuk do t&#235; quhesh m&#235; Jakob, por emri yt do t&#235; jet&#235; Izrael". Dhe i vuri emrin Izrael.</p> 
<p><A NAME="an_35:11">35:11</A>&nbsp;Pastaj Per&#235;ndia i tha: "Un&#235; jam Per&#235;ndia i Plotfuqish&#235;m; ti b&#235;hu i frytsh&#235;m dhe shum&#235;zo; nj&#235; komb, madje nj&#235; t&#235;r&#235;si kombesh do t&#235; rrjedhin prej teje, dhe disa mbret&#235;r kan&#235; p&#235;r t&#235; dal&#235; nga ij&#235;t e tua;</p> 
<p><A NAME="an_35:12">35:12</A>&nbsp;dhe do t&#235; t&#235; jap ty dhe pasardh&#235;sve t&#235; tu pas teje vendin q&#235; i dhash&#235; Abrahamit dhe Isakut".</p> 
<p><A NAME="an_35:13">35:13</A>&nbsp;Pastaj Per&#235;ndia u ngjit m&#235; lart nga ai, nga vendi ku i kishte folur.</p> 
<p><A NAME="an_35:14">35:14</A>&nbsp;At&#235;her&#235; Jakobi nd&#235;rtoi nj&#235; p&#235;rmendore, nj&#235; p&#235;rmendore prej guri, n&#235; vendin ku Per&#235;ndia i kishte folur; mbi t&#235; hodhi pak ver&#235; dhe derdhi ca vaj sip&#235;r.</p> 
<p><A NAME="an_35:15">35:15</A>&nbsp;Dhe Jakobi e quajti Bethel vendin ku Per&#235;ndia i kishte folur.</p> 
<p><A NAME="an_35:16">35:16</A>&nbsp;Pastaj u nis&#235;n nga Betheli; kishte edhe nj&#235; cop&#235; rrug&#235; p&#235;r t&#235; arritur n&#235; Efrat&#235;, kur Rakela lindi. Ajo pati nj&#235; lindje t&#235; v&#235;shtir&#235;;</p> 
<p><A NAME="an_35:17">35:17</A>&nbsp;dhe gjat&#235; lindjes s&#235; v&#235;shtir&#235; mamia i tha: "Mos ki frik&#235;, sepse edhe k&#235;t&#235; her&#235; ke nj&#235; djal&#235;".</p> 
<p><A NAME="an_35:18">35:18</A>&nbsp;Dhe nd&#235;rsa shpirti po e linte (sepse vdiq), i vuri emrin Ben-Oni, por i ati e quajti Beniamin.</p> 
<p><A NAME="an_35:19">35:19</A>&nbsp;K&#235;shtu Rakela vdiq dhe u varros n&#235; rrug&#235;n e Efrat&#235;s (dometh&#235;n&#235; t&#235; Betlemit).</p> 
<p><A NAME="an_35:20">35:20</A>&nbsp;Dhe Jakobi ngriti mbi varrin e saj nj&#235; p&#235;rmendore. Dhe kjo p&#235;rmendore ekziston ende sot e k&#235;saj dite mbi varrin e Rakel&#235;s.</p> 
<p><A NAME="an_35:21">35:21</A>&nbsp;Pastaj Izraeli u nis dhe ngriti &#231;adr&#235;n p&#235;rtej Migdal-Ederit.</p> 
<p><A NAME="an_35:22">35:22</A>&nbsp;Dhe ndodhi q&#235;, nd&#235;rsa Izraeli banonte n&#235; at&#235; vend, Rubeni shkoi e ra n&#235; shtrat me Bilbah, konkubin&#235;n e atit t&#235; tij. Dhe Izraeli e mori vesh.</p> 
<p><A NAME="an_35:23">35:23</A>&nbsp;Bijt&#235; e Jakobit ishin dymb&#235;dhjet&#235;. Bijt&#235; e Leas ishin: Rubeni, i par&#235;linduri i Jakobit, Simeoni, Levi, Juda, Isakari dhe Zabuloni.</p> 
<p><A NAME="an_35:24">35:24</A>&nbsp;Bijt&#235; e Rakel&#235;s ishin: Jozefi dhe Beniamini.</p> 
<p><A NAME="an_35:25">35:25</A>&nbsp;Bijt&#235; e Bilhahut, sh&#235;rb&#235;torja e Rakel&#235;s, ishin: Dani dhe Neftali.</p> 
<p><A NAME="an_35:26">35:26</A>&nbsp;Bijt&#235; e Zilpah&#235;s, sh&#235;rb&#235;torja e Leas, ishin: Gadi dhe Asheri. K&#235;ta jan&#235; bijt&#235; e Jakobit q&#235; i lind&#235;n n&#235; Padan-Aram.</p> 
<p><A NAME="an_35:27">35:27</A>&nbsp;Pastaj Jakobi erdhi tek Isaku, i ati, n&#235; Marme, n&#235; Kirjath-Arba (dometh&#235;n&#235; n&#235; Hebron), ku Abrahami dhe Isaku kishin q&#235;ndruar ca koh&#235;.</p> 
<p><A NAME="an_35:28">35:28</A>&nbsp;Isaku jetoi nj&#235;qind e tet&#235;dhjet&#235; vjet.</p> 
<p><A NAME="an_35:29">35:29</A>&nbsp;K&#235;shtu Isaku dha shpirt, vdiq dhe u bashkua me popullin e tij, ishte i plakur dhe i ngopur me dit&#235;; dhe Esau dhe Jakobi, bijt&#235; e tij, e varros&#235;n.</p> 
<p><A NAME="an_36:1">36:1</A>&nbsp;K&#235;ta jan&#235; pasardh&#235;sit e Esaut, q&#235; &#235;sht&#235; Edomi.</p> 
<p><A NAME="an_36:2">36:2</A>&nbsp;Esau i mori grat&#235; e tij nga bijat e Kanaan&#235;ve: Ad&#235;n, e bija e Elonit Hiteut, dhe Oholibamah&#235;n, e bija e Cibeonit Hiveut;</p> 
<p><A NAME="an_36:3">36:3</A>&nbsp;dhe Basemathin, e bija e Ismaelit dhe motra e Nebajothit.</p> 
<p><A NAME="an_36:4">36:4</A>&nbsp;Ada i lindi Esaut Elifazin;</p> 
<p><A NAME="an_36:5">36:5</A>&nbsp;Basemathi lindi Reuelin, kurse Oholibamahu lindi Jeushin, Jalamin dhe Korahin. K&#235;ta jan&#235; bijt&#235; e Esaut q&#235; i lind&#235;n n&#235; vendin e Kanaanit.</p> 
<p><A NAME="an_36:6">36:6</A>&nbsp;Pastaj Esau mori grat&#235; e tij, bijt&#235; dhe bijat e tij, gjith&#235; njer&#235;zit e sht&#235;pis&#235; s&#235; tij, kopet&#235; e tij, t&#235;r&#235; bag&#235;tin&#235; e tij dhe t&#235;r&#235; pasurin&#235; q&#235; kishte bler&#235; n&#235; vendin e Kanaan&#235;ve, dhe shkoi n&#235; nj&#235; vend, larg v&#235;llait t&#235; tij Jakob,</p> 
<p><A NAME="an_36:7">36:7</A>&nbsp;sepse pasurit&#235; e tyre ishin tep&#235;r t&#235; m&#235;dha, q&#235; ata t&#235; mund t&#235; banonin bashk&#235;; vendi ku rrinin nuk ishte n&#235; gjendje t'i mbante p&#235;r shkak t&#235; bag&#235;tis&#235; s&#235; tyre.</p> 
<p><A NAME="an_36:8">36:8</A>&nbsp;K&#235;shtu Esau u vendos mbi malin e Seirit; Esau &#235;sht&#235; Edomi.</p> 
<p><A NAME="an_36:9">36:9</A>&nbsp;K&#235;ta jan&#235; pasardh&#235;sit e Esaut, atit t&#235; Edomit&#235;ve, n&#235; malin e Seirit.</p> 
<p><A NAME="an_36:10">36:10</A>&nbsp;K&#235;ta jan&#235; emrat e bijve t&#235; Esaut: Elifazi, i biri i Ad&#235;s, gruaja e Esaut; Reueli, i biri i Bazemath&#235;s, gruaja e Esaut.</p> 
<p><A NAME="an_36:11">36:11</A>&nbsp;Bijt&#235; e Elifazit qen&#235;: Temani, Omari, Cefoni, Gatami dhe Kenaci.</p> 
<p><A NAME="an_36:12">36:12</A>&nbsp;Timna ishte konkubina e Elifazit, i biri i Esaut. Ajo i lindi Amalekun Elifazit. K&#235;ta qen&#235; bijt&#235; e Ad&#235;s, gruaja e Esaut.</p> 
<p><A NAME="an_36:13">36:13</A>&nbsp;K&#235;ta qen&#235; bijt&#235; e Reuelit: Nahathi dhe Zerahu, Shamahu dhe Micahu. K&#235;ta qen&#235; bijt&#235; e Basemath&#235;s, gruaja e Esaut.</p> 
<p><A NAME="an_36:14">36:14</A>&nbsp;K&#235;ta qen&#235; bijt&#235; e Oholibamah&#235;s, e bija e Anahut, e bija e Cibeonit, gruaja e Esaut; ajo i lindi Esaut: Jeushin, Jalamin dhe Korahun.</p> 
<p><A NAME="an_36:15">36:15</A>&nbsp;K&#235;ta qen&#235; krer&#235;t e bijve t&#235; Esaut: bijt&#235; e Elifazit, i par&#235;linduri i Esaut; kreu Teman, kreu Omar, kreu Cefo, kreu Kenaz,</p> 
<p><A NAME="an_36:16">36:16</A>&nbsp;kreu Korah, kreu Gatam dhe kreu Amalek; k&#235;ta qen&#235; krer&#235;t e rrjedhur nga Elifazi n&#235; vendin e Edomit; ata qen&#235; bijt&#235; e Ad&#235;s.</p> 
<p><A NAME="an_36:17">36:17</A>&nbsp;K&#235;ta qen&#235; bijt&#235; e Reuelit, i biri i Esaut: kreu Nahath, kreu Zerah, kreu Shamah dhe kreu Micah; k&#235;ta qen&#235; krer&#235;t e rrjedhur nga Reueli n&#235; vendin e Edomit; ata qen&#235; bijt&#235; e Basemath&#235;s, gruaja e Esaut.</p> 
<p><A NAME="an_36:18">36:18</A>&nbsp;K&#235;ta qen&#235; bijt&#235; e Oholibamah&#235;s, gruaja e Esaut, kreu Jeush; kreu Jeush, kreu Jalam dhe kreu Korah; ata qen&#235; krer&#235;t e rrjedhur nga Oholibamah, e bija e Anahut dhe gruaja e Esaut.</p> 
<p><A NAME="an_36:19">36:19</A>&nbsp;K&#235;ta qen&#235; bijt&#235; e Esaut, q&#235; &#235;sht&#235; Edomi, dhe k&#235;ta qen&#235; krer&#235;t e tyre.</p> 
<p><A NAME="an_36:20">36:20</A>&nbsp;K&#235;ta qen&#235; bijt&#235; e Seirit, Horeut, q&#235; banonin at&#235; vend: Lotani, Shobali, Cibeoni, Anahu.</p> 
<p><A NAME="an_36:21">36:21</A>&nbsp;Dishoni, Etseri dhe Dishani. K&#235;ta qen&#235; krer&#235;t e Horejve, bijt&#235; e Seirit, n&#235; vendin e Edomit.</p> 
<p><A NAME="an_36:22">36:22</A>&nbsp;Bijt&#235; e Lotanit qen&#235;: Hori dhe Hemami; dhe motra e Lotanit qe Timna.</p> 
<p><A NAME="an_36:23">36:23</A>&nbsp;K&#235;ta qen&#235; bijt&#235; e Shobalit: Alvani, Manahathi, Ebali, Shefo dhe Onami.</p> 
<p><A NAME="an_36:24">36:24</A>&nbsp;K&#235;ta qen&#235; bijt&#235; e Cibeonit: Aja dhe Anahu. Anahu &#235;sht&#235; ai q&#235; zbuloi n&#235; shkret&#235;tir&#235; uj&#235;ra t&#235; nxehta nd&#235;rsa po kulloste gomar&#235;t e Cibeonit, atit t&#235; tij.</p> 
<p><A NAME="an_36:25">36:25</A>&nbsp;K&#235;ta qen&#235; bijt&#235; e Anahut: Dishoni dhe Oholibamah, e bija e Anahut.</p> 
<p><A NAME="an_36:26">36:26</A>&nbsp;K&#235;ta qen&#235; bijt&#235; e Dishonit: Hemdani, Eshbani, Ithrani dhe Kerani.</p> 
<p><A NAME="an_36:27">36:27</A>&nbsp;K&#235;ta qen&#235; bijt&#235; e Etserit: Bilhani, Zaavani dhe Akani.</p> 
<p><A NAME="an_36:28">36:28</A>&nbsp;K&#235;ta qen&#235; bijt&#235; e Dishanit: Utsi dhe Arani.</p> 
<p><A NAME="an_36:29">36:29</A>&nbsp;K&#235;ta qen&#235; krer&#235;t e Horejve: kreu Lothan, kreu Shobal, kreu Cibeon, kreu Anah,</p> 
<p><A NAME="an_36:30">36:30</A>&nbsp;kreu Dishon, kreu Etser, kreu Dishan. K&#235;ta qen&#235; krer&#235;t e Horejve, krer&#235;t q&#235; ata pat&#235;n n&#235; vendin e Seirit.</p> 
<p><A NAME="an_36:31">36:31</A>&nbsp;K&#235;ta qen&#235; mbret&#235;rit q&#235; mbret&#235;ruan n&#235; vendin e Edomit, para se ndonj&#235; mbret t&#235; sundonte mbi bijt&#235; e Izraelit:</p> 
<p><A NAME="an_36:32">36:32</A>&nbsp;Bela, i biri i Beorit, mbret&#235;roi n&#235; Edom, dhe emri i qytetit t&#235; tij qe Dinhabah.</p> 
<p><A NAME="an_36:33">36:33</A>&nbsp;Bela vdiq dhe n&#235; vend t&#235; tij mbret&#235;roi Jobabi, i biri i Zerahut, nga Botsrahu.</p> 
<p><A NAME="an_36:34">36:34</A>&nbsp;Jobabi vdiq dhe n&#235; vend t&#235; tij mbret&#235;roi Hushami, nga vendi i Temanit&#235;ve.</p> 
<p><A NAME="an_36:35">36:35</A>&nbsp;Hushami vdiq, dhe n&#235; vend t&#235; tij mbret&#235;roi Hadabi, i biri i Bedadit, q&#235; mundi Madianit&#235;t n&#235; fushat e Moabit; dhe emri i qytetit t&#235; tij qe Avith.</p> 
<p><A NAME="an_36:36">36:36</A>&nbsp;Hadadi vdiq dhe n&#235; vend t&#235; tij mbret&#235;roi Samlahu, nga Masrekahu.</p> 
<p><A NAME="an_36:37">36:37</A>&nbsp;Samlahu vdiq dhe n&#235; vend t&#235; tij mbret&#235;roi Sauli nga Rohoboth, mbi Lum&#235;.</p> 
<p><A NAME="an_36:38">36:38</A>&nbsp;Sauli vdiq dhe n&#235; vend t&#235; tij mbret&#235;roi Baal-Hanani, i biri i Akborit.</p> 
<p><A NAME="an_36:39">36:39</A>&nbsp;Baal-Hanani, i biri i Akborit, vdiq dhe n&#235; vendin e tij mbret&#235;roi Hadari. Emri i qytetit t&#235; tij qe Pau, dhe emri i gruas s&#235; tij qe Mehetabel, e bija e Metred&#235;s dhe e Mezahabut.</p> 
<p><A NAME="an_36:40">36:40</A>&nbsp;K&#235;to qen&#235; emrat e krer&#235;ve t&#235; Esaut, simbas familjeve t&#235; tyre dhe territoreve t&#235; tyre, me emrat e tyre; kreu Timnah, kreu Alvah, kreu Jetheth,</p> 
<p><A NAME="an_36:41">36:41</A>&nbsp;kreu Oholibamah, kreu Elah, kreu Pinon,</p> 
<p><A NAME="an_36:42">36:42</A>&nbsp;kreu Kenac, kreu Teman, kreu Mibcar,</p> 
<p><A NAME="an_36:43">36:43</A>&nbsp;kreu Magdiel dhe kreu Iram. K&#235;ta qen&#235; krer&#235;t e Edomit simbas vendbanimit t&#235; tyre, n&#235; vendin q&#235; zot&#235;ronin. Ky qe Esau, ati i Edomit&#235;ve.</p> 
<p><A NAME="an_37:1">37:1</A>&nbsp;Por Jakobi banoi n&#235; vendin ku i ati kishte q&#235;ndruar, n&#235; vendin e Kanaan&#235;ve.</p> 
<p><A NAME="an_37:2">37:2</A>&nbsp;K&#235;ta jan&#235; pasardh&#235;sit e Jakobit. Jozefi, n&#235; mosh&#235;n shtat&#235;mb&#235;dhjet&#235;vje&#231;are, kulloste kopen&#235; bashk&#235; me v&#235;llez&#235;rit e tij; i riu rrinte me bij&#235;n e Bilhah&#235;s dhe me bijt&#235; e Zilpah&#235;s, q&#235; ishin grat&#235; e babait  t&#235; tij. Por Jozefi i tregoi t&#235; atit p&#235;r  namin e keq q&#235; p&#235;rhapej mbi sjelljen e tyre.</p> 
<p><A NAME="an_37:3">37:3</A>&nbsp;Por Izraeli e donte Jozefin m&#235; tep&#235;r se t&#235;r&#235; bijt&#235; e tij, sepse ishte biri i pleq&#235;ris&#235; s&#235; tij; dhe i b&#235;ri nj&#235; rrobe t&#235; gjat&#235; deri te k&#235;mb&#235;t.</p> 
<p><A NAME="an_37:4">37:4</A>&nbsp;Por v&#235;llez&#235;rit e tij, duke par&#235; q&#235; i ati i tyre e donte m&#235; tep&#235;r nga t&#235; gjith&#235; v&#235;llez&#235;rit e tjer&#235;, filluan ta urrejn&#235; dhe nuk mund t'i flisnin n&#235; m&#235;nyr&#235; miq&#235;sore.</p> 
<p><A NAME="an_37:5">37:5</A>&nbsp;Por Jozefi pa nj&#235; &#235;nd&#235;rr dhe ua tregoi v&#235;llez&#235;rve t&#235; tij; dhe k&#235;ta e urryen edhe m&#235; tep&#235;r.</p> 
<p><A NAME="an_37:6">37:6</A>&nbsp;Ai u tha atyre: "D&#235;gjoni, ju lutem, &#235;ndrr&#235;n q&#235; pash&#235;.</p> 
<p><A NAME="an_37:7">37:7</A>&nbsp;Ne ishim duke lidhur duaj n&#235; mes t&#235; ar&#235;s, kur papritmas duajt e mi u drejtuan dhe q&#235;ndruan drejt, kurse duajt tuaja u mblodh&#235;n dhe u p&#235;rkul&#235;n p&#235;rpara duajve t&#235; mi".</p> 
<p><A NAME="an_37:8">37:8</A>&nbsp;At&#235;her&#235; v&#235;llez&#235;rit e tij i than&#235;: "A duhet t&#235; mbret&#235;rosh ti mbi ne, ose do t&#235; na sundosh me t&#235; v&#235;rtet&#235;?". Dhe e urryen edhe m&#235; tep&#235;r p&#235;r shkak t&#235; &#235;ndrrave t&#235; tij dhe t&#235; fjal&#235;ve t&#235; tij.</p> 
<p><A NAME="an_37:9">37:9</A>&nbsp;Ai pa nj&#235; &#235;nd&#235;rr tjet&#235;r dhe ua tregoi v&#235;llez&#235;rve t&#235; tij, duke th&#235;n&#235;: "Pash&#235; nj&#235; &#235;nd&#235;rr tjet&#235;r! Dhe ja, dielli, h&#235;na dhe nj&#235;mb&#235;dhjet&#235; yje p&#235;rkuleshin para meje".</p> 
<p><A NAME="an_37:10">37:10</A>&nbsp;Dhe ai ia tregoi k&#235;t&#235; &#235;nd&#235;rr atit t&#235; tij dhe v&#235;llez&#235;rve t&#235; tij; i ati e qortoi dhe i tha: "&#199;'kuptim ka &#235;ndrra q&#235; ke par&#235;? A do t&#235; duhet q&#235; pik&#235;risht un&#235;, n&#235;na jote dhe v&#235;llez&#235;rit e tu t&#235; vijn&#235; e t&#235; p&#235;rkulemi deri n&#235; tok&#235; para teje?".</p> 
<p><A NAME="an_37:11">37:11</A>&nbsp;Dhe v&#235;llez&#235;rit e tij e kishin zili, por i ati e mbante p&#235;rbrenda k&#235;t&#235; gj&#235;.</p> 
<p><A NAME="an_37:12">37:12</A>&nbsp;Nd&#235;rkaq v&#235;llez&#235;rit e Jozefit kishin vajtur p&#235;r t&#235; kullotur kopen&#235; e atit t&#235; tyre n&#235; Sikem.</p> 
<p><A NAME="an_37:13">37:13</A>&nbsp;Dhe Izraeli i tha Jozefit: "V&#235;llez&#235;rit e tu a nuk jan&#235; ndofta duke kullotur kopen&#235; n&#235; Sikem? Eja, do t&#235; d&#235;rgoj tek ata". Ai u p&#235;rgjegj: "Ja ku jam".</p> 
<p><A NAME="an_37:14">37:14</A>&nbsp;Izraeli i tha: "Shko t&#235; shikosh n&#235; se v&#235;llez&#235;rit e tu jan&#235; mir&#235; dhe n&#235; se kopeja shkon mir&#235;, dhe kthehu t&#235; m&#235; jap&#235;sh p&#235;rgjigje". K&#235;shtu e nisi n&#235; lugin&#235;n e Hebronit dhe ai arriti n&#235; Sikem.</p> 
<p><A NAME="an_37:15">37:15</A>&nbsp;Nd&#235;rsa ai endej n&#235; fush&#235;, nj&#235; burr&#235; e gjeti dhe e pyeti: "&#199;far&#235; k&#235;rkon?".</p> 
<p><A NAME="an_37:16">37:16</A>&nbsp;Ai u p&#235;rgjegj: "Jam duke k&#235;rkuar v&#235;llez&#235;rit e mi; t&#235; lutem m&#235; trego se ku ndodhen duke kullotur bag&#235;tin&#235;".</p> 
<p><A NAME="an_37:17">37:17</A>&nbsp;Ai burr&#235; i tha: "Ata kan&#235; ikur s&#235; k&#235;tejmi, sepse i d&#235;gjova q&#235; thonin: "T&#235; shkojm&#235; n&#235; Dothan"". At&#235;her&#235; Jozefi shkoi t&#235; k&#235;rkoj&#235; v&#235;llez&#235;rit e tij dhe i gjeti n&#235; Dothan.</p> 
<p><A NAME="an_37:18">37:18</A>&nbsp;Ata e pan&#235; s&#235; largu, dhe para se t'u afrohej, komplotuan kund&#235;r tij p&#235;r ta vrar&#235;.</p> 
<p><A NAME="an_37:19">37:19</A>&nbsp;Dhe i than&#235; nj&#235;ri tjetrit: "Ja ku po vjen &#235;nd&#235;rruesi!</p> 
<p><A NAME="an_37:20">37:20</A>&nbsp;Ejani, pra, ta vrasim dhe ta hedhim n&#235; nj&#235; pus; do t&#235; themi pastaj q&#235; nj&#235; kafsh&#235; e eg&#235;r e h&#235;ngri; k&#235;shtu do t&#235; shohim se &#231;'p&#235;rfundim do t&#235; ken&#235; &#235;nd&#235;rrat e tij".</p> 
<p><A NAME="an_37:21">37:21</A>&nbsp;Rubeni i d&#235;gjoi k&#235;to dhe vendosi ta shp&#235;toj&#235; nga duart e tyre, dhe tha: "Nuk do ta vrasim".</p> 
<p><A NAME="an_37:22">37:22</A>&nbsp;Pastaj Rubeni shtoi: "Mos derdhni gjak, por hidheni n&#235; k&#235;t&#235; pus t&#235; shkret&#235;tir&#235;s dhe mos e goditni me dor&#235;n tuaj". Thoshte k&#235;shtu p&#235;r ta shp&#235;tuar nga duart e tyre dhe p&#235;r t'ia shp&#235;n&#235; t&#235; atit.</p> 
<p><A NAME="an_37:23">37:23</A>&nbsp;Kur Jozefi arriti pran&#235; v&#235;llez&#235;rve t&#235; tij, k&#235;ta e zhvesh&#235;n nga veshja e tij, nga rrobja e gjat&#235; q&#235; i arrinte deri te k&#235;mb&#235;t;</p> 
<p><A NAME="an_37:24">37:24</A>&nbsp;pastaj e kap&#235;n dhe e hodh&#235;n n&#235; pus. Por pusi ishte bosh, nuk kishte uj&#235; brenda.</p> 
<p><A NAME="an_37:25">37:25</A>&nbsp;Pastaj u ul&#235;n p&#235;r t&#235; ngr&#235;n&#235;; por, duke ngritur syt&#235;, ata pan&#235; nj&#235; karvan Ismaelit&#235;sh q&#235; vinte nga Galaadi me devet&#235; e tyre t&#235; ngarkuara me er&#235;za, balsame dhe mirr&#235;, dhe udh&#235;tonte p&#235;r t'i &#231;uar n&#235; Egjipt.</p> 
<p><A NAME="an_37:26">37:26</A>&nbsp;At&#235;her&#235; Juda u tha v&#235;llez&#235;rve t&#235; tij: "&#199;'dobi do t&#235; kemi po t&#235; vrasim v&#235;llan&#235; ton&#235; dhe t&#235; fshehim gjakun e tij?</p> 
<p><A NAME="an_37:27">37:27</A>&nbsp;Ejani, t'ia shesim Ismaelit&#235;ve dhe t&#235; mos e godas&#235; dora jon&#235;, sepse &#235;sht&#235; v&#235;llai yn&#235;, mishi yn&#235;". Dhe v&#235;llez&#235;rit e tij e d&#235;gjuan.</p> 
<p><A NAME="an_37:28">37:28</A>&nbsp;Nd&#235;rsa po kalonin ata tregtar&#235; Madianit&#235;, ata e ngrit&#235;n dhe e nxor&#235;n Jozefin jasht&#235; pusit dhe ia shit&#235;n Ismaelit&#235;ve p&#235;r nj&#235;zet monedha argjendi. Dhe k&#235;ta e shpun&#235; Jozefin n&#235; Egjipt.</p> 
<p><A NAME="an_37:29">37:29</A>&nbsp;Rubeni u kthye te pusi, por Jozefi nuk ishte m&#235; n&#235; pus. At&#235;her&#235; ai i &#231;orri rrobat e tij.</p> 
<p><A NAME="an_37:30">37:30</A>&nbsp;Pastaj u kthye te v&#235;llez&#235;rit e tij dhe tha: "Djali nuk &#235;sht&#235; m&#235;; po un&#235;, ku do t&#235; shkoj un&#235;?".</p> 
<p><A NAME="an_37:31">37:31</A>&nbsp;K&#235;shtu ata muar&#235;n rrob&#235;n e gjat&#235; t&#235; Jozefit, ther&#235;n nj&#235; cjap dhe e fut&#235;n rrob&#235;n n&#235; gjak.</p> 
<p><A NAME="an_37:32">37:32</A>&nbsp;Pastaj e &#231;uan rrob&#235;n te babai dhe i than&#235;: "Kemi gjetur k&#235;t&#235;; shiko pak n&#235;se &#235;sht&#235; rrobja e birit t&#235;nd".</p> 
<p><A NAME="an_37:33">37:33</A>&nbsp;Dhe ai e njohu dhe tha: "&#201;sht&#235; rrobja e tim biri, e ka ngr&#235;n&#235; ndonj&#235; kafsh&#235; e eg&#235;r; me siguri Jozefin e kan&#235; b&#235;r&#235; cop&#235; e &#231;ik&#235;".</p> 
<p><A NAME="an_37:34">37:34</A>&nbsp;At&#235;her&#235; Jakobi i shqeu rrobat e tij, veshi nj&#235; grathore dhe mbajti zi p&#235;r birin e tij shum&#235; dit&#235;.</p> 
<p><A NAME="an_37:35">37:35</A>&nbsp;Dhe t&#235; gjith&#235; bijt&#235; dhe t&#235; gjitha bijat e tij erdh&#235;n p&#235;r ta ngush&#235;lluar, por ai nuk pranoi t&#235; ngush&#235;llohet dhe tha: "Un&#235; do t&#235; zbres n&#235; Sheol pran&#235; birit tim p&#235;r t&#235; mbajtur zi". K&#235;shtu e qau i ati.</p> 
<p><A NAME="an_37:36">37:36</A>&nbsp;Nd&#235;rkaq Madianit&#235;t e shit&#235;n Jozefin n&#235; Egjipt dhe ia shit&#235;n Potifarit, oficer i Faraonit dhe kapiten i rojeve.</p> 
<p><A NAME="an_38:1">38:1</A>&nbsp;Por n&#235; at&#235; koh&#235; ndodhi q&#235; Juda la v&#235;llez&#235;rit e tij dhe shkoi t&#235; rrij&#235; me nj&#235; burr&#235; nga Adullami, q&#235; quhej Hirah.</p> 
<p><A NAME="an_38:2">38:2</A>&nbsp;Kur Juda pa vajz&#235;n e nj&#235; burri Kananean t&#235; quajtur Shua e mori p&#235;r grua dhe u bashkua me t&#235;.</p> 
<p><A NAME="an_38:3">38:3</A>&nbsp;Dhe ajo u ngjiz dhe lindi nj&#235; bir, q&#235; ajo e quajti Er.</p> 
<p><A NAME="an_38:4">38:4</A>&nbsp;Pastaj ajo u ngjiz dhe lindi nj&#235; bir, q&#235; ai e quajti Onan.</p> 
<p><A NAME="an_38:5">38:5</A>&nbsp;Ajo u ngjiz p&#235;rs&#235;ri dhe lindi nj&#235; bir, t&#235; cilit i vuri emrin Shelah. Juda ishte n&#235; Kecib kur ajo lindi.</p> 
<p><A NAME="an_38:6">38:6</A>&nbsp;Pastaj Juda i dha Erit t&#235; par&#235;lindurit t&#235; tij, nj&#235; grua t&#235; quajtur Tamara.</p> 
<p><A NAME="an_38:7">38:7</A>&nbsp;Por Eri, i par&#235;linduri i Jud&#235;s, ishte i keq n&#235; syt&#235; e Zotit dhe Zoti e b&#235;ri t&#235; vdes&#235;.</p> 
<p><A NAME="an_38:8">38:8</A>&nbsp;At&#235;her&#235; Juda i tha Onanit: "Shko te gruaja e v&#235;llait t&#235;nd, martohu me t&#235; dhe krijoi trash&#235;gimtar&#235; v&#235;llait t&#235;nd".</p> 
<p><A NAME="an_38:9">38:9</A>&nbsp;Por Onani, duke ditur se k&#235;ta pasardh&#235;s nuk kishin p&#235;r t&#235; q&#235;n&#235; t&#235; vet&#235;t, kur bashkohej me gruan e t&#235; v&#235;llait, e hidhte far&#235;n e tij p&#235;rtok&#235; p&#235;r t&#235; mos i dh&#235;n&#235; pasardh&#235;s v&#235;llait t&#235; tij.</p> 
<p><A NAME="an_38:10">38:10</A>&nbsp;Kjo nuk i p&#235;lqeu Zotit, q&#235; e b&#235;ri t&#235; vdes&#235; edhe at&#235;.</p> 
<p><A NAME="an_38:11">38:11</A>&nbsp;At&#235;her&#235; Juda i tha Tamar&#235;s, nuses s&#235; birit t&#235; tij: "Rri si e ve n&#235; sht&#235;pin&#235; e atit t&#235;nd, deri sa biri im Shelah t&#235; rritet". Sepse mendonte: "Kam frik&#235; se edhe ai ka p&#235;r t&#235; vdekur si v&#235;llez&#235;rit e tij".  K&#235;shtu Tamara u nis dhe banoi n&#235; sht&#235;pin&#235;  e t&#235; atit.</p> 
<p><A NAME="an_38:12">38:12</A>&nbsp;Mbas nj&#235; kohe t&#235; gjat&#235; vdiq gruaja e Jud&#235;s, q&#235; ishte e bija e Shuas; kur mbaroi zin&#235;, Juda u ngjit tek ata q&#235; qethnin delet e tij n&#235; Timnah bashk&#235; me mikun e tij Hirah, i quajtur Adullamiti.</p> 
<p><A NAME="an_38:13">38:13</A>&nbsp;K&#235;t&#235; e mori vesh Tamara dhe asaj i than&#235;: "Ja, vjehrri yt po ngjitet n&#235; Timnah p&#235;r t&#235; qethur delet e tij".</p> 
<p><A NAME="an_38:14">38:14</A>&nbsp;At&#235;her&#235; ajo hoqi rrobat e saj t&#235; vej&#235;ris&#235;, u mbulua me nj&#235; velo dhe u mb&#235;shtoll e t&#235;ra; pastaj u ul te porta e Enaimit, q&#235; ndodhet n&#235; rrug&#235;n drejt Timnahut; n&#235; fakt ajo kishte par&#235; q&#235; Shelahu ishte  rritur m&#235; n&#235; fund, por ajo nuk i ishte dh&#235;n&#235;  p&#235;r grua.</p> 
<p><A NAME="an_38:15">38:15</A>&nbsp;Sa e pa Juda mendoi q&#235; ajo ishte prostitut&#235;, sepse e kishte fytyr&#235;n t&#235; mbuluar.</p> 
<p><A NAME="an_38:16">38:16</A>&nbsp;Prandaj ai iu afrua asaj n&#235; rrug&#235; dhe i tha: "L&#235;rm&#235; t&#235; hyj te ti". N&#235; t&#235; v&#235;rtet&#235; nuk e dinte se ajo ishte nusja e djalit t&#235; tij. Ajo iu p&#235;rgjegj: "&#199;far&#235; do t&#235; m&#235; jap&#235;sh p&#235;r t&#235; hyr&#235; tek un&#235;?"</p> 
<p><A NAME="an_38:17">38:17</A>&nbsp;At&#235;her&#235; ai i tha: "Do t&#235; t&#235; d&#235;rgoj nj&#235; kec nga kopeja ime". Ajo e pyeti: "A m&#235; jep nj&#235; peng deri sa t&#235; ma d&#235;rgosh?".</p> 
<p><A NAME="an_38:18">38:18</A>&nbsp;Ai i tha: "&#199;far&#235; pengu duhet t&#235; t&#235; jap?". Ajo u p&#235;rgjegj: "Vul&#235;n t&#235;nde, kordonin t&#235;nd dhe bastunin q&#235; ke n&#235; dor&#235;". Ai ia dha, hyri te ajo dhe ajo u ngjiz me t&#235;.</p> 
<p><A NAME="an_38:19">38:19</A>&nbsp;Pastaj ajo u ngrit dhe iku; hoqi velin dhe veshi p&#235;rs&#235;ri rrobat e saj t&#235; vej&#235;ris&#235;.</p> 
<p><A NAME="an_38:20">38:20</A>&nbsp;Por Juda i d&#235;rgoi kecin me an&#235; t&#235; mikut t&#235; tij, Adulamitit, p&#235;r t&#235; rimar&#235; pengun nga duart e asaj gruaje; po ai nuk e gjeti at&#235;.</p> 
<p><A NAME="an_38:21">38:21</A>&nbsp;At&#235;her&#235; pyeti njer&#235;zit vendas duke th&#235;n&#235;: "Ku &#235;sht&#235; ajo prostitut&#235; q&#235; rrinte n&#235; Enaim, n&#235; rrug&#235;?". Ata u p&#235;rgjigj&#235;n: "Nuk ka pasur asnj&#235; prostitut&#235; k&#235;tu".</p> 
<p><A NAME="an_38:22">38:22</A>&nbsp;K&#235;shtu ai u kthye te Juda dhe i tha: "Nuk e gjeta; ve&#231; k&#235;saj vendasit m&#235; than&#235;: "Nuk ka pasur asnj&#235; prostitut&#235; k&#235;tu"".</p> 
<p><A NAME="an_38:23">38:23</A>&nbsp;At&#235;her&#235; Juda tha: "Le ta mbaj&#235;, pra, pengun q&#235; i dhash&#235;, sepse nuk duam t&#235; mbulohemi me turp. Ja, un&#235; i d&#235;rgova k&#235;t&#235; kec dhe ti nuk e gjete".</p> 
<p><A NAME="an_38:24">38:24</A>&nbsp;Tre muaj m&#235; von&#235; erdh&#235;n dhe i than&#235; Jud&#235;s: "Tamara, nusja e birit t&#235;nd, &#235;sht&#235; b&#235;r&#235; prostitut&#235;; dhe, nga ky shkak, ajo ka mbetur gjithashtu me barr&#235;". At&#235;her&#235; Juda u tha: "Nxirreni jasht&#235; dhe digjeni!".</p> 
<p><A NAME="an_38:25">38:25</A>&nbsp;Nd&#235;rsa po e nxirrnin jasht&#235;, ajo i &#231;oi fjal&#235; t&#235; vjehrrit: "Njeriu t&#235; cilit i p&#235;rkasin k&#235;to sende, m&#235; la me barr&#235;". Pastaj tha: "Shiko n&#235; se mund t&#235; dallosh t&#235; kujt jan&#235; k&#235;to sende: vula, kordoni dhe bastuni".</p> 
<p><A NAME="an_38:26">38:26</A>&nbsp;Juda i njohu dhe i tha: "Ajo &#235;sht&#235; m&#235; e drejt&#235; se un&#235;, se un&#235; nuk ia dhash&#235; Shelahut, birit tim". Dhe ai nuk pati m&#235; marr&#235;dh&#235;nie me t&#235;.</p> 
<p><A NAME="an_38:27">38:27</A>&nbsp;Kur edhi koha e lindjes, ajo kishte n&#235; bark dy binjak&#235;.</p> 
<p><A NAME="an_38:28">38:28</A>&nbsp;Nd&#235;rsa po lindte, njeri prej tyre nxori jasht&#235; nj&#235; dor&#235; dhe mamia e kapi dhe i lidhi nj&#235; fije t&#235; kuqe flak&#235;, duke th&#235;n&#235;: "Ky doli i pari".</p> 
<p><A NAME="an_38:29">38:29</A>&nbsp;Por ai e t&#235;rhoqi dor&#235;n e tij, dhe ja q&#235; doli jasht&#235; v&#235;llai i tij. At&#235;her&#235; mamia tha: "Si ia &#231;ave rrug&#235;n vetes?". P&#235;r k&#235;t&#235; ar&#235;sye u quajt Perets.</p> 
<p><A NAME="an_38:30">38:30</A>&nbsp;Pastaj doli v&#235;llai i tij, q&#235; kishte rreth dor&#235;s fijen ngjyr&#235; t&#235; kuqe flak&#235;; dhe u quajt Zerah.</p> 
<p><A NAME="an_39:1">39:1</A>&nbsp;Nd&#235;rkaq Jozefi u &#231;ua n&#235; Egjipt; dhe Potifari, oficeri i Faraonit dhe kapiten i rojeve, nj&#235; egjiptas, e bleu nga Ismaelit&#235;t q&#235; e kishin sjell&#235; atje.</p> 
<p><A NAME="an_39:2">39:2</A>&nbsp;Zoti qe me Jozefin, dhe ky pasurohej dhe banonte n&#235; sht&#235;pin&#235; e zot&#235;ris&#235; s&#235; tij, egjiptasit.</p> 
<p><A NAME="an_39:3">39:3</A>&nbsp;Dhe zot&#235;ria e tij e pa q&#235; Zoti qe me t&#235; dhe q&#235; Zoti e sillte mbar&#235; n&#235; duart e tij gjith&#231;ka b&#235;nte.</p> 
<p><A NAME="an_39:4">39:4</A>&nbsp;K&#235;shtu Jozefi fitoi hir n&#235; syt&#235; e atij dhe hyri n&#235; sh&#235;rbimin personal t&#235; Potifarit, q&#235; e em&#235;roi kryeadministrator t&#235; sht&#235;pis&#235; s&#235; tij dhe i la n&#235; dor&#235; gjith&#231;ka zot&#235;ronte.</p> 
<p><A NAME="an_39:5">39:5</A>&nbsp;Nga &#231;asti q&#235; e b&#235;ri kryeadministrator t&#235; sht&#235;pis&#235; s&#235; tij dhe p&#235;r gjith&#231;ka q&#235; zot&#235;ronte, Zoti e bekoi sht&#235;pin&#235; e egjiptasit p&#235;r shkak t&#235; Jozefit; dhe bekimi i Zotit p&#235;rfshiu gjith&#231;ka ai kishte n&#235; sht&#235;pi dhe n&#235; fush&#235;.</p> 
<p><A NAME="an_39:6">39:6</A>&nbsp;K&#235;shtu Potifari la gjith&#231;ka kishte n&#235; dor&#235; t&#235; Jozefit dhe nuk shqet&#235;sohej m&#235; p&#235;r asgj&#235;, p&#235;rve&#231; ushqimit t&#235; vet. Dhe Jozefi ishte i bukur nga forma dhe kishte nj&#235; pamje t&#235;rheq&#235;se.</p> 
<p><A NAME="an_39:7">39:7</A>&nbsp;Mbas gjith&#235; k&#235;tyre gj&#235;rave, gruaja e zot&#235;ris&#235; s&#235; tij ia vuri syt&#235; Jozefit dhe i tha: "Bjer&#235; e fli me mua".</p> 
<p><A NAME="an_39:8">39:8</A>&nbsp;Por ai e refuzoi dhe i tha gruas s&#235; zot&#235;ris&#235; s&#235; tij: "Ja, zot&#235;ria ime nuk shqet&#235;sohet p&#235;r ato q&#235; ka l&#235;n&#235; n&#235; sht&#235;pi me mua dhe ka l&#235;n&#235; n&#235; duart e mia gjith&#231;ka zot&#235;ron.</p> 
<p><A NAME="an_39:9">39:9</A>&nbsp;Nuk ka asnj&#235; m&#235; t&#235; madh se un&#235; n&#235; k&#235;t&#235; sht&#235;pi; ai nuk m&#235; ka ndaluar asgj&#235; ve&#231; teje, sepse je gruaja e tij. Si mund ta b&#235;j un&#235; k&#235;t&#235; t&#235; keqe t&#235; madhe dhe t&#235; kryej nj&#235; m&#235;kat kund&#235;r Per&#235;ndis&#235;?".</p> 
<p><A NAME="an_39:10">39:10</A>&nbsp;Me gjith&#235; faktin q&#235; ajo i fliste Jozefit p&#235;r k&#235;t&#235; gj&#235; &#231;do dit&#235;, ai nuk pranoi t&#235; binte n&#235; shtrat me t&#235; dhe t'i jepej asaj.</p> 
<p><A NAME="an_39:11">39:11</A>&nbsp;Nj&#235; dit&#235; ndodhi q&#235; ai hyri n&#235; sht&#235;pi p&#235;r t&#235; b&#235;r&#235; pun&#235;n e tij, dhe nuk ndodhej n&#235; sht&#235;pi asnj&#235; prej sh&#235;rb&#235;tor&#235;ve.</p> 
<p><A NAME="an_39:12">39:12</A>&nbsp;At&#235;her&#235; ajo e kapi nga rrobat dhe i tha: "Eja t&#235; shtrihesh me mua". Por ai ia la n&#235; dor&#235; rroben e tij, iku duke vrapuar jasht&#235;.</p> 
<p><A NAME="an_39:13">39:13</A>&nbsp;Kur ajo pa q&#235; ai ia kishte l&#235;n&#235; n&#235; dor&#235; rroben e tij dhe kishte ikur jasht&#235;,</p> 
<p><A NAME="an_39:14">39:14</A>&nbsp;thirri sh&#235;rb&#235;tor&#235;t e vet dhe u tha: "Shikoni, ai na solli n&#235; sht&#235;pi nj&#235; hebre p&#235;r t'u tallur me ne; ai erdhi tek un&#235; p&#235;r t&#235; r&#235;n&#235; me mua, por un&#235; b&#235;rtita me t&#235; madhe.</p> 
<p><A NAME="an_39:15">39:15</A>&nbsp;Me t&#235; d&#235;gjuar q&#235; un&#235; ngrita z&#235;rin dhe fillova t&#235; b&#235;rtas, ai la rrob&#235;n e tij pran&#235; meje, iku dhe vrapoi jasht&#235;".</p> 
<p><A NAME="an_39:16">39:16</A>&nbsp;K&#235;shtu ajo mbajti pran&#235; saj rroben e tij, deri sa u kthye n&#235; sht&#235;pi zot&#235;ria e saj.</p> 
<p><A NAME="an_39:17">39:17</A>&nbsp;At&#235;her&#235; ajo i foli n&#235; k&#235;t&#235; m&#235;nyr&#235;: "Ai sh&#235;rb&#235;tor hebre, q&#235; ti na solle, erdhi tek un&#235; p&#235;r t&#235; m&#235; v&#235;n&#235; n&#235; loj&#235;.</p> 
<p><A NAME="an_39:18">39:18</A>&nbsp;Por sa ngrita z&#235;rin dhe b&#235;rtita, ai la rroben pran&#235; meje dhe iku jasht&#235;".</p> 
<p><A NAME="an_39:19">39:19</A>&nbsp;K&#235;shtu, kur zot&#235;ria e saj d&#235;gjoi fjal&#235;t e gruas s&#235; vet q&#235; i fliste n&#235; k&#235;t&#235; m&#235;nyr&#235; duke th&#235;n&#235;: "Sh&#235;rb&#235;tori yt m&#235; ka b&#235;r&#235; k&#235;t&#235; gj&#235;!", ai u inatos.</p> 
<p><A NAME="an_39:20">39:20</A>&nbsp;At&#235;her&#235; zot&#235;ria e Jozefit e mori dhe e futi n&#235; burg, n&#235; vendin ku ishin mbyllur t&#235; burgosurit e mbretit. K&#235;shtu ai mbeti n&#235; at&#235; burg.</p> 
<p><A NAME="an_39:21">39:21</A>&nbsp;Por Zoti qe me Jozefin dhe u tregua dashamir&#235;s ndaj tij, duke b&#235;r&#235; q&#235; t'i hynte n&#235; zem&#235;r drejtorit t&#235; burgut.</p> 
<p><A NAME="an_39:22">39:22</A>&nbsp;K&#235;shtu drejtori i burgut i besoi Jozefit t&#235;r&#235; t&#235; burgosurit q&#235; ndodheshin n&#235; burg; dhe ai ishte p&#235;rgjegj&#235;s p&#235;r t&#235; gjitha q&#235; b&#235;heshin aty br&#235;nda.</p> 
<p><A NAME="an_39:23">39:23</A>&nbsp;Drejtori i burgut nuk kontrollonte m&#235; asgj&#235; nga ato q&#235; i ishin besuar Jozefit, sepse Zoti ishte me t&#235;, dhe Zoti e b&#235;nte t&#235; mbar&#235; gjith&#231;ka q&#235; ai b&#235;nte.</p> 
<p><A NAME="an_40:1">40:1</A>&nbsp;Mbas k&#235;tyre gj&#235;rave, ndodhi q&#235; kup&#235;mbajt&#235;si dhe buk&#235;pjek&#235;si i mbretit t&#235; Egjiptit fyen zot&#235;rin&#235; e tyre, mbretin e Egjiptit.</p> 
<p><A NAME="an_40:2">40:2</A>&nbsp;Dhe Faraoni u zem&#235;rua me t&#235; dy oficer&#235;t e tij, kryekup&#235;mbajt&#235;sin dhe kryebuk&#235;pjek&#235;sin,</p> 
<p><A NAME="an_40:3">40:3</A>&nbsp;dhe i futi n&#235; burg, n&#235; sht&#235;pin&#235; e kreut t&#235; rojeve, n&#235; po at&#235; burg ku ishte mbyllur Jozefi.</p> 
<p><A NAME="an_40:4">40:4</A>&nbsp;Dhe kapiteni i rojeve i la n&#235;n mbikqyrjen e Jozefit, i cili i ndihmonte. K&#235;shtu ata q&#235;ndruan n&#235; burg p&#235;r nj&#235; far&#235; kohe.</p> 
<p><A NAME="an_40:5">40:5</A>&nbsp;Po at&#235; nat&#235;, kup&#235;mbajt&#235;si dhe buk&#235;pjek&#235;si i mbretit t&#235; Egjiptit, q&#235; ishin t&#235; mbyllur n&#235; burg, pan&#235; q&#235; t&#235; dy nj&#235; &#235;nd&#235;rr, secili &#235;ndrr&#235;n e tij, me nj&#235; kuptim t&#235; ve&#231;ant&#235;.</p> 
<p><A NAME="an_40:6">40:6</A>&nbsp;Dhe t&#235; nes&#235;rmen n&#235; m&#235;ngjes Jozefi erdhi tek ata dhe vuri re se ishin t&#235; shqet&#235;suar.</p> 
<p><A NAME="an_40:7">40:7</A>&nbsp;At&#235;her&#235; ai pyeti oficer&#235;t e Faraonit, q&#235; ishin me t&#235; n&#235; burg, n&#235; sht&#235;pin&#235; e zot&#235;ris&#235; s&#235; tij dhe u tha: "Pse keni sot nj&#235; fytyr&#235; kaq t&#235; trishtuar?".</p> 
<p><A NAME="an_40:8">40:8</A>&nbsp;Ata iu p&#235;rgjegj&#235;n: "Kemi par&#235; nj&#235; &#235;nd&#235;rr dhe askush nuk &#235;sht&#235; n&#235; gj&#235;ndje ta interpretoj&#235;". At&#235;her&#235; Jozefi u tha atyre: "Interpretimet nuk i p&#235;rkasin vall&#235; Per&#235;ndis&#235;? M&#235; tregoni &#235;ndrrat, ju lutem".</p> 
<p><A NAME="an_40:9">40:9</A>&nbsp;K&#235;shtu kryekup&#235;mbajt&#235;si i tregoi Jozefit &#235;ndrr&#235;n e tij dhe i tha: "N&#235; &#235;ndrr&#235;n time kisha p&#235;rpara nj&#235; hardhi;</p> 
<p><A NAME="an_40:10">40:10</A>&nbsp;dhe n&#235; at&#235; hardhi kishte tri deg&#235;, t&#235; cilat sa vun&#235; lastar&#235;, lul&#235;zuan dhe dhan&#235; vile rrushi t&#235; pjekur.</p> 
<p><A NAME="an_40:11">40:11</A>&nbsp;Tani un&#235; kisha n&#235; dor&#235; kup&#235;n e Faraonit; mora rrushin, e shtrydha n&#235; kup&#235;n e Faraonit dhe e vura kup&#235;n n&#235; dor&#235; t&#235; Faraonit".</p> 
<p><A NAME="an_40:12">40:12</A>&nbsp;Jozefi i tha: "Ky &#235;sht&#235; interpretimi i &#235;ndrr&#235;s: tri deg&#235;t jan&#235; tri dit&#235;;</p> 
<p><A NAME="an_40:13">40:13</A>&nbsp;n&#235; krye t&#235; tri dit&#235;ve Faraoni do t&#235; t&#235; b&#235;j&#235; t&#235; ngresh p&#235;rs&#235;ri kok&#235;n lart, do t&#235; t&#235; rivendos&#235; n&#235; detyr&#235;n t&#235;nde dhe ti do t'i jap&#235;sh n&#235; dor&#235; kup&#235;n Faraonit, si&#231; b&#235;je m&#235; par&#235;, kur ishe kup&#235;mbajt&#235;si i tij.</p> 
<p><A NAME="an_40:14">40:14</A>&nbsp;Por m&#235; kujto mua kur t&#235; jesh i lumtur; t&#235; lutem, trego dashamir&#235;si ndaj meje, duke i folur p&#235;r mua Faraonit, dhe m&#235; nxirr nga kjo sht&#235;pi;</p> 
<p><A NAME="an_40:15">40:15</A>&nbsp;sepse mua m&#235; soll&#235;n fshehurazi nga vendi i hebrejve, dhe k&#235;tu s'kam b&#235;r&#235; gj&#235; p&#235;r t'u futur n&#235; k&#235;t&#235; burg t&#235; n&#235;ndhesh&#235;m".</p> 
<p><A NAME="an_40:16">40:16</A>&nbsp;kryebuk&#235;pjek&#235;si, duke par&#235; se interpretimi ishte i favorsh&#235;m, i tha Jozefit: "Edhe un&#235; n&#235; &#235;ndrr&#235;n time kisha tri shporta me buk&#235; t&#235; bardh&#235; mbi krye;</p> 
<p><A NAME="an_40:17">40:17</A>&nbsp;dhe n&#235; shport&#235;n m&#235; t&#235; lart&#235; kishte &#231;do lloj gjell&#235;sh t&#235; pjekura n&#235; furr&#235; p&#235;r Faraonin; dhe zogjt&#235; i hanin nga shporta q&#235; kisha mbi krye".</p> 
<p><A NAME="an_40:18">40:18</A>&nbsp;At&#235;her&#235; Jozefi u p&#235;rgjegj dhe tha: "Ky &#235;sht&#235; interpretimi i &#235;ndrr&#235;s: tri shportat jan&#235; tri dit&#235;;</p> 
<p><A NAME="an_40:19">40:19</A>&nbsp;n&#235; krye t&#235; tri dit&#235;ve Faraoni do t&#235; t&#235; heq&#235; kok&#235;n nga shpatullat, do t&#235; var&#235; n&#235; nj&#235; pem&#235;, dhe zogjt&#235; do t&#235; han&#235; mishrat e trupit t&#235;nd".</p> 
<p><A NAME="an_40:20">40:20</A>&nbsp;Tani dit&#235;n e tret&#235;, dit&#235;n e p&#235;rvjetorit t&#235; Faraonit, ndodhi q&#235; ai shtroi nj&#235; banket p&#235;r t&#235; gjith&#235; sh&#235;rb&#235;tor&#235;t e tij; dhe b&#235;ri q&#235; t&#235; ngrinin kok&#235;n lart&#235; si kryekup&#235;mbajt&#235;si dhe kryebuk&#235;pjek&#235;si, n&#235; mes t&#235; sh&#235;rb&#235;tor&#235;ve t&#235; tij.</p> 
<p><A NAME="an_40:21">40:21</A>&nbsp;K&#235;shtu e rivendosi kryekup&#235;mbajt&#235;sin n&#235; detyr&#235;n e tij si kup&#235;mbajt&#235;s q&#235; t'i jepte kup&#235;n n&#235; dor&#235; Faraonit,</p> 
<p><A NAME="an_40:22">40:22</A>&nbsp;por b&#235;ri q&#235; ta varnin kryebuk&#235;pjek&#235;sin simbas interpretimit q&#235; Jozefi u kishte dh&#235;n&#235;.</p> 
<p><A NAME="an_40:23">40:23</A>&nbsp;Por kryekup&#235;mbajt&#235;si nuk u kujtua p&#235;r Jozefin, por e harroi.</p> 
<p><A NAME="an_41:1">41:1</A>&nbsp;Por ndodhi q&#235; mbas dy vitesh t&#235; plota Faraoni pa nj&#235; &#235;nd&#235;rr. Ai ndodhej pran&#235; nj&#235; lumi,</p> 
<p><A NAME="an_41:2">41:2</A>&nbsp;dhe ja q&#235; nd&#235;rsa po ngjiten nga lumi shtat&#235; lop&#235;, t&#235; hijshme e t&#235; majme, q&#235; nis&#235;n t&#235; kullosin nd&#235;r xunkthe.</p> 
<p><A NAME="an_41:3">41:3</A>&nbsp;Pas atyre, u ngjit&#235;n nga lumi shtat&#235; lop&#235; t&#235; tjera t&#235; sh&#235;mtuara dhe t&#235; dob&#235;ta, dhe u ndal&#235;n pran&#235; t&#235; parave n&#235; bregun e lumit.</p> 
<p><A NAME="an_41:4">41:4</A>&nbsp;Tani lop&#235;t e sh&#235;mtuara dhe t&#235; dob&#235;ta h&#235;ngr&#235;n lop&#235;t e hijshme dhe t&#235; majme. Pastaj Faraoni u zgjua.</p> 
<p><A NAME="an_41:5">41:5</A>&nbsp;M&#235; pas e zuri gjumi p&#235;rs&#235;ri dhe pa nj&#235; &#235;nd&#235;rr t&#235; dyt&#235;; dhe, ja, shtat&#235; kallinj t&#235; trash&#235; dhe t&#235; bukur q&#235; dilnin nga nj&#235; k&#235;rcell i vet&#235;m.</p> 
<p><A NAME="an_41:6">41:6</A>&nbsp;Pastaj, ja, shtat&#235; kallinj t&#235; holl&#235; dhe t&#235; thar&#235; nga era lindore, q&#235; mbinin pas tyre.</p> 
<p><A NAME="an_41:7">41:7</A>&nbsp;Dhe kallinjt&#235; e holl&#235; g&#235;lltit&#235;n shtat&#235; kallinjt&#235; e trash&#235; dhe t&#235; plot&#235;. At&#235;her&#235; Faraoni u zgjua dhe, ja, ishte nj&#235; &#235;nd&#235;rr.</p> 
<p><A NAME="an_41:8">41:8</A>&nbsp;N&#235; m&#235;ngjes shpirti i tij qe i trazuar, dhe d&#235;rgoi e thirri t&#235;r&#235; magjistar&#235;t dhe t&#235; diturit e Egjiptit; pastaj Faraoni u tregoi &#235;ndrrat e tij, por asnjeri prej tyre nuk qe n&#235; gjendje t'ia interpretonte Faraonit.</p> 
<p><A NAME="an_41:9">41:9</A>&nbsp;At&#235;her&#235; kryekup&#235;mbajt&#235;si i foli Faraonit duke i th&#235;n&#235;: "Sot kujtoj gabimet e mia.</p> 
<p><A NAME="an_41:10">41:10</A>&nbsp;Faraoni ishte zem&#235;ruar me sh&#235;rb&#235;tor&#235;t e tij dhe m&#235; kishte futur n&#235; burg n&#235; sht&#235;pin&#235; e kreut t&#235; rojeve, mua dhe kryebuk&#235;pjek&#235;sin.</p> 
<p><A NAME="an_41:11">41:11</A>&nbsp;Po at&#235; nat&#235;, un&#235; dhe ai pam&#235; nj&#235; &#235;nd&#235;rr; secili pa nj&#235; &#235;nd&#235;rr q&#235; kishte kuptimin e tij.</p> 
<p><A NAME="an_41:12">41:12</A>&nbsp;Me ne ishte edhe nj&#235; hebre i ri, sh&#235;rb&#235;tor i kreut t&#235; rojeve; atij i treguam &#235;ndrrat tona dhe ai na i interpretoi, duke i dh&#235;n&#235; secilit interpretimin e &#235;ndrr&#235;s s&#235; tij.</p> 
<p><A NAME="an_41:13">41:13</A>&nbsp;Dhe gj&#235;rat u zhvilluan pik&#235;risht simbas interpretimit q&#235; na kishte dh&#235;n&#235; ai. Faraoni m&#235; rivendosi n&#235; detyr&#235;n time dhe e vari tjetrin".</p> 
<p><A NAME="an_41:14">41:14</A>&nbsp;At&#235;her&#235; Faraoni d&#235;rgoi ta th&#235;rrisnin Jozefin, q&#235; e nxorr&#235;n menj&#235;her&#235; nga burgu n&#235;ntok&#235;sor. K&#235;shtu ai u rrua, nd&#235;rroi rrobat dhe erdhi te Faraoni.</p> 
<p><A NAME="an_41:15">41:15</A>&nbsp;Dhe Faraoni i tha Jozefit: "Kam par&#235; nj&#235; &#235;nd&#235;rr dhe askush nuk &#235;sht&#235; n&#235; gj&#235;ndje ta interpretoj&#235;; por kam d&#235;gjuar p&#235;r ty se, kur ke d&#235;gjuar nj&#235; &#235;nd&#235;rr, je n&#235; gjendje ta interpretosh".</p> 
<p><A NAME="an_41:16">41:16</A>&nbsp;Jozefi iu p&#235;rgjegj Faraonit duke i th&#235;n&#235;: "Nuk jam un&#235;, por Per&#235;ndia do t&#235; jap&#235; nj&#235; p&#235;rgjigje p&#235;r t&#235; mir&#235;n e Faraonit".</p> 
<p><A NAME="an_41:17">41:17</A>&nbsp;At&#235;her&#235; Faraoni i tha Jozefit: "Ja, n&#235; &#235;ndrr&#235;n time un&#235; rrija n&#235; bregun e lumit,</p> 
<p><A NAME="an_41:18">41:18</A>&nbsp;kur u ngjit&#235;n nga lumi shtat&#235; lop&#235; t&#235; majme dhe t&#235; hijshme, q&#235; nis&#235;n t&#235; kullosnin nd&#235;r xunkthe.</p> 
<p><A NAME="an_41:19">41:19</A>&nbsp;Pas tyre u ngjit&#235;n shtat&#235; lop&#235; t&#235; tjera t&#235; dob&#235;ta, shum&#235; t&#235; sh&#235;mtuara dhe thatime; lop&#235; t&#235; tilla aq t&#235; sh&#235;mtuara nuk kisha par&#235; kurr&#235; n&#235; gjith&#235; shtetin e Egjiptit.</p> 
<p><A NAME="an_41:20">41:20</A>&nbsp;Dhe lop&#235;t e dob&#235;ta dhe t&#235; sh&#235;mtuara i h&#235;ngr&#235;n t&#235; shtat&#235; lop&#235;t e para t&#235; majme;</p> 
<p><A NAME="an_41:21">41:21</A>&nbsp;por edhe pasi i h&#235;ngr&#235;n, asnjeri nuk mund t&#235; dallonte q&#235; i kishin ngr&#235;n&#235;, sepse ato ishin t&#235; sh&#235;mtuara si m&#235; par&#235;. K&#235;shtu u zgjova.</p> 
<p><A NAME="an_41:22">41:22</A>&nbsp;Pastaj pash&#235; n&#235; &#235;ndrr&#235;n time shtat&#235; kallinj q&#235; dilnin nga nj&#235; k&#235;rcell i vet&#235;m, t&#235; plot&#235; dhe t&#235; bukur;</p> 
<p><A NAME="an_41:23">41:23</A>&nbsp;dhe ja shtat&#235; kallinj t&#235; tjer&#235; t&#235; fishkur, t&#235; holl&#235; dhe t&#235; thar&#235; nga era lindore, q&#235; mbinin pas t&#235; par&#235;ve.</p> 
<p><A NAME="an_41:24">41:24</A>&nbsp;Pastaj shtat&#235; kallinjt&#235; e holl&#235; g&#235;lltit&#235;n shtat&#235; kallinjt&#235; e bukur. K&#235;t&#235; gj&#235; ua tregova magjistar&#235;ve, por asnjeri prej tyre nuk qe n&#235; gj&#235;ndje t&#235; m&#235; jepte nj&#235; shpjegim".</p> 
<p><A NAME="an_41:25">41:25</A>&nbsp;At&#235;her&#235; Jozefi i tha Faraonit: "&#201;nd&#235;rrat e Faraonit jan&#235; nj&#235; &#235;nd&#235;rr e nj&#235;jt&#235;. Per&#235;ndia i tregoi Faraonit at&#235; q&#235; po gatitet t&#235; b&#235;j&#235;.</p> 
<p><A NAME="an_41:26">41:26</A>&nbsp;Shtat&#235; lop&#235;t e bukura jan&#235; shtat&#235; vite dhe shtat&#235; kallinjt&#235; e bukur jan&#235; shtat&#235; vite; &#235;sht&#235; e nj&#235;jta &#235;nd&#235;rr.</p> 
<p><A NAME="an_41:27">41:27</A>&nbsp;Edhe shtat&#235; lop&#235;t e dob&#235;ta dhe t&#235; sh&#235;mtuara, q&#235; ngjiteshin pas atyre, jan&#235; shtat&#235; vite; edhe shtat&#235; kallinjt&#235; bosh dhe t&#235; thar&#235; nga era lindore jan&#235; shtat&#235; vite zije buke.</p> 
<p><A NAME="an_41:28">41:28</A>&nbsp;K&#235;to jan&#235; ato q&#235; i than&#235; Faraonit: Per&#235;ndia i tregoi Faraonit at&#235; q&#235; po p&#235;rgatitet t&#235; b&#235;j&#235;.</p> 
<p><A NAME="an_41:29">41:29</A>&nbsp;Ja, po vijn&#235; shtat&#235; vite boll&#235;ku t&#235; madh n&#235; t&#235;r&#235; vendin e Egjiptit;</p> 
<p><A NAME="an_41:30">41:30</A>&nbsp;por pas k&#235;tyre do t&#235; vin&#235; shtat&#235; vite zije buke dhe gjith&#235; ai boll&#235;k do t&#235; harrohet n&#235; vendin e Egjiptit; dhe zija do t&#235; lig&#235;shtoj&#235; vendin.</p> 
<p><A NAME="an_41:31">41:31</A>&nbsp;Dhe n&#235; vend nuk do ta kujtojn&#235; m&#235; boll&#235;kun e m&#235;parsh&#235;m p&#235;r shkak t&#235; zis&#235; s&#235; buk&#235;s q&#235; do t&#235; vij&#235;, sepse kjo do t&#235; jet&#235; shum&#235; e r&#235;nd&#235;.</p> 
<p><A NAME="an_41:32">41:32</A>&nbsp;Fakti q&#235; kjo &#235;nd&#235;rr i &#235;sht&#235; shfaqur Faraonit dy her&#235; do t&#235; thot&#235; q&#235; k&#235;t&#235; vendim e ka marr&#235; Per&#235;ndia, dhe Per&#235;ndia do t&#235; b&#235;j&#235; q&#235; t&#235; ndodh&#235; shpejt.</p> 
<p><A NAME="an_41:33">41:33</A>&nbsp;Prandaj Faraoni t&#235; k&#235;rkoj&#235; nj&#235; njeri t&#235; zgjuar dhe t&#235; urt&#235; dhe ta caktoj&#235; n&#235; krye t&#235; Egjiptit.</p> 
<p><A NAME="an_41:34">41:34</A>&nbsp;Faraoni duhet t&#235; veproj&#235; k&#235;shtu: t&#235; em&#235;roj&#235; n&#235; vend mbikqyr&#235;s p&#235;r t&#235; mbledhur nj&#235; t&#235; pest&#235;n e prodhimeve t&#235; vendit t&#235; Egjiptit, gjat&#235; shtat&#235; viteve t&#235; boll&#235;kut.</p> 
<p><A NAME="an_41:35">41:35</A>&nbsp;Ata t&#235; grumbullojn&#235; t&#235; gjitha ushqimet e k&#235;tyre viteve t&#235; mbara q&#235; po vin&#235; dhe t&#235; grumbullojn&#235; grurin n&#235;n autoritetin e Faraonit dhe ta ruajn&#235; p&#235;r furnizimin e qyteteve.</p> 
<p><A NAME="an_41:36">41:36</A>&nbsp;K&#235;to ushqime do t&#235; jen&#235; nj&#235; rezerv&#235; p&#235;r vendin n&#235; parashikim t&#235; shtat&#235; viteve t&#235; zis&#235; s&#235; buk&#235;s q&#235; do t&#235; bjer&#235; n&#235; vendin e Egjiptit; k&#235;shtu vendi nuk do t&#235; humbas&#235; nga zija".</p> 
<p><A NAME="an_41:37">41:37</A>&nbsp;Kjo gj&#235; i p&#235;lqeu Faraonit dhe gjith&#235; n&#235;pun&#235;sve t&#235; tij.</p> 
<p><A NAME="an_41:38">41:38</A>&nbsp;Dhe Faraoni u tha n&#235;pun&#235;sve t&#235; tij: "A mund t&#235; gjejm&#235; nj&#235; njeri si ky, tek i cili t&#235; gjendet Fryma e Per&#235;ndis&#235;?".</p> 
<p><A NAME="an_41:39">41:39</A>&nbsp;At&#235;her&#235; Faraoni i tha Jozefit: "Me q&#235;n&#235; se Per&#235;ndia t&#235; b&#235;ri t&#235; dish t&#235; gjitha k&#235;to gj&#235;ra, nuk ka asnjeri t&#235; zgjuar dhe t&#235; ditur sa ti.</p> 
<p><A NAME="an_41:40">41:40</A>&nbsp;Ti do t&#235; jesh mbi sht&#235;pin&#235; time dhe i t&#235;r&#235; populli im do t'u bindet urdh&#235;rave t&#235; tua; vet&#235;m p&#235;r fronin un&#235; do t&#235; jem m&#235; i madh se ti".</p> 
<p><A NAME="an_41:41">41:41</A>&nbsp;Faraoni i tha Jozefit: "Shiko, un&#235; t&#235; em&#235;roj mbi gjith&#235; shtetin e Egjiptit".</p> 
<p><A NAME="an_41:42">41:42</A>&nbsp;Pastaj Faraoni hoqi unaz&#235;n nga dora e vet dhe ia vuri n&#235; dor&#235; Jozefit; e veshi me rroba krejt prej liri dhe i vari n&#235; qaf&#235; nj&#235; gjerdan t&#235; art&#235;.</p> 
<p><A NAME="an_41:43">41:43</A>&nbsp;E hipi pastaj n&#235; karron e tij t&#235; dyt&#235;, dhe para tij th&#235;rrisnin: "N&#235; gjunj&#235;!". K&#235;shtu Faraoni e vendosi mbi t&#235;r&#235; shtetin e Egjiptit.</p> 
<p><A NAME="an_41:44">41:44</A>&nbsp;Ve&#231; k&#235;saj Faraoni i tha Jozefit: "Faraoni jam un&#235;, por pa ty asnjeri nuk ka p&#235;r t&#235; ngritur dor&#235;n ose k&#235;mb&#235;n n&#235; t&#235;r&#235; shtetin e Egjiptit".</p> 
<p><A NAME="an_41:45">41:45</A>&nbsp;Dhe Faraoni e quajti Jozefin me emrin Cofnath-Paneah dhe i dha p&#235;r grua Asenathin, t&#235; bij&#235;n e Potiferahut, prift i Onit. Dhe Jozefi u nis p&#235;r t&#235; vizituar shtetin e Egjiptit.</p> 
<p><A NAME="an_41:46">41:46</A>&nbsp;Tani Jozefi ishte tridhjet&#235; vje&#231; kur u paraqit para Faraonit, mbretit t&#235; Egjiptit. Pastaj Jozefi u largua nga Faraoni dhe i ra anemban&#235; Egjiptit.</p> 
<p><A NAME="an_41:47">41:47</A>&nbsp;Gjat&#235; shtat&#235; viteve t&#235; boll&#235;kut, toka prodhoi shum&#235;;</p> 
<p><A NAME="an_41:48">41:48</A>&nbsp;dhe Jozefi grumbulloi t&#235;r&#235; ushqimet n&#235; vendin e Egjiptit gjat&#235; atyre shtat&#235; viteve dhe i vendosi n&#235;p&#235;r qytetet; n&#235; &#231;do qytet vendosi ushqimet e territorit p&#235;rreth.</p> 
<p><A NAME="an_41:49">41:49</A>&nbsp;K&#235;shtu Jozefi grumbulloi grur&#235;, si r&#235;ra e detit, aq shum&#235; sa pushoi s&#235; mbajturi llogari sepse sasia e grurit ishte e pallogaritshme.</p> 
<p><A NAME="an_41:50">41:50</A>&nbsp;Para se t&#235; vinte viti i zis&#235;, Jozefit i lind&#235;n dy f&#235;mij&#235; q&#235; Asenathi, e bija e Potiferahut, prift i Onit, i lindi.</p> 
<p><A NAME="an_41:51">41:51</A>&nbsp;Jozefi e quajti t&#235; par&#235;lindurin Manasi, sepse tha: "Per&#235;ndia b&#235;ri q&#235; t&#235; harroj &#231;do shqet&#235;sim timin dhe t&#235;r&#235; sht&#235;pin&#235; e atit tim".</p> 
<p><A NAME="an_41:52">41:52</A>&nbsp;T&#235; dytit i vuri emrin Efraim, sepse tha: "Per&#235;ndia m&#235; ka b&#235;r&#235; frytdh&#235;n&#235;s n&#235; vendin e pik&#235;llimit tim".</p> 
<p><A NAME="an_41:53">41:53</A>&nbsp;Shtat&#235; vitet e boll&#235;kut q&#235; qen&#235; n&#235; shtetin e Egjiptit mor&#235;n fund,</p> 
<p><A NAME="an_41:54">41:54</A>&nbsp;dhe filluan shtat&#235; vitet e zis&#235;, ashtu si kishte th&#235;n&#235; Jozefi. Kishte munges&#235; ushqimesh n&#235; t&#235; t&#235;ra vendet, por n&#235; t&#235;r&#235; vendin e Egjiptit kishte buk&#235;.</p> 
<p><A NAME="an_41:55">41:55</A>&nbsp;Pastaj t&#235;r&#235; vendi i Egjiptit filloi t&#235; vuaj&#235; nga uria, dhe populli e ngriti z&#235;rin p&#235;r t'i k&#235;rkuar buk&#235; Faraonit. At&#235;her&#235; Faraoni u tha t&#235;r&#235; Egjiptasve: "Shkoni tek Jozefi dhe b&#235;ni si t'ju thot&#235; ai".</p> 
<p><A NAME="an_41:56">41:56</A>&nbsp;Zija ishte p&#235;rhapur mbi sip&#235;rfaqen e t&#235;r&#235; vendit dhe Jozefi i hapi t&#235;r&#235; depot dhe u shiti grur&#235; Egjiptasve. Por zija u b&#235; m&#235; e r&#235;nd&#235; n&#235; vendin e Egjiptit.</p> 
<p><A NAME="an_41:57">41:57</A>&nbsp;K&#235;shtu njer&#235;zit e t&#235; gjitha vendeve vinin n&#235; Egjipt te Jozefi p&#235;r t&#235; bler&#235; grur&#235;, sepse zija qe shtuar mbi t&#235;r&#235; tok&#235;n.</p> 
<p><A NAME="an_42:1">42:1</A>&nbsp;Por Jakobi, pasi m&#235;soi se n&#235; Egjipt kishte grur&#235;, u tha bijve t&#235; tij: "Pse shikoni nj&#235;ri-tjetrin?".</p> 
<p><A NAME="an_42:2">42:2</A>&nbsp;Pastaj tha: "Ja, d&#235;gjova se n&#235; Egjipt ka grur&#235;; shkoni atje posht&#235; p&#235;r t&#235; bler&#235; grur&#235; p&#235;r ne, q&#235; t&#235; mundim t&#235; jetojm&#235; dhe t&#235; mos vdesim".</p> 
<p><A NAME="an_42:3">42:3</A>&nbsp;K&#235;shtu dhjet&#235; v&#235;llez&#235;rit e Jozefit zbrit&#235;n n&#235; Egjipt p&#235;r t&#235; bler&#235; grur&#235;.</p> 
<p><A NAME="an_42:4">42:4</A>&nbsp;Por Jakobi nuk e d&#235;rgoi Beniaminin, v&#235;llan&#235; e Jozefit, me v&#235;llez&#235;rit e tij, sepse thoshte: "T&#235; mos i ngjas&#235; ndonj&#235; fatkeq&#235;si".</p> 
<p><A NAME="an_42:5">42:5</A>&nbsp;Bijt&#235; e Izraelit arrit&#235;n aty, pra, p&#235;r t&#235; bler&#235; grur&#235;, n&#235; mes t&#235; t&#235; ardhurve t&#235; tjer&#235;, sepse n&#235; vendin e Kanaan&#235;ve mbret&#235;ronte zija.</p> 
<p><A NAME="an_42:6">42:6</A>&nbsp;Jozefi ishte qeveritari i vendit; ai u shiste grur&#235; t&#235;r&#235; njer&#235;zve t&#235; vendit; dhe v&#235;llez&#235;rit e Jozefit erdh&#235;n dhe u p&#235;rul&#235;n para tij me fytyr&#235;n p&#235;r tok&#235;.</p> 
<p><A NAME="an_42:7">42:7</A>&nbsp;Jozefi pa v&#235;llez&#235;rit e tij dhe i njohu, por u suall me ta si nj&#235; i huaj dhe p&#235;rdori fjal&#235; t&#235; ashpra me ta, duke u th&#235;n&#235;: "Nga vini?". Ata u p&#235;rgjigj&#235;n: "Nga vendi i Kanaanit p&#235;r t&#235; bler&#235; ushqime".</p> 
<p><A NAME="an_42:8">42:8</A>&nbsp;K&#235;shtu Jozefi njohu v&#235;llez&#235;rit e tij, por ata nuk e njoh&#235;n at&#235;.</p> 
<p><A NAME="an_42:9">42:9</A>&nbsp;At&#235;her&#235; Jozefit iu kujtuan &#235;ndrrat q&#235; kishte par&#235; rreth tyre dhe tha: "Ju jeni spiun&#235;! Keni ardhur k&#235;tu p&#235;r t&#235; par&#235; pikat e pambrojtura t&#235; vendit!".</p> 
<p><A NAME="an_42:10">42:10</A>&nbsp;Ata iu p&#235;rgjegj&#235;n: "Jo, zot&#235;ria im; sh&#235;rb&#235;tor&#235;t e tu kan&#235; ardhur p&#235;r t&#235; bler&#235; ushqime.</p> 
<p><A NAME="an_42:11">42:11</A>&nbsp;Jemi t&#235; gjith&#235; bijt&#235; e t&#235; njejtit njeri, jemi njer&#235;z t&#235; ndersh&#235;m; sh&#235;rb&#235;tor&#235;t e tu nuk jan&#235; spiun&#235;".</p> 
<p><A NAME="an_42:12">42:12</A>&nbsp;Por ai u tha atyre: "Jo, ju keni ardhur p&#235;r t&#235; par&#235; pikat e pambrojtura t&#235; vendit!".</p> 
<p><A NAME="an_42:13">42:13</A>&nbsp;At&#235;her&#235; ata than&#235;: "Ne, sh&#235;rb&#235;tor&#235;t e tu, jemi dymb&#235;dhjet&#235; v&#235;llez&#235;r, bij t&#235; t&#235; nj&#235;jtit njeri nga vendi i Kanaanit. Dhe ja, pra, m&#235; i riu &#235;sht&#235; sot me atin ton&#235;, dhe njeri prej tyre nuk &#235;sht&#235; m&#235;".</p> 
<p><A NAME="an_42:14">42:14</A>&nbsp;Por Jozefi u tha atyre: "&#199;&#235;shtja q&#235;ndron ashtu si&#231; ju thash&#235;: ju jeni spiun&#235;!</p> 
<p><A NAME="an_42:15">42:15</A>&nbsp;Ja si do t&#235; viheni n&#235; prov&#235;: ashtu si&#231; &#235;sht&#235; e v&#235;rteta q&#235; Faraoni jeton, nuk do t&#235; dilni k&#235;tej para se v&#235;llai juaj m&#235; i vog&#235;l t&#235; vij&#235; k&#235;tu.</p> 
<p><A NAME="an_42:16">42:16</A>&nbsp;D&#235;rgoni njerin prej jush t&#235; marr&#235; v&#235;llan&#235; tuaj; dhe ju do t&#235; q&#235;ndroni k&#235;tu n&#235; burg, q&#235; fjal&#235;t tuaja t&#235; provohen dhe t&#235; shihet n&#235;se thoni t&#235; v&#235;rtet&#235;n; p&#235;r ndryshe, ashtu si&#231; &#235;sht&#235; e v&#235;rtet&#235; q&#235; Faraoni jeton, ju jeni spiun&#235;!".</p> 
<p><A NAME="an_42:17">42:17</A>&nbsp;K&#235;shtu i futi bashk&#235; n&#235; burg p&#235;r tri dit&#235;.</p> 
<p><A NAME="an_42:18">42:18</A>&nbsp;Dit&#235;n e tret&#235;, Jozefi u tha atyre: "B&#235;ni k&#235;t&#235; dhe do t&#235; jetoni; un&#235; kam frik&#235; nga Per&#235;ndia!</p> 
<p><A NAME="an_42:19">42:19</A>&nbsp;N&#235; rast se jeni njer&#235;z t&#235; ndersh&#235;m, njeri nga ju v&#235;llez&#235;rit t&#235; rrij&#235; i lidhur me zinxhir n&#235; burgun ton&#235;, dhe ju shkoni t'u &#231;oni grur&#235; familjeve tuaja q&#235; vdesin urie;</p> 
<p><A NAME="an_42:20">42:20</A>&nbsp;pastaj m&#235; sillni v&#235;llan&#235; tuaj m&#235; t&#235; vog&#235;l; k&#235;shtu do t&#235; v&#235;rtetohen fjal&#235;t tuaja dhe ju nuk keni p&#235;r t&#235; vdekur". Dhe ata vepruan k&#235;shtu.</p> 
<p><A NAME="an_42:21">42:21</A>&nbsp;At&#235;her&#235; i thonin nj&#235;ri-tjetrit: "Ne jemi me t&#235; v&#235;rtet&#235; fajtor&#235; ndaj v&#235;llait ton&#235;, sepse e pam&#235; ankthin e shpirtit t&#235; tij kur ai na lutej, por nuk ia vum&#235; veshin! Ja pse na ra kjo fatkeq&#235;si".</p> 
<p><A NAME="an_42:22">42:22</A>&nbsp;Rubeni iu p&#235;rgjegj atyre duke th&#235;n&#235;: "A nuk ju thoja un&#235;: "Mos kryeni k&#235;t&#235; m&#235;kat kund&#235;r f&#235;mij&#235;s!"? Por ju nuk m&#235; d&#235;gjuat. Prandaj tani na k&#235;rkohet llogari p&#235;r gjakun e tij".</p> 
<p><A NAME="an_42:23">42:23</A>&nbsp;Ata nuk e dinin q&#235; Jozefi i kuptonte, sepse midis tij dhe atyre kishte nj&#235; p&#235;rkthyes.</p> 
<p><A NAME="an_42:24">42:24</A>&nbsp;At&#235;her&#235; ai u largua nga ata dhe qau. Pastaj u kthye pran&#235; tyre dhe u foli; mori Simeonin dhe vuri ta lidhnin me zinxhir para syve t&#235; tyre.</p> 
<p><A NAME="an_42:25">42:25</A>&nbsp;Pastaj Jozefi urdh&#235;roi t&#235; mbushnin me grur&#235; thas&#235;t e tyre, t&#235; vendosnin parat&#235; e secilit n&#235; trast&#235;n e tij dhe t'u jepnin ushqime p&#235;r udh&#235;timin. Dhe k&#235;shtu u b&#235;.</p> 
<p><A NAME="an_42:26">42:26</A>&nbsp;Ata ngarkuan, pra, grurin mbi gomar&#235;t e tyre dhe u larguan.</p> 
<p><A NAME="an_42:27">42:27</A>&nbsp;Tani, n&#235; vendin ku po kalonin nat&#235;n, nj&#235;ri prej tyre hapi trast&#235;n e vet p&#235;r t'i dh&#235;n&#235; ushqim gomarit t&#235; tij dhe pa aty brenda parat&#235; e veta, q&#235; ishin n&#235; gryk&#235; t&#235; trast&#235;s;</p> 
<p><A NAME="an_42:28">42:28</A>&nbsp;k&#235;shtu iu drejtua v&#235;llez&#235;rve t&#235; tij: "Parat&#235; e mia m'u rikthyen; ja ku jan&#235; n&#235; trast&#235;n time". At&#235;her&#235;, zem&#235;rvrar&#235; dhe t&#235; trembur, i thonin nj&#235;ri-tjetrit: "&#199;'&#235;sht&#235; vall&#235; kjo q&#235; na b&#235;ri Per&#235;ndia?".</p> 
<p><A NAME="an_42:29">42:29</A>&nbsp;K&#235;shtu arrit&#235;n te Jakobi, ati i tyre, n&#235; vendin e Kanaanit dhe i treguan t&#235; gjitha ato q&#235; kishin ndodhur, duke th&#235;n&#235;:</p> 
<p><A NAME="an_42:30">42:30</A>&nbsp;"Njeriu, q&#235; &#235;sht&#235; zot i vendit, na foli ashp&#235;r dhe na trajtoi si spiun&#235; t&#235; vendit.</p> 
<p><A NAME="an_42:31">42:31</A>&nbsp;Dhe ne i tham&#235;: "Jemi njer&#235;z t&#235; ndersh&#235;m, nuk jemi spiun&#235;;</p> 
<p><A NAME="an_42:32">42:32</A>&nbsp;jemi dymb&#235;dhjet&#235; v&#235;llez&#235;r, bij t&#235; atit ton&#235;; nj&#235;ri nuk &#235;sht&#235; m&#235; dhe m&#235; i riu ndodhet sot me atin ton&#235; n&#235; vendin e Kanaanit".</p> 
<p><A NAME="an_42:33">42:33</A>&nbsp;Por ai njeri, zoti i vendit, na tha: "Nga kjo do t&#235; provoj n&#235;se jeni njer&#235;z t&#235; ndersh&#235;m: lini pran&#235; meje nj&#235; prej v&#235;llez&#235;rve tuaj, merrni me vete ushqime p&#235;r familjen tuaj q&#235; po vdes nga uria dhe shkoni;</p> 
<p><A NAME="an_42:34">42:34</A>&nbsp;pastaj m&#235; sillni v&#235;llan&#235; tuaj m&#235; t&#235; vog&#235;l. K&#235;shtu do t&#235; provoj q&#235; nuk jeni spiun&#235;, por njer&#235;z t&#235; ndersh&#235;m; un&#235; do t'ju kthej v&#235;llan&#235; tuaj dhe ju do t&#235; keni mund&#235;si t&#235; b&#235;ni treg&#235;ti k&#235;tu"".</p> 
<p><A NAME="an_42:35">42:35</A>&nbsp;Nd&#235;rsa ata po zbraznin trastat e tyre, ja q&#235; pakot e parave t&#235; secilit ishin n&#235; trast&#235;n e secilit; k&#235;shtu ata dhe ati i tyre i pan&#235; pakot e parave t&#235; tyre dhe i zuri frika.</p> 
<p><A NAME="an_42:36">42:36</A>&nbsp;At&#235;her&#235; Jakobi, ati i tyre, tha: "Ju m&#235; keni l&#235;n&#235; pa bijt&#235; e mi! Jozefi nuk &#235;sht&#235; m&#235;, Simeoni nuk &#235;sht&#235; m&#235;, dhe doni t&#235; m&#235; hiqni edhe Beniaminin! E t&#235;r&#235; kjo r&#235;ndon mbi mua!".</p> 
<p><A NAME="an_42:37">42:37</A>&nbsp;Rubeni i tha t&#235; atit: "Po nuk ta ktheva, urdh&#235;ro t&#235; vriten dy bijt&#235; e mi. Besoma mua, un&#235; do t&#235; ta kthej".</p> 
<p><A NAME="an_42:38">42:38</A>&nbsp;Por Jakobi u p&#235;rgjigj: "Biri im nuk ka p&#235;r t&#235; zbritur me ju, sepse v&#235;llai i tij vdiq dhe mbeti vet&#235;m ky: po t'i ndodhte ndonj&#235; fatkeq&#235;si gjat&#235; udh&#235;timit, do t&#235; kallnit n&#235; varr pleq&#235;rin&#235; time t&#235; dhembshme".</p> 
<p><A NAME="an_43:1">43:1</A>&nbsp;Por zija ishte e madhe n&#235; vend;</p> 
<p><A NAME="an_43:2">43:2</A>&nbsp;dhe kur mbaruan s&#235; ngr&#235;ni grurin q&#235; kishin sjell&#235; nga Egjipti, i ati u tha atyre: "Kthehuni p&#235;r t&#235; na bler&#235; pak ushqime".</p> 
<p><A NAME="an_43:3">43:3</A>&nbsp;Por Juda iu p&#235;rgjegj duke th&#235;n&#235;: "Ai njeri na ka paralajm&#235;ruar haptas duke th&#235;n&#235;: "Nuk keni p&#235;r ta par&#235; fytyr&#235;n time, n&#235; qoft&#235; se v&#235;llai juaj nuk do t&#235; jet&#235; me ju".</p> 
<p><A NAME="an_43:4">43:4</A>&nbsp;N&#235; qoft&#235; se ti e nis v&#235;llan&#235; ton&#235; me ne, ne do t&#235; zbresim dhe do t&#235; t&#235; blejm&#235; ushqime;</p> 
<p><A NAME="an_43:5">43:5</A>&nbsp;por n&#235; rast se nuk e nis, ne nuk kemi p&#235;r t&#235; zbritur, sepse ai njeri na tha: "Nuk keni p&#235;r ta par&#235; fytyr&#235;n time, n&#235; rast se v&#235;llai juaj nuk do t&#235; jet&#235; me ju"".</p> 
<p><A NAME="an_43:6">43:6</A>&nbsp;At&#235;her&#235; Izraeli tha: "Pse m&#235; dhat&#235; k&#235;t&#235; dhembje duke i th&#235;n&#235; atij njeriu q&#235; kishit edhe nj&#235; v&#235;lla?".</p> 
<p><A NAME="an_43:7">43:7</A>&nbsp;Ata iu p&#235;rgjigj&#235;n: "Ai njeri na pyeti me shum&#235; kujdes p&#235;r ne dhe farefisin ton&#235;, duke th&#235;n&#235;: "Gjall&#235; &#235;sht&#235; ende ati juaj? Keni ndonj&#235; v&#235;lla tjet&#235;r?". Dhe ne u p&#235;rgjigj&#235;m n&#235; baz&#235; t&#235; k&#235;tyre pyetjeve  t&#235; tij. Ku t&#235; na shkonte nga mendja q&#235; ai do  t&#235; na thoshte: "Silleni k&#235;tu v&#235;llan&#235; tuaj"?".</p> 
<p><A NAME="an_43:8">43:8</A>&nbsp;Pastaj Juda i tha Izraelit, atit t&#235; tij: "L&#235;re f&#235;mij&#235;n t&#235; vij&#235; me mua, dhe do t&#235; &#231;ohemi dhe do t&#235; shkojm&#235; n&#235; m&#235;nyr&#235; q&#235; t&#235; rrojm&#235; dhe jo t&#235; vdesim, si ne ashtu dhe ti e t&#235; vegj&#235;lit tan&#235;.</p> 
<p><A NAME="an_43:9">43:9</A>&nbsp;Un&#235; b&#235;hem garant p&#235;r t&#235;; do t'i k&#235;rkosh llogari dor&#235;s sime p&#235;r at&#235;. N&#235; rast se nuk e rikthej dhe nuk e v&#235; para teje, do t&#235; jem fajtor para teje p&#235;r gjithnj&#235;.</p> 
<p><A NAME="an_43:10">43:10</A>&nbsp;Po t&#235; mos ishim vonuar, n&#235; k&#235;t&#235; or&#235; do t&#235; ishim kthyer p&#235;r t&#235; dyt&#235;n her&#235;".</p> 
<p><A NAME="an_43:11">43:11</A>&nbsp;At&#235;her&#235; Izraeli, ati i tyre, u tha atyre: "Po t&#235; jet&#235; ashtu, veproni n&#235; k&#235;t&#235; m&#235;nyr&#235;: merrni n&#235; trastat tuaja disa nga prodhimet m&#235; t&#235; mira t&#235; vendit dhe i &#231;oni atij njeriu nj&#235; dhurat&#235;: pak balsam,</p> 
<p><A NAME="an_43:12">43:12</A>&nbsp;Merrni me vete dyfishin e parave dhe kthejani parat&#235; q&#235; ju vun&#235; n&#235; gryk&#235;n e trastave tuaja, ndofta ka qen&#235; nj&#235; gabim.</p> 
<p><A NAME="an_43:13">43:13</A>&nbsp;Merrni edhe v&#235;llan&#235; tuaj, dhe &#231;ohuni dhe kthehuni tek ai njeri;</p> 
<p><A NAME="an_43:14">43:14</A>&nbsp;dhe Per&#235;ndia i plotfuqish&#235;m t'ju b&#235;j&#235; t&#235; gjeni hir para atij njeriu, k&#235;shtu q&#235; ai t&#235; liroj&#235; v&#235;llan&#235; tjet&#235;r tuajin dhe Beniaminin. Sa p&#235;r mua, po t&#235; jet&#235; se duhet t&#235; mbetem pa bijt&#235; e mi, ashtu qoft&#235;!".</p> 
<p><A NAME="an_43:15">43:15</A>&nbsp;Ata, pra, mor&#235;n me vete dhurat&#235;n si dhe dyfishin e parave dhe Beniaminin; u ngrit&#235;n dhe zbrit&#235;n n&#235; Egjipt dhe u paraqit&#235;n para Jozefit.</p> 
<p><A NAME="an_43:16">43:16</A>&nbsp;Kur Jozefi pa Beniaminin bashk&#235; me ta, i tha kryesh&#235;rb&#235;torit t&#235; sht&#235;pis&#235; s&#235; tij: "&#199;oji k&#235;ta njer&#235;z n&#235; sht&#235;pi, ther nj&#235; kafsh&#235; dhe p&#235;rgatit nj&#235; banket, sepse ata do t&#235; han&#235; drek&#235; bashk&#235; me mua".</p> 
<p><A NAME="an_43:17">43:17</A>&nbsp;Dhe ai b&#235;ri ashtu si&#231; e urdh&#235;roi Jozefi dhe i &#231;oi n&#235; sht&#235;pin&#235; e Jozefit.</p> 
<p><A NAME="an_43:18">43:18</A>&nbsp;Por ata u tremb&#235;n, p&#235;r shkak se i kishin &#231;uar n&#235; sht&#235;pi t&#235; Jozefit dhe than&#235;: "Na soll&#235;n k&#235;tu p&#235;r shkak t&#235; atyre parave q&#235; na u vun&#235; n&#235; trastat t&#235; par&#235;n her&#235;, p&#235;r t&#235; gjetur nj&#235; shkas kund&#235;r nesh,  p&#235;r t'u sulur mbi ne dhe p&#235;r t&#235; na z&#235;n&#235; skllev&#235;r  bashk&#235; me gomar&#235;t ton&#235;".</p> 
<p><A NAME="an_43:19">43:19</A>&nbsp;Pasi iu afruan kryesh&#235;rb&#235;torit t&#235; sht&#235;pis&#235; s&#235; Jozefit, fol&#235;n me t&#235; te dera e sht&#235;pis&#235; dhe than&#235;:</p> 
<p><A NAME="an_43:20">43:20</A>&nbsp;"Zot&#235;ria im, ne zbrit&#235;m n&#235; t&#235; v&#235;rtet&#235; her&#235;n e par&#235; k&#235;tu p&#235;r t&#235; bler&#235; ushqime;</p> 
<p><A NAME="an_43:21">43:21</A>&nbsp;dhe ndodhi q&#235;, kur arrit&#235;m n&#235; vendin ku kaluam nat&#235;n, hap&#235;m trastat dhe, ja, parat&#235; e secilit prej nesh ndodheshin n&#235; gryk&#235; t&#235; trast&#235;s s&#235; vet; parat&#235; tona me pesh&#235;n e tyre t&#235; sakt&#235;; tani i kemi risjell&#235; me vete.</p> 
<p><A NAME="an_43:22">43:22</A>&nbsp;Dhe kemi sjell&#235; me vete para t&#235; tjera p&#235;r t&#235; bler&#235; ushqime; ne nuk e dim&#235; kush mund t'i ket&#235; v&#235;n&#235; parat&#235; tona n&#235; trastat tona".</p> 
<p><A NAME="an_43:23">43:23</A>&nbsp;Por ai tha: "Qet&#235;sohuni, mos u trembni: Per&#235;ndia juaj dhe Per&#235;ndia e atit tuaj ka v&#235;n&#235; nj&#235; thesar n&#235; trastat tuaja. Un&#235; i pata parat&#235; tuaja". Pastaj u solli Simeonin.</p> 
<p><A NAME="an_43:24">43:24</A>&nbsp;Ai njeri i futi n&#235; sht&#235;pin&#235; e Jozefit, u dha uj&#235; q&#235; t&#235; lanin k&#235;mb&#235;t dhe ushqim p&#235;r gomar&#235;t e tyre.</p> 
<p><A NAME="an_43:25">43:25</A>&nbsp;At&#235;her&#235; ata p&#235;rgatit&#235;n dhurat&#235;n, duke pritur q&#235; Jozefi t&#235; vinte n&#235; mesdit&#235;, sepse kishin d&#235;gjuar q&#235; do t&#235; rrinin p&#235;r t&#235; ngr&#235;n&#235; n&#235; at&#235; vend.</p> 
<p><A NAME="an_43:26">43:26</A>&nbsp;Kur Jozefi arriti n&#235; sht&#235;pi, ata i paraqit&#235;n dhurat&#235;n q&#235; kishin sjell&#235; me vete n&#235; sht&#235;pi, dhe u p&#235;rkul&#235;n para tij deri n&#235; tok&#235;.</p> 
<p><A NAME="an_43:27">43:27</A>&nbsp;Ai i pyeti si ishin dhe tha: "Ati juaj, p&#235;r t&#235; cilin m&#235; keni folur, a &#235;sht&#235; mir&#235;? &#201;sht&#235; ende gjall&#235;?".</p> 
<p><A NAME="an_43:28">43:28</A>&nbsp;Ata u p&#235;rgjegj&#235;n: "Sh&#235;rb&#235;tori yt, ati yn&#235;, &#235;sht&#235; mir&#235;; jeton ende". Dhe e nderuan duke u p&#235;rkulur.</p> 
<p><A NAME="an_43:29">43:29</A>&nbsp;Pastaj Jozefi ngriti syt&#235;, pa v&#235;llan&#235; e tij Beniaminin, bir i n&#235;n&#235;s s&#235; tij, dhe tha: "Ky &#235;sht&#235; v&#235;llai juaj m&#235; i vog&#235;l p&#235;r t&#235; cilin m&#235; fol&#235;t?". Dhe shtoi: "Per&#235;ndia t&#235; ndihmoft&#235;, biri im!".</p> 
<p><A NAME="an_43:30">43:30</A>&nbsp;At&#235;her&#235; Jozefi nxitoi t&#235; dal&#235; jasht&#235;, sepse ishte mall&#235;ngjyer thell&#235; p&#235;r shkak t&#235; v&#235;llait t&#235; tij, dhe k&#235;rkonte vend ku t&#235; qante. Hyri k&#235;shtu n&#235; dhom&#235;n e tij dhe aty qau.</p> 
<p><A NAME="an_43:31">43:31</A>&nbsp;Pastaj lau fytyr&#235;n dhe doli; dhe duke i dh&#235;n&#235; zem&#235;r vetes, tha: "Shtrojeni drek&#235;n".</p> 
<p><A NAME="an_43:32">43:32</A>&nbsp;Dreka u shtrua ve&#231;mas p&#235;r t&#235;, ve&#231;mas p&#235;r ata dhe p&#235;r Egjiptasit q&#235; hanin ve&#231;mas nga ai, sepse Egjiptasit nuk mund t&#235; hanin bashk&#235; me Hebrejt&#235;; kjo do t&#235; ishte nj&#235; gj&#235; e neveritshme p&#235;r Egjiptasit.</p> 
<p><A NAME="an_43:33">43:33</A>&nbsp;K&#235;shtu ata u ul&#235;n p&#235;rpara tij: i par&#235;linduri simbas s&#235; drejt&#235;s s&#235; tij t&#235; par&#235;birnis&#235; dhe m&#235; i riu simbas mosh&#235;s s&#235; tij; dhe e shikonin nj&#235;ri-tjetrin me habi.</p> 
<p><A NAME="an_43:34">43:34</A>&nbsp;Dhe Jozefi urdh&#235;roi q&#235; t'u sillnin racione nga tryeza e vet; por racioni i Beniaminit ishte pes&#235; her&#235; m&#235; i madh nga ai i secilit prej tyre. Dhe pin&#235; dhe u g&#235;zuan me t&#235;.</p> 
<p><A NAME="an_44:1">44:1</A>&nbsp;Jozefi i dha k&#235;t&#235; urdh&#235;r kryesh&#235;rb&#235;torit t&#235; sht&#235;pis&#235; s&#235; tij: "Mbushi trastat e k&#235;tyre njer&#235;zve me aq ushqime sa mund t&#235; mbajn&#235; dhe v&#235;ri parat&#235; e secilit n&#235; gryk&#235;n e &#231;do traste.</p> 
<p><A NAME="an_44:2">44:2</A>&nbsp;P&#235;rve&#231; k&#235;saj v&#235;re kup&#235;n time, kup&#235;n prej argj&#235;ndi, n&#235; gryk&#235;n e trast&#235;s t&#235; m&#235; t&#235; riut, bashk&#235; me parat&#235; e grurit t&#235; tij". Dhe ai b&#235;ri ashtu si&#231; i tha Jozefi.</p> 
<p><A NAME="an_44:3">44:3</A>&nbsp;N&#235; m&#235;ngjes, sa u b&#235; dit&#235;, i nis&#235;n ata njer&#235;z me gomar&#235;t e tyre.</p> 
<p><A NAME="an_44:4">44:4</A>&nbsp;Sapo kishin dal&#235; nga qyteti dhe nuk ishin akoma larg, kur Jozefi i tha kryesh&#235;rb&#235;torit t&#235; sht&#235;pis&#235; s&#235; tij: "&#199;ohu, ndiqi ata njer&#235;z dhe kur t'i kesh arritur, thuaju atyre: "Pse e shp&#235;rblyet t&#235; mir&#235;n me t&#235; keqe?</p> 
<p><A NAME="an_44:5">44:5</A>&nbsp;A nuk &#235;sht&#235; ajo kupa me t&#235; cil&#235;n pi zot&#235;ria im dhe q&#235; e p&#235;rdor p&#235;r t&#235; parath&#235;n&#235; t&#235; ardhmen? Keni vepruar keq duke u sjell&#235; k&#235;shtu"".</p> 
<p><A NAME="an_44:6">44:6</A>&nbsp;Ai i arriti ata dhe u tha k&#235;to fjal&#235;.</p> 
<p><A NAME="an_44:7">44:7</A>&nbsp;At&#235;her&#235; ata iu p&#235;rgjegj&#235;n: "Pse zot&#235;ria im na drejton fjal&#235; si k&#235;to? Sh&#235;rbyesit e tu duhet t'i shmangen nj&#235; q&#235;ndrimi t&#235; till&#235;!</p> 
<p><A NAME="an_44:8">44:8</A>&nbsp;Ja, pra, ne t&#235; kemi rikthyer nga vendi i Kanaanit parat&#235; q&#235; kishim gjetur n&#235; gryk&#235;n e trastave tona; si mund t&#235; vidhnim argjend ose flori nga sht&#235;pia e zot&#235;ris&#235; t&#235;nd?</p> 
<p><A NAME="an_44:9">44:9</A>&nbsp;Ai prej sh&#235;rb&#235;tor&#235;ve t&#235; tu t&#235; cilit do t'i gjendet kupa, t&#235; d&#235;nohet me vdekje; edhe gjithashtu ne do t&#235; b&#235;hemi skllev&#235;r t&#235; zot&#235;ris&#235; t&#235;nd".</p> 
<p><A NAME="an_44:10">44:10</A>&nbsp;Ai tha: "Mir&#235;, pra, le t&#235; b&#235;het si thoni ju: ai t&#235; cilit do t'i gjendet kupa do t&#235; b&#235;het skllavi im dhe ju do t&#235; jeni t&#235; pafaj".</p> 
<p><A NAME="an_44:11">44:11</A>&nbsp;K&#235;shtu secili prej tyre nxitoi t&#235; ul&#235; p&#235;r tok&#235; trast&#235;n e vet dhe e hapi.</p> 
<p><A NAME="an_44:12">44:12</A>&nbsp;Dhe kryesh&#235;rb&#235;tori i kontrolloi, duke filluar nga m&#235; i moshuari dhe duke mbaruar me m&#235; t&#235; riun; dhe kupa u gjet n&#235; thesin e Beniaminit.</p> 
<p><A NAME="an_44:13">44:13</A>&nbsp;At&#235;her&#235; ata i shqyen rrobat e tyre, ringarkuan secili gomarin e vet dhe u kthyen n&#235; qytet.</p> 
<p><A NAME="an_44:14">44:14</A>&nbsp;Juda dhe v&#235;llez&#235;rit e tij arrit&#235;n n&#235; sht&#235;pin&#235; e Jozefit, q&#235; gjendej akoma aty, dhe u shtrin&#235; p&#235;r tok&#235; para tij.</p> 
<p><A NAME="an_44:15">44:15</A>&nbsp;Dhe Jozefi u tha atyre: "&#199;far&#235; veprimi &#235;sht&#235; ky q&#235; keni b&#235;r&#235;? Nuk e dini q&#235; nj&#235; njeri si un&#235; &#235;sht&#235; n&#235; gj&#235;ndje t&#235; parathot&#235; t&#235; ardhmen?".</p> 
<p><A NAME="an_44:16">44:16</A>&nbsp;Juda u p&#235;rgjegj: "&#199;'do t'i themi zot&#235;ris&#235; tim? &#199;far&#235; fjal&#235; do t&#235; p&#235;rdorim ose si do t&#235; mund t&#235; justifikohemi? Per&#235;ndia ka rigjetur paudh&#235;sin&#235; e sh&#235;rb&#235;tor&#235;ve t&#235; tu. Ja, jemi skllev&#235;r t&#235; zot&#235;ris&#235; tim,  si ne ashtu edhe ai n&#235; dor&#235;n e t&#235; cilit u  gjet kupa".</p> 
<p><A NAME="an_44:17">44:17</A>&nbsp;Por Jozefi tha: "Larg meje nj&#235; veprim i till&#235;! Njeriu, n&#235; dor&#235;n e t&#235; cilit u gjet kupa, do t&#235; jet&#235; skllavi im; sa p&#235;r ju, kthehuni n&#235; paqe tek ati juaj".</p> 
<p><A NAME="an_44:18">44:18</A>&nbsp;At&#235;her&#235; Juda iu afrua Jozefit dhe i tha: "T&#235; lutem, zot&#235;ria im, lejoje sh&#235;rb&#235;torin t&#235;nd q&#235; t'i thot&#235; nj&#235; fjal&#235; zot&#235;ris&#235; tim, dhe mos u zem&#235;ro me sh&#235;rb&#235;torin t&#235;nd, sepse ti je si Faraoni.</p> 
<p><A NAME="an_44:19">44:19</A>&nbsp;Zot&#235;ria im i pyeti sh&#235;rb&#235;tor&#235;t e tij duke th&#235;n&#235;: "A keni ju baba apo v&#235;lla?".</p> 
<p><A NAME="an_44:20">44:20</A>&nbsp;Dhe ne iu p&#235;rgjegj&#235;m zot&#235;ris&#235; tim: "Kemi nj&#235; baba q&#235; &#235;sht&#235; plak me nj&#235; bir t&#235; ri, q&#235; i ka lindur n&#235; pleq&#235;ri; i v&#235;llai ka vdekur, k&#235;shtu ai ka mbetur i vetmi bir i n&#235;n&#235;s s&#235; tij dhe i ati e do".</p> 
<p><A NAME="an_44:21">44:21</A>&nbsp;At&#235;her&#235; ti u the sh&#235;rb&#235;tor&#235;ve t&#235; tu: "Sillmani k&#235;tu q&#235; t&#235; mund ta shoh me syt&#235; e mi".</p> 
<p><A NAME="an_44:22">44:22</A>&nbsp;Dhe ne i tham&#235; zot&#235;ris&#235; tim: "F&#235;mija nuk mund ta l&#235;r&#235; atin e tij, sepse po t&#235; duhej ta linte, i ati do t&#235; vdiste".</p> 
<p><A NAME="an_44:23">44:23</A>&nbsp;Por ti u the sh&#235;rb&#235;tor&#235;ve t&#235; tu: "N&#235; rast se v&#235;llai juaj m&#235; i ri nuk zbret bashk&#235; me ju, ju nuk do ta shihni m&#235; fytyr&#235;n time".</p> 
<p><A NAME="an_44:24">44:24</A>&nbsp;K&#235;shtu q&#235; kur u ngjit&#235;m p&#235;rs&#235;ri te sh&#235;rb&#235;tori yt, ati im, i treguam fjal&#235;t e zot&#235;ris&#235; tim.</p> 
<p><A NAME="an_44:25">44:25</A>&nbsp;At&#235;her&#235; ati yn&#235; tha: "Kthehuni t&#235; na blini pak ushqime".</p> 
<p><A NAME="an_44:26">44:26</A>&nbsp;Ne u p&#235;rgjegj&#235;m: "Nuk mund t&#235; zbresim atje posht&#235;; do t&#235; zbresim vet&#235;m n&#235; rast se vjen me ne v&#235;llai yn&#235; m&#235; i vog&#235;l; sepse nuk mund ta shohim fytyr&#235;n e atij njeriu po t&#235; jet&#235; se v&#235;llai yn&#235; m&#235; i vog&#235;l nuk &#235;sht&#235; me ne".</p> 
<p><A NAME="an_44:27">44:27</A>&nbsp;Dhe sh&#235;rb&#235;tori yt, ati yn&#235;, na u p&#235;rgjegj: "Ju e dini q&#235; gruaja ime m&#235; lindi dy bij;</p> 
<p><A NAME="an_44:28">44:28</A>&nbsp;nj&#235;ri prej tyre m&#235; la dhe un&#235; i thash&#235;: Me siguri ai &#235;sht&#235; b&#235;r&#235; cop&#235; e &#231;ik&#235; dhe nuk e kam par&#235; m&#235; qysh at&#235;her&#235;;</p> 
<p><A NAME="an_44:29">44:29</A>&nbsp;dhe po t&#235; ma hiqni edhe k&#235;t&#235; dhe i ndodh ndonj&#235; fatkeq&#235;si, ju do t&#235; kallni n&#235; varr pleq&#235;rin&#235; time t&#235; dhembshme".</p> 
<p><A NAME="an_44:30">44:30</A>&nbsp;K&#235;shtu, pra, kur t&#235; arrij te sh&#235;rb&#235;tori yt, ati im, n&#235; qoft&#235; se f&#235;mija nuk &#235;sht&#235; me ne, sepse jeta e tij &#235;sht&#235; e lidhur me at&#235; t&#235; f&#235;mij&#235;s,</p> 
<p><A NAME="an_44:31">44:31</A>&nbsp;do t&#235; ndodh&#235; q&#235;, sa t&#235; shoh&#235; q&#235; f&#235;mija nuk &#235;sht&#235; me ne, ai ka p&#235;r t&#235; vdekur; dhe sh&#235;rb&#235;tor&#235;t e tu do ta ken&#235; kallur n&#235; varr pleq&#235;rin&#235; e sh&#235;rb&#235;torit t&#235;nd, t&#235; atit ton&#235;.</p> 
<p><A NAME="an_44:32">44:32</A>&nbsp;Tani, me qen&#235; se sh&#235;rb&#235;tori yt &#235;sht&#235; b&#235;r&#235; dor&#235;zan&#235; p&#235;r f&#235;mij&#235;n pran&#235; atit tim dhe i ka th&#235;n&#235;: "N&#235; rast se nuk do ta rikthej do t&#235; jem p&#235;r gjithnj&#235; fajtor ndaj atit tim",</p> 
<p><A NAME="an_44:33">44:33</A>&nbsp;lejo, pra, tani q&#235; sh&#235;rb&#235;tori yt t&#235; mbetet skllav i zot&#235;ris&#235; tim n&#235; vend t&#235; f&#235;mij&#235;s, dhe q&#235; f&#235;mija t&#235; kthehet me v&#235;llez&#235;rit e tij.</p> 
<p><A NAME="an_44:34">44:34</A>&nbsp;Sepse si mund t&#235; rikthehem tek ati im n&#235; qoft&#235; se f&#235;mija nuk &#235;sht&#235; me mua? Ah, mos e pafsha dhembjen q&#235; do t&#235; pushtonte atin tim!".</p> 
<p><A NAME="an_45:1">45:1</A>&nbsp;At&#235;her&#235; Jozefi nuk e p&#235;rmbajti dot m&#235; veten para t&#235;r&#235; t&#235; pranishm&#235;ve dhe briti: "Nxirrini jasht&#235; t&#235; gjith&#235; nga prania ime!". K&#235;shtu nuk mbeti asnj&#235;ri me Jozefin kur ai u tregoi v&#235;llez&#235;rve t&#235; tij se kush ishte.</p> 
<p><A NAME="an_45:2">45:2</A>&nbsp;Dhe qau aq fort sa q&#235; e d&#235;gjuan edhe vet Egjiptasit, dhe ky lajm arriti edhe n&#235; sht&#235;pin&#235; e Faraonit.</p> 
<p><A NAME="an_45:3">45:3</A>&nbsp;Pastaj Jozefi u tha v&#235;llez&#235;rve t&#235; tij: "Un&#235; jam Jozefi, a &#235;sht&#235; ende gjall&#235; ati im?". Por v&#235;llez&#235;rit e tij nuk mund t'i p&#235;rgjigjeshin, sepse ishin t&#235; tronditur thell&#235; n&#235; pranin&#235; e tij.</p> 
<p><A NAME="an_45:4">45:4</A>&nbsp;At&#235;her&#235; Jozefi u tha v&#235;llez&#235;rve t&#235; tij: "Afrohuni, pra, tek un&#235;!". Ata iu afruan dhe ai u tha: "Un&#235; jam Jozefi, v&#235;llai juaj, q&#235; ju e shit&#235;t q&#235; ta &#231;onin n&#235; Egjipt.</p> 
<p><A NAME="an_45:5">45:5</A>&nbsp;Por tani mos u trishtoni dhe mos t'ju vij&#235; keq q&#235; m&#235; shit&#235;t me q&#235;llim q&#235; t&#235; &#231;ohesha k&#235;tu posht&#235;, sepse Per&#235;ndia m&#235; ka d&#235;rguar para jush p&#235;r t&#235; ruajtur jet&#235;n tuaj.</p> 
<p><A NAME="an_45:6">45:6</A>&nbsp;N&#235; fakt u b&#235;n&#235; dy vjet q&#235; ra zija e buk&#235;s n&#235; vend; dhe do t&#235; ket&#235; pes&#235; vjet t&#235; tjera gjat&#235; t&#235; cilave as do t&#235; l&#235;rohet, as do t&#235; korret.</p> 
<p><A NAME="an_45:7">45:7</A>&nbsp;Por Per&#235;ndia m&#235; ka d&#235;rguar para jush, me q&#235;llim q&#235; t&#235; ruhet di&#231;ka mbi tok&#235; dhe p&#235;r t'ju shp&#235;tuar jet&#235;n me nj&#235; &#231;lirim t&#235; madh.</p> 
<p><A NAME="an_45:8">45:8</A>&nbsp;Nuk jeni ju, pra, q&#235; m&#235; d&#235;rguat k&#235;tu, por &#235;sht&#235; Per&#235;ndia; ai m&#235; caktoi si at&#235; i Faraonit, si zot i krejt sht&#235;pis&#235; s&#235; tij dhe si qeveritar i t&#235;r&#235; vendit t&#235; Egjiptit.</p> 
<p><A NAME="an_45:9">45:9</A>&nbsp;Nxitoni t&#235; riktheheni tek ati im dhe i thoni: "K&#235;shtu thot&#235; biri yt Jozefi: Per&#235;ndia m&#235; ka caktuar si zot i gjith&#235; Egjiptit; zbrit tek un&#235;, mos u vono;</p> 
<p><A NAME="an_45:10">45:10</A>&nbsp;ti do t&#235; banosh n&#235; vendin e Goshenit dhe do jesh af&#235;r meje; ti dhe bijt&#235; e tu, bijt&#235; e bijve t&#235; tu, kopet&#235; e bag&#235;tive t&#235; imta e t&#235; trasha dhe gjith&#231;ka ti zot&#235;ron.</p> 
<p><A NAME="an_45:11">45:11</A>&nbsp;Dhe atje un&#235; do t&#235; t&#235; ushqej, sepse do t&#235; ket&#235; edhe pes&#235; vjet t&#235; tjera zije, me q&#235;llim q&#235; ti t&#235; mos katandisesh n&#235; mjerim: ti, familja jote dhe gjith&#231;ka zot&#235;ron".</p> 
<p><A NAME="an_45:12">45:12</A>&nbsp;Dhe ja, syt&#235; tuaja dhe syt&#235; e v&#235;llait tim Beniaminit shohin q&#235; &#235;sht&#235; goja ime q&#235; ju flet.</p> 
<p><A NAME="an_45:13">45:13</A>&nbsp;Tregojani, pra, atit tim t&#235;r&#235; lavdin&#235; time k&#235;tu n&#235; Egjipt dhe gjith&#231;ka pat&#235;, shpejtoni ta sillni atin tim k&#235;tu".</p> 
<p><A NAME="an_45:14">45:14</A>&nbsp;Pastaj iu hodh n&#235; qaf&#235; v&#235;llait t&#235; tij Beniamin dhe qau, dhe Beniamini qau i shtr&#235;nguar n&#235; qaf&#235;n e tij.</p> 
<p><A NAME="an_45:15">45:15</A>&nbsp;Ai puthi gjithashtu t&#235;r&#235; v&#235;llez&#235;rit e tij dhe qau i shtr&#235;nguar me ta. Pastaj v&#235;llez&#235;rit e tij filluan t&#235; flasin me t&#235;.</p> 
<p><A NAME="an_45:16">45:16</A>&nbsp;Jehona e k&#235;saj ngjarjeje u p&#235;rhap n&#235; sht&#235;pin&#235; e Faraonit dhe njer&#235;zit than&#235;: "Kan&#235; ardhur v&#235;llez&#235;rit e Jozefit". Kjo i p&#235;lqeu Faraonit dhe sh&#235;rb&#235;tor&#235;ve t&#235; tij.</p> 
<p><A NAME="an_45:17">45:17</A>&nbsp;At&#235;her&#235; Faraoni i tha Jozefit: "Thuaju v&#235;llez&#235;rve t&#235; tu: "B&#235;ni k&#235;t&#235;: Ngarkoni kafsh&#235;t tuaja dhe shkoni; kthehuni n&#235; vendin e Kanaanit.</p> 
<p><A NAME="an_45:18">45:18</A>&nbsp;Pastaj merrni atin tuaj dhe familjet tuaja, dhe ejani tek un&#235;; un&#235; do t'ju jap m&#235; t&#235; mirat e vendit t&#235; Egjiptit dhe do t&#235; hani prodhimet m&#235; t&#235; zgjedhura t&#235; vendit".</p> 
<p><A NAME="an_45:19">45:19</A>&nbsp;Ti ke urdh&#235;rin t'u thuash atyre: "B&#235;ni k&#235;t&#235;: Merrni me vete nga vendi i Egjiptit qerre p&#235;r t&#235; vegj&#235;lit tuaj dhe p&#235;r grat&#235; tuaja; merrni atin tuaj dha ejani.</p> 
<p><A NAME="an_45:20">45:20</A>&nbsp;Dhe mos u shqet&#235;soni p&#235;r orendit&#235; sht&#235;piake, sepse sendet m&#235; t&#235; mira q&#235; ka Egjipti do t&#235; jen&#235; tuajat"".</p> 
<p><A NAME="an_45:21">45:21</A>&nbsp;Bijt&#235; e Izraelit vepruan k&#235;shtu, dhe Jozefi u dha atyre qerre, simbas urdh&#235;rit t&#235; Faraonit, si edhe ushqime p&#235;r udh&#235;timin.</p> 
<p><A NAME="an_45:22">45:22</A>&nbsp;T&#235; gjith&#235;ve u dha nj&#235; pal&#235; rroba p&#235;r nd&#235;rres&#235; p&#235;r secilin, por Beniaminit i dha treqind sikla argjendi dhe pes&#235; nd&#235;rresa veshmbathje;</p> 
<p><A NAME="an_45:23">45:23</A>&nbsp;atit t&#235; tij i d&#235;rgoi: dhjet&#235; gomar&#235; t&#235; ngarkuar me gj&#235;rat m&#235; t&#235; mira t&#235; Egjiptit, dhjet&#235; gomarica t&#235; ngarkuara me grur&#235;, buk&#235; dhe ushqime p&#235;r atin e tij gjat&#235; udh&#235;timit.</p> 
<p><A NAME="an_45:24">45:24</A>&nbsp;K&#235;shtu i nisi v&#235;llez&#235;rit e tij dhe, nd&#235;rsa ata po iknin, u tha: "Mos u grindni rrug&#235;s".</p> 
<p><A NAME="an_45:25">45:25</A>&nbsp;At&#235;her&#235; ata u ngjit&#235;n p&#235;rs&#235;ri nga Egjipti dhe arrit&#235;n n&#235; vendin e Kanaanit te Jakobi, ati i tyre.</p> 
<p><A NAME="an_45:26">45:26</A>&nbsp;Dhe i kall&#235;zuan gjith&#231;ka, duke th&#235;n&#235;: "Jozefi &#235;sht&#235; ende gjall&#235; dhe &#235;sht&#235; qeveritari i gjith&#235; shtetit t&#235; Egjiptit". Por zemra e atij nuk iu ngroh, sepse nuk u besonte atyre.</p> 
<p><A NAME="an_45:27">45:27</A>&nbsp;Po kur ata i treguan t&#235;r&#235; fjal&#235;t q&#235; u kishte th&#235;n&#235; Jozefi dhe kur pa qerret q&#235; Jozefi kishte d&#235;rguar p&#235;r ta marr&#235; at&#235;, at&#235;her&#235; shpirti i Jakobit atit t&#235; tyre, u ringjall</p> 
<p><A NAME="an_45:28">45:28</A>&nbsp;dhe Izraeli tha: "Mjaft; djali im Jozefi &#235;sht&#235; ende gjall&#235;; un&#235; do t&#235; shkoj ta shoh para se t&#235; vdes".</p> 
<p><A NAME="an_46:1">46:1</A>&nbsp;Izraeli, pra, u nis me t&#235; gjitha ato q&#235; kishte dhe, kur arriti n&#235; Beer-Sheba, i b&#235;ri fli Per&#235;ndis&#235; t&#235; atit t&#235; tij Isak.</p> 
<p><A NAME="an_46:2">46:2</A>&nbsp;Dhe Per&#235;ndia i foli Izraelit n&#235; vegime nate dhe tha: "Jakob, Jakob!". Ai u p&#235;rgjegj: "Ja ku jam".</p> 
<p><A NAME="an_46:3">46:3</A>&nbsp;At&#235;her&#235; Per&#235;ndia tha: "Un&#235; jam Per&#235;ndia, Per&#235;ndia i atit t&#235;nd; mos ki frik&#235; t&#235; zbres&#235;sh n&#235; Egjipt, sepse aty do t&#235; t&#235; b&#235;j nj&#235; komb t&#235; madh.</p> 
<p><A NAME="an_46:4">46:4</A>&nbsp;Un&#235; do t&#235; zbres bashk&#235; me ty n&#235; Egjipt dhe do t&#235; b&#235;j q&#235; sigurisht t&#235; kthehesh, dhe Jozefi do t&#235; t'i mbyll&#235; syt&#235;".</p> 
<p><A NAME="an_46:5">46:5</A>&nbsp;At&#235;her&#235; Jakobi u nis nga Beer-Sheba dhe bijt&#235; e Izraelit e hip&#235;n Jakobin, atin e tyre, f&#235;mij&#235;t e vegj&#235;l dhe grat&#235; e tyre mbi qerret q&#235; Faraoni kishte d&#235;rguar p&#235;r t'i mbartur.</p> 
<p><A NAME="an_46:6">46:6</A>&nbsp;K&#235;shtu ata mor&#235;n me vete bag&#235;tin&#235; dhe sendet q&#235; kishin bler&#235; n&#235; vendin e Kanaanit dhe erdh&#235;n n&#235; Egjipt. &#201;sht&#235; fjala p&#235;r Jakobin me t&#235;r&#235; pasardh&#235;sit e tij.</p> 
<p><A NAME="an_46:7">46:7</A>&nbsp;Ai mori me vete n&#235; Egjipt bijt&#235; e tij, bijt&#235; e bijve t&#235; tij, bijat e tij dhe bijat e bijve t&#235; tij dhe t&#235;r&#235; pasardh&#235;sit e tij.</p> 
<p><A NAME="an_46:8">46:8</A>&nbsp;K&#235;ta jan&#235; emrat e bijve t&#235; Izraelit q&#235; erdh&#235;n n&#235; Egjipt: Jakobi dhe bijt&#235; e tij. I par&#235;linduri i Jakobit: Rubeni.</p> 
<p><A NAME="an_46:9">46:9</A>&nbsp;Bijt&#235; e Rubenit: Hanoku, Pallu, Hetsroni dhe Karmi</p> 
<p><A NAME="an_46:10">46:10</A>&nbsp;Bijt&#235; e Simeonit: Jemueli, Jamini, Ohadi, Jakini, Tsohari dhe Sauli, biri i nj&#235; Kananease.</p> 
<p><A NAME="an_46:11">46:11</A>&nbsp;Bijt&#235; e Levit: Gershomi, Kehathi dhe Merari.</p> 
<p><A NAME="an_46:12">46:12</A>&nbsp;Bijt&#235; e Jud&#235;s: Eri, Onani, Shelahu, Peretsi dhe Zerahu; (por Eri dhe Onani vdiq&#235;n n&#235; vendin e Kanaanit). Bijt&#235; e Peretsit qen&#235;: Hetsroni dhe Hamuli.</p> 
<p><A NAME="an_46:13">46:13</A>&nbsp;Bijt&#235; e Isakarit: Tola, Puvahu, Jobi dhe Shimroni.</p> 
<p><A NAME="an_46:14">46:14</A>&nbsp;Bijt&#235; e Zabulonit: Seredi, Eloni dhe Jahleeli.</p> 
<p><A NAME="an_46:15">46:15</A>&nbsp;K&#235;ta qen&#235; bijt&#235; q&#235; Lea i lindi Jakobit n&#235; Padan-Aram, p&#235;rve&#231; bij&#235;s s&#235; saj Dina. Bijt&#235; dhe bijat e saj ishin gjithsej tridhjet&#235; e tre veta.</p> 
<p><A NAME="an_46:16">46:16</A>&nbsp;Bijt&#235; e Gadit: Tsifioni, Haxhi, Shuni, Etsboni, Eri, Arodi dhe Areli.</p> 
<p><A NAME="an_46:17">46:17</A>&nbsp;Bijt&#235; e Asherit: Jmna, Jshua, Jshni, Beriahu dhe Serahu motra e tyre. Dhe bijt&#235; e Beriahut: Heberi dhe Malkieli.</p> 
<p><A NAME="an_46:18">46:18</A>&nbsp;K&#235;ta qen&#235; bijt&#235; e Zilpahut q&#235; Labano i kishte dh&#235;n&#235; bij&#235;s s&#235; tij Lea; dhe ajo i lindi Jakobit: gjithsej gjasht&#235;mb&#235;dhjet&#235; veta.</p> 
<p><A NAME="an_46:19">46:19</A>&nbsp;Bijt&#235; e Rakel&#235;s, gruas s&#235; Jakobit: Jozefi dhe Beniamini.</p> 
<p><A NAME="an_46:20">46:20</A>&nbsp;Dhe Jozefi n&#235; vendin e Egjiptit, i lind&#235;n Manasi dhe Efraimi. N&#235;na e tyre ishte Asenathi, e bija e Potiferahut, prift i Onit.</p> 
<p><A NAME="an_46:21">46:21</A>&nbsp;Bijt&#235; e Beniaminit: Belahu, Bekeri, Ashbeli, Gerau, Naamani, Ehi, Roshi, Mupimi, Hupimi dhe Ardi.</p> 
<p><A NAME="an_46:22">46:22</A>&nbsp;K&#235;ta qen&#235; bijt&#235; e Rakel&#235;s q&#235; i lind&#235;n Jakobit: gjithsej kat&#235;rmb&#235;dhjet&#235; veta.</p> 
<p><A NAME="an_46:23">46:23</A>&nbsp;Biri i Danit: Hushimi.</p> 
<p><A NAME="an_46:24">46:24</A>&nbsp;Bijt&#235; e Neftalis&#235;: Jahtseeli, Guni, Jetseri dhe Shilemi.</p> 
<p><A NAME="an_46:25">46:25</A>&nbsp;K&#235;ta qen&#235; bijt&#235; e Bilhahut, q&#235; Labano ia kishte dh&#235;n&#235; bij&#235;s s&#235; tij Rakela dhe q&#235; kjo ia lindi Jakobit: gjithsej shtat&#235; veta.</p> 
<p><A NAME="an_46:26">46:26</A>&nbsp;Njer&#235;zit q&#235; erdh&#235;n me Jakobin n&#235; Egjipt, pasardh&#235;s t&#235; tij, pa llogaritur grat&#235; e bijve t&#235; Jakobit, ishin gjithsej gjasht&#235;dhjet&#235; e gjasht&#235; veta.</p> 
<p><A NAME="an_46:27">46:27</A>&nbsp;Bijt&#235; e Jozefit, q&#235; i lind&#235;n n&#235; Egjipt, ishin dy. T&#235;r&#235; personat e familjes s&#235; Jakobit q&#235; erdh&#235;n n&#235; Egjipt ishin gjithsej shtat&#235;dhjet&#235; veta.</p> 
<p><A NAME="an_46:28">46:28</A>&nbsp;Por Jakobi d&#235;rgoi para tij Jud&#235;n me q&#235;llim q&#235; ta fuste n&#235; vendin e Goshenit. Dhe k&#235;shtu ata arrit&#235;n n&#235; vendin e Goshenit.</p> 
<p><A NAME="an_46:29">46:29</A>&nbsp;At&#235;her&#235; Jozefi e mbrehu qerren e tij dhe mori t&#235; p&#235;rpjet&#235;n p&#235;r n&#235; Goshen q&#235; t&#235; takonte Izraelin, atin e tij; sa e pa, iu hodh n&#235; qaf&#235; dhe qau gjat&#235; i shtr&#235;nguar pas tij.</p> 
<p><A NAME="an_46:30">46:30</A>&nbsp;Dhe Izraeli i tha Jozefit: "Tani le t&#235; vdes, sepse pash&#235; fytyr&#235;n t&#235;nde dhe ti je akoma gjall&#235;".</p> 
<p><A NAME="an_46:31">46:31</A>&nbsp;At&#235;her&#235; Jozefi u tha v&#235;llez&#235;rve t&#235; tij dhe familjes t&#235; atit t&#235; tij: "Do t&#235; ngjitem p&#235;r ta njoftuar Faraonin dhe do t'i them: "V&#235;llez&#235;rit e mi dhe familja e atit tim, q&#235; ishin n&#235; vendin e Kanaanit, kan&#235; ardhur tek un&#235;.</p> 
<p><A NAME="an_46:32">46:32</A>&nbsp;Ata jan&#235; barinj, sepse kan&#235; qen&#235; gjithnj&#235; rrit&#235;s bag&#235;tish, dhe kan&#235; sjell&#235; me vete kopet&#235; e tyre dhe gjith&#231;ka zot&#235;rojn&#235;".</p> 
<p><A NAME="an_46:33">46:33</A>&nbsp;Kur Faraoni do t'ju th&#235;rras&#235; dhe do t'ju thot&#235;: "Me &#231;'pun&#235; merreni?", ju do t'i p&#235;rgjigjeni:</p> 
<p><A NAME="an_46:34">46:34</A>&nbsp;"Sh&#235;rb&#235;tor&#235;t e tu kan&#235; q&#235;n&#235; rrit&#235;s bag&#235;tish nga f&#235;mij&#235;ria e deri sot, si ne ashtu dhe et&#235;rit tan&#235;", q&#235; t&#235; keni mund&#235;si t&#235; banoni n&#235; vendin e Goshenit. Sepse Egjiptasit ndiejn&#235; neveri p&#235;r t&#235;r&#235; barinjt&#235;".</p> 
<p><A NAME="an_47:1">47:1</A>&nbsp;Jozefi shkoi, pra, t&#235; njoftoj&#235; Faraonin dhe i tha: "Ati im dhe v&#235;llez&#235;rit e mi, me gjith&#235; kopet&#235; e tyre, t&#235; bag&#235;tive t&#235; imta dhe t&#235; trasha dhe me gjith&#231;ka kan&#235;, kan&#235; ardhur nga vendi i Kanaanit; dhe ja, tani ndodhen n&#235; vendin e Goshenit".</p> 
<p><A NAME="an_47:2">47:2</A>&nbsp;Pastaj mori pes&#235; nga v&#235;llez&#235;rit e tij dhe ia paraqiti Faraonit.</p> 
<p><A NAME="an_47:3">47:3</A>&nbsp;At&#235;her&#235; Faraoni u tha v&#235;llez&#235;rve t&#235; Jozefit: "Me &#231;'pun&#235; merreni?". Ata iu p&#235;rgjigj&#235;n Faraonit: "Sh&#235;rb&#235;tor&#235;t e tu jan&#235; barinj, si ne ashtu dhe et&#235;rit tan&#235;".</p> 
<p><A NAME="an_47:4">47:4</A>&nbsp;Pastaj i than&#235; Faraonit: "Kemi ardhur p&#235;r t&#235; banuar n&#235; k&#235;t&#235; vend, sepse nuk kishte m&#235; kullota p&#235;r kopet&#235; e sh&#235;rb&#235;tor&#235;ve t&#235; tu, sepse ka zi t&#235; madhe n&#235; vendin e Kanaanit. Lejona tani q&#235; sh&#235;rb&#235;tor&#235;t e tu t&#235; banojn&#235; n&#235; vendin e Goshenit".</p> 
<p><A NAME="an_47:5">47:5</A>&nbsp;At&#235;her&#235; Faraoni ia drejtoi fjal&#235;n Jozefit, duke i th&#235;n&#235;: "Ati yt dhe v&#235;llez&#235;rit e tu erdh&#235;n te ti;</p> 
<p><A NAME="an_47:6">47:6</A>&nbsp;vendi i Egjiptit &#235;sht&#235; n&#235; dispozicionin t&#235;nd; b&#235;j q&#235; ati yt dhe v&#235;llez&#235;rit e tu t&#235; banojn&#235; n&#235; pjes&#235;n m&#235; t&#235; mir&#235; t&#235; vendit; le t&#235; banojn&#235; edhe n&#235; vendin e Goshenit. Dhe n&#235; qoft&#235; se ti di q&#235; midis tyre  ka njer&#235;z t&#235; zot&#235;, caktoji kryeintendent&#235;  t&#235; bag&#235;tis&#235; sime".</p> 
<p><A NAME="an_47:7">47:7</A>&nbsp;Pastaj Jozefi e &#231;oi Jakobin, atin e tij, te Faraoni dhe ia paraqiti. Dhe Jakobi bekoi Faraonin.</p> 
<p><A NAME="an_47:8">47:8</A>&nbsp;At&#235;her&#235; Faraoni i tha Jakobit: "Sa vjet ke q&#235; jeton?".</p> 
<p><A NAME="an_47:9">47:9</A>&nbsp;Jakobi iu p&#235;rgjegj Faraonit: "Vitet e shtegtimit tim jan&#235; nj&#235;qind e tridhjet&#235;; vitet e jet&#235;s sime kan&#235; qen&#235; t&#235; pakta dhe t&#235; k&#235;qija, dhe nuk e kan&#235; arritur numrin e viteve t&#235; jet&#235;s s&#235; et&#235;rve t&#235; mi, n&#235; dit&#235;t e shtegtimit t&#235; tyre".</p> 
<p><A NAME="an_47:10">47:10</A>&nbsp;Jakobi e bekoi p&#235;rs&#235;ri Faraonin dhe u largua nga prania e Faraonit.</p> 
<p><A NAME="an_47:11">47:11</A>&nbsp;K&#235;shtu Jozefi vendosi atin e tij dhe v&#235;llez&#235;rit e tij dhe u dha atyre nj&#235; pron&#235; n&#235; vendin e Egjiptit, n&#235; pjes&#235;n m&#235; t&#235; mir&#235; t&#235; vendit, n&#235; krahin&#235;n e Ramsesit, ashtu si&#231; kishte urdh&#235;ruar Faraoni.</p> 
<p><A NAME="an_47:12">47:12</A>&nbsp;Dhe Jozefi e mbajti me buk&#235; t&#235; atin, t&#235; v&#235;llez&#235;rit dhe t&#235;r&#235; familjen e t&#235; atit duke i furnizuar sipas numrit t&#235; bijve.</p> 
<p><A NAME="an_47:13">47:13</A>&nbsp;Nd&#235;rkaq n&#235; t&#235; gjith&#235; vendin nuk kishte buk&#235;, sepse zija e buk&#235;s ishte shum&#235; e madhe; vendi i Egjiptit dhe vendi i Kanaanit vuanin nga uria.</p> 
<p><A NAME="an_47:14">47:14</A>&nbsp;Jozefi mblodhi t&#235;r&#235; parat&#235; q&#235; gjendeshin n&#235; vendin e Egjiptit dhe n&#235; vendin e Kanaanit n&#235; k&#235;mbim t&#235; grurit q&#235; ata blinin; dhe k&#235;to para Jozefi i &#231;oi n&#235; sht&#235;pin&#235; e Faraonit.</p> 
<p><A NAME="an_47:15">47:15</A>&nbsp;Por kur n&#235; vendin e Egjiptit dhe n&#235; vendin e Kanaanit nuk pati m&#235; para, t&#235;r&#235; Egjiptasit erdh&#235;n te Jozefi dhe than&#235;: "Na jep buk&#235;! Pse duhet t&#235; vdesim para syve t&#235; tu? Sepse parat&#235; tona kan&#235; mbaruar".</p> 
<p><A NAME="an_47:16">47:16</A>&nbsp;Jozefi tha: "Jepni bag&#235;tin&#235; tuaj; dhe un&#235; do t'ju jap buk&#235; n&#235; k&#235;mbim t&#235; bag&#235;tis&#235; suaj, n&#235; qoft&#235; se i keni mbaruar parat&#235;".</p> 
<p><A NAME="an_47:17">47:17</A>&nbsp;At&#235;her&#235; ata i &#231;uan Jozefit bag&#235;tin&#235; e tyre; dhe Jozefi u dha atyre buk&#235; n&#235; k&#235;mbim t&#235; kuajve t&#235; tyre, t&#235; kopeve t&#235; tyre me dele, t&#235; qeve dhe t&#235; gomar&#235;ve. K&#235;shtu i furnizoi me buk&#235; p&#235;r at&#235; vit n&#235; k&#235;mbim t&#235; gjith&#235; bag&#235;tis&#235; s&#235; tyre.</p> 
<p><A NAME="an_47:18">47:18</A>&nbsp;Mbasi kaloi ai vit, u kthyen tek ai vitin pasues dhe i than&#235;: "Nuk mund t'ja fshehim zot&#235;ris&#235; ton&#235; q&#235;, me qen&#235; se parat&#235; mbaruan dhe kopet&#235; e bag&#235;tis&#235; son&#235; jan&#235; b&#235;r&#235; pron&#235; e zot&#235;ris&#235; ton&#235;, nuk mbetet  asgj&#235; tjet&#235;r q&#235; zot&#235;ria ime mund t&#235; na  marr&#235; ve&#231; trupave ton&#235; dhe tokave tona.</p> 
<p><A NAME="an_47:19">47:19</A>&nbsp;Pse duhet t&#235; mbarojm&#235; para syve t&#235; tu, ne dhe tokat tona? Blina ne dhe tokat tona n&#235; k&#235;mbim t&#235; buk&#235;s, dhe ne me tokat tona do t&#235; jemi skllev&#235;r t&#235; Faraonit; na jep t&#235; mbjellim q&#235; t&#235; mund t&#235; jetojm&#235;  dhe jo t&#235; vdesim, dhe toka t&#235; mos shnd&#235;rrohet  n&#235; nj&#235; shkret&#235;tir&#235;".</p> 
<p><A NAME="an_47:20">47:20</A>&nbsp;K&#235;shtu Jozefi bleu p&#235;r Faraonin t&#235;r&#235; tokat e Egjiptit, sepse Egjiptasit shit&#235;n secili ar&#235;n e vet, me q&#235; ishin goditur r&#235;nd&#235; nga zija e buk&#235;s. K&#235;shtu v&#235;ndi u b&#235; pron&#235; e Faraonit.</p> 
<p><A NAME="an_47:21">47:21</A>&nbsp;Sa p&#235;r popullin, e zhvendosi n&#235;p&#235;r qytete, n&#235; t&#235; kat&#235;r an&#235;t e Egjiptit;</p> 
<p><A NAME="an_47:22">47:22</A>&nbsp;vet&#235;m tokat e prift&#235;rinjve nuk i bleu, sepse prift&#235;rinjt&#235; merrnin furnizime nga Faraoni dhe rronin nga furnizimet q&#235; u jepte Faraoni; p&#235;r k&#235;t&#235; arsye ata nuk i shit&#235;n tokat e tyre.</p> 
<p><A NAME="an_47:23">47:23</A>&nbsp;Por Jozefi i tha popullit: "Ja, sot ju bleva ju dhe tokat tuaja p&#235;r Faraonin; ja ku e keni far&#235;n; mbillni tok&#235;n;</p> 
<p><A NAME="an_47:24">47:24</A>&nbsp;n&#235; koh&#235;n e korrjes, t&#235; pest&#235;n pjes&#235; do t'ia jepni Faraonit dhe kat&#235;r pjes&#235; do t&#235; jen&#235; tuajat p&#235;r t&#235; siguruar far&#235;n e arave, ushqimin tuaj dhe t&#235; personave t&#235; sht&#235;pis&#235; suaj dhe p&#235;r ushqimin e f&#235;mij&#235;ve tuaj".</p> 
<p><A NAME="an_47:25">47:25</A>&nbsp;Dhe ata than&#235;: "Ti na shp&#235;tove jet&#235;n! Pa&#231;im hir n&#235; syt&#235; e zot&#235;ris&#235; ton&#235;, dhe ne do t&#235; jemi skllev&#235;rit e Faraonit".</p> 
<p><A NAME="an_47:26">47:26</A>&nbsp;Jozefi e b&#235;ri ligj k&#235;t&#235; n&#235; vendin e Egjiptit, i cili vazhdon edhe sot e k&#235;saj dite dhe sipas t&#235; cilit e pesta pjes&#235; e korrjes duhet t'i jepet Faraonit. Vet&#235;m tokat e prift&#235;rinjve nuk u b&#235;n&#235; pron&#235; e Faraonit.</p> 
<p><A NAME="an_47:27">47:27</A>&nbsp;K&#235;shtu Izraeli banoi n&#235; vendin e Egjiptit, n&#235; vendin e Goshenit; aty ata pat&#235;n prona, qen&#235; frytdh&#235;n&#235;s dhe u shumuan fort.</p> 
<p><A NAME="an_47:28">47:28</A>&nbsp;Jakobi jetoi n&#235; vendin e Egjiptit shtat&#235;mb&#235;dhjet&#235; vjet dhe koh&#235;zgjatja e jet&#235;s s&#235; Jakobit qe nj&#235;qind e dyzet e shtat&#235; vjet.</p> 
<p><A NAME="an_47:29">47:29</A>&nbsp;Kur koha e vdekjes po i afrohej Izraelit, ai thirri t&#235; birin Jozef dhe i tha: "N&#235; pa&#231;a gjetur hir n&#235; syt&#235; e tu, v&#235;re dor&#235;n t&#235;nde posht&#235; kofsh&#235;s sime dhe sillu me mua me mir&#235;dashje dhe besnik&#235;ri; t&#235; lutem, mos m&#235; varros n&#235; Egjipt!</p> 
<p><A NAME="an_47:30">47:30</A>&nbsp;Por kur do t&#235; pushoj me et&#235;rit e mi, m&#235; nxirr jasht&#235; Egjiptit dhe m&#235; varros n&#235; varrin e tyre!". Ai u p&#235;rgjigj: "Do t&#235; b&#235;j si thua ti".</p> 
<p><A NAME="an_47:31">47:31</A>&nbsp;At&#235;her&#235; Jakobi tha: "Betomu". Dhe Jozefi iu betua. Pastaj Izraeli, duke u mb&#235;shtetur te koka e shtratit, ra n&#235; adhurim.</p> 
<p><A NAME="an_48:1">48:1</A>&nbsp;Mbas k&#235;tyre gj&#235;rave, ndodhi q&#235; i than&#235; Jozefit: "Ja, ati yt &#235;sht&#235; i s&#235;mur&#235;". K&#235;shtu ai mori me vete dy bijt&#235; e tij, Manasin dhe Efraimin.</p> 
<p><A NAME="an_48:2">48:2</A>&nbsp;Kur i than&#235; Jakobit: "Ja, biri yt Jozefi po vjen te ti", Izraeli mblodhi t&#235;r&#235; forcat dhe u ul mbi shtratin e tij.</p> 
<p><A NAME="an_48:3">48:3</A>&nbsp;At&#235;her&#235; Jakobi i tha Jozefit: "Per&#235;ndia i plotfuqish&#235;m m'u shfaq n&#235; Luc, n&#235; vendin e Kanaanit, m&#235; bekoi</p> 
<p><A NAME="an_48:4">48:4</A>&nbsp;dhe m&#235; tha: "Ja, un&#235; do t&#235; t&#235; b&#235;j frytdh&#235;n&#235;s, do t&#235; t&#235; shumoj, do t&#235; b&#235;j prej teje nj&#235; shumic&#235; popujsh dhe do t'u jap k&#235;t&#235; vend pasardh&#235;sve t&#235; tu pas teje, si pron&#235; p&#235;rjet&#235;".</p> 
<p><A NAME="an_48:5">48:5</A>&nbsp;Tani dy bijt&#235; e tu, q&#235; t&#235; kan&#235; lindur n&#235; vendin e Egjiptit para se un&#235; t&#235; vija tek ti n&#235; Egjipt, jan&#235; t&#235; mit&#235;. Efraimi dhe Manasi jan&#235; t&#235; mit&#235;, ashtu si Rubeni dhe Simeoni.</p> 
<p><A NAME="an_48:6">48:6</A>&nbsp;Por bijt&#235; q&#235; ke lindur mbas tyre do t&#235; jen&#235; t&#235; tut&#235;; n&#235; territorin e trash&#235;gimis&#235; s&#235; tyre do t&#235; thirren me emrin e v&#235;llez&#235;rve t&#235; tyre.</p> 
<p><A NAME="an_48:7">48:7</A>&nbsp;Sa p&#235;r mua, nd&#235;rsa po kthehesha nga Padani, Rakela vdiq pran&#235; meje gjat&#235; udh&#235;timit, n&#235; vendin e Kanaanit, aty af&#235;r Efrat&#235;s; dhe e varrosa atje, n&#235; rrug&#235;n e Efrat&#235;s, q&#235; &#235;sht&#235; Betlemi".</p> 
<p><A NAME="an_48:8">48:8</A>&nbsp;Kur Izraeli pa bijt&#235; e Jozefit, tha: "Kush jan&#235; k&#235;ta?".</p> 
<p><A NAME="an_48:9">48:9</A>&nbsp;Jozefi iu p&#235;rgjegj t&#235; atit: "Jan&#235; f&#235;mij&#235;t e mi q&#235; Per&#235;ndia m&#235; ka dh&#235;n&#235; k&#235;tu". At&#235;her&#235; ai tha: "M'i afro dhe un&#235; do t'i bekoj".</p> 
<p><A NAME="an_48:10">48:10</A>&nbsp;Tani syt&#235; e Izraelit ishin venitur p&#235;r shkak t&#235; mosh&#235;s dhe nuk shihte fare. Jozefi i afroi ata dhe ai i puthi dhe i p&#235;rqafoi.</p> 
<p><A NAME="an_48:11">48:11</A>&nbsp;Pastaj Izraeli i tha Jozefit: "Un&#235; nuk mendoja t&#235; shikoja p&#235;rs&#235;ri fytyr&#235;n t&#235;nde, por tani Per&#235;ndia m&#235; dha mund&#235;sin&#235; t&#235; shikoj edhe pasardh&#235;sit e tu".</p> 
<p><A NAME="an_48:12">48:12</A>&nbsp;Jozefi i t&#235;rhoqi nga gjunj&#235;t e t&#235; atit dhe u p&#235;rul me fytyr&#235;n n&#235; tok&#235;.</p> 
<p><A NAME="an_48:13">48:13</A>&nbsp;Pastaj Jozefi i mori q&#235; t&#235; dy: Efraimin n&#235; t&#235; djatht&#235; t&#235; tij dhe n&#235; t&#235; majt&#235; t&#235; Izraelit, Manasin n&#235; t&#235; majt&#235; t&#235; tij dhe n&#235; t&#235; djatht&#235; t&#235; Izraelit, dhe i afroi pran&#235; atij.</p> 
<p><A NAME="an_48:14">48:14</A>&nbsp;At&#235;her&#235; Izraeli zgjati dor&#235;n e tij t&#235; djatht&#235; dhe e vuri mbi kryet e Efraimit q&#235; ishte m&#235; i riu, dhe vuri dor&#235;n e tij t&#235; majt&#235; mbi kryet e Manasit duke kryq&#235;zuar duart, ndon&#235;se Manasi ishte i par&#235;linduri.</p> 
<p><A NAME="an_48:15">48:15</A>&nbsp;K&#235;shtu bekoi Jozefi dhe tha: "Per&#235;ndia, para t&#235; cilit ec&#235;n et&#235;rit e mi Abrahami dhe Isaku, Per&#235;ndia q&#235; m&#235; ka ushqyer qysh prej lindjes sime deri m&#235; sot,</p> 
<p><A NAME="an_48:16">48:16</A>&nbsp;Engj&#235;lli q&#235; m&#235; ka &#231;liruar nga &#231;do e keqe, le t'i bekoj&#235; k&#235;ta f&#235;mij&#235;! Le t&#235; quhen me emrin tim dhe me emrin e et&#235;rve t&#235; mi Abraham dhe Isak, dhe t&#235; shumohen fort mbi tok&#235;!".</p> 
<p><A NAME="an_48:17">48:17</A>&nbsp;Kur Jozefi pa q&#235; i ati kishte v&#235;n&#235; dor&#235;n e djatht&#235; mbi kok&#235;n e Efraimit, kjo nuk i p&#235;lqeu; prandaj ai kapi dor&#235;n e atit t&#235; tij p&#235;r ta hequr nga kryet e Efraimit dhe p&#235;r ta v&#235;n&#235; mbi kryet e Manasit.</p> 
<p><A NAME="an_48:18">48:18</A>&nbsp;Pastaj Jozefi i tha atit t&#235; tij: "Jo k&#235;shtu, ati im, sepse i par&#235;linduri &#235;sht&#235; ky k&#235;tu; v&#235;re dor&#235;n t&#235;nde t&#235; djatht&#235; mbi kryet e tij".</p> 
<p><A NAME="an_48:19">48:19</A>&nbsp;Por i ati refuzoi dhe tha: "E di, biri im, e di; edhe ai do t&#235; b&#235;het nj&#235; popull, edhe ai do t&#235; jet&#235; i madh; megjithat&#235;, v&#235;llai yt m&#235; i vog&#235;l do t&#235; b&#235;het m&#235; i madh se ai, dhe pasardh&#235;sit e tij do t&#235; b&#235;hen nj&#235; mori kombesh".</p> 
<p><A NAME="an_48:20">48:20</A>&nbsp;Dhe at&#235; dit&#235; i bekoi duke th&#235;n&#235;: "P&#235;r ty Izraeli ka p&#235;r t&#235; bekuar, duke th&#235;n&#235;: "Per&#235;ndia t&#235; t&#235; b&#235;j si Efraimi dhe si Manasi!"". K&#235;shtu ai e vuri Efraimin para Manasit.</p> 
<p><A NAME="an_48:21">48:21</A>&nbsp;Pastaj Izraeli i tha Jozefit: "Ja, un&#235; kam p&#235;r t&#235; vdekur pas pak, por Per&#235;ndia do t&#235; jet&#235; me ju dhe do t'ju &#231;oj&#235; p&#235;rs&#235;ri n&#235; vendin e et&#235;rve tuaj.</p> 
<p><A NAME="an_48:22">48:22</A>&nbsp;Ve&#231; k&#235;saj, ty po t&#235; jap nj&#235; pjes&#235; m&#235; t&#235; madhe n&#235; krahasim me v&#235;llez&#235;rit e tu, at&#235; q&#235; fitova nga Amorejt&#235; me shpat&#235;n dhe harkun tim".</p> 
<p><A NAME="an_49:1">49:1</A>&nbsp;Pastaj Jakobi thirri bijt&#235; e tij dhe tha: "Mblidhuni q&#235; un&#235; t'ju njoftoj &#231;far&#235; do t'ju ndodh&#235; n&#235; dit&#235;t e ardhshme.</p> 
<p><A NAME="an_49:2">49:2</A>&nbsp;Mblidhuni dhe d&#235;gjoni, o bijt&#235; e Jakobit! D&#235;gjoni Izraelin, atin tuaj!</p> 
<p><A NAME="an_49:3">49:3</A>&nbsp;Ruben, ti je i par&#235;linduri im, forca ime, filli i fuqis&#235; sime, i dalluar p&#235;r dinjitet dhe p&#235;r forc&#235;.</p> 
<p><A NAME="an_49:4">49:4</A>&nbsp;I rr&#235;mbyer si uji, ti nuk do t&#235; kesh ep&#235;rsin&#235;, sepse hipe mbi shtratin e atit t&#235;nd dhe e p&#235;rdhose. Ai hipi mbi shtratin tim.</p> 
<p><A NAME="an_49:5">49:5</A>&nbsp;Simeoni dhe Levi jan&#235; v&#235;llez&#235;r: shpatat e tyre jan&#235; vegla dhune.</p> 
<p><A NAME="an_49:6">49:6</A>&nbsp;Mos hyft&#235; shpirti im n&#235; mendjen e tyre, lavdia ime mos u bashkoft&#235; me kuvendin e tyre! Sepse n&#235; m&#235;rin&#235; e tyre kan&#235; vrar&#235; njer&#235;z, n&#235; kryene&#231;&#235;sin&#235; e tyre u kan&#235; prer&#235; leqet e k&#235;mb&#235;ve demave.</p> 
<p><A NAME="an_49:7">49:7</A>&nbsp;Mallkuar qoft&#235; m&#235;ria e tyre, sepse ka q&#235;n&#235; e eg&#235;r, dhe t&#235;rbimi i tyre sepse ka q&#235;n&#235; mizor! Un&#235; do t'i ndaj te Jakobi dhe do t'i shp&#235;rndaj te Izraeli.</p> 
<p><A NAME="an_49:8">49:8</A>&nbsp;Jud&#235;, v&#235;llez&#235;rit e tu do t&#235; t&#235; lavd&#235;rojn&#235;; dora jote do t&#235; jet&#235; mbi zverkun e armiqve t&#235; tu; bijt&#235; e atit t&#235;nd do t&#235; p&#235;rkulen para teje.</p> 
<p><A NAME="an_49:9">49:9</A>&nbsp;Juda &#235;sht&#235; nj&#235; luan i ri; ti z&#235; fill nga preja, biri im; ai p&#235;rkulet, struket si nj&#235; luan, si nj&#235; luanesh&#235;; kush guxon ta zgjoj&#235;?</p> 
<p><A NAME="an_49:10">49:10</A>&nbsp;Skeptri nuk do t'i hiqet Jud&#235;s, as bastuni i komandimit nga k&#235;mb&#235;t e tij, deri sa t&#235; vij&#235; Shilohu; dhe atij do t'i binden popujt.</p> 
<p><A NAME="an_49:11">49:11</A>&nbsp;Ai e lidh gomarin e tij t&#235; vog&#235;l n&#235; pjergull dhe k&#235;rri&#231;in e gomaric&#235;s s&#235; tij n&#235; pjergull&#235;n m&#235; t&#235; mir&#235;; i lan rrobat e tij n&#235; ver&#235; dhe mantelin e tij n&#235; gjakun e rrushit.</p> 
<p><A NAME="an_49:12">49:12</A>&nbsp;Ai i ka syt&#235; t&#235; ndritura nga vera dhe dh&#235;mb&#235;t e bardha nga qum&#235;shti.</p> 
<p><A NAME="an_49:13">49:13</A>&nbsp;Zabuloni do t&#235; banoj&#235; n&#235; breg t&#235; deteve; dhe do t&#235; p&#235;rb&#235;j&#235; nj&#235; vendstrehim p&#235;r anijet; kufiri i tij do t&#235; zgjatet drejt Sidonit.</p> 
<p><A NAME="an_49:14">49:14</A>&nbsp;Isakari &#235;sht&#235; nj&#235; gomar i fuqish&#235;m, i shtrir&#235; n&#235;p&#235;r vath&#235;.</p> 
<p><A NAME="an_49:15">49:15</A>&nbsp;Ai e pa q&#235; &#231;lodhja &#235;sht&#235; e mir&#235; dhe q&#235; vendi &#235;sht&#235; i k&#235;ndsh&#235;m; ai p&#235;rkuli kurrizin p&#235;r t&#235; mbajtur pesh&#235;n dhe u b&#235; nj&#235; sh&#235;rb&#235;tor i pun&#235;s s&#235; detyruar.</p> 
<p><A NAME="an_49:16">49:16</A>&nbsp;Dani do ta gjykoj&#235; popullin e tij, si nj&#235; nga fiset e Izraelit.</p> 
<p><A NAME="an_49:17">49:17</A>&nbsp;Dani do t&#235; jet&#235; nj&#235; gjarp&#235;r n&#235; rrug&#235;, nj&#235; nep&#235;rk&#235; n&#235;p&#235;r shteg, q&#235; kafshon thembrat e kalit, k&#235;shtu q&#235; kalor&#235;si rr&#235;zohet s&#235; prapthi.</p> 
<p><A NAME="an_49:18">49:18</A>&nbsp;Un&#235; pres shp&#235;timin t&#235;nd, o Zot!</p> 
<p><A NAME="an_49:19">49:19</A>&nbsp;Nj&#235; band&#235; grabit&#235;sish do t&#235; sulmoj&#235; Gadin, por edhe ai do t'i sulmoj&#235; k&#235;mba k&#235;mb&#235;s.</p> 
<p><A NAME="an_49:20">49:20</A>&nbsp;Nga Asheri do t&#235; vij&#235; buka e shijshme dhe ai do t&#235; jap&#235; k&#235;naq&#235;sira reale.</p> 
<p><A NAME="an_49:21">49:21</A>&nbsp;Neftali &#235;sht&#235; nj&#235; drenushe e l&#235;n&#235; e lir&#235;, ai thot&#235; fjal&#235; t&#235; bukura.</p> 
<p><A NAME="an_49:22">49:22</A>&nbsp;Jozefi &#235;sht&#235; nj&#235; deg&#235; e nj&#235; druri frytdh&#235;n&#235;s; nj&#235; deg&#235; e nj&#235; druri frytdh&#235;n&#235;s q&#235; ndodhet pran&#235; nj&#235; burimi; deg&#235;t e tij shtrihen mbi murin.</p> 
<p><A NAME="an_49:23">49:23</A>&nbsp;Hark&#235;tar&#235;t e kan&#235; provokuar, i kan&#235; hedhur shigjeta, e kan&#235; ndjekur;</p> 
<p><A NAME="an_49:24">49:24</A>&nbsp;por harku i tij ka mbetur i fort&#235;; krah&#235;t e tij jan&#235; p&#235;rforcuar nga duart e t&#235; Fuqishmit t&#235; Jakobit (e atij q&#235; &#235;sht&#235; bariu dhe shk&#235;mbi i Izraelit),</p> 
<p><A NAME="an_49:25">49:25</A>&nbsp;nga Per&#235;ndia e atit t&#235;nd q&#235; do t&#235; t&#235; ndihmoj&#235; dhe nga Shum&#235; i Larti q&#235; do t&#235; t&#235; bekoj&#235; me bekimet e qiellit nga lart, me bekimet e humner&#235;s q&#235; ndodhet posht&#235;, me bekimet e sis&#235;ve dhe gjirit t&#235; n&#235;n&#235;s.</p> 
<p><A NAME="an_49:26">49:26</A>&nbsp;Bekimet e atit t&#235;nd ua kalojn&#235; bekimeve t&#235; t&#235; par&#235;ve t&#235; mi, deri n&#235; majat e kodrave t&#235; p&#235;rjetshme. Ata do t&#235; jen&#235; mbi kryet e Jozefit dhe mbi kuror&#235;n e atij q&#235; u nda nga v&#235;llez&#235;rit e tij.</p> 
<p><A NAME="an_49:27">49:27</A>&nbsp;Beniamini &#235;sht&#235; nj&#235; ujk grabitqar; n&#235; m&#235;ngjes ha gjahun dhe n&#235; mbr&#235;mje ndan pren&#235;.</p> 
<p><A NAME="an_49:28">49:28</A>&nbsp;T&#235;r&#235; k&#235;ta jan&#235; dymb&#235;dhjet&#235; fiset e Izraelit; dhe pik&#235;risht k&#235;t&#235; u tha ati i tyre kur i bekoi. I bekoi duke i dh&#235;n&#235; secilit nj&#235; bekim t&#235; ve&#231;ant&#235;.</p> 
<p><A NAME="an_49:29">49:29</A>&nbsp;Pastaj Jakobi i urdh&#235;roi duke th&#235;n&#235;: "Un&#235; jam duke u ribashkuar me popullin tim; m&#235; varrosni pran&#235; et&#235;rve t&#235; mi n&#235; shpell&#235;n q&#235; ndodhet n&#235; ar&#235;n e Efron Hiteut,</p> 
<p><A NAME="an_49:30">49:30</A>&nbsp;n&#235; shpell&#235;n q&#235; &#235;sht&#235; n&#235; fush&#235;n e Makpelahut p&#235;rball&#235; Mamres, n&#235; vendin e Kanaanit, at&#235; q&#235; Abrahami bleu n&#235; ar&#235;n nga Efron Hiteu, si vendvarrim, pron&#235; e tij.</p> 
<p><A NAME="an_49:31">49:31</A>&nbsp;Atje u varros&#235;n Abrahami dhe Sara, gruaja e tij, aty u varros&#235;n Isaku dhe Rebeka, e shoqja, dhe aty un&#235; varrosa Lean.</p> 
<p><A NAME="an_49:32">49:32</A>&nbsp;Ara dhe shpella q&#235; ndodhet aty u blen&#235; nga bijt&#235; e Hethit".</p> 
<p><A NAME="an_49:33">49:33</A>&nbsp;Kur Jakobi mbaroi s&#235; dh&#235;ni k&#235;to urdh&#235;ra bijve t&#235; tij, mblodhi k&#235;mb&#235;t n&#235; shtrat dhe vdiq; dhe u bashkua me popullin e tij.</p> 
<p><A NAME="an_50:1">50:1</A>&nbsp;At&#235;her&#235; Jozefi u hodh mbi fytyr&#235;n e t&#235; atit, qau mbi t&#235; dhe e puthi.</p> 
<p><A NAME="an_50:2">50:2</A>&nbsp;Pastaj Jozefi urdh&#235;roi mjek&#235;t q&#235; ishin n&#235; sh&#235;rbim t&#235; tij t&#235; balsamosnin t&#235; atin; dhe mjek&#235;t e balsamos&#235;n Izraelin.</p> 
<p><A NAME="an_50:3">50:3</A>&nbsp;U desh&#235;n dyzet dit&#235;, sepse e till&#235; ishte koha e nevojshme p&#235;r balsamimin; dhe Egjiptasit e qan&#235; shtat&#235;dhjet&#235; dit&#235;.</p> 
<p><A NAME="an_50:4">50:4</A>&nbsp;Kur kaluan dit&#235;t e zis&#235; t&#235; mbajtura p&#235;r t&#235;, Jozefi foli n&#235; sht&#235;pin&#235; e Faraonit duke th&#235;n&#235;: "N&#235; qoft&#235; se kam gjetur hirin tuaj, i thoni Faraonit k&#235;to fjal&#235;:</p> 
<p><A NAME="an_50:5">50:5</A>&nbsp;Ati im m&#235; ka v&#235;n&#235; t&#235; betohem dhe m&#235; ka th&#235;n&#235;: "Ja, un&#235; jam duke vdekur; m&#235; varros n&#235; varrin q&#235; kam g&#235;rmuar n&#235; vendin e Kanaanit". Tani, pra, m&#235; lejo t&#235; ngjitem p&#235;r t&#235; varrosur atin tim, pastaj do t&#235; kthehem".</p> 
<p><A NAME="an_50:6">50:6</A>&nbsp;Faraoni u p&#235;rgjegj: "Ngjitu dhe varrose atin t&#235;nd ashtu si t&#235; ka v&#235;n&#235; t&#235; betohesh".</p> 
<p><A NAME="an_50:7">50:7</A>&nbsp;At&#235;her&#235; Jozefi u ngjit p&#235;r t&#235; varrosur t&#235; atin; dhe me t&#235; u ngjit&#235;n t&#235;r&#235; sh&#235;rb&#235;tor&#235;t e Faraonit, t&#235; moshuarit e sht&#235;pis&#235; s&#235; tij dhe t&#235;r&#235; t&#235; moshuarit e vendit t&#235; Egjiptit,</p> 
<p><A NAME="an_50:8">50:8</A>&nbsp;dhe t&#235;r&#235; sht&#235;pia e Jozefit, v&#235;llez&#235;rit e tij dhe sht&#235;pia e t&#235; atit. N&#235; vendin e Goshenit lan&#235; vet&#235;m f&#235;mij&#235;t e tyre t&#235; vegj&#235;l, kopet&#235; me bag&#235;tin&#235; e im&#235;t dhe me bag&#235;tin&#235; e trash&#235;.</p> 
<p><A NAME="an_50:9">50:9</A>&nbsp;Me t&#235; u ngjit&#235;n lart gjithashtu qerre dhe kalor&#235;s, aq sa u formua nj&#235; vargan i madh njer&#235;zish.</p> 
<p><A NAME="an_50:10">50:10</A>&nbsp;Me t&#235; arritur n&#235; l&#235;min e Atadit, q&#235; &#235;sht&#235; p&#235;rtej Jordanit, u d&#235;gjuan vajtime t&#235; m&#235;dha dhe solemne; dhe Jozefi mbajti shtat&#235; dit&#235; zi p&#235;r t&#235; atin.</p> 
<p><A NAME="an_50:11">50:11</A>&nbsp;Kur banor&#235;t e vendit, Kananejt&#235;, pan&#235; zin&#235; n&#235; l&#235;min e Atadit, than&#235;: "Kjo &#235;sht&#235; nj&#235; zi e madhe p&#235;r Egjiptasit!". Prandaj ai vend u quajt Abel-Mitsraim dhe ndodhet p&#235;rtej Jordanit.</p> 
<p><A NAME="an_50:12">50:12</A>&nbsp;Bijt&#235; e tij b&#235;n&#235; p&#235;r t&#235; at&#235; q&#235; ai i kishte urdh&#235;ruar.</p> 
<p><A NAME="an_50:13">50:13</A>&nbsp;Bijt&#235; e tij e bart&#235;n n&#235; vendin e Kanaanit dhe e varros&#235;n n&#235; shpell&#235;n e fush&#235;s s&#235; Malkpelahut, p&#235;rball&#235; Mamres, q&#235; Abrahami e kishte bler&#235; bashk&#235; me ar&#235;n nga Efron Hiteu, si vendvarrim, pron&#235; e tij.</p> 
<p><A NAME="an_50:14">50:14</A>&nbsp;Mbasi varrosi t&#235; atin, Jozefi u kthye n&#235; Egjipt bashk&#235; me v&#235;llez&#235;rit e tij dhe me t&#235; gjith&#235; ata q&#235; ishin ngjitur deri atje p&#235;r t&#235; varrosur atin e tij.</p> 
<p><A NAME="an_50:15">50:15</A>&nbsp;V&#235;llez&#235;rit e Jozefit kur pan&#235; se ati i tyre vdiq, than&#235;: "Mos vall&#235; Jozefi na mban inat dhe merr hak p&#235;r t&#235;r&#235; t&#235; keqen q&#235; i kemi b&#235;r&#235;?".</p> 
<p><A NAME="an_50:16">50:16</A>&nbsp;At&#235;her&#235; i &#231;uan fjal&#235; Jozefit: "Ati yt para se t&#235; vdiste dha k&#235;t&#235; porosi duke th&#235;n&#235;:</p> 
<p><A NAME="an_50:17">50:17</A>&nbsp;"K&#235;shtu do t'i thoni Jozefit: "Falu v&#235;llez&#235;rve t&#235; tu t&#235; keqen q&#235; t&#235; kan&#235; b&#235;r&#235;, m&#235;katin e tyre, sepse t&#235; kan&#235; b&#235;r&#235; keq". Falu, pra, tani krimin sh&#235;rb&#235;tor&#235;ve t&#235; Per&#235;ndis&#235; t&#235; atit t&#235;nd". Jozefi qau kur i fol&#235;n k&#235;shtu.</p> 
<p><A NAME="an_50:18">50:18</A>&nbsp;Pastaj erdh&#235;n edhe v&#235;llez&#235;rit e tij dhe u shtrin&#235; para tij, dhe i than&#235;: "Ja, ne jemi sh&#235;rb&#235;tor&#235;t e tu".</p> 
<p><A NAME="an_50:19">50:19</A>&nbsp;Jozefi u tha atyre: "Mos u trembni, se mos jam un&#235; n&#235; vend t&#235; Per&#235;ndis&#235;?.</p> 
<p><A NAME="an_50:20">50:20</A>&nbsp;Ju keni kurdisur t&#235; k&#235;qija kund&#235;r meje, por Per&#235;ndia ka dashur q&#235; t'i sh&#235;rbej&#235; s&#235; mir&#235;s, p&#235;r t&#235; kryer at&#235; q&#235; po ndodh sot: t&#235; mbash gjall&#235; nj&#235; popull t&#235; shumt&#235;.</p> 
<p><A NAME="an_50:21">50:21</A>&nbsp;Tani, pra, mos kini frik&#235;; un&#235; do t&#235; siguroj ushqimin p&#235;r ju dhe p&#235;r bijt&#235; tuaj". K&#235;shtu u dha zem&#235;r dhe i foli zemr&#235;s s&#235; tyre me &#235;mb&#235;lsi.</p> 
<p><A NAME="an_50:22">50:22</A>&nbsp;K&#235;shtu Jozefi banoi n&#235; Egjipt, ai dhe sht&#235;pia e t&#235; atit, dhe jetoi nj&#235;qind e dhjet&#235; vjet.</p> 
<p><A NAME="an_50:23">50:23</A>&nbsp;Jozefi pa bijt&#235; e Efraimit deri n&#235; breznin&#235; e tret&#235;; edhe bijt&#235; e Makirit, bir i Manasit, lind&#235;n mbi gjunj&#235;t e tij.</p> 
<p><A NAME="an_50:24">50:24</A>&nbsp;Pastaj Jozefi u tha v&#235;llez&#235;rve t&#235; tij: "Un&#235; po vdes; por Per&#235;ndia do t'ju vizitoj&#235; me siguri dhe do t'ju &#231;oj&#235; me siguri nga ky vend n&#235; vendin q&#235; i premtoi me betim Abrahamit, Isakut dhe Jakobit".</p> 
<p><A NAME="an_50:25">50:25</A>&nbsp;Pastaj Jozefi i vuri t&#235; betohen bijt&#235; e Izraelit, duke th&#235;n&#235;: "Per&#235;ndia me siguri do t'ju vizitoj&#235;; at&#235;her&#235; ju do t'i hiqni kockat e mia q&#235; k&#235;tej".</p> 
<p><A NAME="an_50:26">50:26</A>&nbsp;Pastaj Jozefi vdiq n&#235; mosh&#235;n nj&#235;qind e dhjet&#235; vje&#231;; e balsamos&#235;n dhe e fut&#235;n n&#235; nj&#235; arkivol n&#235; Egjipt.</p> 
<p><HR>
<CENTER>
<A HREF="exo">Next: Exodus</A></CENTER>
</BODY>
</HTML>
