<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Albanian Bible, full text etext at Intangible Textual Heritage">
<TITLE>Albanian Bible: Jeremiah</TITLE>
</HEAD>
<BODY>
<CENTER>
<A HREF="../../../index.htm"><IMG SRC="../../../cdshop/ithlogo.png" BORDER="0"></A><BR>
<A HREF="../../../index.htm">Intangible Textual Heritage</A>&nbsp;
<A HREF="../../index.htm">Bible</A>&nbsp;
<A HREF="../index.htm">World Bible</A>&nbsp;
<A HREF="index.htm">Index</A>&nbsp;
<A HREF="isa.htm">Previous</A>&nbsp;
<A HREF="lam.htm">Next</A>&nbsp;
</CENTER>
<HR>
</p> <h3 align="center" align="center">Albanian Bible: Jeremiah</h3> 
<p><A NAME="an_1:1">1:1</A>&nbsp;Fjal&#235;t e Jeremias, birit t&#235; Hilkiahut, nj&#235; nga prift&#235;rinjt&#235; q&#235; ishin n&#235; Anathoth, n&#235; vendin e Beniaminit.</p> 
<p><A NAME="an_1:2">1:2</A>&nbsp;Fjala e Zotit iu drejtua n&#235; koh&#235;n e Josias, birit t&#235; Amonit, mbret i Jud&#235;s, n&#235; vitin e tremb&#235;dhjet&#235; t&#235; mbet&#235;rimit t&#235; tij;</p> 
<p><A NAME="an_1:3">1:3</A>&nbsp;iu drejtua gjithashtu n&#235; koh&#235;n e Jehojakimit, birit t&#235; Josias, mbret i Jud&#235;s, deri n&#235; fund t&#235; vitit t&#235; nj&#235;mb&#235;dhjet&#235; t&#235; Sedekias, birit t&#235; Josias, mbret i Jud&#235;s, dometh&#235;n&#235; deri n&#235; rob&#235;rimin e Jeruzalemit, q&#235; ndodhi n&#235; muajin e pest&#235;.</p> 
<p><A NAME="an_1:4">1:4</A>&nbsp;Fjala e Zotit m'u drejtua, duke m&#235; th&#235;n&#235;:</p> 
<p><A NAME="an_1:5">1:5</A>&nbsp;"Para se un&#235; t&#235; t&#235; formoja n&#235; barkun e n&#235;n&#235;s sate, t&#235; kam njohur; para se ti t&#235; dilje nga barku i saj, t&#235; kam shenjt&#235;ruar dhe t&#235; kam caktuar profet t&#235; kombeve".</p> 
<p><A NAME="an_1:6">1:6</A>&nbsp;Un&#235; u p&#235;rgjigja: "Mjerisht, o Zot, Zot, un&#235; nuk di t&#235; flas, sepse jam nj&#235; djalosh"".</p> 
<p><A NAME="an_1:7">1:7</A>&nbsp;Por Zoti m&#235; tha: "Mos thuaj: "Jam nj&#235; djalosh", sepse ti do t&#235; shkosh te t&#235; gjith&#235; ata te t&#235; cil&#235;t do t&#235; t&#235; d&#235;rgoj un&#235; dhe do t'u thuash t&#235;r&#235; ato q&#235; do t&#235; urdh&#235;roj.</p> 
<p><A NAME="an_1:8">1:8</A>&nbsp;Mos ki frik&#235; para tyre, sepse un&#235; jam me ty p&#235;r t&#235; t&#235; &#231;liruar, thot&#235; Zoti".</p> 
<p><A NAME="an_1:9">1:9</A>&nbsp;Pastaj Zoti shtriu dor&#235;n e tij dhe preku goj&#235;n time; mandej Zoti m&#235; tha: "Ja, un&#235; i vura fjal&#235;t e mia n&#235; goj&#235;n t&#235;nde.</p> 
<p><A NAME="an_1:10">1:10</A>&nbsp;Ja, sot un&#235; t&#235; caktoj mbi kombet dhe mbi mbret&#235;rit&#235; p&#235;r t&#235; &#231;rr&#235;njosur dhe p&#235;r t&#235; rr&#235;nuar, p&#235;r t&#235; shembur dhe p&#235;r t&#235; shkat&#235;rruar, p&#235;r t&#235; nd&#235;rtuar dhe p&#235;r t&#235; mbjell&#235;".</p> 
<p><A NAME="an_1:11">1:11</A>&nbsp;Pastaj fjala e Zotit m'u drejtua mua, duke th&#235;n&#235;: "Jeremia, &#231;far&#235; shikon?". Un&#235; u p&#235;rgjigja: "Shikoj nj&#235; deg&#235; bajameje".</p> 
<p><A NAME="an_1:12">1:12</A>&nbsp;Zoti m&#235; tha: "Ke par&#235; mir&#235;, sepse un&#235; vigj&#235;loj mbi fjal&#235;n time q&#235; t&#235; ket&#235; efekt".</p> 
<p><A NAME="an_1:13">1:13</A>&nbsp;Fjala e Zotit m'u drejtua p&#235;r her&#235; t&#235; dyt&#235;, duke th&#235;n&#235;: "&#199;far&#235; shikon?". Un&#235; u p&#235;rgjigja: "Shikoj nj&#235; vorb&#235; q&#235; zien dhe q&#235; e ka gryk&#235;n t&#235; kthyer n&#235; drejtim t&#235; kund&#235;rt me veriun".</p> 
<p><A NAME="an_1:14">1:14</A>&nbsp;Zoti m&#235; tha: "Nga veriu fatkeq&#235;sia do t&#235; bjer&#235; mbi gjith&#235; banor&#235;t e vendit.</p> 
<p><A NAME="an_1:15">1:15</A>&nbsp;Sepse, ja, un&#235; po b&#235;hem gati t&#235; th&#235;ras t&#235;r&#235; popujt e mbret&#235;rive t&#235; veriut, thot&#235; Zoti. Ata do t&#235; vijn&#235; dhe do t&#235; vendosin secili fronin e tij n&#235; hyrje t&#235; portave t&#235; Jeruzalemit, kund&#235;r t&#235;r&#235; mureve  t&#235; tij, rreth e qark, dhe kund&#235;r t&#235;r&#235; qyteteve  t&#235; Jud&#235;s.</p> 
<p><A NAME="an_1:16">1:16</A>&nbsp;At&#235;her&#235; do t&#235; shpall mendimet e mia kund&#235;r tyre, p&#235;r shkak t&#235; gjith&#235; lig&#235;sis&#235; s&#235; tyre, sepse m&#235; kan&#235; braktisur dhe u kan&#235; djegur temjan per&#235;ndive t&#235; tjera dhe kan&#235; r&#235;n&#235; p&#235;rmbys p&#235;rpara vepr&#235;s s&#235; duarve t&#235; tyre.</p> 
<p><A NAME="an_1:17">1:17</A>&nbsp;Prandaj ngjeshi ij&#235;t e tua, &#231;ohu dhe thuaju atyre t&#235;r&#235; ato q&#235; do t&#235; t&#235; urdh&#235;roj. Mos u tmerro para tyre, p&#235;rndryshe do t&#235; t&#235; b&#235;j q&#235; t&#235; tmerrohesh para tyre.</p> 
<p><A NAME="an_1:18">1:18</A>&nbsp;Ja, sot po t&#235; b&#235;j nj&#235; qytet t&#235; fortifikuar, nj&#235; shtyll&#235; t&#235; hekurt dhe nj&#235; mur bronzi kund&#235;r gjith&#235; vendit, kund&#235;r princave t&#235; tij dhe prift&#235;rinjve t&#235; tij dhe kund&#235;r popullit t&#235; vendit.</p> 
<p><A NAME="an_1:19">1:19</A>&nbsp;Ata do t&#235; luftojn&#235; kund&#235;r teje por nuk do t&#235; t&#235; mundin sepse un&#235; jam me ty p&#235;r t&#235; t&#235; &#231;liruar, thot&#235; Zoti".</p> 
<p><A NAME="an_2:1">2:1</A>&nbsp;Fjala e Zotit m'u drejtua akoma p&#235;r t&#235; th&#235;n&#235;:</p> 
<p><A NAME="an_2:2">2:2</A>&nbsp;"Shko dhe b&#235;rtit n&#235; vesh&#235;t e Jeruzalemit, duke th&#235;n&#235;: K&#235;shtu thot&#235; Zoti: Un&#235; t&#235; kujtoj ty, kujdesin e dhembshur t&#235; rinis&#235; sate, dashurin&#235; n&#235; koh&#235;n e fejes&#235;s sate, kur m&#235; ndiqje n&#235; shkret&#235;tir&#235; n&#235; nj&#235; tok&#235; t&#235; pa mbjell&#235;.</p> 
<p><A NAME="an_2:3">2:3</A>&nbsp;Izraeli i ishte shenjt&#235;ruar Zotit, prodhimet e para t&#235; korrjes s&#235; tij; t&#235;r&#235; ata q&#235; i hanin b&#235;heshin fajtor&#235; dhe fatkeq&#235;sia binte mbi ta", thot&#235; Zoti.</p> 
<p><A NAME="an_2:4">2:4</A>&nbsp;D&#235;gjoni fjal&#235;n e Zotit, o sht&#235;pi e Jakobit, dhe ju t&#235; gjitha familjet e sht&#235;pis&#235; s&#235; Izraelit.</p> 
<p><A NAME="an_2:5">2:5</A>&nbsp;K&#235;shtu thot&#235; Zoti: "&#199;far&#235; kan&#235; gjetur t&#235; padrejt&#235; tek un&#235; et&#235;rit tuaj p&#235;r t'u larguar nga un&#235;, p&#235;r t&#235; shkuar pas kot&#235;sis&#235; dhe p&#235;r t'u b&#235;r&#235; ata vet&#235; kot&#235;si?</p> 
<p><A NAME="an_2:6">2:6</A>&nbsp;As nuk kan&#235; th&#235;n&#235;: "Ku &#235;sht&#235; Zoti q&#235; na nxori nga vendi i Egjiptit, q&#235; na udh&#235;hoqi n&#235;p&#235;r shkret&#235;tir&#235;, n&#235;p&#235;r nj&#235; vend t&#235; that&#235; dhe me gremina, n&#235; nj&#235; vend t&#235; zhuritur dhe me hije t&#235; vdekjes, n&#235;p&#235;r nj&#235;  vend ku asnjeri nuk kishte kaluar dhe ku  asnjeri nuk kishte banuar?".</p> 
<p><A NAME="an_2:7">2:7</A>&nbsp;Un&#235; ju kam &#231;uar n&#235; nj&#235; vend pjellor q&#235; t&#235; hanit frytet e tij dhe t&#235; mirat e tij; por kur keni hyr&#235; keni ndotur vendin tim dhe e keni b&#235;r&#235; trash&#235;gimin&#235; time nj&#235; gj&#235; t&#235; neveritshme.</p> 
<p><A NAME="an_2:8">2:8</A>&nbsp;Prift&#235;rinjt&#235; nuk kan&#235; th&#235;n&#235;: "Ku &#235;sht&#235; Zoti?", ata q&#235; meren me ligjin nuk m&#235; njoh&#235;n, barinjt&#235; ngrit&#235;n krye kund&#235;r meje, profet&#235;t profetizuan p&#235;r Baalin dhe shkuan pas gj&#235;rave q&#235; nuk vlejn&#235; asgj&#235;.</p> 
<p><A NAME="an_2:9">2:9</A>&nbsp;Prandaj do t'ju padis akoma n&#235; gjyq", thot&#235; Zoti, "dhe do t'u b&#235;j gjyq bijve t&#235; bijve tuaj.</p> 
<p><A NAME="an_2:10">2:10</A>&nbsp;Shkoni n&#235; ishujt e Kitimit dhe shikoni, d&#235;rgoni njer&#235;z n&#235; Kedar dhe kqyrni mir&#235; n&#235;se ka ndodhur nj&#235; gj&#235; e till&#235;.</p> 
<p><A NAME="an_2:11">2:11</A>&nbsp;A ka ndryshuar ndonj&#235; komb per&#235;ndit&#235; e tij, edhe pse ato nuk jan&#235; per&#235;ndi? Por populli im e ka nd&#235;rruar lavdin&#235; e tij p&#235;r di&#231;ka q&#235; nuk vlen asgj&#235;.</p> 
<p><A NAME="an_2:12">2:12</A>&nbsp;Habituni, o qiej, me k&#235;t&#235;; lebetituni dhe d&#235;shp&#235;rohuni shum&#235;", thot&#235; Zoti.</p> 
<p><A NAME="an_2:13">2:13</A>&nbsp;"Sepse populli im ka kryer dy t&#235; k&#235;qija: m&#235; ka braktisur mua, burimin e ujit q&#235; rrjedh, p&#235;r t&#235; hapur sterna, sterna t&#235; prishura, q&#235; nuk e mbajn&#235; ujin.</p> 
<p><A NAME="an_2:14">2:14</A>&nbsp;Izraeli a &#235;sht&#235; vall&#235; nj&#235; skllav, o nj&#235; skllav i lindur n&#235; sht&#235;pi? Pse pra, u b&#235; nj&#235; pre?</p> 
<p><A NAME="an_2:15">2:15</A>&nbsp;Luan&#235;t e vegj&#235;l vrumbullojn&#235; kund&#235;r tij, b&#235;jn&#235; q&#235; t&#235; d&#235;gjohet z&#235;ri i tyre dhe e katandisin vendin e tij n&#235; nj&#235; shkat&#235;rrim t&#235; plot&#235;; qytetet e tij jan&#235; djegur dhe askush nuk banon m&#235; n&#235; to.</p> 
<p><A NAME="an_2:16">2:16</A>&nbsp;Madje dhe banor&#235;t e Nofit dhe t&#235; Tahpanhesit t&#235; han&#235; kuror&#235;n q&#235; ke mbi kok&#235;.</p> 
<p><A NAME="an_2:17">2:17</A>&nbsp;Mos vall&#235; ti u b&#235;re shkak q&#235; t&#235; t&#235; bjer&#235; kjo mbi krye, sepse ke braktisur Zotin, Per&#235;ndin&#235; t&#235;nd, nd&#235;rsa t&#235; udh&#235;hiqte n&#235;p&#235;r rrug&#235;?</p> 
<p><A NAME="an_2:18">2:18</A>&nbsp;Dhe tani pse ke marr&#235; rrug&#235;n q&#235; t&#235; &#231;on p&#235;r n&#235; Egjipt, p&#235;r t&#235; shkuar t&#235; pish uj&#235;rat e Shihorit? Ose pse ke marr&#235; rrug&#235;n q&#235; t&#235; &#231;on n&#235; Asiri, p&#235;r t&#235; shkuar t&#235; pish uj&#235;rat e Lumit?</p> 
<p><A NAME="an_2:19">2:19</A>&nbsp;Vet&#235; sjellja jote e keqe dhe shmangiet e tua do t&#235; t&#235; d&#235;nojn&#235;. Prano, pra, dhe shiko sa e keqe dhe e hidhur p&#235;r ty &#235;sht&#235; t&#235; braktis&#235;sh Zotin, Per&#235;ndin&#235; t&#235;nd, dhe t&#235; mos kesh fare frik&#235; nga un&#235;", thot&#235; Zoti, Zoti i ushtrive.</p> 
<p><A NAME="an_2:20">2:20</A>&nbsp;"Sepse prej shum&#235; kohe ke thyer zgjedh&#235;n t&#235;nde, ke prer&#235; lidhjet e tua dhe ke th&#235;n&#235;: "Nuk dua t&#235; sh&#235;rbej m&#235;!". Por mbi &#231;do kod&#235;r t&#235; lart&#235; dhe n&#235;n &#231;do pem&#235; t&#235; gjelb&#235;r ti je shtrir&#235; si nj&#235; prostitut&#235;.</p> 
<p><A NAME="an_2:21">2:21</A>&nbsp;Megjithat&#235; t&#235; kisha mbjell&#235; si nj&#235; vresht fisnik i t&#235;r&#235; i cil&#235;sis&#235; m&#235; t&#235; lart&#235;; si ke ndryshuar, pra, ndaj meje n&#235; deg&#235; t&#235; degjeneruara vreshti t&#235; huaj?</p> 
<p><A NAME="an_2:22">2:22</A>&nbsp;Edhe sikur t&#235; laheshe me sod&#235; dhe t&#235; p&#235;rdorje shum&#235; sapun, paudh&#235;sia jote do t&#235; linte nj&#235; njoll&#235; t&#235; pashlyeshme para meje", thot&#235; Per&#235;ndia, Zoti.</p> 
<p><A NAME="an_2:23">2:23</A>&nbsp;"Si mund t&#235; thuash: "Nuk jam e ndotur, nuk u kam vajtur pas Baal&#235;ve"? Shiko rrug&#235;n q&#235; ke p&#235;rshkuar n&#235; lugin&#235;, prano at&#235; q&#235; ke b&#235;r&#235;, deve e shpejt&#235;, q&#235; vrapon pa fre n&#235; rrug&#235;t e saj.</p> 
<p><A NAME="an_2:24">2:24</A>&nbsp;Gomaric&#235;n e eg&#235;r, q&#235; &#235;sht&#235; m&#235;suar n&#235; shkret&#235;tir&#235;, q&#235; merr frym&#235; n&#235; afshin e d&#235;shir&#235;s s&#235; saj; kush mund ta p&#235;rmbaj&#235; n&#235; stin&#235;n e dashuris&#235;? T&#235; gjith&#235; ata q&#235; e k&#235;rkojn&#235; nuk duhet t&#235; lodhen: do ta gjejn&#235; n&#235; muajin e vet.</p> 
<p><A NAME="an_2:25">2:25</A>&nbsp;Pengo q&#235; k&#235;mba jote t&#235; mbetet zbathur dhe q&#235; t&#235; t&#235; thahet gryka. Por ti ke th&#235;n&#235;: "Esht&#235; e kot&#235;. Jo! Un&#235; i dua t&#235; huajt dhe d&#235;shiroj t&#235; shkoj pas tyre".</p> 
<p><A NAME="an_2:26">2:26</A>&nbsp;Ashtu si mbetet i hutuar vjedh&#235;si kur kapet n&#235; flagranc&#235;, k&#235;shtu jan&#235; t&#235; hutuar ata t&#235; sht&#235;pis&#235; s&#235; Izraelit, ata vet&#235;, mbreti i tyre, princat e tyre, prift&#235;rinjt&#235; e tyre dhe profet&#235;t e tyre,</p> 
<p><A NAME="an_2:27">2:27</A>&nbsp;t&#235; cil&#235;t i thon&#235; drurit: "Ti je ati im" dhe gurit: "Ti na ke dh&#235;n&#235; jet&#235;n". Po, ata m&#235; kan&#235; kthyer kurrizin dhe jo fytyr&#235;n. Por n&#235; koh&#235;n e fatkeq&#235;sis&#235; s&#235; tyre thon&#235;: "&#199;ohu dhe na shp&#235;to!".</p> 
<p><A NAME="an_2:28">2:28</A>&nbsp;Po ku jan&#235; per&#235;ndit&#235; e tua q&#235; ti ke sajuar? Le t&#235; ngrihen po qe se mund t&#235; t&#235; shp&#235;tojn&#235; n&#235; koh&#235;n e fatkeq&#235;sis&#235; sate. Sepse t&#235; shumt&#235; si qytetet e tua jan&#235; per&#235;ndit&#235; e tua, o Jud&#235;.</p> 
<p><A NAME="an_2:29">2:29</A>&nbsp;Pse grindeni me mua? Ju t&#235; gjith&#235; keni ngritur krye kund&#235;r meje", thot&#235; Zoti.</p> 
<p><A NAME="an_2:30">2:30</A>&nbsp;"M&#235; kot i kam goditur bijt&#235; tuaj; nuk e pranuan korrigjimin. Shpata juaj i ka p&#235;rpir&#235; profet&#235;t tuaj si nj&#235; luan shkat&#235;rrimtar.</p> 
<p><A NAME="an_2:31">2:31</A>&nbsp;O brezni, ki parasysh fjal&#235;n e Zotit! A kam qen&#235; vall&#235; nj&#235; shkret&#235;tir&#235; p&#235;r Izraelin ose nj&#235; vend me err&#235;sir&#235; t&#235; dendur? Sepse populli im thot&#235;: "Ne endemi lirisht, nuk do t&#235; kthehemi m&#235; te ti"?</p> 
<p><A NAME="an_2:32">2:32</A>&nbsp;A mund t'i harroj&#235; nj&#235; vajz&#235; stolit&#235; e saj ose nj&#235; nuse brezin e saj? Megjithat&#235; populli im m&#235; ka harruar nga nj&#235; num&#235;r shum&#235; i madh dit&#235;sh.</p> 
<p><A NAME="an_2:33">2:33</A>&nbsp;Sa bukur di t'i p&#235;rdor&#235;sh m&#235;nyrat e tua p&#235;r t&#235; siguruar dashurin&#235;! K&#235;shtu ua ke m&#235;suar m&#235;nyrat e tua madje edhe grave t&#235; k&#235;qija.</p> 
<p><A NAME="an_2:34">2:34</A>&nbsp;Bile edhe n&#235; cepat e rrob&#235;s sate gjendet gjaku i t&#235; pafajm&#235;ve t&#235; mjer&#235;, q&#235; nuk u kap&#235;n duke b&#235;r&#235; vjedhje me thyerje. Por me gjith&#235; k&#235;to gj&#235;ra,</p> 
<p><A NAME="an_2:35">2:35</A>&nbsp;ti thua: "Jam e pafaj; me siguri zem&#235;rimi i tij &#235;sht&#235; t&#235;rhequr nga un&#235;". Ja, un&#235; do t&#235; hyj n&#235; gjyq me ty sepse ke th&#235;n&#235;: "Nuk kam m&#235;katuar".</p> 
<p><A NAME="an_2:36">2:36</A>&nbsp;Pse endesh posht&#235; e p&#235;rpjet&#235;, duke ndryshuar rrug&#235;n t&#235;nde? Do t&#235; mbetesh e zhg&#235;njyer edhe nga Egjipti, ashtu si&#231; u zhg&#235;njeve nga Asiria.</p> 
<p><A NAME="an_2:37">2:37</A>&nbsp;Edhe prej k&#235;tij do t&#235; dal&#235;sh me duart mbi kok&#235;, sepse Zoti ka hedhur posht&#235; ata te t&#235; cil&#235;t ti ke besim, dhe ti nuk do t&#235; realizosh me an&#235; t&#235; tyre q&#235;llimet e tua.</p> 
<p><A NAME="an_3:1">3:1</A>&nbsp;N&#235; rast se nj&#235; burr&#235; e ndan gruan e tij dhe kjo ik&#235;n prej tij dhe b&#235;het gruaja e nj&#235; burri tjet&#235;r, a do t&#235; kthehet vall&#235; ai tek ajo? A nuk do t&#235; ishte ai vend shum&#235; i p&#235;rdhosur? Ti je kurv&#235;ruar me</p> 
<p><A NAME="an_3:2">3:2</A>&nbsp;"&#199;o syt&#235; n&#235; drejtim t&#235; lart&#235;sive dhe shiko: ku nuk ke r&#235;n&#235; n&#235; shtrat me ta? Ti je ulur pran&#235; rrug&#235;ve p&#235;r t'i pritur si nj&#235; Arab n&#235; shkret&#235;tir&#235;, dhe ke ndotur vendin me kurv&#235;rimet e tua dhe me lig&#235;sit&#235; e tua.</p> 
<p><A NAME="an_3:3">3:3</A>&nbsp;Prandaj shirat u p&#235;rmbajt&#235;n dhe shiu i fundit nuk ra. Por ti ke patur nj&#235; ball&#235; prostitute dhe nuk ke pranuar t&#235; kesh turp.</p> 
<p><A NAME="an_3:4">3:4</A>&nbsp;A nuk m&#235; ke thirrur bash tani: "Ati im, ti je miku i rinis&#235; sime!</p> 
<p><A NAME="an_3:5">3:5</A>&nbsp;A do t&#235; mbetet i zem&#235;ruar p&#235;r gjithnj&#235;? A do ta ruaj&#235; zem&#235;rimin deri n&#235; fund?". Ja, ti flet k&#235;shtu, por nd&#235;rkoh&#235; ti po kryen t&#235; gjitha lig&#235;sit&#235; q&#235; mundesh".</p> 
<p><A NAME="an_3:6">3:6</A>&nbsp;Zoti m&#235; tha n&#235; koh&#235;n e mbretit Josia: "E pe at&#235; q&#235; Izraeli rebel ka b&#235;r&#235;? Ka shkuar mbi &#231;do mal t&#235; lart&#235; dhe n&#235;n &#231;do dru t&#235; gjelb&#235;r dhe aty &#235;sht&#235; kurv&#235;ruar.</p> 
<p><A NAME="an_3:7">3:7</A>&nbsp;Un&#235; thoja: "Mbasi t'i ket&#235; b&#235;r&#235; t&#235;r&#235; k&#235;to gj&#235;ra do t&#235; kthehet tek un&#235;". Por nuk u kthye; dhe motra e vet e pabes&#235; Juda e pa.</p> 
<p><A NAME="an_3:8">3:8</A>&nbsp;Dhe megjith&#235;se un&#235; kisha ndar&#235; Izraelin rebel p&#235;r shkak t&#235; t&#235; gjitha shkeljeve t&#235; tij dhe i kisha dh&#235;n&#235; letr&#235;n e ndarjes, pash&#235; q&#235; motra e vet e pabes&#235; Juda nuk pati fare frik&#235;, por shkoi edhe ajo t&#235; kurv&#235;rohet.</p> 
<p><A NAME="an_3:9">3:9</A>&nbsp;K&#235;shtu me zhurm&#235;n e kurv&#235;rimeve t&#235; veta e ndoti vendin dhe shkeli kuror&#235;n me gurin dhe me drurin.</p> 
<p><A NAME="an_3:10">3:10</A>&nbsp;Ndon&#235;se ndodh&#235;n t&#235;r&#235; k&#235;to, motra e vet e pabes&#235; Juda nuk u kthye tek un&#235; me gjith&#235; zemr&#235;n e saj, por me simulime", thot&#235; Zoti.</p> 
<p><A NAME="an_3:11">3:11</A>&nbsp;Pastaj Zoti m&#235; tha: "Izraeli rebel u tregua m&#235; i drejt&#235; se e pabesa Jud&#235;.</p> 
<p><A NAME="an_3:12">3:12</A>&nbsp;Shko dhe shpalli k&#235;to fjal&#235; n&#235; drejtim t&#235; veriut, duke th&#235;n&#235;: "Kthehu, o Izrael rebel"", thot&#235; Zoti, "nuk do ta hedh zem&#235;rimin tim mbi ju, sepse jam i m&#235;shirsh&#235;m", thot&#235; Zoti, "dhe nuk mbetem i zem&#235;ruar p&#235;r gjithnj&#235;.</p> 
<p><A NAME="an_3:13">3:13</A>&nbsp;Vet&#235;m prano paudh&#235;sin&#235; t&#235;nde, sepse je rebeluar kund&#235;r Zotit, Per&#235;ndis&#235; t&#235;nd; ua ke shkap&#235;rderdhur favoret e tua t&#235; huajve posht&#235; &#231;do druri t&#235; gjelb&#235;ruar dhe nuk ke d&#235;gjuar z&#235;rin tim", thot&#235; Zoti.</p> 
<p><A NAME="an_3:14">3:14</A>&nbsp;"Kthehuni, o bij t&#235; p&#235;rdal&#235;", thot&#235; Zoti, "sepse un&#235; kam pushtet mbi ju. Do t'ju marr nj&#235; n&#235; &#231;do qytet dhe dy nga &#231;do familje dhe do t'ju &#231;oj p&#235;rs&#235;ri n&#235; Sion.</p> 
<p><A NAME="an_3:15">3:15</A>&nbsp;Do t'ju jap pastaj barinj sipas zemr&#235;s sime, q&#235; do t'ju kullosin me dije dhe dituri.</p> 
<p><A NAME="an_3:16">3:16</A>&nbsp;Dhe ka p&#235;r t&#235; ndodhur q&#235; kur t&#235; shumoheni dhe do t&#235; jeni pjellor&#235; n&#235; vend, n&#235; ato dit&#235;", thot&#235; Zoti, "nuk do t&#235; thuhet m&#235;: "Arka e bes&#235;lidhjes t&#235; Zotit". Nuk do t'ju shkoj&#235; m&#235; nd&#235;r mend, nuk do ta  kujtojn&#235; m&#235;, nuk do t&#235; shkojn&#235; ta shikojn&#235;  m&#235;, nuk do t&#235; b&#235;het nj&#235; tjet&#235;r.</p> 
<p><A NAME="an_3:17">3:17</A>&nbsp;At&#235;her&#235; Jeruzalemi do t&#235; quhet "Froni i Zotit"; t&#235;r&#235; kombet do t&#235; mblidhen pran&#235; tij n&#235; em&#235;r t&#235; Zotit, n&#235; Jeruzalem, dhe nuk do t&#235; ecin m&#235; sipas kryene&#231;&#235;sis&#235; s&#235; zemr&#235;s s&#235; tyre t&#235; keqe.</p> 
<p><A NAME="an_3:18">3:18</A>&nbsp;N&#235; ato dit&#235; sht&#235;pia e Jud&#235;s do t&#235; ec&#235; me sht&#235;pin&#235; e Izraelit dhe s&#235; bashku do t&#235; vijn&#235; nga vendi i veriut n&#235; vendin q&#235; u dhash&#235; si trash&#235;gimi et&#235;rve tuaj.</p> 
<p><A NAME="an_3:19">3:19</A>&nbsp;Un&#235; thoja: "Me &#231;far&#235; d&#235;shire do t&#235; t&#235; vendosja midis bijve t&#235; mi dhe do t&#235; t&#235; jepja nj&#235; vend t&#235; mrekulluesh&#235;m, nj&#235; trash&#235;gimi t&#235; shk&#235;lqyer midis gjith&#235; kombeve!". Thoja: "Ti do t&#235; m&#235; quash: Ati im!, dhe nuk do t&#235; largohesh m&#235; nga un&#235;".</p> 
<p><A NAME="an_3:20">3:20</A>&nbsp;Por ashtu si nj&#235; grua nuk &#235;sht&#235; besnike ndaj burrit t&#235; saj, k&#235;shtu ju keni qen&#235; jobesnik&#235; ndaj meje, o sht&#235;pia e Izraelit", thot&#235; Zoti.</p> 
<p><A NAME="an_3:21">3:21</A>&nbsp;Nj&#235; z&#235; d&#235;gjohet n&#235; lart&#235;sit&#235;; t&#235; qarat dhe lutjet e bijve t&#235; Izraelit, sepse kan&#235; prishur rrug&#235;n e tyre dhe kan&#235; harruar Zotin, Per&#235;ndin&#235; e tyre.</p> 
<p><A NAME="an_3:22">3:22</A>&nbsp;"Kthehuni, o bij t&#235; p&#235;rdal&#235;, un&#235; do t&#235; sh&#235;roj rebelimet tuaja". "Ja, ne po vijm&#235; te ti, sepse ti je Zoti, Per&#235;ndia yn&#235;.</p> 
<p><A NAME="an_3:23">3:23</A>&nbsp;Me siguri ndihma q&#235; pritet nga kodrat e nga numri i madh i maleve &#235;sht&#235; e kot&#235;; me siguri shp&#235;timi i Izraelit q&#235;ndron te Zoti, Per&#235;ndia yn&#235;.</p> 
<p><A NAME="an_3:24">3:24</A>&nbsp;Ajo gj&#235; e neveritshme ka p&#235;rpir&#235; frytin e mundit t&#235; et&#235;rve tan&#235; qysh prej rinis&#235; son&#235;, delet dhe qet&#235; e tyre, bijt&#235; e tyre dhe bijat e tyre.</p> 
<p><A NAME="an_3:25">3:25</A>&nbsp;Le t&#235; biem n&#235; shtrat me turpin ton&#235; dhe le t&#235; na mbuloj&#235; posht&#235;rsia jon&#235;, sepse kemi m&#235;katuar kund&#235;r Zotit, Per&#235;ndis&#235; ton&#235;, ne dhe et&#235;rit tan&#235; qysh prej rinis&#235; son&#235; e deri n&#235; k&#235;t&#235; dit&#235;, dhe nuk kemi d&#235;gjuar z&#235;rin e Zotit, Per&#235;ndis&#235; ton&#235;".</p> 
<p><A NAME="an_4:1">4:1</A>&nbsp;"O Izrael, n&#235; rast se kthehesh", thot&#235; Zoti, "duhet t&#235; kthehesh tek un&#235;". N&#235; rast se ti heq nga prania ime gj&#235;rat e tua t&#235; neveritshme dhe nuk sillesh m&#235; duke u endur</p> 
<p><A NAME="an_4:2">4:2</A>&nbsp;dhe betohesh: "Zoti rron", me v&#235;rtet&#235;si, me ndershm&#235;ri dhe me drejt&#235;si, at&#235;her&#235; kombet do t&#235; jen&#235; t&#235; bekuara.</p> 
<p><A NAME="an_4:3">4:3</A>&nbsp;Sepse k&#235;shtu u thot&#235; Zoti atyre t&#235; Jud&#235;s dhe t&#235; Jeruzalemit: "L&#235;roni ar&#235;n tuaj t&#235; djerr&#235; dhe mos mbillni midis ferrave.</p> 
<p><A NAME="an_4:4">4:4</A>&nbsp;Rrethprituni p&#235;r Zotin dhe hiqni lafsh&#235;n e zemrave tuaja, o njer&#235;z t&#235; Jud&#235;s dhe banor&#235; t&#235; Jeruzalemit, me q&#235;llim q&#235; zem&#235;rimi im t&#235; mos shp&#235;rthej&#235; si zjarr dhe t&#235; mos djeg&#235; n&#235; m&#235;nyr&#235; q&#235; askush t&#235; mos  mund ta shuaj&#235; p&#235;r shkak t&#235; lig&#235;sis&#235; s&#235;  veprimeve tuaja!".</p> 
<p><A NAME="an_4:5">4:5</A>&nbsp;"Lajm&#235;rojeni n&#235; Jud&#235;, shpalleni n&#235; Jeruzalem dhe thoni: "I bini boris&#235; n&#235; vend", b&#235;rtisni fort dhe thoni: "Mblidhuni dhe le t&#235; hyjm&#235; n&#235; qytetet e fortifikuara".</p> 
<p><A NAME="an_4:6">4:6</A>&nbsp;Ngrini flamurin n&#235; drejtim t&#235; Sionit, mbathjani me vrap n&#235; k&#235;rkim t&#235; nj&#235; strehe, mos u ndalni, sepse do t&#235; d&#235;rgoj nga veriu nj&#235; mjerim dhe nj&#235; shkat&#235;rrim t&#235; madh.</p> 
<p><A NAME="an_4:7">4:7</A>&nbsp;Luani brofi duke dal&#235; nga pjesa e dendur e pyllit t&#235; tij dhe nj&#235; shkat&#235;rrues kombesh &#235;sht&#235; nisur, ka l&#235;n&#235; banes&#235;n e tij p&#235;r ta katandisur si mos m&#235; keq vendin t&#235;nd; qytetet e tua do t&#235; shkretohen dhe do t&#235; mbeten pa banor&#235;.</p> 
<p><A NAME="an_4:8">4:8</A>&nbsp;Prandaj vishuni me thas&#235;, mbani zi, vajtoni, sepse zem&#235;rimi i zjarrt&#235; i Zotit nuk &#235;sht&#235; larguar prej nesh.</p> 
<p><A NAME="an_4:9">4:9</A>&nbsp;At&#235; dit&#235; ka p&#235;r t&#235; ndodhur", thot&#235; Zoti, "q&#235; zemra e mbretit dhe zemra e princave do t&#235; lig&#235;shtohen, prift&#235;rinjt&#235; do t&#235; mbeten t&#235; shushatur dhe profet&#235;t t&#235; shtangur".</p> 
<p><A NAME="an_4:10">4:10</A>&nbsp;At&#235;her&#235; un&#235; thash&#235;: "O Zot, Zot, ti ke mashtruar plot&#235;sisht k&#235;t&#235; popull dhe Jeruzalemin, duke th&#235;n&#235;: "Ju do t&#235; keni paqe", nd&#235;rsa shpata po futet deri n&#235; zem&#235;r".</p> 
<p><A NAME="an_4:11">4:11</A>&nbsp;N&#235; at&#235; koh&#235; do t'i thuhet k&#235;tij populli dhe Jeruzalemit: "Nj&#235; er&#235; zhurit&#235;se q&#235; vjen nga lart&#235;sit&#235; e zhveshura n&#235; shkret&#235;tir&#235; dhe fryn n&#235; drejtim t&#235; bij&#235;s s&#235; popullit tim, jo p&#235;r t&#235; shoshitur as p&#235;r t&#235; pastruar;</p> 
<p><A NAME="an_4:12">4:12</A>&nbsp;nj&#235; er&#235; edhe m&#235; e fort&#235; nga k&#235;to do t&#235; vij&#235; nga ana ime; tani q&#235; un&#235; do t&#235; shqiptoj gjykimin tim kundrejt tyre.</p> 
<p><A NAME="an_4:13">4:13</A>&nbsp;Ja, si ngjitet si ret&#235; dhe qerret e tij si nj&#235; shakullin&#235;; kuajt e tij jan&#235; m&#235; t&#235; shpejt&#235; se shqiponjat. Mjer&#235; ne, sepse po shkretohemi!".</p> 
<p><A NAME="an_4:14">4:14</A>&nbsp;O Jeruzalem, pastro zemr&#235;n t&#235;nde nga lig&#235;sia, me q&#235;llim q&#235; t&#235; shp&#235;tosh. Deri kur do t&#235; mbeten te ty mendimet e mbrapshta?</p> 
<p><A NAME="an_4:15">4:15</A>&nbsp;Sepse nj&#235; z&#235; njofton nga Dani dhe shpall fatkeq&#235;sin&#235; nga mali i Efraimit.</p> 
<p><A NAME="an_4:16">4:16</A>&nbsp;"Lajm&#235;roni kombet; po, b&#235;jani t&#235; njohur Jeruzalemit: rrethuesit vijn&#235; nga nj&#235; komb i larg&#235;t dhe ngren&#235; z&#235;rin e tyre kund&#235;r qyteteve t&#235; Jud&#235;s.</p> 
<p><A NAME="an_4:17">4:17</A>&nbsp;Si rojtar&#235; t&#235; nj&#235; are jan&#235; vendosur rreth e qark tij, sepse ka ngritur krye kund&#235;r meje", thot&#235; Zoti.</p> 
<p><A NAME="an_4:18">4:18</A>&nbsp;"Sjellja jote dhe veprimet e tua t&#235; kan&#235; shkaktuar k&#235;to gj&#235;ra; kjo do t&#235; jet&#235; fatkeq&#235;sia jote, dhe do t&#235; jet&#235; e hidhur, sepse do t&#235; arrij&#235; zemr&#235;n t&#235;nde".</p> 
<p><A NAME="an_4:19">4:19</A>&nbsp;Zorr&#235;t e mia, zorr&#235;t e mia! Po shtremb&#235;rohem nga dhimbja. Oh, faqet e zemr&#235;s sime! Zemra m&#235; rreh fort p&#235;rbrenda. Un&#235; nuk mund t&#235; hesht, sepse, o shpirti im, kam d&#235;gjuar z&#235;rin e boris&#235;, britm&#235;n e luft&#235;s.</p> 
<p><A NAME="an_4:20">4:20</A>&nbsp;Po shpallet rr&#235;nim mbi rr&#235;nim, sepse t&#235;r&#235; vendi &#235;sht&#235; shkretuar. Papritmas &#231;adrat e mia jan&#235; shkat&#235;rruar, shatorret e mia brenda nj&#235; &#231;asti.</p> 
<p><A NAME="an_4:21">4:21</A>&nbsp;Deri kur do t&#235; shoh flamurin dhe do t&#235; d&#235;gjoj z&#235;rin e boris&#235;?</p> 
<p><A NAME="an_4:22">4:22</A>&nbsp;"Po, populli im &#235;sht&#235; budalla, nuk m&#235; njeh; jan&#235; bij pa mend dhe nuk kan&#235; arsye; jan&#235; t&#235; zot&#235; t&#235; b&#235;jn&#235; t&#235; keqen, por nuk din&#235; t&#235; b&#235;jn&#235; t&#235; mir&#235;n".</p> 
<p><A NAME="an_4:23">4:23</A>&nbsp;Shikova tok&#235;n, dhe ja, ajo ishte pa form&#235; dhe boshe; qiejt ishin pa drit&#235;.</p> 
<p><A NAME="an_4:24">4:24</A>&nbsp;Shikova malet, dhe ja, dridheshin, dhe t&#235;r&#235; kodrat l&#235;kundeshin.</p> 
<p><A NAME="an_4:25">4:25</A>&nbsp;Shikova, dhe ja, nuk kishte asnj&#235; njeri dhe t&#235;r&#235; zogjt&#235; e qiellit kishin ikur.</p> 
<p><A NAME="an_4:26">4:26</A>&nbsp;Shikova, dhe ja, toka pjellore ishte nj&#235; shkret&#235;tir&#235;, dhe t&#235; gjitha qytetet e saj ishin shembur p&#235;rpara Zotit p&#235;r shkak t&#235; zem&#235;rimit t&#235; tij t&#235; fort&#235;.</p> 
<p><A NAME="an_4:27">4:27</A>&nbsp;Sepse k&#235;shtu thot&#235; Zoti: "T&#235;r&#235; vendi do t&#235; shkretohet, por nuk do ta shkat&#235;rroj plot&#235;sisht".</p> 
<p><A NAME="an_4:28">4:28</A>&nbsp;P&#235;r k&#235;t&#235; arsye toka do t&#235; mbaj&#235; zi dhe lart qiejt do t&#235; err&#235;sohen, sepse un&#235; kam folur, kam vendosur dhe nuk pendohem dhe as do t&#235; kthehem prapa.</p> 
<p><A NAME="an_4:29">4:29</A>&nbsp;N&#235; zhurm&#235;n e kalor&#235;sve dhe t&#235; hark&#235;tar&#235;ve t&#235;r&#235; qytetet jan&#235; duke ikur me vrap; hyjn&#235; n&#235; pjes&#235;n e dendur t&#235; pyjeve, ngjiten mbi shk&#235;mbinjt&#235;; t&#235;r&#235; qytetet jan&#235; braktisur dhe nuk ka mbetur n&#235; to asnj&#235; njeri.</p> 
<p><A NAME="an_4:30">4:30</A>&nbsp;Dhe ti, e shkat&#235;rruar, &#231;far&#235; do t&#235; b&#235;sh? Edhe sikur t&#235; visheshe me rroba ngjyr&#235; flak&#235; t&#235; kuqe, edhe sikur t&#235; vije zbukurime prej ari, edhe sikur t'i zmadhoje syt&#235; me bist&#235;r, m&#235; kot do t&#235; zbukuroheshe.  Dashnor&#235;t e tu t&#235; p&#235;r&#231;mojn&#235;, duan jet&#235;n  t&#235;nde.</p> 
<p><A NAME="an_4:31">4:31</A>&nbsp;Sepse po d&#235;gjoj nj&#235; britm&#235; si t&#235; nj&#235; gruaje kur lind, nj&#235; ankth si t&#235; nj&#235; gruaje n&#235; lindjen e saj t&#235; par&#235;: &#235;sht&#235; britma e bij&#235;s s&#235; Sionit, q&#235; mezi merr frym&#235; dhe shtrin duart e veta, duke th&#235;n&#235;: "Mjer&#235;  un&#235;! Shpirti im po lig&#235;shtohet p&#235;r shkak  t&#235; vras&#235;sve"".</p> 
<p><A NAME="an_5:1">5:1</A>&nbsp;Shkoni rreth e rrotull n&#235;p&#235;r rrug&#235;t e Jeruzalemit; shikoni dhe binduni, dhe k&#235;rkoni n&#235; sheshet e tij n&#235; rast se gjeni nj&#235; njeri, nj&#235; njeri t&#235; vet&#235;m q&#235; zbaton drejt&#235;sin&#235;, q&#235; k&#235;rkon t&#235; v&#235;rtet&#235;n, dhe un&#235; do ta fal.</p> 
<p><A NAME="an_5:2">5:2</A>&nbsp;Edhe kur thon&#235;: "Zoti rron", me siguri betohen p&#235;r at&#235; q&#235; &#235;sht&#235; e g&#235;njesht&#235;rt.</p> 
<p><A NAME="an_5:3">5:3</A>&nbsp;O Zot, nuk jan&#235; syt&#235; e tu p&#235;r t&#235; v&#235;rtet&#235;n? Ti i godite, por ata nuk ndjen&#235; asnj&#235; dhembje; i ke konsumuar, por kan&#235; refuzuar t&#235; pranojn&#235; korrigjimin. Ata e ngurt&#235;suan fytyr&#235;n e tyre m&#235; tep&#235;r se shk&#235;mbi dhe nuk pranuan t&#235; kthehen.</p> 
<p><A NAME="an_5:4">5:4</A>&nbsp;Prandaj thash&#235;: "Ata jan&#235; me siguri t&#235; varf&#235;r, jan&#235; pa mend sepse nuk njohin rrug&#235;n e Zotit, ligjin e Per&#235;ndis&#235; s&#235; tyre.</p> 
<p><A NAME="an_5:5">5:5</A>&nbsp;Do t&#235; shkoj, pra, te t&#235; m&#235;dhenjt&#235; dhe do t'u flas atyre, sepse ata e njohin rrug&#235;n e Zotit, ligjin e Per&#235;ndis&#235; s&#235; tyre". Por edhe ata bashk&#235; kan&#235; shkallmuar zgjedh&#235;n dhe i kan&#235; k&#235;putur verigat.</p> 
<p><A NAME="an_5:6">5:6</A>&nbsp;Prandaj luani i pyllit i vret, ujku i shkret&#235;tir&#235;s i shkat&#235;rron, leopardi rri n&#235; prit&#235; af&#235;r qyteteve t&#235; tyre; kushdo q&#235; del prej tyre cop&#235;tohet, sepse shkeljet e tyre jan&#235; t&#235; shumta, rebelimet e tyre jan&#235; shtuar.</p> 
<p><A NAME="an_5:7">5:7</A>&nbsp;"Si do t&#235; mund t&#235; t&#235; falja p&#235;r k&#235;t&#235;? Bijt&#235; e tu m&#235; kan&#235; braktisur dhe betohen p&#235;r ata q&#235; nuk jan&#235; per&#235;ndi. Un&#235; i kam ngopur, por ata kan&#235; shkelur kuror&#235;n dhe mbushin sht&#235;pit&#235; e kurv&#235;rimit.</p> 
<p><A NAME="an_5:8">5:8</A>&nbsp;Jan&#235; si hamshor&#235; t&#235; ushqyer mir&#235; dhe t&#235;r&#235; afsh n&#235; m&#235;ngjes; secili hing&#235;llin prapa gruas s&#235; fqinjit t&#235; tij.</p> 
<p><A NAME="an_5:9">5:9</A>&nbsp;A nuk do t'i d&#235;noj un&#235; p&#235;r k&#235;to gj&#235;ra?", thot&#235; Zoti, "dhe nuk do t&#235; hakmerrem un&#235; me nj&#235; komb t&#235; till&#235;?</p> 
<p><A NAME="an_5:10">5:10</A>&nbsp;Ngjituni mbi muret dhe shkat&#235;rroni, por mos kryeni nj&#235; shkat&#235;rrim t&#235; plot&#235;; krasitni deg&#235;t e tyre, sepse nuk jan&#235; t&#235; Zotit.</p> 
<p><A NAME="an_5:11">5:11</A>&nbsp;Sepse sht&#235;pia e Izraelit dhe sht&#235;pia e Jud&#235;s kan&#235; vepruar n&#235; m&#235;nyr&#235; t&#235; pabes&#235; me mua", thot&#235; Zoti.</p> 
<p><A NAME="an_5:12">5:12</A>&nbsp;Kan&#235; mohuar Zotin dhe kan&#235; th&#235;n&#235;: "Nuk &#235;sht&#235; ai. Asnj&#235; e keqe nuk do t&#235; bjer&#235; mbi ne; nuk do t&#235; shohim as shpat&#235;n as urin&#235;.</p> 
<p><A NAME="an_5:13">5:13</A>&nbsp;Profet&#235;t nuk jan&#235; ve&#231;se aj&#235;r dhe tek ata nuk &#235;sht&#235; fjala e Zotit. T'u b&#235;het atyre ajo q&#235; ata thon&#235; p&#235;r ne!".</p> 
<p><A NAME="an_5:14">5:14</A>&nbsp;Prandaj k&#235;shtu thot&#235; Zoti, Per&#235;ndia i ushtrive: "Duke qen&#235; se keni folur n&#235; k&#235;t&#235; m&#235;nyr&#235;, un&#235; do t'i b&#235;j fjal&#235;t e mia si zjarr n&#235; goj&#235;n t&#235;nde, dhe k&#235;t&#235; popull si dru, q&#235; ai do t&#235; p&#235;rpij&#235;.</p> 
<p><A NAME="an_5:15">5:15</A>&nbsp;Ja, un&#235; do t&#235; sjell kund&#235;r jush nj&#235; komb nga larg, o sht&#235;pi e Izraelit", thot&#235; Zoti. "&#201;sht&#235; nj&#235; komb trim, nj&#235; komb i vjet&#235;r, nj&#235; komb t&#235; cilit nuk i njeh gjuh&#235;n dhe nuk i kupton fjal&#235;t.</p> 
<p><A NAME="an_5:16">5:16</A>&nbsp;Kukurja e tij &#235;sht&#235; si nj&#235; varr i hapur; jan&#235; t&#235; gjith&#235; njer&#235;z trima.</p> 
<p><A NAME="an_5:17">5:17</A>&nbsp;Ai do t&#235; gllab&#235;roj&#235; t&#235; korrat e tua dhe buk&#235;n t&#235;nde, do t&#235; g&#235;lltis&#235; bijt&#235; e tu dhe bijat e tua, do t&#235; g&#235;lltis&#235; kopet&#235; e tua dhe bag&#235;tin&#235; t&#235;nde t&#235; trash&#235;, do t&#235; g&#235;lltis&#235; vreshtat e tua dhe fiqt&#235; e  tu; do t&#235; shkat&#235;rroj&#235; me shpat&#235; qytetet e tua  t&#235; fortifikuara te t&#235; cil&#235;t ke besim.</p> 
<p><A NAME="an_5:18">5:18</A>&nbsp;Por edhe n&#235; ato dit&#235;", thot&#235; Zoti, "nuk do t&#235; t&#235; shkat&#235;rroj plot&#235;sisht.</p> 
<p><A NAME="an_5:19">5:19</A>&nbsp;Dhe do t&#235; ndodh&#235; q&#235; kur t&#235; thoni: "Pse Zoti, Per&#235;ndia yn&#235;, na ka b&#235;r&#235; t&#235; gjitha k&#235;to gj&#235;ra?", ti do t'u p&#235;rgjigjesh atyre: "Ashtu si ju m&#235; keni braktisur mua dhe u keni sh&#235;rbyer per&#235;ndive t&#235; huaja  n&#235; vendin tuaj, k&#235;shtu do t'u sh&#235;rbeni t&#235;  huajve n&#235; nj&#235; vend q&#235; nuk &#235;sht&#235; juaji".</p> 
<p><A NAME="an_5:20">5:20</A>&nbsp;Lajm&#235;roni p&#235;r k&#235;t&#235; sht&#235;pin&#235; e Jakobit dhe shpalleni n&#235; Jud&#235;, duke th&#235;n&#235;:</p> 
<p><A NAME="an_5:21">5:21</A>&nbsp;D&#235;gjoni tani k&#235;t&#235;, o popull pa mend dhe pa zem&#235;r, q&#235; ka sy, por nuk shikon, q&#235; ka vesh&#235;, por nuk d&#235;gjon.</p> 
<p><A NAME="an_5:22">5:22</A>&nbsp;Nuk do t&#235; keni frik&#235; prej meje?", thot&#235; Zoti, "nuk do t&#235; dridheni para meje q&#235; kam v&#235;n&#235; r&#235;r&#235;n si kufi t&#235; detit, si nj&#235; statut t&#235; p&#235;rjetsh&#235;m q&#235; nuk do t&#235; kap&#235;rcej&#235; kurr&#235;? Val&#235;t e tij ngrihen por nuk fitojn&#235;, b&#235;jn&#235; zhurm&#235;, por nuk e kap&#235;rcejn&#235;.</p> 
<p><A NAME="an_5:23">5:23</A>&nbsp;Por ky popull ka nj&#235; zem&#235;r kryene&#231;e dhe rebele; kthehen prapa dhe ikin.</p> 
<p><A NAME="an_5:24">5:24</A>&nbsp;Nuk thon&#235; n&#235; zem&#235;r t&#235; tyre: "Kemi frik&#235; nga Zoti, Per&#235;ndia yn&#235;, q&#235; na jep shiun n&#235; koh&#235;n e duhur, i pari dhe i fundit shi, q&#235; mban p&#235;r ne jav&#235;t e caktuara p&#235;r korrje".</p> 
<p><A NAME="an_5:25">5:25</A>&nbsp;Paudh&#235;sit&#235; tuaja i kan&#235; p&#235;rmbysur k&#235;to gj&#235;ra dhe m&#235;katet tuaja mbajn&#235; larg jush begatin&#235;.</p> 
<p><A NAME="an_5:26">5:26</A>&nbsp;Sepse midis popullit tim ka njer&#235;z t&#235; k&#235;qij q&#235; p&#235;rgjojn&#235; si gjuetar&#235;t e zogjve n&#235; prit&#235;; ata v&#235;n&#235; leqe dhe kapin njer&#235;z.</p> 
<p><A NAME="an_5:27">5:27</A>&nbsp;Ashtu si nj&#235; kafaz &#235;sht&#235; plot me zogj, k&#235;shtu sht&#235;pit&#235; e tyre jan&#235; plot mashtrim; prandaj b&#235;hen t&#235; m&#235;dhenj dhe pasurohen.</p> 
<p><A NAME="an_5:28">5:28</A>&nbsp;Majmen dhe begatohen; po, kalojn&#235; madje kufijt&#235; e s&#235; keqes. Nuk mbrojn&#235; &#231;&#235;shtjen, &#231;&#235;shtjen e jetimit, dhe megjithat&#235;; nuk mbrojn&#235; t&#235; drejt&#235;n e t&#235; varf&#235;rve.</p> 
<p><A NAME="an_5:29">5:29</A>&nbsp;A duhet t'i d&#235;noj p&#235;r k&#235;to gj&#235;ra?", thot&#235; Zoti. "Dhe a nuk do t&#235; hakmerrem me nj&#235; komb t&#235; till&#235;?</p> 
<p><A NAME="an_5:30">5:30</A>&nbsp;N&#235; vend &#235;sht&#235; kryer nj&#235; gj&#235; e tmerrshme dhe shum&#235; e sh&#235;mtuar:</p> 
<p><A NAME="an_5:31">5:31</A>&nbsp;profet&#235;t profetizojn&#235; n&#235; m&#235;nyr&#235; t&#235; rreme, prift&#235;rinjt&#235; qeverisin duke u mb&#235;shtetur n&#235; forc&#235;n e autoritetit t&#235; vet dhe popullit tim i p&#235;lqen q&#235; gjendja &#235;sht&#235; e till&#235;. Por &#231;far&#235; do t&#235; b&#235;ni kur t&#235; vij&#235; fundi?".</p> 
<p><A NAME="an_6:1">6:1</A>&nbsp;"O bij t&#235; Beniaminit, k&#235;rkoni nj&#235; streh&#235; jasht&#235; Jeruzalemit. I bini boris&#235; n&#235; Tekoa dhe ngrini nj&#235; sinjal zjarri n&#235; Beth-kerem, sepse nga veriu po vjen nj&#235; gj&#235;m&#235;, nj&#235; shkat&#235;rrim i madh.</p> 
<p><A NAME="an_6:2">6:2</A>&nbsp;Un&#235; do ta shkat&#235;rroj bij&#235;n e bukur dhe delikate t&#235; Sionit.</p> 
<p><A NAME="an_6:3">6:3</A>&nbsp;N&#235; drejtim t&#235; saj vijn&#235; barinj me kopet&#235; e tyre; ngren&#235; &#231;adrat e tyre rreth e qark kund&#235;r saj; secili kullot p&#235;r veten e tij.</p> 
<p><A NAME="an_6:4">6:4</A>&nbsp;P&#235;rgatitni luft&#235;n kund&#235;r saj; &#231;ohuni dhe le t&#235; dalim n&#235; mes t&#235; dit&#235;s! Mjer&#235; ne, sepse dita po kalon dhe hijet e mbr&#235;mjes po zgjaten!</p> 
<p><A NAME="an_6:5">6:5</A>&nbsp;&#199;ohuni dhe t&#235; dalim nat&#235;n, t&#235; shkat&#235;rrojm&#235; pallatet e tij!".</p> 
<p><A NAME="an_6:6">6:6</A>&nbsp;Sepse k&#235;shtu thot&#235; Zoti i ushtrive: "Prisni drur&#235;t e tij dhe nd&#235;rtoni nj&#235; ledh kund&#235;r Jeruzalemit; ky &#235;sht&#235; qyteti q&#235; duhet nd&#235;shkuar; n&#235; mes t&#235; tij nuk ka ve&#231;se shtypje.</p> 
<p><A NAME="an_6:7">6:7</A>&nbsp;Ashtu si nj&#235; pus nxjerr uj&#235;rat e tij, k&#235;shtu ai nxjerr lig&#235;sin&#235; e vet; n&#235; t&#235; flitet vet&#235;m p&#235;r dhun&#235; dhe p&#235;r shkat&#235;rrim; para meje q&#235;ndrojn&#235; vazhdimisht dhembje dhe plag&#235;.</p> 
<p><A NAME="an_6:8">6:8</A>&nbsp;Lejo t&#235; t&#235; korrigjojn&#235;, o Jeruzalem, p&#235;rndryshe shpirti im do t&#235; largohet nga ti, p&#235;rndryshe do t&#235; t&#235; katandis n&#235; nj&#235; shkretim, n&#235; nj&#235; tok&#235; t&#235; pabanuar".</p> 
<p><A NAME="an_6:9">6:9</A>&nbsp;K&#235;shtu thot&#235; Zoti i ushtrive: "Ata q&#235; kan&#235; mbetur nga Izraeli do t&#235; mblidhen si vilet e pavjela t&#235; nj&#235; vreshti; kaloje p&#235;rs&#235;ri dor&#235;n t&#235;nde si vjel&#235;si mbi deg&#235;zat e hardhis&#235;.</p> 
<p><A NAME="an_6:10">6:10</A>&nbsp;Kujt do t'i flas dhe cilin do t&#235; qortoj q&#235; t&#235; m&#235; d&#235;gjoj&#235;? Ja, veshi i tyre &#235;sht&#235; i parrethprer&#235; dhe ata nuk jan&#235; t&#235; zot&#235; t&#235; tregojn&#235; kujdes; ja, fjala e Zotit &#235;sht&#235; b&#235;r&#235; p&#235;r ta objekt p&#235;r&#231;mimi dhe ata nuk gjejn&#235; tek ajo asnj&#235; k&#235;naq&#235;si.</p> 
<p><A NAME="an_6:11">6:11</A>&nbsp;Prandaj jam mbushur me zem&#235;rimin e madh t&#235; Zotit; jam lodhur duke e p&#235;rmbajtur. Do ta hedh mbi f&#235;mij&#235;t n&#235; rrug&#235; dhe mbi t&#235; rinjt&#235; e mbledhur bashk&#235;, sepse do t&#235; kapen si burri ashtu dhe gruaja, si plaku ashtu dhe burri i ngarkuar me vite.</p> 
<p><A NAME="an_6:12">6:12</A>&nbsp;Sht&#235;pit&#235; e tyre do t'u kalojn&#235; t&#235; tjer&#235;ve, s&#235; bashku me arat e tyre dhe bashk&#235;shortet e tyre, sepse un&#235; do t&#235; shtrij dor&#235;n time mbi banor&#235;t e vendit", thot&#235; Zoti.</p> 
<p><A NAME="an_6:13">6:13</A>&nbsp;"Sepse nga m&#235; i vogli deri tek m&#235; i madhi t&#235; gjith&#235; lakmojn&#235; fitime; nga profeti deri te prifti jan&#235; t&#235; gjith&#235; g&#235;njeshtar&#235;.</p> 
<p><A NAME="an_6:14">6:14</A>&nbsp;Ata e mjekojn&#235; shkel e shko plag&#235;n e popullit tim, duke th&#235;n&#235;: "Paqe, paqe", kur nuk ka paqe.</p> 
<p><A NAME="an_6:15">6:15</A>&nbsp;A ju vinte turp kur kryenin gj&#235;ra t&#235; neveritshme? Jo! Nuk kishin turp fare dhe as nuk dinin se &#231;'ishte t&#235; skuqeshe. Prandaj do t&#235; rr&#235;zohen midis atyre q&#235; rr&#235;zohen; kur do t'i vizitoj, do t&#235; rr&#235;zohen", thot&#235; Zoti.</p> 
<p><A NAME="an_6:16">6:16</A>&nbsp;K&#235;shtu thot&#235; Zoti: "Ndaluni n&#235;p&#235;r rrug&#235; dhe shikoni, pyesni p&#235;r shtigjet e vjetra, ku &#235;sht&#235; rruga e mir&#235;, dhe ecni n&#235;p&#235;r t&#235;; k&#235;shtu do t&#235; gjeni prehje p&#235;r shpirtrat tuaj". Por ata p&#235;rgjigjen: "Nuk do t&#235; ecim n&#235;p&#235;r t&#235;".</p> 
<p><A NAME="an_6:17">6:17</A>&nbsp;"Kam v&#235;n&#235; roje mbi ju: Kushtojini kujdes z&#235;rit t&#235; boris&#235;!". Por ata p&#235;rgjigjen: "Nuk do t'i kushtojm&#235; kujdes".</p> 
<p><A NAME="an_6:18">6:18</A>&nbsp;"Prandaj, d&#235;gjoni, o kombe, dhe dije, o kuvend, &#231;far&#235; do t'u ndodh&#235; atyre.</p> 
<p><A NAME="an_6:19">6:19</A>&nbsp;D&#235;gjo, o tok&#235;! Ja, un&#235; do t&#235; sjell mbi k&#235;t&#235; popull nj&#235; gj&#235;m&#235;, vet&#235; frytin e mendimeve t&#235; tij, sepse nuk u kan&#235; kushtuar kujdes fjal&#235;ve t&#235; mia dhe as ligjit tim, por e kan&#235; hedhur posht&#235;.</p> 
<p><A NAME="an_6:20">6:20</A>&nbsp;&#199;'m&#235; hyn n&#235; pun&#235; temjani q&#235; vjen nga Sheba, kanella er&#235; mir&#235; q&#235; vjen nga nj&#235; vend i larg&#235;t? Olokaustet tuaja nuk m&#235; p&#235;lqejn&#235; dhe sakrificat tuaja nuk m&#235; p&#235;lqejn&#235;".</p> 
<p><A NAME="an_6:21">6:21</A>&nbsp;Prandaj k&#235;shtu thot&#235; Zoti: "Ja, un&#235; do t&#235; vendos para k&#235;tij populli disa gur&#235; pengese n&#235; t&#235; cil&#235;t do t&#235; pengohen bashk&#235; et&#235;r dhe bij; fqinji dhe miku do t&#235; vdesin".</p> 
<p><A NAME="an_6:22">6:22</A>&nbsp;K&#235;shtu thot&#235; Zoti: "Ja, nj&#235; popull vjen nga nj&#235; vend i veriut dhe nj&#235; komb i madh do t&#235; dal&#235; nga skajet e tok&#235;s.</p> 
<p><A NAME="an_6:23">6:23</A>&nbsp;Ata rrokin harkun dhe usht&#235;n; jan&#235; t&#235; eg&#235;r dhe nuk kan&#235; m&#235;shir&#235;; z&#235;ri i tyre i ngjet zhurm&#235;s s&#235; detit; ata kan&#235; hipur mbi kuaj dhe jan&#235; gati t&#235; luftojn&#235; si nj&#235; njeri i vet&#235;m kund&#235;r teje, o bij&#235; e Sionit".</p> 
<p><A NAME="an_6:24">6:24</A>&nbsp;"Kemi d&#235;gjuar fam&#235;n e tyre dhe na ran&#235; duart; ankthi na ka mb&#235;rthyer, ashtu si dhembjet q&#235; z&#235;n&#235; nj&#235; grua q&#235; po lind".</p> 
<p><A NAME="an_6:25">6:25</A>&nbsp;Mos dilni n&#235;p&#235;r ara, mos ecni n&#235;p&#235;r rrug&#235;, sepse shpata e armikut dhe tmerri jan&#235; kudo.</p> 
<p><A NAME="an_6:26">6:26</A>&nbsp;O bij&#235; e popullit tim, vishu me thes dhe rrotullohu n&#235; hi; mbaj zi si p&#235;r nj&#235; bir t&#235; vet&#235;m, me nj&#235; vajtim shum&#235; t&#235; hidhur, sepse shkat&#235;rruesi do t&#235; sulet mbi ne papritmas.</p> 
<p><A NAME="an_6:27">6:27</A>&nbsp;Un&#235; t&#235; kisha v&#235;n&#235; midis popullit tim si nj&#235; provues dhe nj&#235; fortes&#235;, me q&#235;llim q&#235; ti t&#235; njihje rrug&#235;n e tyre dhe ta provoje at&#235;.</p> 
<p><A NAME="an_6:28">6:28</A>&nbsp;Ata jan&#235; t&#235; gjith&#235; rebel&#235; midis rebel&#235;ve, shkojn&#235; rreth e qark duke p&#235;rhapur shpifje; jan&#235; bronz dhe hekur, jan&#235; t&#235; t&#235;r&#235; korruptues.</p> 
<p><A NAME="an_6:29">6:29</A>&nbsp;Gjyryku fryn me forc&#235;, plumbi konsumohet nga zjarri; m&#235; kot e rafinon rafinuesi, sepse skorjet nuk shk&#235;puten.</p> 
<p><A NAME="an_6:30">6:30</A>&nbsp;Do t&#235; quhen "argjend i refuzimit", sepse Zoti i ka hedhur posht&#235;.</p> 
<p><A NAME="an_7:1">7:1</A>&nbsp;Kjo &#235;sht&#235; fjala q&#235; iu drejtua Jeremias nga ana e Zotit, duke th&#235;n&#235;:</p> 
<p><A NAME="an_7:2">7:2</A>&nbsp;"Ndalu te porta e sht&#235;pis&#235; s&#235; Zotit dhe aty shpall k&#235;t&#235; fjal&#235; duke th&#235;n&#235;: D&#235;gjoni fjal&#235;n e Zotit, o ju t&#235; gjith&#235; t&#235; Jud&#235;s q&#235; hyni n&#235;p&#235;r k&#235;to porta p&#235;r t&#235; r&#235;n&#235; p&#235;rmbys p&#235;rpara Zotit!".</p> 
<p><A NAME="an_7:3">7:3</A>&nbsp;K&#235;shtu thot&#235; Zoti i ushtrive, Per&#235;ndia i Izraelit: "Ndreqni rrug&#235;t dhe veprimet tuaja, dhe un&#235; do t&#235; b&#235;j q&#235; t&#235; banoni n&#235; k&#235;t&#235; vend.</p> 
<p><A NAME="an_7:4">7:4</A>&nbsp;Mos u besoni fjal&#235;ve mashtruese duke th&#235;n&#235;: "Ky &#235;sht&#235; tempulli i Zotit, tempulli i Zotit, tempulli i Zotit!".</p> 
<p><A NAME="an_7:5">7:5</A>&nbsp;N&#235; rast se ndreqni plot&#235;sisht rrug&#235;t dhe veprimet tuaja, n&#235; rast se e zbatoni me t&#235; v&#235;rtet&#235; drejt&#235;sin&#235; nj&#235;ri ndaj tjetrit,</p> 
<p><A NAME="an_7:6">7:6</A>&nbsp;n&#235; rast se nuk shtypni t&#235; huajin, jetimin dhe gruan e ve, nuk derdhni gjak t&#235; pafajsh&#235;m n&#235; k&#235;t&#235; vend dhe nuk adhuroni per&#235;ndi t&#235; tjera n&#235; d&#235;min tuaj,</p> 
<p><A NAME="an_7:7">7:7</A>&nbsp;at&#235;her&#235; do t&#235; b&#235;j q&#235; t&#235; banoni n&#235; k&#235;t&#235; vend, n&#235; vendin q&#235; u dhash&#235; et&#235;rve tuaj prej shum&#235; kohe dhe p&#235;r gjithnj&#235;.</p> 
<p><A NAME="an_7:8">7:8</A>&nbsp;Ja, ju u besoni fjal&#235;ve mashtruese, nga t&#235; cilat s'keni fare dobi.</p> 
<p><A NAME="an_7:9">7:9</A>&nbsp;K&#235;shtu ju vidhni, vrisni, shkelni kuror&#235;n, betoheni p&#235;r t&#235; rremen, i digjni temjan Baalit dhe u shkoni pas per&#235;ndive t&#235; tjer&#235; q&#235; m&#235; par&#235; nuk i njihnit,</p> 
<p><A NAME="an_7:10">7:10</A>&nbsp;dhe pastaj vini t&#235; paraqiteni para meje n&#235; k&#235;t&#235; tempull q&#235; mban emrin tim dhe thoni: "Kemi shp&#235;tuar!", pastaj kryeni t&#235;r&#235; k&#235;to veprime t&#235; neveritshme.</p> 
<p><A NAME="an_7:11">7:11</A>&nbsp;Ky tempull, i cili mban emrin tim, mos &#235;sht&#235; b&#235;r&#235; vall&#235; n&#235; syt&#235; e tuaj nj&#235; &#231;erdhe hajdut&#235;sh? Ja, un&#235; e pash&#235; k&#235;t&#235;", thot&#235; Zoti.</p> 
<p><A NAME="an_7:12">7:12</A>&nbsp;"Por shkoni tani n&#235; vendin tim q&#235; ishte n&#235; Shiloh, t&#235; cilit n&#235; fillim i kisha v&#235;n&#235; emrin tim dhe shikoni &#231;far&#235; kam b&#235;r&#235; aty p&#235;r shkak t&#235; lig&#235;sis&#235; s&#235; popullit tim Izrael.</p> 
<p><A NAME="an_7:13">7:13</A>&nbsp;Dhe tani meqen&#235;se keni kryer t&#235;r&#235; k&#235;to gj&#235;ra", thot&#235; Zoti, "meqen&#235;se kur ju kam folur me urgjenc&#235; dhe insistim nuk m&#235; keni d&#235;gjuar, dhe kur ju kam thirrur nuk m&#235; jeni p&#235;rgjigjur,</p> 
<p><A NAME="an_7:14">7:14</A>&nbsp;un&#235; do t&#235; veproj me k&#235;t&#235; tempull, n&#235; t&#235; cilin p&#235;rmendet emri im dhe n&#235; t&#235; cilin keni besim, me k&#235;t&#235; vend q&#235; ua dhash&#235; juve dhe et&#235;rve tuaj, ashtu si b&#235;ra n&#235; Shiloh;</p> 
<p><A NAME="an_7:15">7:15</A>&nbsp;dhe do t'ju d&#235;boj nga prania ime, ashtu si d&#235;bova t&#235;r&#235; v&#235;llez&#235;rit tuaj, t&#235;r&#235; pasardh&#235;sit e Efraimit.</p> 
<p><A NAME="an_7:16">7:16</A>&nbsp;Prandaj mos nd&#235;rhy p&#235;r k&#235;t&#235; popull, mos l&#235;sho p&#235;r ata asnj&#235; britm&#235; ose lutje dhe mos ngul k&#235;mb&#235; pran&#235; meje se nuk do t&#235; k&#235;naq.</p> 
<p><A NAME="an_7:17">7:17</A>&nbsp;A nuk shikon &#231;far&#235; po b&#235;jn&#235; n&#235; qytetet e Jud&#235;s dhe n&#235;p&#235;r rrug&#235;t e Jeruzalemit?</p> 
<p><A NAME="an_7:18">7:18</A>&nbsp;Bijt&#235; mbledhin drut&#235;, et&#235;rit ndezin zjarrin dhe grat&#235; mbrujn&#235; mjellin p&#235;r t&#235; p&#235;rgatitur kula&#231; p&#235;r mbret&#235;resh&#235;n e qiellit, dhe pastaj u b&#235;jn&#235; libacione per&#235;ndive t&#235; tjera p&#235;r t&#235; m&#235; zem&#235;ruar mua.</p> 
<p><A NAME="an_7:19">7:19</A>&nbsp;Por a m&#235; ngacmojn&#235; me t&#235; v&#235;rtet&#235;", thot&#235; Zoti "ose m&#235; mir&#235; veten e tyre dhe mbulohen me turp?".</p> 
<p><A NAME="an_7:20">7:20</A>&nbsp;Prandaj k&#235;shtu thot&#235; Zoti, Zoti: "Ja, zem&#235;rimi im, t&#235;rbimi im do t&#235; bjer&#235; mbi k&#235;t&#235; vend, mbi njer&#235;zit dhe kafsh&#235;t, mbi drur&#235;t e fush&#235;s dhe mbi frytet e tok&#235;s dhe do t&#235; djeg&#235; pa u shuar".</p> 
<p><A NAME="an_7:21">7:21</A>&nbsp;K&#235;shtu thot&#235; Zoti i ushtrive, Per&#235;ndia i Izraelit: "Shtojini olokaustet tuaja sakrificave tuaja dhe hani mishin e tyre!</p> 
<p><A NAME="an_7:22">7:22</A>&nbsp;Sepse un&#235; nuk u fola et&#235;rve tuaj dhe nuk u dhash&#235; atyre asnj&#235; urdh&#235;r, kur b&#235;ra q&#235; t&#235; dalin nga vendi i Egjiptit, p&#235;rsa u p&#235;rket olokausteve dhe flijimeve;</p> 
<p><A NAME="an_7:23">7:23</A>&nbsp;por k&#235;t&#235; urdh&#235;r u dhash&#235;: "D&#235;gjoni z&#235;rin tim, dhe un&#235; do t&#235; jem Per&#235;ndia juaj, dhe ju do t&#235; jeni populli im; ecni n&#235; t&#235; gjitha rrug&#235;t q&#235; ju kam urdh&#235;ruar, q&#235; t&#235; jeni t&#235; lumtur".</p> 
<p><A NAME="an_7:24">7:24</A>&nbsp;Por ata nuk d&#235;gjuan as ma vun&#235; veshin, por ec&#235;n sipas k&#235;shillave dhe kryene&#231;&#235;sis&#235; s&#235; zemr&#235;s s&#235; tyre t&#235; keqe, dhe shkuan prapa dhe jo p&#235;rpara.</p> 
<p><A NAME="an_7:25">7:25</A>&nbsp;Nga dita n&#235; t&#235; cil&#235;n et&#235;rit tuaj dol&#235;n nga vendi i Egjiptit e deri m&#235; sot, ju kam d&#235;rguar t&#235;r&#235; sh&#235;rb&#235;tor&#235;t e mi, profet&#235;t &#231;do dit&#235; me urgjenc&#235; dhe insistim.</p> 
<p><A NAME="an_7:26">7:26</A>&nbsp;Por ata nuk m&#235; kan&#235; d&#235;gjuar as ma vun&#235; veshin, por e fort&#235;suan zverkun e tyre dhe u soll&#235;n m&#235; keq se et&#235;rit e tyre.</p> 
<p><A NAME="an_7:27">7:27</A>&nbsp;Prandaj ti do t'u thuash atyre t&#235;r&#235; k&#235;to gj&#235;ra, por ata nuk do t&#235; d&#235;gjojn&#235;; do t'i th&#235;rras&#235;sh, por nuk do t&#235; p&#235;rgjigjen.</p> 
<p><A NAME="an_7:28">7:28</A>&nbsp;K&#235;shtu do t'u thuash atyre: "Ky &#235;sht&#235; kombi q&#235; nuk d&#235;gjon z&#235;rin e Zotit, Per&#235;ndis&#235; s&#235; tij, dhe as pranon korrigjim; e v&#235;rteta &#235;sht&#235; zhdukur dhe &#235;sht&#235; eliminuar nga goja e tyre".</p> 
<p><A NAME="an_7:29">7:29</A>&nbsp;Pri flok&#235;t dhe hidhi tutje, nise vajtimin mbi lart&#235;sit&#235;, sepse Zoti ka hedhur posht&#235; dhe e ka braktisur brezin e zem&#235;rimit t&#235; tij.</p> 
<p><A NAME="an_7:30">7:30</A>&nbsp;Bijt&#235; e Jud&#235;s kan&#235; b&#235;r&#235; at&#235; q&#235; &#235;sht&#235; e keqe p&#235;r syt&#235; e mi", thot&#235; Zoti. "Kan&#235; vendosur veprimet e tyre t&#235; neveritshme n&#235; tempullin ku permendet emri im, p&#235;r ta ndotur.</p> 
<p><A NAME="an_7:31">7:31</A>&nbsp;Kan&#235; nd&#235;rtuar vende t&#235; larta t&#235; Tofetit, q&#235; &#235;sht&#235; n&#235; lugin&#235;n e birit t&#235; Hinomit, p&#235;r t&#235; djegur n&#235; zjarr bijt&#235; e tyre dhe bijat e tyre, gj&#235; q&#235; nuk e kisha urdh&#235;ruar dhe q&#235; nuk m&#235; kishte shkuar kurr&#235; n&#235; mendje.</p> 
<p><A NAME="an_7:32">7:32</A>&nbsp;Prandaj ja, vijn&#235; dit&#235;t", thot&#235; Zoti, "n&#235; t&#235; cilat nuk do t&#235; quhet m&#235; "Tofet" as "Lugina e birit t&#235; Hinomit", por "Lugina e masakr&#235;s", dhe do t&#235; varrosen t&#235; vdekurit n&#235; Tofet, sepse nuk do t&#235; ket&#235; vend gjetiu.</p> 
<p><A NAME="an_7:33">7:33</A>&nbsp;Kufomat e k&#235;tij populli do t&#235; b&#235;hen k&#235;shtu ushqim p&#235;r shpend&#235;t e qiellit dhe p&#235;r kafsh&#235;t e tok&#235;s, dhe askush nuk do t'i tremb&#235;.</p> 
<p><A NAME="an_7:34">7:34</A>&nbsp;Do t&#235; b&#235;j q&#235; t&#235; pushojn&#235; n&#235; qytetet e Jud&#235;s dhe n&#235; rrug&#235;t e Jeruzalemit britmat e ngaz&#235;llimit dhe britmat e g&#235;zimit, z&#235;ri i dh&#235;ndrit dhe z&#235;ri i nuses, sepse vendi do t&#235; b&#235;het shkretim".</p> 
<p><A NAME="an_8:1">8:1</A>&nbsp;"N&#235; at&#235; koh&#235;", thot&#235; Zoti, "do t&#235; nxirren nga varret eshtrat e mbret&#235;rve t&#235; Jud&#235;s, eshtrat e princ&#235;rve, eshtrat e profet&#235;ve dhe eshtrat e banor&#235;ve t&#235; Jeruzalemit,</p> 
<p><A NAME="an_8:2">8:2</A>&nbsp;dhe do t&#235; ekspozohen para diellit, para h&#235;n&#235;s dhe para t&#235;r&#235; ushtris&#235; s&#235; qiellit, q&#235; ata kan&#235; dashur, kan&#235; sh&#235;rbyer, kan&#235; ndjekur, kan&#235; konsultuar dhe para t&#235; cil&#235;ve kan&#235; r&#235;n&#235; p&#235;rmbys; nuk do t&#235; mblidhen  as do t&#235; groposen, por do t&#235; jen&#235; si pleh  mbi faqen e dheut.</p> 
<p><A NAME="an_8:3">8:3</A>&nbsp;At&#235;her&#235; vdekja do t&#235; jet&#235; m&#235; e mir&#235; se jeta p&#235;r t&#235; gjitha mbeturinat e k&#235;saj race t&#235; keqe n&#235; t&#235;r&#235; vendet ku do t'i kem shp&#235;rndar&#235;", thot&#235; Zoti i ushtrive.</p> 
<p><A NAME="an_8:4">8:4</A>&nbsp;Ti do t'u thuash atyre: "K&#235;shtu thot&#235; Zoti: N&#235; rast se dikush rr&#235;zohet, a nuk ngrihet vall&#235;? N&#235; rast se dikush nd&#235;rron drejtimin, a nuk kthehet vall&#235;?</p> 
<p><A NAME="an_8:5">8:5</A>&nbsp;Pse, pra, ky popull, o Jeruzalem, &#235;sht&#235; shmangur me nj&#235; rebelim t&#235; p&#235;rjetsh&#235;m? Ngulin k&#235;mb&#235; n&#235; mashtrim dhe nuk pranojn&#235; t&#235; kthehen.</p> 
<p><A NAME="an_8:6">8:6</A>&nbsp;U kam kushtuar kujdes dhe i kam d&#235;gjuar, por ata nuk flasin drejt; asnjeri nuk pendohet p&#235;r lig&#235;sin&#235; e tij dhe nuk thot&#235;: "&#199;far&#235; b&#235;ra un&#235;?". Secili merr p&#235;rs&#235;ri vrapimin e tij, si nj&#235; kal&#235; q&#235; hidhet n&#235; betej&#235;.</p> 
<p><A NAME="an_8:7">8:7</A>&nbsp;Madje edhe lejleku i qiellit i njeh stin&#235;t e tij, turtulli, dall&#235;ndyshja dhe krilat shikojn&#235; me kujdes koh&#235;n e kthimit t&#235; tyre, por populli im nuk e njeh ligjin e Zotit.</p> 
<p><A NAME="an_8:8">8:8</A>&nbsp;Si mund t&#235; thoni: "Ne jemi t&#235; urt&#235; dhe ligji i Zotit &#235;sht&#235; me ne"? Por ja, pena e rreme e shkruesve e ka b&#235;r&#235; nj&#235; falsitet.</p> 
<p><A NAME="an_8:9">8:9</A>&nbsp;Njer&#235;zit e ditur do t&#235; turp&#235;rohen, do t&#235; tremben dhe do t&#235; kapen. Ja, kan&#235; hedhur posht&#235; fjal&#235;n e Zotit; &#231;far&#235; diturie mund t&#235; ken&#235;?</p> 
<p><A NAME="an_8:10">8:10</A>&nbsp;Prandaj bashk&#235;shortet e tyre do t'ua jap t&#235; tjer&#235;ve dhe arat e tyre pronar&#235;ve t&#235; rinj, sepse nga m&#235; i vogli deri te m&#235; i madhi lakmojn&#235; fitime; nga profeti deri te prifti t&#235; gjith&#235; p&#235;rdorin g&#235;njeshtr&#235;n.</p> 
<p><A NAME="an_8:11">8:11</A>&nbsp;Ata mjekojn&#235; shkel e shko plag&#235;n e bij&#235;s s&#235; popullit tim, duke th&#235;n&#235;: "Paqe, paqe", kur nuk ekziston paqja.</p> 
<p><A NAME="an_8:12">8:12</A>&nbsp;A u vinte turp vall&#235; kur kryenin veprime t&#235; neveritshme? Jo! nuk kishin turp aspak dhe nuk dinin &#231;'&#235;sht&#235; t&#235; skuqesh. Prandaj do t&#235; rr&#235;zohen midis atyre q&#235; rr&#235;zohen; kur do t'i vizitoj do t&#235; p&#235;rmbysen", thot&#235; Zoti.</p> 
<p><A NAME="an_8:13">8:13</A>&nbsp;Do t'i shfaros me siguri", thot&#235; Zoti. "Nuk do t&#235; ket&#235; m&#235; rrush te hardhia as fiq te fiku dhe gjethet do t&#235; fishken. Edhe gj&#235;rat q&#235; u kam dh&#235;n&#235; do t'u hiqen".</p> 
<p><A NAME="an_8:14">8:14</A>&nbsp;"Pse rrim&#235; ulur? Mblidhuni dhe t&#235; hyjm&#235; n&#235; qytetet e fortifikuara, dhe n&#235; to t&#235; vdesim. Sepse Zoti, Per&#235;ndia yn&#235;, na b&#235;n t&#235; vdesim dhe na b&#235;n t&#235; pim&#235; uj&#235; t&#235; helmuar, sepse kemi m&#235;katuar kund&#235;r Zotit.</p> 
<p><A NAME="an_8:15">8:15</A>&nbsp;Prisnim paqen, por nuk erdhi asnj&#235; e mir&#235;, nj&#235; koh&#235; sh&#235;rimi, por ja, terrori".</p> 
<p><A NAME="an_8:16">8:16</A>&nbsp;Nga Dani d&#235;gjohet turfullima e kuajve t&#235; tij; n&#235; zhurm&#235;n e hing&#235;llimave t&#235; kuajve t&#235; tij t&#235; luft&#235;s dridhet gjith&#235; vendi, sepse vijn&#235; dhe gllab&#235;rojn&#235; vendin dhe t&#235;r&#235; ato q&#235; ai ka, qytetin dhe banor&#235;t e tij.</p> 
<p><A NAME="an_8:17">8:17</A>&nbsp;"Sepse ja, un&#235; do t&#235; d&#235;rgoj kund&#235;r jush gjarp&#235;rinj dhe nep&#235;rka, kund&#235;r t&#235; cil&#235;ve nuk vlen asnj&#235; yshtje dhe ata do t'ju kafshojn&#235;", thot&#235; Zoti.</p> 
<p><A NAME="an_8:18">8:18</A>&nbsp;Sikur t&#235; gjeja ngush&#235;llim p&#235;r dhembjen time. Zemra po m&#235; lig&#235;shtohet p&#235;rbrenda.</p> 
<p><A NAME="an_8:19">8:19</A>&nbsp;Ja nj&#235; z&#235;: &#235;sht&#235; britma e bij&#235;s s&#235; popullit tim nga nj&#235; tok&#235; e larg&#235;t: "Mos vall&#235; Zoti &#235;sht&#235; n&#235; Sion? A nuk &#235;sht&#235; mbreti i tij n&#235; mes t&#235; tij?". "Pse kan&#235; ngacmuar zem&#235;rimin tim me sh&#235;mb&#235;lltyrat e tyre t&#235; gdhendura dhe me idhuj t&#235; huaj?".</p> 
<p><A NAME="an_8:20">8:20</A>&nbsp;Korrja ka mbaruar, vera ka marr&#235; fund dhe ne nuk kemi shp&#235;tuar.</p> 
<p><A NAME="an_8:21">8:21</A>&nbsp;P&#235;r plag&#235;n e bij&#235;s s&#235; popullit tim jam i d&#235;shp&#235;ruar, po mbaj zi, jam i tmerruar.</p> 
<p><A NAME="an_8:22">8:22</A>&nbsp;A nuk ka vall&#235; ndonj&#235; balsam n&#235; Galaad, a nuk ka atje ndonj&#235; mjek? Pse, pra, nuk po i vjen sh&#235;rimi bij&#235;s s&#235; popullit tim?</p> 
<p><A NAME="an_9:1">9:1</A>&nbsp;Oh, sikur koka ime t&#235; ishte nj&#235; burim uji dhe syt&#235; e mi nj&#235; burim lot&#235;sh, n&#235; m&#235;nyr&#235; q&#235; t&#235; mund t&#235; qaja dit&#235; e nat&#235; t&#235; vrar&#235;t e bij&#235;s s&#235; popullit tim!</p> 
<p><A NAME="an_9:2">9:2</A>&nbsp;Ah, sikur t&#235; kisha n&#235; shkret&#235;tir&#235; nj&#235; streh&#235; p&#235;r udh&#235;tar&#235;t! Do ta braktisja popullin tim dhe do t&#235; shkoja larg tij, sepse jan&#235; t&#235; gjith&#235; shkel&#235;s t&#235; kuror&#235;s, nj&#235; turm&#235; tradhtar&#235;sh.</p> 
<p><A NAME="an_9:3">9:3</A>&nbsp;"Zgjasin gjuh&#235;n e tyre sikur t&#235; ishte harku i tyre p&#235;r t&#235; l&#235;shuar g&#235;njeshtra; n&#235; vend jan&#235; t&#235; fort&#235;, por jo p&#235;r shkak t&#235; s&#235; v&#235;rtet&#235;s, sepse shkojn&#235; nga nj&#235; e keqe n&#235; tjetr&#235;n dhe nuk m&#235; njohin mua", thot&#235; Zoti.</p> 
<p><A NAME="an_9:4">9:4</A>&nbsp;"T&#235; ruhet secili nga fqinji i tij dhe mos i keni besim &#231;do v&#235;llai, sepse &#231;do v&#235;lla nuk b&#235;n gj&#235; tjet&#235;r ve&#231;se mashtron dhe &#231;do fqinj p&#235;rhap shpifje.</p> 
<p><A NAME="an_9:5">9:5</A>&nbsp;Secili mashtron fqinjin e tij dhe nuk thot&#235; t&#235; v&#235;rtet&#235;n; e ushtron gjuh&#235;n e tij p&#235;r t&#235; th&#235;n&#235; g&#235;njeshtra dhe mundohet p&#235;r t&#235; b&#235;r&#235; t&#235; keqen.</p> 
<p><A NAME="an_9:6">9:6</A>&nbsp;Banesa jote &#235;sht&#235; n&#235; mes t&#235; mashtrimit dhe p&#235;r shkak t&#235; mashtrimit nuk duan t&#235; m&#235; njohin", thot&#235; Zoti.</p> 
<p><A NAME="an_9:7">9:7</A>&nbsp;Prandaj k&#235;shtu thot&#235; Zoti i ushtrive: "Ja, un&#235; do t'i rafinoj dhe do t'i v&#235; n&#235; prov&#235;. &#199;far&#235; tjet&#235;r, pra, mund t&#235; b&#235;j p&#235;r bij&#235;n e popullit tim?</p> 
<p><A NAME="an_9:8">9:8</A>&nbsp;Gjuha e tyre &#235;sht&#235; nj&#235; shigjet&#235; vras&#235;se; ajo nuk thot&#235; ve&#231;se g&#235;njeshtra. Me goj&#235;n e vet secili i flet p&#235;r paqe fqinjit t&#235; tij, por n&#235; zem&#235;r t&#235; vet, ai rri n&#235; prit&#235;.</p> 
<p><A NAME="an_9:9">9:9</A>&nbsp;A nuk duhet vall&#235; t'i d&#235;noj p&#235;r k&#235;to gj&#235;ra?", thot&#235; Zoti. "A nuk duhet t&#235; hakmerrem me nj&#235; komb t&#235; till&#235;?".</p> 
<p><A NAME="an_9:10">9:10</A>&nbsp;N&#235;p&#235;r malet do t&#235; ngre vaje dhe r&#235;nkime dhe n&#235;p&#235;r kullotat e shkret&#235;tir&#235;s nj&#235; vajtim, sepse jan&#235; djegur dhe nuk kalon asnjeri n&#235;p&#235;r to, nuk d&#235;gjohet m&#235; bleg&#235;rima e kopeve. Zogjt&#235; e qiellit dhe kafsh&#235;t kan&#235; ikur, jan&#235; zhdukur.</p> 
<p><A NAME="an_9:11">9:11</A>&nbsp;"Un&#235; do t'a katandis Jeruzalemin n&#235; nj&#235; tog g&#235;rmadhash dhe n&#235; nj&#235; streh&#235; &#231;akejsh; do t'i b&#235;j t&#235; shkreta, pa banor&#235;, qytetet e Jud&#235;s".</p> 
<p><A NAME="an_9:12">9:12</A>&nbsp;Cili &#235;sht&#235; njeriu i urt&#235; q&#235; mund t'i kuptoj&#235; k&#235;to gj&#235;ra dhe ai t&#235; cilit goja e Zotit i ka folur q&#235; ta shpall&#235;? Pse vall&#235; vendi &#235;sht&#235; shkat&#235;rruar dhe shkretuar si nj&#235; shkret&#235;tir&#235; dhe nuk po kalon m&#235; askush n&#235;p&#235;r t&#235;?</p> 
<p><A NAME="an_9:13">9:13</A>&nbsp;Zoti thot&#235;: "Sepse k&#235;ta kan&#235; braktisur ligjin tim q&#235; kisha v&#235;n&#235; p&#235;rpara, nuk d&#235;gjuan z&#235;rin tim dhe nuk kan&#235; ecur n&#235; p&#235;rshtatje me t&#235;,</p> 
<p><A NAME="an_9:14">9:14</A>&nbsp;por kan&#235; ndjekur kryene&#231;&#235;sin&#235; e zemrave t&#235; tyre dhe Baal&#235;t, q&#235; et&#235;rit e tyre u kishin b&#235;r&#235; t&#235; njohur".</p> 
<p><A NAME="an_9:15">9:15</A>&nbsp;Prandaj k&#235;shtu thot&#235; Zoti i ushtrive, Per&#235;ndia i Izraelit: "Ja, un&#235; do ta ushqej k&#235;t&#235; popull me pelin dhe do ta b&#235;j t&#235; pij&#235; uj&#235; t&#235; helmuar.</p> 
<p><A NAME="an_9:16">9:16</A>&nbsp;Do t'i shp&#235;rndaj n&#235;p&#235;r kombet, q&#235; as ata as et&#235;rit e tyre nuk i kan&#235; njohur, dhe do t&#235; d&#235;rgoj pas tyre shpat&#235;n, deri sa t'i kem shkat&#235;rruar plot&#235;sisht".</p> 
<p><A NAME="an_9:17">9:17</A>&nbsp;K&#235;shtu thot&#235; Zoti i ushtrive: "Mendoni t&#235; th&#235;rrisni vajtor&#235;t: le t&#235; vijn&#235;! Shkoni e th&#235;rrisni m&#235; t&#235; zonjat: le t&#235; vijn&#235;!</p> 
<p><A NAME="an_9:18">9:18</A>&nbsp;Le t&#235; nxitojn&#235; dhe ta nisin vajin mbi ne me q&#235;llim q&#235; syt&#235; ton&#235; t&#235; derdhin lot dhe qepallat tona t&#235; l&#235;shojn&#235; uj&#235;".</p> 
<p><A NAME="an_9:19">9:19</A>&nbsp;Sepse nj&#235; z&#235; vaji d&#235;gjohet nga Sioni: "Sa jemi shkat&#235;rruar! Jemi shum&#235; t&#235; shushatur, sepse duhet t&#235; braktisim vendin, sepse kan&#235; shembur banesat tona".</p> 
<p><A NAME="an_9:20">9:20</A>&nbsp;Prandaj d&#235;gjoni fjal&#235;n e Zotit, o gra, dhe veshi juaj ta z&#235;r&#235; fjal&#235;n e goj&#235;s s&#235; tij. U m&#235;soni bijave tuaja nj&#235; vajtim dhe secila t'i m&#235;soj&#235; fqinj&#235;s s&#235; saj nj&#235; k&#235;ng&#235; mortore.</p> 
<p><A NAME="an_9:21">9:21</A>&nbsp;Sepse vdekja &#235;sht&#235; ngjitur n&#235;p&#235;r dritaret tona, ka hyr&#235; n&#235; pallatet tona p&#235;r t'i zhdukur f&#235;mij&#235;t nga rruga dhe t&#235; rinjt&#235; nga sheshet.</p> 
<p><A NAME="an_9:22">9:22</A>&nbsp;"Fol: K&#235;shtu thot&#235; Zoti: "Kufomat e njer&#235;zve do t&#235; rrin&#235; si pleh n&#235; fush&#235;n e hap&#235;t, si nj&#235; demet i l&#235;n&#235; pas nga korr&#235;si dhe q&#235;askush nuk e mbledh"".</p> 
<p><A NAME="an_9:23">9:23</A>&nbsp;K&#235;shtu thot&#235; Zoti: "I dituri t&#235; mos lavd&#235;rohet me diturin&#235; e tij, njeriu i fort&#235; t&#235; mos lavd&#235;rohet me forc&#235;n e tij, i pasuri t&#235; mos lavd&#235;rohet me pasurin&#235; e tij.</p> 
<p><A NAME="an_9:24">9:24</A>&nbsp;Por kush lavd&#235;rohet t&#235; lavd&#235;rohet me k&#235;t&#235;: t&#235; ket&#235; gjykim dhe t&#235; m&#235; njoh&#235; mua, q&#235; jam Zoti, q&#235; b&#235;j mir&#235;sin&#235;, ushtroj t&#235; drejt&#235;n dhe drejt&#235;sin&#235; mbi tok&#235;; sepse k&#235;naqem me k&#235;to gj&#235;ra", thot&#235; Zoti.</p> 
<p><A NAME="an_9:25">9:25</A>&nbsp;"Ja, po vijn&#235; dit&#235;t", thot&#235; Zoti, "n&#235; t&#235; cilat do t&#235; nd&#235;shkoj t&#235; gjith&#235; t&#235; rrethprer&#235;t q&#235; jan&#235; t&#235; parrethprer&#235;:</p> 
<p><A NAME="an_9:26">9:26</A>&nbsp;Egjiptin, Jud&#235;n, Edomin, bijt&#235; e Amonit, Moabin dhe t&#235;r&#235; ata q&#235; presin cepat e mjekr&#235;s dhe banojn&#235; n&#235; shkret&#235;tir&#235;; sepse t&#235;r&#235; kombet jan&#235; t&#235; parrethprer&#235; dhe t&#235;r&#235; sht&#235;pia e Izraelit &#235;sht&#235; me zem&#235;r t&#235; parrethprer&#235;".</p> 
<p><A NAME="an_10:1">10:1</A>&nbsp;D&#235;gjoni fjal&#235;n q&#235; Zoti po ju drejton, o sht&#235;pia e Izraelit.</p> 
<p><A NAME="an_10:2">10:2</A>&nbsp;K&#235;shtu thot&#235; Zoti: "Mos m&#235;soni t&#235; ndiqni rrug&#235;n e kombeve dhe mos kini frik&#235; nga shenjat e qiellit, sepse jan&#235; kombet q&#235; kan&#235; frik&#235; prej tyre.</p> 
<p><A NAME="an_10:3">10:3</A>&nbsp;Sepse zakonet e popujve jan&#235; kot&#235;si: sepse &#235;sht&#235; si dikush q&#235; pret nj&#235; dru n&#235; pyll, puna e duarve t&#235; nj&#235; pun&#235;tori me s&#235;pat&#235;.</p> 
<p><A NAME="an_10:4">10:4</A>&nbsp;E zbukurojn&#235; me argjend dhe me ar, e fiksojn&#235; me gozhda dhe &#231;eki&#231;&#235; q&#235; t&#235; mos l&#235;viz&#235; nga vendi.</p> 
<p><A NAME="an_10:5">10:5</A>&nbsp;Idhujt q&#235;ndrojn&#235; drejt si nj&#235; palm&#235; dhe nuk mund t&#235; flasin; duhet t'i mbart&#235;sh, sepse nuk mund t&#235; ecin. Mos kini frik&#235; prej tyre, sepse nuk mund t&#235; b&#235;jn&#235; asnj&#235; t&#235; keqe dhe as q&#235; kan&#235; mund&#235;sin&#235; t&#235; b&#235;jn&#235; t&#235; mir&#235;".</p> 
<p><A NAME="an_10:6">10:6</A>&nbsp;Askush nuk &#235;sht&#235; i ngjash&#235;m me ty, o Zot; ti je i madh dhe emri i yt &#235;sht&#235; i madh n&#235; fuqi.</p> 
<p><A NAME="an_10:7">10:7</A>&nbsp;Kush nuk do t&#235; kishte frik&#235; prej teje, o mbret i kombeve? Po, kjo t&#235; detyrohet, sepse midis gjith&#235; njer&#235;zve t&#235; ditur t&#235; kombeve, n&#235; t&#235; gjitha mbret&#235;rit&#235; e tyre nuk ka njeri t&#235; ngjash&#235;m me ty.</p> 
<p><A NAME="an_10:8">10:8</A>&nbsp;Jan&#235; t&#235; gjith&#235; budallenj dhe pa arsye; idhulli i tyre prej druri &#235;sht&#235; nj&#235; doktrin&#235; pa asnj&#235; vler&#235;.</p> 
<p><A NAME="an_10:9">10:9</A>&nbsp;Argjend i pet&#235;zuar i sjell&#235; nga Tarshishi dhe ar nga Ufazi, pun&#235; zejtari dhe dor&#235; argjendari; rrobja e tyre &#235;sht&#235; e purpurt dhe e kuqe flak&#235;, punime t&#235; dala nga duart e njer&#235;zve ekspert&#235;.</p> 
<p><A NAME="an_10:10">10:10</A>&nbsp;Por Zoti &#235;sht&#235; Per&#235;ndia i v&#235;rtet&#235;, ai &#235;sht&#235; Per&#235;ndia i gjall&#235; dhe mbreti i p&#235;rjetsh&#235;m. Para zem&#235;rimit t&#235; tij toka dridhet dhe kombet nuk mund t&#235; q&#235;ndrojn&#235; p&#235;rpara indinjat&#235;s s&#235; tij.</p> 
<p><A NAME="an_10:11">10:11</A>&nbsp;K&#235;shtu do t'u thoni atyre: "Per&#235;ndit&#235; q&#235; nuk kan&#235; b&#235;r&#235; qiejt dhe tok&#235;n do t&#235; zhduken nga toka dhe n&#235;n qiellin".</p> 
<p><A NAME="an_10:12">10:12</A>&nbsp;Ai b&#235;ri tok&#235;n me fuqin&#235; e tij, ka vendosur bot&#235;n me diturin&#235; e tij dhe ka shpalosur qiejt me zgjuarsin&#235; e tij.</p> 
<p><A NAME="an_10:13">10:13</A>&nbsp;Kur nxjerr z&#235;rin e tij ka nj&#235; zhurm&#235; uj&#235;rash n&#235; qiell; ai i b&#235;n avujt t&#235; ngjiten nga skajet e tok&#235;s, prodhon vet&#235;timat p&#235;r shiun dhe nxjerr er&#235;n nga rezervuaret e tij.</p> 
<p><A NAME="an_10:14">10:14</A>&nbsp;At&#235;her&#235; &#231;do njeri b&#235;het pa mend, pa dituri; &#231;do argjendari i vjen turp p&#235;r sh&#235;mb&#235;lltyr&#235;n e gdhendur t&#235; tij sepse sh&#235;mb&#235;lltyra e tij e derdhur &#235;sht&#235; e rreme dhe n&#235; t&#235; nuk ka frym&#235;.</p> 
<p><A NAME="an_10:15">10:15</A>&nbsp;Jan&#235; kot&#235;si, pun&#235; mashtrimi; n&#235; koh&#235;n e nd&#235;shkimit t&#235; tyre kan&#235; p&#235;r t&#235; vdekur.</p> 
<p><A NAME="an_10:16">10:16</A>&nbsp;Pjesa e Jakobit nuk &#235;sht&#235; si ata, sepse Ai ka formuar t&#235;r&#235; gj&#235;rat, dhe Izraeli &#235;sht&#235; fisi i trash&#235;gimis&#235; s&#235; tij. Emri i tij &#235;sht&#235; Zot i ushtrive."</p> 
<p><A NAME="an_10:17">10:17</A>&nbsp;"Mblidh sendet e tua nga vendi, ti q&#235; je i rrethuar".</p> 
<p><A NAME="an_10:18">10:18</A>&nbsp;Sepse k&#235;shtu thot&#235; Zoti: "Ja, k&#235;t&#235; her&#235; do t'i hedh larg banor&#235;t e vendit dhe do t'u sjell nj&#235; fatkeq&#235;si t&#235; madhe, me q&#235;llim q&#235; t&#235; m&#235; gjejn&#235; p&#235;rs&#235;ri".</p> 
<p><A NAME="an_10:19">10:19</A>&nbsp;Mjer&#235; un&#235; p&#235;r plag&#235;n time, plaga ime &#235;sht&#235; e dhembshme. Por un&#235; kam th&#235;n&#235;: "Kjo &#235;sht&#235; nj&#235; s&#235;mundje q&#235; un&#235; duhet ta duroj".</p> 
<p><A NAME="an_10:20">10:20</A>&nbsp;&#199;adra ime &#235;sht&#235; shkat&#235;rruar dhe t&#235; gjith&#235; litar&#235;t e mi jan&#235; k&#235;putur; bijt&#235; e mi kan&#235; shkuar larg meje dhe nuk jan&#235; m&#235;; nuk ka m&#235; asnj&#235; q&#235; t&#235; vendos&#235; &#231;adr&#235;n time apo t&#235; ngrer&#235; shatorret e mia.</p> 
<p><A NAME="an_10:21">10:21</A>&nbsp;Sepse barinjt&#235; kan&#235; qen&#235; pa mend dhe nuk kan&#235; k&#235;rkuar Zotin; prandaj nuk kan&#235; pasur mbar&#235;si dhe t&#235;r&#235; kopeja e tyre &#235;sht&#235; shp&#235;rndar&#235;.</p> 
<p><A NAME="an_10:22">10:22</A>&nbsp;Ja, po vjen nj&#235; zhurm&#235; lajmesh dhe nj&#235; rr&#235;muj&#235; e madhe nga vendi i veriut, p&#235;r t'i katandisur qytetet e Jud&#235;s si shkret&#235;tira, si strehim p&#235;r &#231;akejt&#235;.</p> 
<p><A NAME="an_10:23">10:23</A>&nbsp;O Zot, un&#235; e di q&#235; rruga e njeriut nuk varet nga fuqia e tij dhe njeriu q&#235; ec&#235;n nuk ka fuqi t&#235; drejtoj&#235; hapat e tij.</p> 
<p><A NAME="an_10:24">10:24</A>&nbsp;M&#235; korrigjo, o Zot, por me drejt&#235;si, jo n&#235; zem&#235;rimin t&#235;nd p&#235;r t&#235; mos m&#235; reduktuar n&#235; asgj&#235;.</p> 
<p><A NAME="an_10:25">10:25</A>&nbsp;L&#235;shoje zem&#235;rimin t&#235;nd mbi kombet q&#235; nuk t&#235; njohin dhe mbi popujt q&#235; nuk p&#235;rmendin emrin t&#235;nd, sepse kan&#235; gllab&#235;ruar Jakobin; po, e kan&#235; gllab&#235;ruar dhe konsumuar dhe kan&#235; shkat&#235;rruar banes&#235;n e tij.</p> 
<p><A NAME="an_11:1">11:1</A>&nbsp;Kjo &#235;sht&#235; fjala q&#235; iu drejtua Jeremias nga ana e Zotit, duke th&#235;n&#235;:</p> 
<p><A NAME="an_11:2">11:2</A>&nbsp;"D&#235;gjoni fjal&#235;t e k&#235;saj bes&#235;lidhje dhe foluni njer&#235;zve t&#235; Jud&#235;s dhe banor&#235;ve t&#235; Jeruzalemit.</p> 
<p><A NAME="an_11:3">11:3</A>&nbsp;U thuaj atyre: K&#235;shtu thot&#235; Zoti, Per&#235;ndia i Izraelit: I mallkuar qoft&#235; ai njeri q&#235; nuk d&#235;gjon fjal&#235;t e k&#235;saj bes&#235;lidhjeje,</p> 
<p><A NAME="an_11:4">11:4</A>&nbsp;q&#235; un&#235; u urdh&#235;rova et&#235;rve tuaj dit&#235;n q&#235; i nxora nga Egjipti, nga furra prej hekuri, duke th&#235;n&#235;: "D&#235;gjoni z&#235;rin tim dhe i b&#235;ni k&#235;to gj&#235;ra n&#235; baz&#235; t&#235; atyre q&#235; ju komandoj; at&#235;her&#235; ju do t&#235; jeni populli im dhe un&#235; do t&#235; jem Per&#235;ndia juaj",</p> 
<p><A NAME="an_11:5">11:5</A>&nbsp;me q&#235;llim q&#235; un&#235; t&#235; mund t&#235; plot&#235;soj betimin q&#235; u kam b&#235;r&#235; et&#235;rve tuaj, t'u jap atyre nj&#235; vend ku t&#235; rrjedh&#235; qum&#235;sht dhe mjalt&#235;, ashtu si po ndodh sot". Un&#235; u p&#235;rgjigja dhe thash&#235;: "K&#235;shtu qoft&#235;, o Zot!".</p> 
<p><A NAME="an_11:6">11:6</A>&nbsp;At&#235;her&#235; Zoti m&#235; tha: "Shpalli t&#235;r&#235; k&#235;to fjal&#235; n&#235; qytetet e Jud&#235;s dhe n&#235;p&#235;r rrug&#235;t e Jeruzalemit, duke th&#235;n&#235;: D&#235;gjoni fjal&#235;t e k&#235;saj bes&#235;lidhjeje dhe zbatojini n&#235; praktik&#235;.</p> 
<p><A NAME="an_11:7">11:7</A>&nbsp;Sepse i kam nxitur me insistim et&#235;rit tuaj q&#235; nga dita q&#235; i nxora nga vendi i Egjiptit e deri m&#235; sot, i kam nxitur me urgjenc&#235; duke th&#235;n&#235;: "D&#235;gjoni z&#235;rin tim!".</p> 
<p><A NAME="an_11:8">11:8</A>&nbsp;Por ata nuk e d&#235;gjuan as ia vun&#235; veshin, por secili eci sipas kryene&#231;&#235;sis&#235; s&#235; zemr&#235;s s&#235; keqe t&#235; tij; prandaj un&#235; do t&#235; b&#235;j q&#235; t&#235; goditen nga t&#235; gjitha gj&#235;rat e p&#235;rmendura n&#235; k&#235;t&#235; bes&#235;lidhje, p&#235;r t&#235;  cilat kisha urdh&#235;ruar t'i respektonin, por q&#235;  ata nuk i respektuan".</p> 
<p><A NAME="an_11:9">11:9</A>&nbsp;Pastaj Zoti m&#235; tha: "U zbulua nj&#235; komplot midis njer&#235;zve t&#235; Jud&#235;s dhe midis banor&#235;ve t&#235; Jeruzalemit.</p> 
<p><A NAME="an_11:10">11:10</A>&nbsp;Jan&#235; kthyer n&#235; paudh&#235;sit&#235; e et&#235;rve t&#235; tyre t&#235; lasht&#235;, t&#235; cil&#235;t nuk pranuan t&#235; d&#235;gjojn&#235; fjal&#235;t e mia, dhe u shkuan pas per&#235;ndive t&#235; tjera, p&#235;r t'u sh&#235;rbyer; sht&#235;pia e Izraelit dhe sht&#235;pia e Jud&#235;s kan&#235;  shkelur bes&#235;lidhjen q&#235; un&#235; kisha lidhur me  et&#235;rit e tyre".</p> 
<p><A NAME="an_11:11">11:11</A>&nbsp;Prandaj k&#235;shtu thot&#235; Zoti: "Ja, un&#235; do t&#235; sjell mbi ta nj&#235; gj&#235;m&#235;, nga e cila nuk do t&#235; mund t&#235; shp&#235;tojn&#235;. Ata do t&#235; m&#235; klithin, por un&#235; nuk do t'i d&#235;gjoj.</p> 
<p><A NAME="an_11:12">11:12</A>&nbsp;At&#235;her&#235; qytetet e Jud&#235;s dhe banor&#235;t e Jeruzalemit do t&#235; shkojn&#235; t'u klithin per&#235;ndive t&#235; cilave u kan&#235; djegur temjan, por k&#235;ta nuk do t'i shp&#235;tojn&#235; n&#235; koh&#235;n e gj&#235;m&#235;s s&#235; tyre.</p> 
<p><A NAME="an_11:13">11:13</A>&nbsp;Sepse o Jud&#235; per&#235;ndit&#235; e tua jan&#235; t&#235; shumta si qytetet e tua, dhe altar&#235;t q&#235; keni ngritur p&#235;r at&#235; gj&#235; t&#235; turpshme, altar&#235;t p&#235;r t'i djegur temjan Baalit, jan&#235; t&#235; shumt&#235; si rrug&#235;t e Jeruzalemit.</p> 
<p><A NAME="an_11:14">11:14</A>&nbsp;Prandaj mos u lut p&#235;r k&#235;t&#235; popull dhe mos ngri p&#235;r t&#235; asnj&#235; britm&#235; a lutje, sepse un&#235; nuk do t'i k&#235;naq kur do t&#235; m&#235; klithin mua p&#235;r fatkeq&#235;sin&#235; e tyre".</p> 
<p><A NAME="an_11:15">11:15</A>&nbsp;&#199;far&#235; b&#235;n i preferuari im n&#235; tempullin tim, kur ka kryer shum&#235; veprime t&#235; kobshme? A do t&#235; mundin mishrat e shenjt&#235;ruara t&#235; largojn&#235; prej teje lig&#235;sin&#235; t&#235;nde, me q&#235;llim q&#235; ti t&#235; mund t&#235; g&#235;zohesh?</p> 
<p><A NAME="an_11:16">11:16</A>&nbsp;Zoti t&#235; kishte thirrur me emrin Ulli i gjelb&#235;ruar i bukur, me fryte t&#235; shijshme. N&#235; zhurm&#235;n e nj&#235; rr&#235;muje t&#235; madhe, ai do t'i v&#235;r&#235; zjarr dhe deg&#235;t e tij do t&#235; shkat&#235;rrohen.</p> 
<p><A NAME="an_11:17">11:17</A>&nbsp;Zoti i ushtrive q&#235; t&#235; kishte mbjell&#235; ka dekretuar fatkeq&#235;sin&#235; kund&#235;r teje, p&#235;r shkak t&#235; lig&#235;sis&#235; sate n&#235; d&#235;m t&#235; vet&#235; sht&#235;pis&#235; s&#235; Izraelit dhe t&#235; sht&#235;pis&#235; s&#235; Jud&#235;s, duke provokuar zem&#235;rimin tim dhe duke i djegur temjan Baalit".</p> 
<p><A NAME="an_11:18">11:18</A>&nbsp;Zoti ma b&#235;ri t&#235; ditur dhe un&#235; e m&#235;sova; at&#235;her&#235; ti m&#235; tregove veprimet e tyre.</p> 
<p><A NAME="an_11:19">11:19</A>&nbsp;Un&#235; isha si nj&#235; qengj i but&#235; q&#235; e &#231;ojn&#235; n&#235; thertore dhe nuk dija q&#235; kurdisnin intriga kund&#235;r meje, duke th&#235;n&#235;: "T&#235; shkat&#235;rrojm&#235; drurin bashk&#235; me frytin e tij dhe ta zhdukim nga toka e t&#235; gjall&#235;ve, me q&#235;llim q&#235; emri i tij t&#235; mos kujtohet m&#235;".</p> 
<p><A NAME="an_11:20">11:20</A>&nbsp;Por, o Zot i ushtrive, gjykat&#235;s i drejt&#235;, q&#235; shqyrton mendjen dhe zemr&#235;n, tregom&#235; hakmarrjen t&#235;nde mbi ta, sepse un&#235; t&#235; b&#235;ra t&#235; njohur &#231;&#235;shtjen time.</p> 
<p><A NAME="an_11:21">11:21</A>&nbsp;Prandaj k&#235;shtu thot&#235; Zoti p&#235;rsa i p&#235;rket njer&#235;zve t&#235; Anathothit q&#235; k&#235;rkojn&#235; jet&#235;n t&#235;nde, duke th&#235;n&#235;: "Mos b&#235;j profecira n&#235; em&#235;r t&#235; Zotit, q&#235; t&#235; mos vdes&#235;sh nga dora jon&#235;".</p> 
<p><A NAME="an_11:22">11:22</A>&nbsp;K&#235;shtu, pra, thot&#235; Zoti i ushtrive: "Ja, un&#235; do t'i d&#235;noj; t&#235; rinjt&#235; do t&#235; vdesin nga shpata, bijt&#235; e tyre dhe bijat e tyre do t&#235; vdesin nga uria.</p> 
<p><A NAME="an_11:23">11:23</A>&nbsp;Nuk ka p&#235;r t&#235; mbetur asnj&#235; prej tyre, sepse un&#235; do t&#235; sjell nj&#235; gj&#235;m&#235; mbi njer&#235;zit e Anathothit, n&#235; vitin e nd&#235;shkimit t&#235; tyre".</p> 
<p><A NAME="an_12:1">12:1</A>&nbsp;Ti je i drejt&#235;, o Zot, si mund t&#235; diskutoj me ty? Megjithat&#235; do t&#235; flas me ty lidhur me gjykimet e tua. Pse udha e t&#235; pabes&#235;ve shkon mbar&#235;? Pse jetojn&#235; t&#235; qet&#235; ata q&#235; veprojn&#235; me pabesi?</p> 
<p><A NAME="an_12:2">12:2</A>&nbsp;I ke mbjell&#235; dhe kan&#235; l&#235;shuar madje rr&#235;nj&#235;; rriten dhe mbajn&#235; madje fryte. Ti je af&#235;r goj&#235;s s&#235; tyre, por larg zemr&#235;s s&#235; tyre.</p> 
<p><A NAME="an_12:3">12:3</A>&nbsp;Por ti, o Zot m&#235; njeh, m&#235; shikon dhe shqyrton zmr&#235;n time n&#235; p&#235;rqasje me ty. T&#235;rhiqi n&#235; thertore si dele dhe ve&#231;oji p&#235;r dit&#235;n e k&#235;rdis&#235;!</p> 
<p><A NAME="an_12:4">12:4</A>&nbsp;Deri kur do t&#235; mbaj&#235; zi vendi dhe do t&#235; thahet bari i &#231;do fushe? Nga shkaku i lig&#235;sis&#235; s&#235; banor&#235;ve t&#235; tij, kafsh&#235;t dhe zogjt&#235; shfarosen, sepse ata thon&#235;: "Ai nuk do ta shikoj&#235; fundin ton&#235;".</p> 
<p><A NAME="an_12:5">12:5</A>&nbsp;N&#235; rast se ti fugon me k&#235;mb&#235;sor&#235;t dhe ata t&#235; lodhin, si mund t&#235; hysh n&#235; gar&#235; me kuajt? N&#235; rast se e ndjen veten t&#235; sigurt vet&#235;m n&#235; nj&#235; vend paq&#235;sor, &#231;far&#235; do t&#235; b&#235;sh kur Jordani do t&#235; fryhet?</p> 
<p><A NAME="an_12:6">12:6</A>&nbsp;Sepse edhe v&#235;llez&#235;rit e tu dhe sht&#235;pia e atit t&#235;nd kan&#235; vepruar n&#235; m&#235;nyr&#235; t&#235; pabes&#235; ndaj teje; edhe ata t&#235; b&#235;rtasin nga pas me z&#235; t&#235; lart&#235;. Mos ki besim tek ata kur do t&#235; thon&#235; fjal&#235; t&#235; mira.</p> 
<p><A NAME="an_12:7">12:7</A>&nbsp;Braktisa sht&#235;pin&#235; time, hodha posht&#235; trash&#235;gimin&#235; time; dhash&#235; at&#235; q&#235; kam m&#235; t&#235; shtrenjt&#235; n&#235; duart e armiqve t&#235; tij.</p> 
<p><A NAME="an_12:8">12:8</A>&nbsp;Trash&#235;gimia ime &#235;sht&#235; b&#235;r&#235; p&#235;r mua si nj&#235; luan n&#235; pyll; l&#235;shoi ul&#235;rim&#235;n e tij kund&#235;r meje; p&#235;r k&#235;t&#235; e urreva.</p> 
<p><A NAME="an_12:9">12:9</A>&nbsp;Trash&#235;gimia ime ka qen&#235; p&#235;r mua si nj&#235; shpend grabitqar lara-lara; shpend&#235;t grabitqar&#235; hidhen kund&#235;r saj nga &#231;do an&#235;. Shkoni, mblidhini t&#235;r&#235; kafsh&#235;t e fush&#235;s, sillini k&#235;tu q&#235; t'i g&#235;lltisin!</p> 
<p><A NAME="an_12:10">12:10</A>&nbsp;Shum&#235; barinj kan&#235; shkretuar vreshtin tim, kan&#235; shkelur pjes&#235;n time, e kan&#235; katandisur pjes&#235;n time t&#235; k&#235;ndshme n&#235; nj&#235; shkret&#235;tir&#235; t&#235; mjeruar.</p> 
<p><A NAME="an_12:11">12:11</A>&nbsp;E kan&#235; katandisur n&#235; nj&#235; shkretim; e shkretuar, t&#235; pik&#235;llon para meje; t&#235;r&#235; vendi &#235;sht&#235; i shkretuar, por asnjeri nuk mendon p&#235;r t&#235;.</p> 
<p><A NAME="an_12:12">12:12</A>&nbsp;Mbi t&#235; gjitha lart&#235;sit&#235; e shkret&#235;tir&#235;s kan&#235; arritur shkat&#235;rruesit dhe shpata e Zotit e p&#235;rpin vendin nga nj&#235; skaj n&#235; skajin tjet&#235;r t&#235; tij; asnj&#235; mish nuk ka paqe.</p> 
<p><A NAME="an_12:13">12:13</A>&nbsp;Kan&#235; mbjell&#235; grur&#235;, por korrin gjemba; jan&#235; lodhur, por pa asnj&#235; p&#235;rfitim. Do t'u vij&#235; turp nga korrja juaj, p&#235;r shkak t&#235; zem&#235;rimit t&#235; fort&#235; t&#235; Zotit!</p> 
<p><A NAME="an_12:14">12:14</A>&nbsp;K&#235;shtu thot&#235; Zoti p&#235;r t&#235; gjith&#235; fqinj&#235;t e mi t&#235; k&#235;qij, q&#235; prekin trash&#235;gimin&#235; q&#235; i dhash&#235; n&#235; zot&#235;rim popullit tim Izrael: "Ja, do t'i &#231;rr&#235;njos nga vendi i tyre dhe do t&#235; &#231;rr&#235;njos sht&#235;pin&#235; e Jud&#235;s n&#235; mes t&#235; tyre.</p> 
<p><A NAME="an_12:15">12:15</A>&nbsp;Por ka p&#235;r t&#235; ndodhur q&#235;, pasi t'i kem &#231;rr&#235;njosur, do t&#235; m&#235; vij&#235; keq p&#235;rs&#235;ri p&#235;r ta dhe do ta &#231;oj p&#235;rs&#235;ri secilin n&#235; trash&#235;gimin&#235; e tij, secilin n&#235; vendin e tij.</p> 
<p><A NAME="an_12:16">12:16</A>&nbsp;Dhe ka p&#235;r t&#235; ndodhur q&#235;, n&#235; rast se m&#235;sojn&#235; me kujdes rrug&#235;t e popullit tim dhe n&#235; se betohen me emrin tim, duke th&#235;n&#235;: "Zoti rron", ashtu si&#231; e kan&#235; m&#235;suar popullin tim t&#235; betohet p&#235;r Baalin, do  t&#235; vendosen mir&#235; e bukur n&#235; mes t&#235; popullit  tim.</p> 
<p><A NAME="an_12:17">12:17</A>&nbsp;Por n&#235; rast se nuk do t&#235; d&#235;gjojn&#235;, un&#235; do ta &#231;rr&#235;njos plot&#235;sisht at&#235; komb dhe do ta shkat&#235;rroj", thot&#235; Zoti.</p> 
<p><A NAME="an_13:1">13:1</A>&nbsp;K&#235;shtu m&#235; ka th&#235;n&#235; Zoti: "Shko t&#235; m&#235; blesh nj&#235; brez prej liri dhe v&#235;re mbi ij&#235;t e tua, por mos e zhyt n&#235; uj&#235;".</p> 
<p><A NAME="an_13:2">13:2</A>&nbsp;K&#235;shtu un&#235; bleva brezin, sipas fjal&#235;ve t&#235; Zotit dhe e vura mbi ij&#235;t e mia.</p> 
<p><A NAME="an_13:3">13:3</A>&nbsp;Pastaj fjala e Zotit m'u drejtua p&#235;r her&#235; t&#235; dyt&#235;, duke th&#235;n&#235;:</p> 
<p><A NAME="an_13:4">13:4</A>&nbsp;"Merr brezin q&#235; ke bler&#235; dhe q&#235; e ke mbi ij&#235;t e tua, &#231;ohu, shko n&#235; drejtim t&#235; Eufratit dhe aty fshihe n&#235; t&#235; &#231;ar&#235;n e nj&#235; shk&#235;mbi".</p> 
<p><A NAME="an_13:5">13:5</A>&nbsp;Un&#235; shkova dhe e fsheha pran&#235; Eufratit, ashtu si m&#235; kishte porositur Zoti.</p> 
<p><A NAME="an_13:6">13:6</A>&nbsp;Mbas shum&#235; dit&#235;sh ndodhi q&#235; Zoti m&#235; tha: "&#199;ohu, shko n&#235; drejtim t&#235; Eufratit dhe merr aty brezin q&#235; t&#235; kisha urdh&#235;ruar t&#235; fshihje".</p> 
<p><A NAME="an_13:7">13:7</A>&nbsp;Un&#235; shkova n&#235; drejtim t&#235; Eufratit, g&#235;rmova dhe mora brezin nga vendi ku e kisha fshehur. Por brezi ishte kalbur dhe nuk vlente m&#235; p&#235;r asgj&#235;.</p> 
<p><A NAME="an_13:8">13:8</A>&nbsp;At&#235;her&#235; Zoti m&#235; drejtoi fjal&#235;n, duke th&#235;n&#235;:</p> 
<p><A NAME="an_13:9">13:9</A>&nbsp;"K&#235;shtu thot&#235; Zoti: "N&#235; k&#235;t&#235; m&#235;nyr&#235; un&#235; do t&#235; shkat&#235;rroj kryelart&#235;sin&#235; e Jud&#235;s dhe kryelart&#235;sin&#235; e madhe t&#235; Jeruzalemit.</p> 
<p><A NAME="an_13:10">13:10</A>&nbsp;Ky popull i keq, q&#235; nuk pranon t&#235; d&#235;gjoj&#235; fjal&#235;t e mia, q&#235; ec&#235;n kryelart&#235; sipas zemr&#235;s s&#235; tij dhe u shkon pas per&#235;ndive t&#235; tjera p&#235;r tu sh&#235;rbyer dhe p&#235;r t&#235; r&#235;n&#235; p&#235;rmbys para tyre, do t&#235; b&#235;het si ky brez q&#235; nuk vlen m&#235; p&#235;r asgj&#235;.</p> 
<p><A NAME="an_13:11">13:11</A>&nbsp;sepse ashtu si brezi p&#235;rputhet me ij&#235;t e njeriut, k&#235;shtu un&#235; kisha b&#235;r&#235; q&#235; t&#235; p&#235;rputhej me mua t&#235;r&#235; sht&#235;pia e Izraelit dhe t&#235;r&#235; sht&#235;pia e Jud&#235;s", thot&#235; Zoti, me q&#235;llim q&#235; t&#235; ishin populli im p&#235;r fam&#235;n,  lavdin&#235; dhe zulmin tim, por nuk desh&#235;n  t&#235; m&#235; d&#235;gjojn&#235;"".</p> 
<p><A NAME="an_13:12">13:12</A>&nbsp;"Prandaj ti do t'u thuash atyre k&#235;t&#235; fjal&#235;: "K&#235;shtu thot&#235; Zoti, Per&#235;ndia i Izraelit: &#199;do po&#231; do t&#235; mbushet me ver&#235;". N&#235; rast se m&#235; von&#235; do t&#235; t&#235; thon&#235;: "A nuk e dim&#235; vall&#235; q&#235; &#231;do po&#231; mbushet me ver&#235;?",</p> 
<p><A NAME="an_13:13">13:13</A>&nbsp;ti do t'u p&#235;rgjigjesh atyre: "K&#235;shtu thot&#235; Zoti: Ja, un&#235; do t'i deh t&#235;r&#235; banor&#235;t e k&#235;tij vendi: mbret&#235;rit q&#235; ulen n&#235; fronin e Davidit, prift&#235;rinjt&#235;, profet&#235;t dhe t&#235;r&#235; banor&#235;t e Jeruzalemit.</p> 
<p><A NAME="an_13:14">13:14</A>&nbsp;Do t'i cop&#235;toj nj&#235;rin kund&#235;r tjetrit, et&#235;rit dhe bijt&#235; s&#235; bashku"", thot&#235; Zoti. "Nuk do t&#235; kem m&#235;shir&#235;, nuk do t'i fal, nuk do t&#235; kem asnj&#235; dhembshuri q&#235; t&#235; m&#235; pengoj&#235; t'i shkat&#235;rroj".</p> 
<p><A NAME="an_13:15">13:15</A>&nbsp;D&#235;gjoni dhe vini veshin: Mos t'ju rritet mendja, sepse Zoti foli.</p> 
<p><A NAME="an_13:16">13:16</A>&nbsp;I jepni lavdi Zotit, Per&#235;ndis&#235; tuaj, para se t&#235; sjell&#235; terrin dhe para se k&#235;mb&#235;t tuaja t&#235; pengohen n&#235; malet e mb&#235;shtjella n&#235; muzg, sepse nd&#235;rsa ju prisni drit&#235;n, ai e nd&#235;rron n&#235; hije t&#235; vdekjes dhe e ndryshon n&#235; err&#235;sir&#235; t&#235; thell&#235;.</p> 
<p><A NAME="an_13:17">13:17</A>&nbsp;Por n&#235; rast se nuk e d&#235;gjoni k&#235;t&#235;, shpirti im do t&#235; qaj&#235; n&#235; fsheht&#235;si p&#235;r shkak t&#235; kryelart&#235;sis&#235; suaj, syt&#235; e mi do t&#235; qajn&#235; parreshtur dhe do t&#235; derdhin lot, sepse kopeja e Zotit do t&#235; &#231;ohet n&#235; rob&#235;ri.</p> 
<p><A NAME="an_13:18">13:18</A>&nbsp;Thuaji mbretit dhe mbret&#235;resh&#235;s n&#235;n&#235;: "Uluni m&#235; posht&#235;, sepse sundimi juaj, kurora e lavdis&#235; suaj, do t&#235; bjer&#235; posht&#235;".</p> 
<p><A NAME="an_13:19">13:19</A>&nbsp;Qytetet e jugut jan&#235; t&#235; mbyllura dhe askush nuk do t'i hap&#235;; t&#235;r&#235; Juda &#235;sht&#235; &#231;uar n&#235; rob&#235;ri, &#235;sht&#235; &#231;uar e t&#235;ra n&#235; rob&#235;ri.</p> 
<p><A NAME="an_13:20">13:20</A>&nbsp;Ngrini syt&#235; tuaj dhe shikoni ata q&#235; vijn&#235; nga veriu; ku &#235;sht&#235; kopeja q&#235; t&#235; ishte besuar, delet e tua t&#235; bukura?</p> 
<p><A NAME="an_13:21">13:21</A>&nbsp;&#199;far&#235; do t&#235; thuash kur t&#235; t&#235; nd&#235;shkoj&#235;? Por ti vet&#235; u ke m&#235;suar atyre t&#235; jen&#235; t&#235; par&#235;t dhe sunduesit e tu. A nuk do t&#235; t&#235; z&#235;n&#235; dhembjet si nj&#235; grua q&#235; &#235;sht&#235; duke lindur?</p> 
<p><A NAME="an_13:22">13:22</A>&nbsp;Dhe n&#235; rast se do t&#235; thuash n&#235; zemr&#235;n t&#235;nde: "P&#235;rse m&#235; ndodhin k&#235;to gj&#235;ra?". P&#235;r shkak t&#235; p&#235;rmas&#235;s s&#235; paudh&#235;sis&#235; sate cepat e rrob&#235;s sate do t&#235; zbulohen dhe thembrat e tua do t&#235; duken lakuriq.</p> 
<p><A NAME="an_13:23">13:23</A>&nbsp;A mundet nj&#235; Etiopias t&#235; ndryshoj&#235; l&#235;kur&#235;n e tij o nj&#235; tig&#235;r t&#235; k&#235;mbej&#235; l&#235;kur&#235;n me vij&#235;za? N&#235; t&#235; nj&#235;jt&#235;n m&#235;nyr&#235; ju, q&#235; jeni m&#235;suar t&#235; b&#235;ni t&#235; keqen, a do t&#235; mund t&#235; b&#235;nit t&#235; mir&#235;n?</p> 
<p><A NAME="an_13:24">13:24</A>&nbsp;"Prandaj do t'i shp&#235;rndaj si byku q&#235; e merr era e shkret&#235;tir&#235;s.</p> 
<p><A NAME="an_13:25">13:25</A>&nbsp;Ky &#235;sht&#235; fati yt, pjesa q&#235; mata p&#235;r ty", thot&#235; Zoti, "sepse m&#235; ke harruar dhe i ke besuar g&#235;njeshtr&#235;s.</p> 
<p><A NAME="an_13:26">13:26</A>&nbsp;Prandaj do t&#235; ngre edhe un&#235; cepat e rrob&#235;s sime mbi fytyr&#235;, n&#235; m&#235;nyr&#235; q&#235; t&#235; duket turpi yt.</p> 
<p><A NAME="an_13:27">13:27</A>&nbsp;Kam par&#235; shkeljet e tua t&#235; kuror&#235;s, hing&#235;llimat e tua, shthurjen e kurv&#235;ris&#235; sate, gj&#235;rat e neveritshme t&#235; kryera n&#235; kodra dhe n&#235; fusha. Mjer&#235; ti, o Jeruzalem! P&#235;r sa koh&#235; akoma do t&#235; mbetesh i p&#235;g&#235;r&#235;?".</p> 
<p><A NAME="an_14:1">14:1</A>&nbsp;Fjala e Zotit q&#235; iu drejtua Jeremias me rastin e that&#235;sir&#235;s:</p> 
<p><A NAME="an_14:2">14:2</A>&nbsp;"Juda &#235;sht&#235; n&#235; zi dhe portat e qyteteve t&#235; saj l&#235;ngojn&#235;; mbajn&#235; zi p&#235;r vendin dhe britma e Jeruzalemit ngjitet deri n&#235; qiell.</p> 
<p><A NAME="an_14:3">14:3</A>&nbsp;Fisnik&#235;t d&#235;rgojn&#235; nd&#235;r ta t&#235; rinjt&#235; e tyre p&#235;r t&#235; k&#235;rkuar uj&#235;; k&#235;ta shkojn&#235; n&#235; sternat, por nuk gjejn&#235; uj&#235; dhe kthehen me en&#235;t e tyre bosh; jan&#235; plot me turp dhe t&#235; hutuar, dhe mbulojn&#235; kok&#235;n e tyre.</p> 
<p><A NAME="an_14:4">14:4</A>&nbsp;Toka &#235;sht&#235; plot me t&#235; &#231;ara, sepse nuk ka pasur shi n&#235; vend; bujqit jan&#235; plot me turp dhe mbulojn&#235; kok&#235;n e tyre.</p> 
<p><A NAME="an_14:5">14:5</A>&nbsp;Edhe suta pjell n&#235;p&#235;r fusha, por i braktis t&#235; vegjlit e saj, sepse nuk ka bar.</p> 
<p><A NAME="an_14:6">14:6</A>&nbsp;Gomer&#235;t e egj&#235;r ndalen n&#235; lart&#235;sit&#235; dhe e nuhasin ajrin si &#231;akejt&#235;; syt&#235; e tyre jan&#235; t&#235; shuar, sepse nuk ka bar".</p> 
<p><A NAME="an_14:7">14:7</A>&nbsp;Edhe n&#235; se paudh&#235;sit&#235; tona d&#235;shmojn&#235; kund&#235;r nesh, o Zot, vepro p&#235;r hir t&#235; emrit t&#235;nd, sepse rebelimet tona jan&#235; t&#235; shumta; kemi m&#235;katuar kund&#235;r teje.</p> 
<p><A NAME="an_14:8">14:8</A>&nbsp;O shpres&#235; e Izraelit, shp&#235;timtari i tij n&#235; koh&#235; fatkeq&#235;sie, pse t&#235; jesh n&#235; vend si nj&#235; i huaj, si nj&#235; udh&#235;tar q&#235; ndalet vet&#235;m p&#235;r t&#235; kaluar nat&#235;n?</p> 
<p><A NAME="an_14:9">14:9</A>&nbsp;Pse t&#235; jesh si nj&#235; njeri i tronditur, si nj&#235; njeri i fort&#235; q&#235; nuk mund t&#235; shp&#235;toj&#235;? Megjithat&#235; ti je n&#235; mes nesh, o Zot, emri yt p&#235;rmendet mbi ne. Mos na braktis!</p> 
<p><A NAME="an_14:10">14:10</A>&nbsp;K&#235;shtu i thot&#235; Zoti k&#235;tij populli: "Atyre u p&#235;lqen me t&#235; v&#235;rtet&#235; t&#235; enden, nuk p&#235;rmbajn&#235; hapat e tyre. Prandaj nuk i p&#235;lqejn&#235; Zotit, tani kujton paudh&#235;sin&#235; e tyre dhe d&#235;non m&#235;katet e tyre".</p> 
<p><A NAME="an_14:11">14:11</A>&nbsp;Pastaj Zoti m&#235; tha: "Mos u lut p&#235;r k&#235;t&#235; popull, p&#235;r mir&#235;q&#235;nien e tij.</p> 
<p><A NAME="an_14:12">14:12</A>&nbsp;Edhe sikur t&#235; agj&#235;rojn&#235;, nuk kam p&#235;r ta d&#235;gjuar thirrjen e tyre; n&#235; rast se b&#235;jn&#235; olokauste dhe oferta ushqimesh nuk kam p&#235;r t'i p&#235;lqyer, por do t'i zhduk me shpat&#235;n, me urin&#235; dhe murtaj&#235;n".</p> 
<p><A NAME="an_14:13">14:13</A>&nbsp;At&#235;her&#235; thash&#235;: "Ah, Zot, Zot! Ja, profet&#235;t u thon&#235; atyre: "Ju nuk do t&#235; shikoni shpat&#235;n dhe nuk do t&#235; vuani nga uria, por do t'ju jap nj&#235; paqe t&#235; sigurt n&#235; k&#235;t&#235; vend"".</p> 
<p><A NAME="an_14:14">14:14</A>&nbsp;Zoti m&#235; tha: "Profet&#235;t profetizojn&#235; g&#235;njeshtra n&#235; emrin tim; un&#235; nuk i kam d&#235;rguar, nuk u kam dh&#235;n&#235; asnj&#235; urdh&#235;r dhe nuk kam folur me ta. Ata ju profetizojn&#235; nj&#235; pamje t&#235; rreme, nj&#235; parashikim t&#235; kot&#235; dhe mashtrimin e zemr&#235;s s&#235; tyre.</p> 
<p><A NAME="an_14:15">14:15</A>&nbsp;Prandaj k&#235;shtu thot&#235; Zoti p&#235;r profet&#235;t q&#235; profetizojn&#235; n&#235; emrin tim pa qen&#235; t&#235; d&#235;rguar nga un&#235;, dhe shpallin: "Nuk do t&#235; ket&#235; as shpat&#235;, as uri n&#235; k&#235;t&#235; vend", k&#235;ta profet&#235; do t&#235; zhduken nga shpata dhe nga uria.</p> 
<p><A NAME="an_14:16">14:16</A>&nbsp;Sa p&#235;r popullin t&#235; cilit i kan&#235; profetizuar, do t&#235; hidhet n&#235; rrug&#235;t e Jeruzalemit p&#235;r shkak t&#235; uris&#235; dhe t&#235; shpat&#235;s, dhe nuk do t&#235; ket&#235; asnjeri q&#235; t'i varros&#235; ata, grat&#235; e tyre, bijt&#235; dhe bijat e tyre. K&#235;shtu do t&#235; hedh mbi ta lig&#235;sin&#235; e tyre".</p> 
<p><A NAME="an_14:17">14:17</A>&nbsp;U thuaj atyre pra, k&#235;t&#235; fjal&#235;: "T&#235; derdhin lot dit&#235; e nat&#235; syt&#235; e mi pa pushim, sepse bija e virgj&#235;r e popullit tim u godit nga nj&#235; fatkeq&#235;si e madhe, nga nj&#235; plag&#235; e thell&#235;.</p> 
<p><A NAME="an_14:18">14:18</A>&nbsp;N&#235; rast se dal n&#235;p&#235;r fusha, ja t&#235; vdekurit nga shpata; n&#235; rast se hyj n&#235; qytet, ja ata q&#235; vuajn&#235; nga uria. Madje edhe profeti dhe prifti i vijn&#235; rrotull nj&#235; vendi q&#235; nuk njohin".</p> 
<p><A NAME="an_14:19">14:19</A>&nbsp;Vall&#235; a e ke hedhur posht&#235; plot&#235;sisht Jud&#235;n, ose je neveritur nga Sioni? Ke goditur dhe nuk ka sh&#235;rim p&#235;r ne? Ne prisnim paqen, por nuk ka asnj&#235; t&#235; mir&#235;, nj&#235; koh&#235; sh&#235;rimi, por ja tmerri.</p> 
<p><A NAME="an_14:20">14:20</A>&nbsp;O Zot, ne e pranojm&#235; lig&#235;sin&#235; ton&#235; dhe paudh&#235;sin&#235; e et&#235;rve tan&#235;; po, kemi m&#235;katuar kund&#235;r teje.</p> 
<p><A NAME="an_14:21">14:21</A>&nbsp;Mos na hidh posht&#235; p&#235;r hir t&#235; emrit t&#235;nd, mos turp&#235;ro fronin e lavdis&#235; sate. Mbaje mend: mos e prish bes&#235;lidhjen me ne.</p> 
<p><A NAME="an_14:22">14:22</A>&nbsp;Midis idhujve t&#235; kot&#235; t&#235; njer&#235;zve a ka vall&#235; ndonj&#235; q&#235; mund t&#235; sjell&#235; shiun? Ose t&#235; jap&#235; qielli shira t&#235; bollshme? A nuk je ti pra, o Zot, Per&#235;ndia yn&#235;? Prandaj ne shpresojm&#235; te ti, sepse ke b&#235;r&#235; t&#235;r&#235; k&#235;to gj&#235;ra.</p> 
<p><A NAME="an_15:1">15:1</A>&nbsp;Por Zoti m&#235; tha: "Edhe sikur Moisiu dhe Samueli t&#235; paraqiteshin para meje, zemra ime nuk do t&#235; anonte p&#235;r k&#235;t&#235; popull; d&#235;boje nga prania ime; le t&#235; ik&#235;!</p> 
<p><A NAME="an_15:2">15:2</A>&nbsp;N&#235; rast se t&#235; thon&#235;: "Ku do t&#235; shkojm&#235;?", do t'u thuash atyre: K&#235;shtu thot&#235; Zoti: Drejt vdekjes t&#235; caktuarit p&#235;r vdekje, drejt shpat&#235;s t&#235; caktuarit p&#235;r shpat&#235;, drejt uris&#235; t&#235; caktuarit p&#235;r t&#235; qen&#235;  t&#235; uritur, drejt rob&#235;ris&#235; t&#235; caktuarit p&#235;r  rob&#235;ri.</p> 
<p><A NAME="an_15:3">15:3</A>&nbsp;Un&#235; do t&#235; vendos mbi ta kat&#235;r lloje d&#235;nimesh", thot&#235; Zoti: "shpat&#235;n p&#235;r t&#235; vrar&#235;, qent&#235; p&#235;r t&#235; cop&#235;tuar, shpend&#235;t e qiellit dhe kafsh&#235;t e tok&#235;s p&#235;r t&#235; gllab&#235;ruar dhe shkat&#235;rruar.</p> 
<p><A NAME="an_15:4">15:4</A>&nbsp;Do t&#235; b&#235;j q&#235; t&#235; keqtrajtohen n&#235; t&#235; gjitha mbret&#235;rit&#235; e tok&#235;s p&#235;r shkak t&#235; Manasit, birit t&#235; Ezekias, mbret i Jud&#235;s, p&#235;r at&#235; q&#235; ka b&#235;r&#235; n&#235; Jeruzalem.</p> 
<p><A NAME="an_15:5">15:5</A>&nbsp;Kujt n&#235; fakt do t'i vinte keq p&#235;r ty, o Jeruzalem, kush do t&#235; mbante zi p&#235;r ty? Kush do t&#235; shqet&#235;sohej p&#235;r t&#235; pyetur si je?</p> 
<p><A NAME="an_15:6">15:6</A>&nbsp;Ti m&#235; ke p&#235;rz&#235;n&#235;", thot&#235; Zoti, "m&#235; ke kthyer krah&#235;t. Prandaj un&#235; do t&#235; shtrij dor&#235;n kund&#235;r teje dhe do t&#235; t&#235; shkat&#235;rroj; jam lodhur nga pendimet.</p> 
<p><A NAME="an_15:7">15:7</A>&nbsp;Do t'i shp&#235;rndaj me forc&#235; portat e qytetit, do t'u heq f&#235;mij&#235;t dhe do t&#235; b&#235;j q&#235; t&#235; zhduket populli im, sepse ata nuk largohen nga udh&#235;t e tyre.</p> 
<p><A NAME="an_15:8">15:8</A>&nbsp;Do t'i b&#235;j&#235; grat&#235; e veja t&#235; tij m&#235; t&#235; shumta se r&#235;ra e detit. Do t&#235; sjell kund&#235;r tyre, kund&#235;r n&#235;n&#235;s s&#235; t&#235; rinjve, nj&#235; shkat&#235;rrues n&#235; mes t&#235; dit&#235;s; do t&#235; b&#235;j q&#235; t&#235; bjer&#235; mbi t&#235; papritmas ankthi dhe tmerri.</p> 
<p><A NAME="an_15:9">15:9</A>&nbsp;Ajo q&#235; ka pjell&#235; shtat&#235; bij&#235; l&#235;ngon dhe heq frym&#235;n; dielli i saj po per&#235;ndon nd&#235;rsa &#235;sht&#235; dit&#235; akoma; &#235;sht&#235; mbuluar nga turpi dhe e hutuar. Do t'i dor&#235;zoj ata q&#235; do t&#235; shp&#235;tojn&#235; prej shpat&#235;s n&#235; m&#235;shir&#235; t&#235; armiqve t&#235; tyre", thot&#235; Zoti.</p> 
<p><A NAME="an_15:10">15:10</A>&nbsp;Mjer&#235; un&#235;, o n&#235;na ime sepse m&#235; ke lindur si nj&#235; njeri grindjesh dhe sherri n&#235; t&#235; gjith&#235; vendin. Nuk i kam dh&#235;n&#235; hua asgj&#235; askujt, as t&#235; tjer&#235;t m&#235; kan&#235; dh&#235;n&#235; hua; megjithat&#235; t&#235; gjith&#235; m&#235; mallkojn&#235;.</p> 
<p><A NAME="an_15:11">15:11</A>&nbsp;Zoti thot&#235;: "Me siguri do t&#235; t&#235; &#231;liroj p&#235;r gjithnj&#235;, me siguri do t&#235; b&#235;j q&#235; armiku t&#235; t&#235; lutet n&#235; koh&#235;n e fatkeq&#235;sis&#235; dhe n&#235; koh&#235;n e ankthit.</p> 
<p><A NAME="an_15:12">15:12</A>&nbsp;A mundet nj&#235; njeri t&#235; thyej&#235; hekurin, hekurin e veriut dhe bronzin?</p> 
<p><A NAME="an_15:13">15:13</A>&nbsp;Pasurin&#235; t&#235;nde dhe thesaret e tua do t'i braktis q&#235; t'i pla&#231;kitin pa asnj&#235; &#231;mim p&#235;r t&#235; gjitha m&#235;katet e tua dhe n&#235; t&#235; gjith&#235; kufijt&#235; e tu.</p> 
<p><A NAME="an_15:14">15:14</A>&nbsp;Dhe do t&#235; b&#235;j t&#235; kalosh bashk&#235; me armiqt&#235; e tu n&#235; nj&#235; vend q&#235; ti nuk e njeh, sepse nj&#235; zjarr &#235;sht&#235; ndezur n&#235; zem&#235;rimin tim, q&#235; do t&#235; flak&#235;roj&#235; kund&#235;r jush".</p> 
<p><A NAME="an_15:15">15:15</A>&nbsp;Ti e di, o Zot; m&#235; mbaj mend mua dhe m&#235; vizito, dhe merrm&#235; hak mbi p&#235;rndjek&#235;sit e mi; n&#235; ngadal&#235;sin&#235; e zem&#235;rimit t&#235;nd mos m&#235; merr me vete; dije q&#235; p&#235;r hirin t&#235;nd e mbajta turpin.</p> 
<p><A NAME="an_15:16">15:16</A>&nbsp;Me t&#235; gjetur fjal&#235;t e tua, i p&#235;rpiva; fjala jote ka qen&#235; p&#235;r mua g&#235;zimi dhe gazi i zemr&#235;s sime, sepse emri yt k&#235;rkohet nga un&#235; o Zot, Per&#235;ndi i ushtrive.</p> 
<p><A NAME="an_15:17">15:17</A>&nbsp;Un&#235; nuk u ula n&#235; kuvendin e tall&#235;sve, as nuk u g&#235;zova; por p&#235;r shkak t&#235; dor&#235;s sate un&#235; u ula ve&#231;mas, sepse ti m&#235; kishe mbushur me indinjat&#235;.</p> 
<p><A NAME="an_15:18">15:18</A>&nbsp;Pse dhembja ime &#235;sht&#235; pa fund dhe plaga ime e pash&#235;rueshme nuk pranon t&#235; sh&#235;rohet? A do t&#235; jesh p&#235;r mua si nj&#235; rr&#235;ke q&#235; shteron, si uj&#235; q&#235; nuk t&#235; jep siguri?</p> 
<p><A NAME="an_15:19">15:19</A>&nbsp;Prandaj k&#235;shtu thot&#235; Zoti: "N&#235; rast se ti rikthehesh tek un&#235;, un&#235; do t&#235; rivendos dhe ti do t&#235; jesh para meje. N&#235; rast se ti ndan t&#235; &#231;muar&#235;n nga ajo q&#235; s'ka vler&#235;, ti do t&#235; jesh si goja ime; ata do  t&#235; kthehen te ti, por ti nuk duhet t&#235; kthehesh  tek ata.</p> 
<p><A NAME="an_15:20">15:20</A>&nbsp;Un&#235; do t&#235; t&#235; jap p&#235;r k&#235;t&#235; popull nj&#235; mur t&#235; fort&#235; prej bronzi; do t&#235; luftojn&#235; kund&#235;r teje, por nuk do mund t&#235; fitojn&#235; kund&#235;r teje, sepse un&#235; do t&#235; jem me ty p&#235;r t&#235; t&#235; shp&#235;tuar dhe p&#235;r t&#235; t&#235; &#231;liruar", thot&#235; Zoti.</p> 
<p><A NAME="an_15:21">15:21</A>&nbsp;"Do t&#235; t&#235; &#231;liroj nga duart e njer&#235;zve t&#235; k&#235;qij dhe do t&#235; t&#235; shpengoj nga duart e njer&#235;zve t&#235; dhunsh&#235;m".</p> 
<p><A NAME="an_16:1">16:1</A>&nbsp;Fjala e Zotit m'u drejtua, duke th&#235;n&#235;:</p> 
<p><A NAME="an_16:2">16:2</A>&nbsp;"Mos merr grua dhe mos ki bij e bija n&#235; k&#235;t&#235; vend".</p> 
<p><A NAME="an_16:3">16:3</A>&nbsp;Sepse k&#235;shtu thot&#235; Zoti p&#235;r bijt&#235; dhe bijat q&#235; kan&#235; lindur n&#235; k&#235;t&#235; vend dhe p&#235;r n&#235;nat q&#235; i kan&#235; pjell&#235; dhe p&#235;r et&#235;rit q&#235; i kan&#235; z&#235;n&#235; n&#235; k&#235;t&#235; vend:</p> 
<p><A NAME="an_16:4">16:4</A>&nbsp;"Ata do t&#235; vdesin nga nj&#235; vdekje rr&#235;qeth&#235;se; nuk do t&#235; qahen dhe nuk do t&#235; varrosen, por do t'i l&#235;n&#235; si pleh mbi faqen e dheut; do t&#235; shfarosen nga shpata dhe nga uria, dhe kufomat e tyre do t&#235; sh&#235;rbejn&#235;  si ushqim p&#235;r shpend&#235;t e qiellit dhe  p&#235;r kafsh&#235;t e tok&#235;s".</p> 
<p><A NAME="an_16:5">16:5</A>&nbsp;Sepse k&#235;shtu thot&#235; Zoti: "Mos hyni n&#235; sht&#235;pin&#235; e zis&#235; dhe mos shkoni p&#235;r ngush&#235;llime dhe p&#235;r t'i vajtuar, sepse un&#235; kam hequr nga ky popull paqen time, mir&#235;sin&#235; time dhe m&#235;shir&#235;n time", thot&#235; Zoti.</p> 
<p><A NAME="an_16:6">16:6</A>&nbsp;"T&#235; m&#235;dhenj dhe t&#235; vegj&#235;l do t&#235; vdesin n&#235; k&#235;t&#235; vend; nuk do t&#235; varrosen as do t&#235; mbahet zia p&#235;r ata, nuk do t&#235; b&#235;hen prerje as qethje flok&#235;sh p&#235;r ta.</p> 
<p><A NAME="an_16:7">16:7</A>&nbsp;Nuk do t&#235; thyhet buka p&#235;r ata q&#235; mbajn&#235; zi p&#235;r t'i ngush&#235;lluar p&#235;r nj&#235; t&#235; vdekur dhe nuk do t'u jepet p&#235;r t&#235; pir&#235; gota e ngush&#235;llimit p&#235;r atin e tyre dhe n&#235;n&#235;n e tyre.</p> 
<p><A NAME="an_16:8">16:8</A>&nbsp;Mos hyni as n&#235; nj&#235; sht&#235;pi banketi p&#235;r t'u ulur bashk&#235; me ta p&#235;r t&#235; ngr&#235;n&#235; dhe p&#235;r t&#235; pir&#235;".</p> 
<p><A NAME="an_16:9">16:9</A>&nbsp;Sepse k&#235;shtu thot&#235; Zoti i ushtrive, Per&#235;ndia i Izraelit: "Ja, un&#235; do t&#235; b&#235;j q&#235; t&#235; pushoj&#235; n&#235; k&#235;t&#235; vend, para syve tuaj dhe n&#235; dit&#235;t tuaja, britma e g&#235;zimit dhe britma e ngaz&#235;llimit, z&#235;ri i dh&#235;ndrit dhe z&#235;ri i nuses.</p> 
<p><A NAME="an_16:10">16:10</A>&nbsp;Dhe ka p&#235;r t&#235; ndodhur q&#235; kur t'i shpall&#235;sh k&#235;tij populli t&#235;r&#235; k&#235;to gj&#235;ra, do t&#235; t&#235; thon&#235;: "Pse Zoti ka shqiptuar kund&#235;r nesh t&#235;r&#235; k&#235;t&#235; mjerim t&#235; madh? Cila &#235;sht&#235; paudh&#235;sia jon&#235;? Cili &#235;sht&#235; m&#235;kati q&#235; kemi kryer kund&#235;r Zotit, Per&#235;ndis&#235; ton&#235;?".</p> 
<p><A NAME="an_16:11">16:11</A>&nbsp;At&#235;her&#235; ti do t'u p&#235;rgjigjesh atyre: Sepse et&#235;rit tuaj m&#235; kan&#235; braktisur", thot&#235; Zoti, "kan&#235; shkuar pas per&#235;ndive t&#235; tjera, u kan&#235; sh&#235;rbyer dhe kan&#235; r&#235;n&#235; p&#235;rmbys para tyre, m&#235; kan&#235; braktisur mua dhe nuk kan&#235; respektuar ligjin tim.</p> 
<p><A NAME="an_16:12">16:12</A>&nbsp;Dhe ju keni vepruar m&#235; keq se et&#235;rit tuaj, sepse ja, secili vepron sipas kryene&#231;&#235;sis&#235; s&#235; zemr&#235;s s&#235; tij t&#235; keqe dhe nuk pranon t&#235; m&#235; d&#235;gjoj&#235;.</p> 
<p><A NAME="an_16:13">16:13</A>&nbsp;Prandaj un&#235; do t'ju d&#235;boj nga ky vend n&#235; nj&#235; vend q&#235; as ju, as et&#235;rit tuaj nuk keni njohur dhe atje do t'u sh&#235;rbeni per&#235;ndive t&#235; tjera dit&#235;n e nat&#235;n, sepse un&#235; nuk do t'ju fal".</p> 
<p><A NAME="an_16:14">16:14</A>&nbsp;"Prandaj ja, po vijn&#235; dit&#235;t", thot&#235; Zoti, "n&#235; t&#235; cilat nuk do t&#235; thuhet m&#235;: "P&#235;r Zotin e gjall&#235; q&#235; nxori bijt&#235; e Izraelit nga vendi i Egjiptit",</p> 
<p><A NAME="an_16:15">16:15</A>&nbsp;por: "P&#235;r Zotin e gjall&#235; q&#235; nxori bijt&#235; e Izraelit nga vendi i veriut dhe nga t&#235;r&#235; vendet ku i kishte shp&#235;rndar&#235;". Dhe un&#235; do t'i &#231;oj p&#235;rs&#235;ri n&#235; vendin q&#235; u kisha dh&#235;n&#235; et&#235;rve t&#235; tyre.</p> 
<p><A NAME="an_16:16">16:16</A>&nbsp;Ja, un&#235; do t&#235; d&#235;rgoj nj&#235; num&#235;r t&#235; madh peshkatar&#235;sh p&#235;r t'i peshkuar", thot&#235; Zoti, "dhe pastaj do t&#235; d&#235;rgoj nj&#235; num&#235;r t&#235; madh gjahtar&#235;sh p&#235;r t'i gjuajtur n&#235; &#231;do mal, n&#235; &#231;do kod&#235;r dhe n&#235; t&#235; &#231;arat e shk&#235;mbinjve.</p> 
<p><A NAME="an_16:17">16:17</A>&nbsp;Sepse syt&#235; e mi jan&#235; mbi t&#235; gjitha rrug&#235;t e tyre, q&#235; nuk jan&#235; t&#235; fshehura nga fytyra ime, dhe paudh&#235;sit&#235; e tyre nuk mbeten t&#235; fshehura para syve t&#235; mi.</p> 
<p><A NAME="an_16:18">16:18</A>&nbsp;Para s&#235; gjithash do t'i shpaguaj dyfish p&#235;r paudh&#235;sin&#235; dhe m&#235;katin e tyre, sepse kan&#235; p&#235;rdhosur vendin tim me kufomat e idhujve t&#235; tyre t&#235; neveritsh&#235;m dhe e kan&#235; mbushur trash&#235;gimin&#235; time me gj&#235;rat e tyre t&#235; neveritshme".</p> 
<p><A NAME="an_16:19">16:19</A>&nbsp;O Zot, forca ime, kalaja ime dhe streha ime dit&#235;n e fatkeq&#235;sis&#235;, te ti do t&#235; vijn&#235; kombet nga skajet e tok&#235;s dhe do t&#235; thon&#235;: "Et&#235;rit tan&#235; kan&#235; trash&#235;guar vet&#235;m g&#235;njeshtra, kot&#235;si dhe gj&#235;ra q&#235; nuk vlejn&#235; asgj&#235;".</p> 
<p><A NAME="an_16:20">16:20</A>&nbsp;"A mundet t&#235; shpik&#235; njeriu per&#235;ndi, q&#235; n&#235; t&#235; v&#235;rtet&#235; nuk jan&#235; per&#235;ndi?</p> 
<p><A NAME="an_16:21">16:21</A>&nbsp;Prandaj ja, k&#235;t&#235; radh&#235; do t'u b&#235;j t&#235; njohur atyre, do t'u tregoj dor&#235;n time dhe fuqin&#235; time; dhe ata do t&#235; m&#235;sojn&#235; q&#235; emri im &#235;sht&#235; Zoti".</p> 
<p><A NAME="an_17:1">17:1</A>&nbsp;"M&#235;kati i Jud&#235;s &#235;sht&#235; shkruar me nj&#235; stilo hekuri, &#235;sht&#235; g&#235;rvishur me nj&#235; maj&#235; diamanti mbi rras&#235;n e zemr&#235;s s&#235; tyre dhe mbi brir&#235;t e altar&#235;ve tuaj.</p> 
<p><A NAME="an_17:2">17:2</A>&nbsp;Edhe djemt&#235; e tyre mbajn&#235; mend altar&#235;t dhe Asherim&#235;t e tyre pran&#235; drur&#235;ve t&#235; gjelb&#235;r mbi kodrat e larta.</p> 
<p><A NAME="an_17:3">17:3</A>&nbsp;O mali im n&#235; ara, un&#235; do t'ia braktis pla&#231;kitjes pasurit&#235; e tua, t&#235;r&#235; thesaret e tu dhe vendet e tua t&#235; larta, p&#235;r shkak t&#235; m&#235;katit q&#235; &#235;sht&#235; i pranish&#235;m n&#235; t&#235;r&#235; territorin t&#235;nd.</p> 
<p><A NAME="an_17:4">17:4</A>&nbsp;K&#235;shtu p&#235;r fajin t&#235;nd do t&#235; humbas&#235;sh trash&#235;gimin&#235; q&#235; t&#235; kisha dh&#235;n&#235; dhe do t&#235; b&#235;j q&#235; t'u sh&#235;rbesh armiqve t&#235; tu n&#235; nj&#235; vend q&#235; ti nuk e njeh, sepse keni ndezur nj&#235; zjarr n&#235; zem&#235;rimin tim, q&#235; do t&#235; flak&#235;roj&#235; gjithnj&#235;".</p> 
<p><A NAME="an_17:5">17:5</A>&nbsp;K&#235;shtu thot&#235; Zoti: "Mallkuar qoft&#235; njeriu q&#235; ka besim te njeriu dhe e b&#235;n nga mishi krahun e tij, dhe zemra e t&#235; cilit largohet nga Zoti!</p> 
<p><A NAME="an_17:6">17:6</A>&nbsp;Ai do t&#235; jet&#235; si nj&#235; bruk&#235; n&#235; shkret&#235;tir&#235;; kur vjen e mira, nuk ka p&#235;r ta par&#235;. Do t&#235; banoj&#235; n&#235; vende t&#235; thata n&#235; shkret&#235;tir&#235;, n&#235; nj&#235; tok&#235; t&#235; kripur pa banor&#235;.</p> 
<p><A NAME="an_17:7">17:7</A>&nbsp;Lum ai njeri q&#235; beson te Zoti dhe besimi i t&#235; cilit &#235;sht&#235; Zoti!</p> 
<p><A NAME="an_17:8">17:8</A>&nbsp;Ai do t&#235; jet&#235; si nj&#235; pem&#235; i mbjell&#235; pran&#235; ujit, q&#235; i shtrin rr&#235;nj&#235;t e tij gjat&#235; lumit. Nuk do ta ndjej&#235; kur vjen vapa dhe gjethet e tij do t&#235; mbeten t&#235; gjelbra; n&#235; vitin e that&#235;sir&#235;s nuk do t&#235; ket&#235;  asnj&#235; shqet&#235;sim dhe do t&#235; vazhdoj&#235; t&#235; mbaj&#235;  fryte.</p> 
<p><A NAME="an_17:9">17:9</A>&nbsp;Zemra g&#235;njehet m&#235; tep&#235;r se &#231;do gj&#235; tjet&#235;r dhe s&#235;muret n&#235; m&#235;nyr&#235; t&#235; pash&#235;rueshme; kush mund ta njoh&#235; at&#235;?</p> 
<p><A NAME="an_17:10">17:10</A>&nbsp;Un&#235;, Zoti, hetoj zemr&#235;n, v&#235; n&#235; prov&#235; mendjen p&#235;r t'i dh&#235;n&#235; secilit sipas rrug&#235;ve t&#235; tij, sipas frytit t&#235; veprimeve t&#235; tij.</p> 
<p><A NAME="an_17:11">17:11</A>&nbsp;Kush fiton pasuri n&#235; m&#235;nyr&#235; t&#235; padrejt&#235; &#235;sht&#235; si th&#235;ll&#235;za q&#235; ngroh vez&#235; q&#235; nuk i ka b&#235;r&#235; vet&#235;; n&#235; mes t&#235; dit&#235;ve t&#235; tij ka p&#235;r t'i l&#235;n&#235; dhe n&#235; fund do t&#235; gjendet i shushatur".</p> 
<p><A NAME="an_17:12">17:12</A>&nbsp;Froni i lavdis&#235; s&#235; shk&#235;lqyer q&#235; n&#235; fillim &#235;sht&#235; vendi i shenjt&#235;rores son&#235;.</p> 
<p><A NAME="an_17:13">17:13</A>&nbsp;O Zot, shpresa e Izraelit, t&#235;r&#235; ata q&#235; t&#235; braktisin do t&#235; turp&#235;rohen. "Ata q&#235; largohen nga un&#235; do t&#235; jen&#235; t&#235; shkruar n&#235; tok&#235;, sepse e kan&#235; braktisur Zotin, burimin e ujit t&#235; gjall&#235;".</p> 
<p><A NAME="an_17:14">17:14</A>&nbsp;Sh&#235;rom&#235;, o Zot, dhe do t&#235; sh&#235;rohem, shp&#235;tom&#235; dhe do t&#235; shp&#235;toj, sepse ti je lavdia ime.</p> 
<p><A NAME="an_17:15">17:15</A>&nbsp;Ja, ata m&#235; thon&#235;: "Ku &#235;sht&#235; fjala e Zotit? Le t&#235; realizohet tani!"</p> 
<p><A NAME="an_17:16">17:16</A>&nbsp;Megjithat&#235; un&#235; nuk refuzova t&#235; jem bariu i tyre duke t&#235; ndjekur ty, as d&#235;shirova dit&#235;n e kobshme. Ti e di at&#235; q&#235; doli nga goja ime, sepse b&#235;hej n&#235; pranin&#235; t&#235;nde.</p> 
<p><A NAME="an_17:17">17:17</A>&nbsp;Mos u b&#235;j p&#235;r mua nj&#235; frik&#235;; ti je streha ime dit&#235;n e fatkeq&#235;sis&#235;.</p> 
<p><A NAME="an_17:18">17:18</A>&nbsp;Qofshin t&#235; turp&#235;ruar p&#235;rndjek&#235;sit e mi, por mos qofsha un&#235; i turp&#235;ruar; qofshin t&#235; turp&#235;ruar ata, por mos qofsha i turp&#235;ruar un&#235;; sill mbi ta dit&#235;n e fatkeq&#235;sis&#235; dhe shkat&#235;rroji me nj&#235; shkat&#235;rrim t&#235; dyfisht&#235;!</p> 
<p><A NAME="an_17:19">17:19</A>&nbsp;K&#235;shtu m&#235; ka th&#235;n&#235; Zoti: "Shko dhe ndalu te porta e bijve t&#235; popullit, n&#235;p&#235;r t&#235; cil&#235;n hyjn&#235; dhe dalin mbret&#235;rit e Jud&#235;s dhe pran&#235; t&#235; gjitha portave t&#235; Jeruzalemit,</p> 
<p><A NAME="an_17:20">17:20</A>&nbsp;dhe u thuaj atyre: D&#235;gjoni fjal&#235;n e Zotit, o mbret&#235;r t&#235; Jud&#235;s, dhe t&#235;r&#235; Juda dhe ju t&#235; gjith&#235; banor&#235; t&#235; Jeruzalemit, q&#235; hyni n&#235;p&#235;r k&#235;to porta".</p> 
<p><A NAME="an_17:21">17:21</A>&nbsp;K&#235;shtu thot&#235; Zoti: "Kujdesuni p&#235;r veten tuaj dhe mos mbartni asnj&#235; pesh&#235; dhe mos e futni n&#235;p&#235;r portat e Jeruzalemit dit&#235;n e shtun&#235;.</p> 
<p><A NAME="an_17:22">17:22</A>&nbsp;Mos mbartni asnj&#235; pesh&#235; jasht&#235; sht&#235;pive tuaja dhe mos kryeni asnj&#235; pun&#235; dit&#235;n e shtun&#235;, por shenjt&#235;roni dit&#235;n e shtun&#235;, ashtu si&#231; i kam urdh&#235;ruar et&#235;rit tuaj.</p> 
<p><A NAME="an_17:23">17:23</A>&nbsp;Por ata nuk d&#235;gjuan as i vun&#235; veshin, por ngurt&#235;suan zverkun e tyre p&#235;r t&#235; mos d&#235;gjuar dhe p&#235;r t&#235; mos pranuar m&#235;sime.</p> 
<p><A NAME="an_17:24">17:24</A>&nbsp;K&#235;shtu do t&#235; ndodh&#235; q&#235;, n&#235; qoft&#235; se do t&#235; d&#235;gjoni me kujdes", thot&#235; Zoti, "n&#235; rast se b&#235;ni q&#235; t&#235; mos hyj&#235; asnj&#235; pesh&#235; n&#235;p&#235;r portat e k&#235;tij qyteti dit&#235;n e shtun&#235;, por do ta shenjt&#235;roni dit&#235;n e shtun&#235;  dhe nuk do t&#235; b&#235;ni asnj&#235; pun&#235; gjat&#235; asaj  dite,</p> 
<p><A NAME="an_17:25">17:25</A>&nbsp;at&#235;her&#235; mbret&#235;rit dhe princat q&#235; rrin&#235; ulur mbi fronin e Davidit do t&#235; hyjn&#235; nga portat e k&#235;tij qyteti t&#235; hipur mbi qerre dhe mbi kuaj, ata, princat e tyre, njer&#235;zit e Jud&#235;s dhe banor&#235;t e Jeruzalemit; dhe ky qytet do t&#235; banohet p&#235;rjet&#235;.</p> 
<p><A NAME="an_17:26">17:26</A>&nbsp;Do t&#235; vijn&#235; pastaj nga qytetet e Jud&#235;s, nga rrethinat e Jeruzalemit, nga vendi i Beniaminit, nga ult&#235;sira, nga malet dhe nga Negevi, duke sjell&#235; olokauste, flijime, blatime ushqimore dhe temjan dhe  duke ofruar flijime fal&#235;nderimi n&#235; sht&#235;pin&#235;  e Zotit.</p> 
<p><A NAME="an_17:27">17:27</A>&nbsp;Por n&#235; rast se nuk do t&#235; m&#235; d&#235;gjoni, duke shenjt&#235;ruar dit&#235;n e shtun&#235;: duke mos mbartur pesha dhe duke mos i futur n&#235;p&#235;r portat e Jeruzalemit dit&#235;n e shtun&#235;, un&#235; do t&#235; ndez nj&#235; zjarr n&#235; portat e tij;  ai do t&#235; p&#235;rpij&#235; pallatet e Jeruzalemit dhe  nuk do t&#235; shuhet".</p> 
<p><A NAME="an_18:1">18:1</A>&nbsp;Fjala iu drejtua Jeremias nga Zoti, duke i th&#235;n&#235;:</p> 
<p><A NAME="an_18:2">18:2</A>&nbsp;"&#199;ohu dhe zbrit n&#235; sht&#235;pin&#235; e po&#231;arit, dhe atje do t&#235; d&#235;gjosh fjal&#235;t e mia".</p> 
<p><A NAME="an_18:3">18:3</A>&nbsp;At&#235;her&#235; un&#235; zbrita n&#235; sht&#235;pin&#235; e po&#231;arit, dhe ja ai po b&#235;nte nj&#235; pun&#235; te rrota.</p> 
<p><A NAME="an_18:4">18:4</A>&nbsp;Por po&#231;i q&#235; po b&#235;nte me argjil&#235;n u prish n&#235; duart e po&#231;arit. K&#235;shtu duke e filluar p&#235;rs&#235;ri pun&#235;n, ai b&#235;ri me t&#235; nj&#235; po&#231; tjet&#235;r, q&#235; iu duk i mir&#235; atij.</p> 
<p><A NAME="an_18:5">18:5</A>&nbsp;At&#235;her&#235; fjala e Zotit m'u drejtua duke th&#235;n&#235;:</p> 
<p><A NAME="an_18:6">18:6</A>&nbsp;"O sht&#235;pi e Izraelit, a nuk mund t&#235; b&#235;j un&#235; me ju, ashtu si&#231; b&#235;ri ky po&#231;ar?", thot&#235; Zoti. "Ja, ashtu si &#235;sht&#235; argjila n&#235; duart e po&#231;arit, k&#235;shtu jeni ju n&#235; duart e mia, o sht&#235;pi e Izraelit!</p> 
<p><A NAME="an_18:7">18:7</A>&nbsp;Nga nj&#235; her&#235; p&#235;r nj&#235; komb dhe p&#235;r nj&#235; mbret&#235;ri, un&#235; flas dhe them se duhet &#231;rr&#235;njosur, rr&#235;zuar dhe shkat&#235;rruar;</p> 
<p><A NAME="an_18:8">18:8</A>&nbsp;por n&#235; rast se ai komb kund&#235;r t&#235; cilit kam folur heq dor&#235; nga lig&#235;sia e tij, un&#235; pendohem p&#235;r t&#235; keqen q&#235; kisha menduar t'i b&#235;ja.</p> 
<p><A NAME="an_18:9">18:9</A>&nbsp;Her&#235; tjet&#235;r p&#235;r nj&#235; komb dhe p&#235;r nj&#235; mbret&#235;ri, un&#235; flas p&#235;r nd&#235;rtim dhe p&#235;r t&#235; mbjella;</p> 
<p><A NAME="an_18:10">18:10</A>&nbsp;por n&#235; rast se ai komb ose ajo mbret&#235;ri b&#235;n at&#235; q&#235; &#235;sht&#235; e keqe n&#235; syt&#235; e mi, duke mos e d&#235;gjuar z&#235;rin tim, un&#235; pendohem p&#235;r t&#235; mir&#235;n q&#235; i kisha premtuar t'i b&#235;ja.</p> 
<p><A NAME="an_18:11">18:11</A>&nbsp;Prandaj tani folu njer&#235;zve t&#235; Jud&#235;s dhe banor&#235;ve t&#235; Jeruzalemit, dhe u thuaj: K&#235;shtu thot&#235; Zoti: Ja, un&#235; kam p&#235;rgatitur kund&#235;r jush t&#235; keqen dhe nj&#235; plan kund&#235;r jush. Tani le t&#235; heq&#235; dor&#235; secili</p> 
<p><A NAME="an_18:12">18:12</A>&nbsp;Por ata thon&#235;: "&#201;sht&#235; e kot&#235;; ne duam t&#235; ecim duke ndjekur mendimet tona dhe d&#235;shirojm&#235; t&#235; veprojm&#235; sipas kryene&#231;&#235;sis&#235; s&#235; zemr&#235;s son&#235; t&#235; keqe.</p> 
<p><A NAME="an_18:13">18:13</A>&nbsp;Prandaj k&#235;shtu thot&#235; Zoti: "Pyesni, pra, midis kombeve kush ka d&#235;gjuar gj&#235;ra t&#235; tilla. Virgj&#235;resha e Izraelit ka b&#235;r&#235; nj&#235; gj&#235; t&#235; llahtarshme.</p> 
<p><A NAME="an_18:14">18:14</A>&nbsp;A do t&#235; zhduket vall&#235; bora e Libanit nga shk&#235;mbinjt&#235; q&#235; lartohen p&#235;rmbi vendin?, ose a do t&#235; thahen vall&#235; ujrat e rrjedhsh&#235;m t&#235; ftohta t&#235; nj&#235; toke t&#235; huaj?</p> 
<p><A NAME="an_18:15">18:15</A>&nbsp;Megjithat&#235; populli im m&#235; ka harruar; u djegin temjan idhujve t&#235; kot&#235;, q&#235; i kan&#235; b&#235;r&#235; t&#235; pengohen n&#235; rrug&#235;t e tyre, n&#235; shtigjet e lashta, p&#235;r t&#235; ecur n&#235; rrug&#235;t dyt&#235;sore dhe jo n&#235; rrug&#235;n kryesore,</p> 
<p><A NAME="an_18:16">18:16</A>&nbsp;duke e b&#235;r&#235; vendin e tyre nj&#235; shkat&#235;rrim, nj&#235; objekt talljeje t&#235; vashdueshme; k&#235;shtu q&#235; t&#235;r&#235; ata q&#235; do t&#235; kalojn&#235; andej do t&#235; mbeten t&#235; habitur dhe do t&#235; tundin kok&#235;n.</p> 
<p><A NAME="an_18:17">18:17</A>&nbsp;Un&#235; do t'i shp&#235;rndaj p&#235;rpara armikut ashtu si vepron era e lindjes. Dit&#235;n e mjerimit t&#235; tyre do t'u tregoj kurrizin dhe jo fytyr&#235;n".</p> 
<p><A NAME="an_18:18">18:18</A>&nbsp;Pastaj ata than&#235;: "Ejani dhe t&#235; kurdisim komplote kund&#235;r Jeremias, sepse ligji nuk do t'i mungoj&#235; priftit as k&#235;shilla t&#235; urtit dhe as fjala profetit. Ejani, ta godasim me gjuh&#235;n dhe t&#235; mos i kushtojm&#235; kujdes asnj&#235;r&#235;s prej fjal&#235;ve t&#235; tij".</p> 
<p><A NAME="an_18:19">18:19</A>&nbsp;Kushtom&#235; kujdes, o Zot, dhe d&#235;gjo z&#235;rin e atyre q&#235; grinden me mua.</p> 
<p><A NAME="an_18:20">18:20</A>&nbsp;A shp&#235;rblehet vall&#235; e mira me t&#235; keqen? Sepse ata i kan&#235; hapur nj&#235; grop&#235; jet&#235;s sime. Kujto se jam paraqitur para teje p&#235;r t&#235; folur n&#235; favor t&#235; tyre dhe p&#235;r t&#235; larguar prej tyre zem&#235;rimin t&#235;nd.</p> 
<p><A NAME="an_18:21">18:21</A>&nbsp;Prandaj braktisi uris&#235; bijt&#235; e tyre dhe jepi n&#235; pushtetin e shpat&#235;s; grat&#235; e tyre mbetshin pa f&#235;mij&#235; dhe t&#235; veja, burrat e tyre u plagosshin p&#235;r vdekje; t&#235; rinjt&#235; e tyre u vrafshin nga shpata n&#235; betej&#235;.</p> 
<p><A NAME="an_18:22">18:22</A>&nbsp;U d&#235;gjoft&#235; nj&#235; britm&#235; nga sht&#235;pit&#235; e tyre, kur do t&#235; l&#235;shosh papritmas mbi ta nj&#235; aradhe ushtar&#235;sh, sepse kan&#235; hapur nj&#235; grop&#235; p&#235;r t&#235; m&#235; kapur dhe kan&#235; ngritur leqe te k&#235;mb&#235;t e mia.</p> 
<p><A NAME="an_18:23">18:23</A>&nbsp;Por ti o Zot, i njeh t&#235;r&#235; q&#235;llimet e tyre kund&#235;r meje p&#235;r t&#235; shkaktuar vdekjen time; mos ua fal paudh&#235;sin&#235; e tyre, mos fshij m&#235;katin e tyre nga prania jote. U rr&#235;zofshin para teje. Trajtoji ashp&#235;r dit&#235;n e zem&#235;rimit t&#235;nd.</p> 
<p><A NAME="an_19:1">19:1</A>&nbsp;K&#235;shtu ka th&#235;n&#235; Zoti: "Shko e bli nj&#235; po&#231; balte p&#235;r uj&#235;; pastaj merr disa pleq nga populli dhe disa pleq nga prift&#235;rinjt&#235;</p> 
<p><A NAME="an_19:2">19:2</A>&nbsp;dhe dil n&#235; drejtim t&#235; lugin&#235;s s&#235; birit t&#235; Hinomit q&#235; ndodhet n&#235; hyrje t&#235; Port&#235;s s&#235; po&#231;eris&#235; dhe aty shpall fjal&#235;t q&#235; do t&#235; t&#235; them.</p> 
<p><A NAME="an_19:3">19:3</A>&nbsp;Do t&#235; thuash k&#235;shtu: D&#235;gjoni fjal&#235;n e Zotit, o mbret i Jud&#235;s dhe banor&#235; t&#235; Jeruzalemit. K&#235;shtu thot&#235; Zoti i ushtrive, Per&#235;ndia i Izraelit: Ja, un&#235; do t&#235; sjell mbi k&#235;t&#235; vend nj&#235; fatkeq&#235;si t&#235; till&#235; q&#235;  do t&#235; b&#235;j&#235; t&#235; shungullojn&#235; vesh&#235;t e cilitdo  q&#235; do ta d&#235;gjoj&#235;,</p> 
<p><A NAME="an_19:4">19:4</A>&nbsp;sepse m&#235; kan&#235; braktisur, kan&#235; p&#235;rdhosur k&#235;t&#235; vend dhe u kan&#235; djegur temjan per&#235;ndive t&#235; tjera, q&#235; nuk i njihnin as ata vet&#235;, as et&#235;rit e tyre, as mbret&#235;rit e Jud&#235;s, dhe e kan&#235; mbushur k&#235;t&#235; vend me gjakun e t&#235; pafajm&#235;ve;</p> 
<p><A NAME="an_19:5">19:5</A>&nbsp;i kan&#235; nd&#235;rtuar vendet e larta Baalit p&#235;r t&#235; djegur bijt&#235; e tyre n&#235; zjarr si olokaust Baalit, gj&#235; q&#235; nuk kisha urdh&#235;ruar dhe p&#235;r t&#235; cil&#235;n nuk kisha folur kurr&#235; dhe nuk m&#235; kishte shkuar nd&#235;r mend.</p> 
<p><A NAME="an_19:6">19:6</A>&nbsp;Prandaj ja, dit&#235;t po vijn&#235;", thot&#235; Zoti, "kur ky vend nuk do t&#235; quhet m&#235; "Tofet", as "Lugina e birit t&#235; Hinomit", por "Lugina e masakr&#235;s".</p> 
<p><A NAME="an_19:7">19:7</A>&nbsp;Un&#235; do t'i b&#235;j t&#235; kota q&#235;llimet e Jud&#235;s dhe t&#235; Jeruzalemit n&#235; k&#235;t&#235; vend dhe do t&#235; b&#235;j q&#235; t&#235; rr&#235;zohen nga shpata p&#235;rpara armiqve t&#235; tyre, dhe nga dora e atyre q&#235; k&#235;rkojn&#235; jet&#235;n e tyre, dhe do t'ua jap  kufomat e tyre si ushqim shpend&#235;ve t&#235; qiellit  dhe kafsh&#235;ve t&#235; tok&#235;s.</p> 
<p><A NAME="an_19:8">19:8</A>&nbsp;Do ta katandis k&#235;t&#235; qytet n&#235; nj&#235; shkat&#235;rrim dhe n&#235; nj&#235; objekt talljeje; kushdo q&#235; do t'i kaloj&#235; pran&#235; do t&#235; mbetet i habitur dhe do t&#235; filloj&#235; t&#235; fishk&#235;lloj&#235; p&#235;r t&#235;r&#235; plag&#235;t e tij.</p> 
<p><A NAME="an_19:9">19:9</A>&nbsp;Do t&#235; b&#235;j t&#235; han&#235; mishin e bijve t&#235; tyre dhe mishin e bijave t&#235; tyre dhe do t&#235; han&#235; mishin e nj&#235;ri tjetrit gjat&#235; rrethimit dhe shtr&#235;nges&#235;s n&#235; t&#235; cilat do t'i ngushtojn&#235; armiqt&#235; e tyre dhe ata q&#235; k&#235;rkojn&#235; jet&#235;n e tyre.</p> 
<p><A NAME="an_19:10">19:10</A>&nbsp;Pastaj do t&#235; thyesh po&#231;in n&#235; prani t&#235; atyre njer&#235;zve q&#235; do t&#235; ken&#235; ardhur me ty</p> 
<p><A NAME="an_19:11">19:11</A>&nbsp;dhe do t'u thuash atyre: K&#235;shtu thot&#235; Zoti i ushtrive: K&#235;shtu do t&#235; cop&#235;toj k&#235;t&#235; popull dhe k&#235;t&#235; qytet, ashtu si cop&#235;tohet nj&#235; po&#231; balte, q&#235; nuk mund t&#235; ndreqet m&#235;; at&#235;her&#235; do t'i varrosin t&#235; vdekurit  n&#235; Tofet, sepse nuk do t&#235; ket&#235; m&#235; vend  p&#235;r t'i varrosur.</p> 
<p><A NAME="an_19:12">19:12</A>&nbsp;K&#235;shtu do t&#235; veproj n&#235; k&#235;t&#235; vend, thot&#235; Zoti, dhe me banor&#235;t e tij, duke e b&#235;r&#235; k&#235;t&#235; qytet si Tofeti.</p> 
<p><A NAME="an_19:13">19:13</A>&nbsp;Sht&#235;pit&#235; e Jeruzalemit dhe sht&#235;pit&#235; e mbret&#235;rve t&#235; Jud&#235;s do t&#235; jen&#235; t&#235; papastra ashtu si vendi i Tofetit q&#235; jan&#235; t&#235; gjitha sht&#235;pit&#235; mbi &#231;atit&#235; e t&#235; cilave i kan&#235; djegur temjan t&#235;r&#235; ushtris&#235; s&#235; qiellit  dhe u kan&#235; b&#235;r&#235; libacione per&#235;ndive t&#235;  tjera".</p> 
<p><A NAME="an_19:14">19:14</A>&nbsp;Pastaj Jeremia u kthye nga Tofeti, ku Zoti e kishte d&#235;rguar t&#235; profetizonte, u ndal tek oborri i sht&#235;pis&#235; t&#235; Zotit dhe i tha t&#235;r&#235; popullit:</p> 
<p><A NAME="an_19:15">19:15</A>&nbsp;"K&#235;shtu thot&#235; Zoti i ushtrive, Per&#235;ndia i Izraelit: Ja, un&#235; po sjell mbi k&#235;t&#235; qytet dhe mbi t&#235; gjitha lagjet e tij t&#235; jashtme t&#235;r&#235; t&#235; keqen q&#235; shqiptova kund&#235;r tij, sepse kan&#235; fort&#235;suar qaf&#235;n e tyre p&#235;r t&#235; mos d&#235;gjuar fjal&#235;t e mia".</p> 
<p><A NAME="an_20:1">20:1</A>&nbsp;Pashhuri, bir i Imerit, prift dhe shef i kryeintendent&#235;ve n&#235; sht&#235;pin&#235; e Zotit, d&#235;gjoi Jeremian q&#235; profetizonte k&#235;to gj&#235;ra.</p> 
<p><A NAME="an_20:2">20:2</A>&nbsp;At&#235;her&#235; Pashhuri rrahu profetin Jeremia dhe e futi n&#235; burgun q&#235; ndodhej n&#235; port&#235;n e sip&#235;rme t&#235; Beniaminit pran&#235; sht&#235;pis&#235; t&#235; Zotit.</p> 
<p><A NAME="an_20:3">20:3</A>&nbsp;T&#235; nes&#235;rmen Pashhuri e nxori nga burgu Jeremian. Jeremia i tha: "Zoti nuk t&#235; quan m&#235; Pashhur, por Magor-Misabib.</p> 
<p><A NAME="an_20:4">20:4</A>&nbsp;Sepse k&#235;shtu thot&#235; Zoti: Ja, un&#235; do t&#235; t&#235; braktis ty dhe t&#235;r&#235; shok&#235;t e tu n&#235; dor&#235; t&#235; tmerrit; ata do t&#235; bien nga shpata e armiqve t&#235; tyre dhe syt&#235; e tu kan&#235; p&#235;r ta par&#235;. Do ta jap t&#235;r&#235; Jud&#235;n n&#235; duart  e mbretit t&#235; Babilonis&#235;, q&#235; do t'i &#231;oj&#235; n&#235;  rob&#235;ri n&#235; Babiloni dhe do t'i godas&#235; me shpat&#235;.</p> 
<p><A NAME="an_20:5">20:5</A>&nbsp;P&#235;rve&#231; k&#235;saj t&#235;r&#235; pasurit&#235; e k&#235;tij qyteti, t&#235;r&#235; prodhimin e mundit t&#235; tij dhe t&#235; gjitha sendet e tij t&#235; &#231;muara, po, do t'i jap t&#235;r&#235; thesaret e mbret&#235;rve t&#235; Jud&#235;s n&#235; dor&#235; t&#235; armiqve t&#235; tyre q&#235; do t'i  pla&#231;kisin, do t'i marrin dhe do t'i &#231;ojn&#235; n&#235;  Babiloni.</p> 
<p><A NAME="an_20:6">20:6</A>&nbsp;Dhe ti, Pashhur, dhe t&#235;r&#235; ata q&#235; banojn&#235; n&#235; sht&#235;pin&#235; t&#235;nde, do t&#235; shkoni n&#235; rob&#235;ri; do t&#235; shkosh n&#235; Babiloni, aty ke p&#235;r t&#235; vdekur dhe aty ke p&#235;r t'u varrosur, ti dhe t&#235;r&#235; miqt&#235; e tu t&#235; cil&#235;ve u ke profetizuar g&#235;njeshtra".</p> 
<p><A NAME="an_20:7">20:7</A>&nbsp;Ti m&#235; ke bindur, o Zot, dhe un&#235; e lash&#235; veten t&#235; bindem; ti je m&#235; i fort&#235; se un&#235; dhe fitove. Jam b&#235;r&#235; objekt talljesh &#231;do dit&#235;; kushdo tallet me mua.</p> 
<p><A NAME="an_20:8">20:8</A>&nbsp;Sepse sa her&#235; q&#235; flas, un&#235; b&#235;rtas dhe shpall: "Dhun&#235; dhe pla&#231;kitje!". Po, fjala e Zotit &#235;sht&#235; p&#235;r mua nj&#235; shkak turpi dhe talljeje &#231;do dit&#235;.</p> 
<p><A NAME="an_20:9">20:9</A>&nbsp;At&#235;her&#235; un&#235; thash&#235;: "Nuk do ta p&#235;rmend m&#235; dhe nuk do t&#235; flas m&#235; n&#235; em&#235;r t&#235; tij". Por fjala e tij ishte n&#235; zemr&#235;n time si nj&#235; zjarr flak&#235;rues, i mbyllur n&#235; kockat e mia; p&#235;rpiqesha ta p&#235;rmbaja, por nuk mundesha.</p> 
<p><A NAME="an_20:10">20:10</A>&nbsp;D&#235;gjoja shpifjet e shum&#235; vetave: "Tmerr rreth e qark! Paditeni dhe do ta padisim!". T&#235;r&#235; ata me t&#235; cil&#235;t jetoja n&#235; paqe prisnin q&#235; un&#235; t&#235; pengohesha dhe thonin: "Ndofta do t&#235; bindet, k&#235;shtu ne do  t&#235; kemi ep&#235;rsi mbi t&#235; dhe do t&#235; hakmerremi  kund&#235;r tij".</p> 
<p><A NAME="an_20:11">20:11</A>&nbsp;Por Zoti &#235;sht&#235; me mua si nj&#235; hero i fuqish&#235;m; prandaj ndjek&#235;sit e mi do t&#235; pengohen dhe nuk do t&#235; ken&#235; ep&#235;rsi; do t&#235; turp&#235;rohen me t&#235; madhe, sepse nuk do t'ia dalin mban&#235;; turpi i tyre do t&#235; jet&#235; i p&#235;rjetsh&#235;m dhe nuk do t&#235; harrohet.</p> 
<p><A NAME="an_20:12">20:12</A>&nbsp;Por ti, o Zot i ushtrive, q&#235; provon t&#235; drejtin dhe heton mendjen dhe zemr&#235;n, tregom&#235; hakmarrjen t&#235;nde mbi ta, sepse ty t&#235; kam besuar &#231;&#235;shtjen time.</p> 
<p><A NAME="an_20:13">20:13</A>&nbsp;K&#235;ndojini Zotit, l&#235;vdoni Zotin, sepse ka &#231;liruar jet&#235;n e nevojtarit nga dora e keqb&#235;r&#235;sve.</p> 
<p><A NAME="an_20:14">20:14</A>&nbsp;Mallkuar qoft&#235; dita n&#235; t&#235; cil&#235;n linda! Mos qoft&#235; e bekuar dita n&#235; t&#235; cil&#235;n n&#235;na ime m&#235; lindi!</p> 
<p><A NAME="an_20:15">20:15</A>&nbsp;Mallkuar qoft&#235; njeriu q&#235; i shpuri lajmin atit tim, duke th&#235;n&#235;: "T&#235; ka lindur nj&#235; bir mashkull", gj&#235; q&#235; e mbushi me g&#235;zim.</p> 
<p><A NAME="an_20:16">20:16</A>&nbsp;Qoft&#235; ai njeri si qytetet q&#235; Zoti ka shkat&#235;rruar pa kurrfar&#235; keqardhje. D&#235;gjoft&#235; klithm&#235;n n&#235; m&#235;ngjes dhe zhurmat e luft&#235;s n&#235; mesdit&#235;,</p> 
<p><A NAME="an_20:17">20:17</A>&nbsp;sepse nuk m&#235; kan&#235; b&#235;r&#235; t&#235; vdes n&#235; bark t&#235; n&#235;n&#235;s; k&#235;shtu n&#235;na ime do t&#235; ishte varri im dhe barku i saj i ngarkuar p&#235;r gjithnj&#235;.</p> 
<p><A NAME="an_20:18">20:18</A>&nbsp;Pse kam dal&#235; nga barku i n&#235;n&#235;s, p&#235;r t&#235; par&#235; vuajtje, dhembje dhe p&#235;r t'i mbaruar dit&#235;t e mia me turp?</p> 
<p><A NAME="an_21:1">21:1</A>&nbsp;Fjala q&#235; iu drejtua Jeremias nga Zoti, kur mbreti Sedekia i d&#235;rgoi Pashhurin, birin e Malkiahut dhe Sofonien, birin e Malklahut, priftit, p&#235;r t'i th&#235;n&#235;:</p> 
<p><A NAME="an_21:2">21:2</A>&nbsp;"Konsulto, pra, p&#235;r ne Zotin, sepse Nebukadnetsari, mbreti i Babilonis&#235;, b&#235;n luft&#235; kund&#235;r nesh. Ndofta Zoti do t&#235; veproj&#235; me ne sipas t&#235; gjitha mrekullive t&#235; tij, dhe ai do t&#235; t&#235;rhiqet nga ne".</p> 
<p><A NAME="an_21:3">21:3</A>&nbsp;At&#235;her&#235; Jeremia u tha atyre: "Do t'i thoni k&#235;shtu Sekedias:</p> 
<p><A NAME="an_21:4">21:4</A>&nbsp;K&#235;shtu thot&#235; Zoti, Per&#235;ndia i Izraelit: Ja, un&#235; do t&#235; b&#235;j q&#235; t&#235; t&#235;rhiqen arm&#235;t e luft&#235;s q&#235; jan&#235; n&#235; duart tuaja, me t&#235; cilat po luftoni kund&#235;r mbretit t&#235; Babilonis&#235;, kund&#235;r Kaldeasve q&#235; ju rrethojn&#235;  jasht&#235; mureve, dhe do t'i grumbulloj n&#235; mes  t&#235; k&#235;tij qyteti.</p> 
<p><A NAME="an_21:5">21:5</A>&nbsp;Un&#235; vet&#235; do t&#235; luftoj kund&#235;r jush me dor&#235;n e shtrir&#235; dhe me krah&#235; t&#235; fuqish&#235;m, me zem&#235;rim, me t&#235;rbim dhe me indinjat&#235; t&#235; madhe.</p> 
<p><A NAME="an_21:6">21:6</A>&nbsp;Do t'i q&#235;lloj banor&#235;t e k&#235;tij qyteti, si njer&#235;zit ashtu edhe kafsh&#235;t; ata do t&#235; vdesin nga nj&#235; murtaj&#235; e madhe.</p> 
<p><A NAME="an_21:7">21:7</A>&nbsp;Mbas k&#235;saj", thot&#235; Zoti, "do t&#235; jap Sedekian, mbretin e Jud&#235;s, dhe sh&#235;rb&#235;tor&#235;t e tij, popullin dhe ata q&#235; n&#235; k&#235;t&#235; qytet do t&#235; ken&#235; shp&#235;tuar nga murtaja, nga shpata nga uria, n&#235; dor&#235; t&#235; Nebukadnetsarit,  mbretit t&#235; Babilonis&#235;, n&#235; dor&#235; t&#235; armiqve  t&#235; tyre dhe n&#235; dor&#235; t&#235; atyre q&#235; k&#235;rkojn&#235; jet&#235;n e tyre. Ai do t'i vras&#235; me shpat&#235;: nuk ka p&#235;r t'i falur, as nuk do t'i vij&#235; keq dhe as nuk do t&#235; ket&#235; m&#235;shir&#235;  p&#235;r ta.</p> 
<p><A NAME="an_21:8">21:8</A>&nbsp;Dhe k&#235;tij populli do t'i thuash: K&#235;shtu thot&#235; Zoti: Ja, un&#235; v&#235; para jush rrug&#235;n e jet&#235;s dhe rrug&#235;n e vdekjes.</p> 
<p><A NAME="an_21:9">21:9</A>&nbsp;Ai q&#235; mbetet n&#235; k&#235;t&#235; qytet ka p&#235;r t&#235; vdekur nga shpata, nga uria dhe nga murtaja; por ai q&#235; ka p&#235;r t&#235; dal&#235; dhe do t'u dor&#235;zohet Kaldeasve q&#235; ju rrethojn&#235; ka p&#235;r t&#235; jetuar dhe do t&#235; ket&#235; si pre jet&#235;n e tij.</p> 
<p><A NAME="an_21:10">21:10</A>&nbsp;Sepse un&#235; e kam kthyer fytyr&#235;n time kund&#235;r k&#235;tij qyteti p&#235;r fat t&#235; keq dhe jo p&#235;r t&#235; mir&#235;", thot&#235; Zoti. "Ai do t'i jepet n&#235; dor&#235; mbretit t&#235; Babilonis&#235; dhe ai do ta djeg&#235; me zjarr".</p> 
<p><A NAME="an_21:11">21:11</A>&nbsp;N&#235; sht&#235;pin&#235; e mbret&#235;rve t&#235; Jud&#235;s do t&#235; thuash: "D&#235;gjoni fjal&#235;n e Zotit:</p> 
<p><A NAME="an_21:12">21:12</A>&nbsp;O sht&#235;pia e Davidit", k&#235;shtu thot&#235; Zoti: "Ushtroni drejt&#235;sin&#235; q&#235; n&#235; m&#235;ngjes dhe &#231;liroheni at&#235; q&#235; e kan&#235; vjedhur nga dora e shtyp&#235;sit, me q&#235;llim q&#235; zem&#235;rimi im t&#235; mos shp&#235;rthej&#235; si zjarr dhe t&#235; djeg&#235;  pa qen&#235; njeri n&#235; gjendje ta shuaj&#235;, p&#235;r t&#235;  shkak t&#235; lig&#235;sis&#235; s&#235; veprimeve tuaja.</p> 
<p><A NAME="an_21:13">21:13</A>&nbsp;Ja ku jam kund&#235;r teje, o banuese e lugin&#235;s, shk&#235;mb i fush&#235;s", thot&#235; Zoti. "Ju q&#235; thoni: "Kush do t&#235; zbres&#235; kund&#235;r nesh? Kush ka p&#235;r t&#235; hyr&#235; n&#235; banesat tona?",</p> 
<p><A NAME="an_21:14">21:14</A>&nbsp;un&#235; do t'ju d&#235;noj sipas frytit t&#235; veprimeve tuaja", thot&#235; Zoti, "dhe do t'i v&#235; zjarr pyllit t&#235; tij, q&#235; do t&#235; gllab&#235;roj&#235; t&#235; gjitha gj&#235;rat q&#235; ka p&#235;rreth".</p> 
<p><A NAME="an_22:1">22:1</A>&nbsp;K&#235;shtu thot&#235; Zoti: "Zbrit n&#235; sht&#235;pin&#235; e mbretit t&#235; Jud&#235;s dhe aty shqipto k&#235;to fjal&#235;,</p> 
<p><A NAME="an_22:2">22:2</A>&nbsp;duke th&#235;n&#235;: D&#235;gjo fjal&#235;n e Zotit, o mbret i Jud&#235;s, q&#235; rri ulur mbi fronin e Davidit, ti, sh&#235;rb&#235;tor&#235;t e tu dhe populli yt, q&#235; hyni n&#235;p&#235;r k&#235;to porta.</p> 
<p><A NAME="an_22:3">22:3</A>&nbsp;K&#235;shtu thot&#235; Zoti: Veproni me ndershm&#235;ri dhe drejt&#235;si, &#231;lirojeni at&#235; q&#235; e kan&#235; vjedhur nga dora e shtyp&#235;sit, mos i bini m&#235; qaf&#235; dhe mos ushtroni dhun&#235; kund&#235;r t&#235; huajit, jetimit dhe gruas s&#235; ve dhe mos derdhni gjak t&#235; pafajm&#235; n&#235; k&#235;t&#235; vend.</p> 
<p><A NAME="an_22:4">22:4</A>&nbsp;Sepse, po t'u p&#235;rmbahemi t&#235;r&#235;sisht k&#235;tyre fjal&#235;ve, at&#235;her&#235; mbret&#235;rit e ulur mbi fronin e Davidit do t&#235; hyjn&#235; n&#235;p&#235;r portat e k&#235;saj sht&#235;pie, t&#235; hipur mbi qerre dhe mbi kuaj, ata vet&#235;, sh&#235;rb&#235;tor&#235;t e tyre dhe populli i tyre.</p> 
<p><A NAME="an_22:5">22:5</A>&nbsp;Por n&#235; rast se nuk do t&#235; d&#235;gjoni k&#235;to fjal&#235;, un&#235; betohem p&#235;r veten time", thot&#235; Zoti, "q&#235; kjo sht&#235;pi do t&#235; shkretohet".</p> 
<p><A NAME="an_22:6">22:6</A>&nbsp;Sepse k&#235;shtu thot&#235; Zoti p&#235;r sht&#235;pin&#235; e mbretit t&#235; Jud&#235;s: "Ti ishe p&#235;r mua si Galaadi, si maja e Libanit. Por un&#235; do t&#235; t&#235; katandis me siguri n&#235; nj&#235; vend t&#235; shkret&#235;, n&#235; nj&#235; qytet pa banor&#235;.</p> 
<p><A NAME="an_22:7">22:7</A>&nbsp;Po p&#235;rgatis kund&#235;r teje shkat&#235;rrues, secili me arm&#235;t e tij; ata do t&#235; rr&#235;zojn&#235; kedrat e tu m&#235; t&#235; mir&#235; dhe do t'i hedhin n&#235; zjarr.</p> 
<p><A NAME="an_22:8">22:8</A>&nbsp;Shum&#235; kombe do t&#235; kalojn&#235; pran&#235; k&#235;tij qyteti dhe do t'i thon&#235; nj&#235;ri tjetrit: "Pse Zoti e ka trajtuar k&#235;shtu k&#235;t&#235; qytet t&#235; madh?".</p> 
<p><A NAME="an_22:9">22:9</A>&nbsp;Dhe do t&#235; p&#235;rgjigjen: "Sepse e kan&#235; braktisur bes&#235;lidhjen me Zotin, Per&#235;ndin&#235; e tyre, dhe kan&#235; r&#235;n&#235; p&#235;rmbys para per&#235;ndive t&#235; tjera dhe u kan&#235; sh&#235;rbyer".</p> 
<p><A NAME="an_22:10">22:10</A>&nbsp;Mos qani p&#235;r t&#235; vdekurin, mos mbani zi p&#235;r t&#235;, por qani me hidh&#235;rim t&#235; madh p&#235;r at&#235; q&#235; niset, sepse nuk do t&#235; kthehet m&#235; dhe nuk e ka p&#235;r t&#235; par&#235; m&#235; vendin ku ka lindur.</p> 
<p><A NAME="an_22:11">22:11</A>&nbsp;Sepse k&#235;shtu thot&#235; Zoti p&#235;r Shalumin, birin e Josias, mbret i Jud&#235;s, q&#235; mbret&#235;ron n&#235; vend t&#235; Josias atit t&#235; tij dhe q&#235; ka dal&#235; nga ky vend: "Ai nuk do t&#235; kthehet m&#235;,</p> 
<p><A NAME="an_22:12">22:12</A>&nbsp;por do t&#235; vdes&#235; n&#235; vendin ku e kan&#235; &#231;uar n&#235; rob&#235;ri dhe nuk ka p&#235;r ta par&#235; m&#235; k&#235;t&#235; vend".</p> 
<p><A NAME="an_22:13">22:13</A>&nbsp;Mjer&#235; ai q&#235; e nd&#235;rton sht&#235;pin&#235; e tij pa drejt&#235;si dhe dhomat e saj t&#235; sip&#235;rme me paan&#235;si, q&#235; e v&#235; tjetrin t&#235; punoj&#235; p&#235;r asgj&#235; dhe nuk ia shp&#235;rblen pun&#235;n e tij,</p> 
<p><A NAME="an_22:14">22:14</A>&nbsp;dhe thot&#235;: "Do t&#235; nd&#235;rtoj nj&#235; sht&#235;pi t&#235; madhe me dhoma t&#235; sip&#235;rme t&#235; gj&#235;ra", dhe hap n&#235; t&#235; dritare, e vesh me dru kedri dhe e lyen me t&#235; kuq.</p> 
<p><A NAME="an_22:15">22:15</A>&nbsp;"Mendon vall&#235; se je mbret, sepse je i rrethuar nga kedra? Ati yt nuk hante dhe pinte? Por vepronte me ndershm&#235;ri e drejt&#235;si dhe gjithshka i shkonte mbar&#235;.</p> 
<p><A NAME="an_22:16">22:16</A>&nbsp;Ai mbronte &#231;&#235;shtjen e t&#235; varfrit dhe t&#235; nevojtarit dhe gjithshka i shkonte mbar&#235;. A nuk do t&#235; thot&#235; kjo t&#235; m&#235; njoh&#235;sh mua?", thot&#235; Zoti.</p> 
<p><A NAME="an_22:17">22:17</A>&nbsp;"Por syt&#235; e tu dhe zemra jote nuk shikojn&#235; ve&#231;se fitimin t&#235;nd t&#235; padrejt&#235;, t&#235; derdhin gjak t&#235; pafajm&#235; dhe t&#235; kryejn&#235; shtypje dhe dhun&#235;".</p> 
<p><A NAME="an_22:18">22:18</A>&nbsp;Prandaj k&#235;shtu thot&#235; Zoti p&#235;r Jehojakimin, birin e Josias, mbreti i Jud&#235;s: "Nuk do t&#235; mbajn&#235; zi p&#235;r t&#235;, duke th&#235;n&#235;: "Vaj medet, v&#235;llai im! Vaj medet, mot&#235;r!". Nuk do t&#235; mbajn&#235; zi p&#235;r t&#235; duke th&#235;n&#235;: "Vaj medet, zot! Vaj medet, madh&#235;ri e tij!".</p> 
<p><A NAME="an_22:19">22:19</A>&nbsp;Do t&#235; varroset ashtu si varroset nj&#235; gomar, q&#235; e heqin dhe e hedhin larg portave t&#235; Jeruzalemit.</p> 
<p><A NAME="an_22:20">22:20</A>&nbsp;Ngjitu n&#235; Liban dhe b&#235;rtit, ngrije z&#235;rin n&#235; Bashan dhe b&#235;rtit nga Abarimi, sepse t&#235; gjith&#235; dashnor&#235;t e tu jan&#235; shkat&#235;rruar.</p> 
<p><A NAME="an_22:21">22:21</A>&nbsp;T&#235; fola n&#235; koh&#235;n e begatis&#235; sate, por ti m&#235; the: "Nuk do t&#235; d&#235;gjoj". Kjo ka qen&#235; sjellja jote qysh n&#235; rinin&#235; t&#235;nde: nuk e d&#235;gjove kurr&#235; z&#235;rin tim.</p> 
<p><A NAME="an_22:22">22:22</A>&nbsp;T&#235;r&#235; barinjt&#235; e tu do t&#235; gllab&#235;rohen nga era dhe dashnor&#235;t e tu do t&#235; shkojn&#235; n&#235; rob&#235;ri; at&#235;her&#235; do t&#235; jesh e turp&#235;ruar dhe e shushatur p&#235;r gjith&#235; lig&#235;sin&#235; t&#235;nde.</p> 
<p><A NAME="an_22:23">22:23</A>&nbsp;Ti q&#235; banon n&#235; Liban, q&#235; ke ngritur folen&#235; n&#235; mes kedrave, sa do t&#235; r&#235;nkosh kur do t&#235; t&#235; z&#235;n&#235; dhembjet, dhembjet si ato t&#235; gruas q&#235; &#235;sht&#235; gati t&#235; pjell&#235;!</p> 
<p><A NAME="an_22:24">22:24</A>&nbsp;Ashtu si&#231; &#235;sht&#235; e v&#235;rtet&#235; q&#235; un&#235; rroj", thot&#235; Zoti, "edhe sikur Konjahu, biri i Jehojakimit, mbret i Jud&#235;s, t&#235; ishte nj&#235; unaz&#235; vulosjeje n&#235; dor&#235;n time t&#235; djatht&#235;, un&#235; do t&#235; t&#235; shkulja q&#235; andej.</p> 
<p><A NAME="an_22:25">22:25</A>&nbsp;Un&#235; do t&#235; t&#235; jap n&#235; dor&#235; t&#235; atyre q&#235; k&#235;rkojn&#235; jet&#235;n t&#235;nde, n&#235; dor&#235; t&#235; atyre prej t&#235; cil&#235;ve ke frik&#235;, n&#235; dor&#235; t&#235; Nebukadnetsarit, mbretit t&#235; Babilonis&#235;, dhe n&#235; dor&#235; t&#235; Kaldeasve.</p> 
<p><A NAME="an_22:26">22:26</A>&nbsp;Do t&#235; t&#235; hedh ty dhe n&#235;n&#235;n t&#235;nde q&#235; t&#235; ka lindur n&#235; nj&#235; vend t&#235; huaj, ku nuk keni lindur dhe aty do t&#235; vdisni.</p> 
<p><A NAME="an_22:27">22:27</A>&nbsp;Por n&#235; vendin ku d&#235;shirojn&#235; fort t&#235; kthehen, nuk do t&#235; kthehen.</p> 
<p><A NAME="an_22:28">22:28</A>&nbsp;A &#235;sht&#235; vall&#235; ky njeri, Konjahu, nj&#235; po&#231; pa vler&#235;, i thyer, ose nj&#235; send q&#235; nuk prodhon asnj&#235; k&#235;naq&#235;si? Pse, pra, jan&#235; p&#235;rz&#235;n&#235; ai dhe pasardh&#235;sit e tij dhe jan&#235; hedhur n&#235; nj&#235; vend q&#235; ata nuk e njohin?</p> 
<p><A NAME="an_22:29">22:29</A>&nbsp;O vend, o vend, o vend, d&#235;gjo fjal&#235;n e Zotit!</p> 
<p><A NAME="an_22:30">22:30</A>&nbsp;K&#235;shtu thot&#235; Zoti: "Regjistrojeni k&#235;t&#235; njeri si pa f&#235;mij&#235;, nj&#235; njeri q&#235; nuk do t&#235; begatohet n&#235; dit&#235;t e tij, sepse asnj&#235; nga pasardh&#235;sit e tij nuk do t&#235; ket&#235; mbar&#235;si, duke arritur t&#235; ulet mbi fronin e Davidit dhe t&#235; mbret&#235;roj&#235; akoma n&#235; Jud&#235;"".</p> 
<p><A NAME="an_23:1">23:1</A>&nbsp;"Mjer&#235; barinjt&#235; q&#235; prishin dhe shp&#235;rndajn&#235; kopen&#235; e kullot&#235;s sime", thot&#235; Zoti.</p> 
<p><A NAME="an_23:2">23:2</A>&nbsp;Prandaj k&#235;shtu thot&#235; Zoti, Per&#235;ndia i Izraelit, kund&#235;r barinjve q&#235; kullosin popullin tim: "Ju keni shp&#235;rndar&#235; delet e mia, i keni p&#235;rz&#235;n&#235; dhe nuk keni pasur kujdes p&#235;r to; ja, un&#235; do t'ju d&#235;noj p&#235;r lig&#235;sin&#235; e veprimeve tuaja", thot&#235; Zoti.</p> 
<p><A NAME="an_23:3">23:3</A>&nbsp;"Por do t&#235; mbledh kusurin e deleve t&#235; mia nga t&#235; gjitha vendet ku i kam shp&#235;rndar&#235; dhe do t'i &#231;oj p&#235;rs&#235;ri n&#235; kullotat e tyre, ku do t&#235; jen&#235; pjellore dhe do t&#235; shumohen.</p> 
<p><A NAME="an_23:4">23:4</A>&nbsp;Do t&#235; caktoj mbi to barinj q&#235; do t'i kullosin dhe nuk do t&#235; ken&#235; m&#235; ndrojtje as frik&#235;; nuk do t&#235; mungoj&#235; asnj&#235; prej tyre", thot&#235; Zoti.</p> 
<p><A NAME="an_23:5">23:5</A>&nbsp;"Ja, dit&#235;t po vijn&#235;", thot&#235; Zoti, "n&#235; t&#235; cilat do t&#235; shkaktoj q&#235; t&#235; dal&#235; nga Davidi nj&#235; filiz i drejt&#235;, q&#235; do t&#235; mbret&#235;roj&#235; si mbret, do t&#235; ket&#235; mbar&#235;si dhe do t&#235; ushtroj&#235; gjykimin dhe drejt&#235;sin&#235; n&#235; vend.</p> 
<p><A NAME="an_23:6">23:6</A>&nbsp;N&#235; dit&#235;t e tij Juda do t&#235; shp&#235;tohet dhe Izraeli do t&#235; q&#235;ndroj&#235; n&#235; siguri. Ky do t&#235; jet&#235; emri me t&#235; cilin do t&#235; thirret: "Zoti drejt&#235;sia jon&#235;".</p> 
<p><A NAME="an_23:7">23:7</A>&nbsp;Pra, dit&#235;t po vijn&#235;", thot&#235; Zoti, "gjat&#235; t&#235; cilave nuk do t&#235; thuhet m&#235;: "P&#235;r Zotin e gjall&#235; q&#235; i nxori bijt&#235; e Izraelit nga vendi i Egjiptit",</p> 
<p><A NAME="an_23:8">23:8</A>&nbsp;por: "P&#235;r Zotin e gjall&#235; q&#235; nxori dhe &#231;oi p&#235;rs&#235;ri pasardh&#235;sit e sht&#235;pis&#235; s&#235; Izraelit nga vendi i veriut dhe nga t&#235; t&#235;ra vendet ku i kisha shp&#235;rndar&#235;"; dhe ata do t&#235; q&#235;ndrojn&#235; n&#235; vendin e tyre".</p> 
<p><A NAME="an_23:9">23:9</A>&nbsp;Zemra ime &#235;sht&#235; thyer brenda meje p&#235;r shkak t&#235; profet&#235;ve, t&#235;r&#235; kockat e mia dridhen. Jam si nj&#235; i dehur, si nj&#235; njeri i mposhtur nga vera, p&#235;r shkak t&#235; Zotit dhe fjal&#235;ve t&#235; tij t&#235; shenjta.</p> 
<p><A NAME="an_23:10">23:10</A>&nbsp;Sepse vendi &#235;sht&#235; plot me shkel&#235;s t&#235; kuror&#235;s, p&#235;r shkak t&#235; mallkimit vendi &#235;sht&#235; n&#235; zi, kullotat e shkret&#235;tir&#235;s jan&#235; thar&#235;. Vrapi i tyre &#235;sht&#235; i mbrapsht&#235; dhe forca e tyre nuk &#235;sht&#235; e drejt&#235;.</p> 
<p><A NAME="an_23:11">23:11</A>&nbsp;"Si prifti ashtu edhe profeti jan&#235; prishur; po, e kam gjetur lig&#235;sin&#235; e tyre edhe n&#235; vet&#235; sht&#235;pin&#235; time", thot&#235; Zoti.</p> 
<p><A NAME="an_23:12">23:12</A>&nbsp;"Prandaj rruga e tyre do t&#235; jet&#235; p&#235;r ta si shtigje ku njeriu shket; do t&#235; shtyhen n&#235; err&#235;sir&#235; dhe do t&#235; rr&#235;zohen n&#235;p&#235;r to, sepse do t&#235; b&#235;j q&#235; t&#235; bjer&#235; mbi ta nj&#235; gj&#235;m&#235;, n&#235; vitin e d&#235;nimit t&#235; tyre", thot&#235; Zoti.</p> 
<p><A NAME="an_23:13">23:13</A>&nbsp;"Kam v&#235;rejtur budallall&#235;qe midis profet&#235;ve t&#235; Samarias: profetizonin n&#235; em&#235;r t&#235; Baalit dhe e &#231;onin n&#235; rrug&#235; t&#235; keqe popullin tim t&#235; Izraelit.</p> 
<p><A NAME="an_23:14">23:14</A>&nbsp;Edhe nd&#235;rmjet profet&#235;ve t&#235; Jeruzalemit kam par&#235; gj&#235;ra t&#235; ndyra: kryejn&#235; shkelje t&#235; kuror&#235;s, ecin n&#235; m&#235;nyr&#235; t&#235; rreme, p&#235;rforcojn&#235; duart e keqb&#235;r&#235;sve, dhe k&#235;shtu asnjeri nuk largohet nga rruga e keqe  q&#235; ka marr&#235;. P&#235;r mua jan&#235; q&#235; t&#235; gjith&#235; si  Sodoma, dhe banor&#235;t e tij si Gomora".</p> 
<p><A NAME="an_23:15">23:15</A>&nbsp;Prandaj k&#235;shtu thot&#235; Zoti i ushtrive p&#235;r profet&#235;t: "Ja, un&#235; do t'i ushqej me pelin dhe do t'i b&#235;j t&#235; pin&#235; uj&#235; t&#235; helmuar, sepse nga profet&#235;t e Jeruzalemit pabesia &#235;sht&#235; p&#235;rhapur n&#235; t&#235;r&#235; vendin".</p> 
<p><A NAME="an_23:16">23:16</A>&nbsp;K&#235;shtu thot&#235; Zoti i ushtrive: "Mos d&#235;gjoni fjal&#235;t e profet&#235;ve q&#235; ju b&#235;jn&#235; profeci. Ata ju b&#235;jn&#235; t&#235; k&#235;qinj; ju parashtrojn&#235; vegimet e zemrave t&#235; tyre dhe jo at&#235; q&#235; del nga goja e Zotit.</p> 
<p><A NAME="an_23:17">23:17</A>&nbsp;U flasin vazhdimisht atyre q&#235; m&#235; p&#235;rbuzin: "Zoti ka th&#235;n&#235;: Do t&#235; keni paqe"; dhe gjith&#235; atyre q&#235; ecin n&#235; kryene&#231;&#235;sin&#235; e zemr&#235;s s&#235; tyre: "Asnj&#235; e keqe nuk do t'ju vij&#235;".</p> 
<p><A NAME="an_23:18">23:18</A>&nbsp;Por kush ka marr&#235; pjes&#235; n&#235; k&#235;shill&#235;n e Zotit? Kush ka par&#235;, kush ka d&#235;gjuar fjal&#235;n e tij? Kush i ka kushtuar kujdes fjal&#235;s s&#235; tij dhe e ka d&#235;gjuar?</p> 
<p><A NAME="an_23:19">23:19</A>&nbsp;Ja furtuna e Zotit po shp&#235;rthen me t&#235;rbim, nj&#235; furtun&#235; e tmerrshme do t&#235; shp&#235;rthej&#235; mbi kryet e t&#235; pabes&#235;ve.</p> 
<p><A NAME="an_23:20">23:20</A>&nbsp;Zem&#235;rimi i Zotit nuk do t&#235; qet&#235;sohet deri sa t&#235; ket&#235; kryer dhe plot&#235;suar synimet e zemr&#235;s s&#235; tij; dit&#235;t e fundit do t&#235; kuptoni fare mir&#235;.</p> 
<p><A NAME="an_23:21">23:21</A>&nbsp;Un&#235; nuk i kam d&#235;rguar ata profet&#235;; por ata kan&#235; vrapuar; nuk u kam folur atyre, por ata kan&#235; profetizuar.</p> 
<p><A NAME="an_23:22">23:22</A>&nbsp;Por, sikur t&#235; kishin marr&#235; pjes&#235; n&#235; k&#235;shill&#235;n time, at&#235;her&#235; do t&#235; b&#235;nin q&#235; populli im t&#235; d&#235;gjonte fjal&#235;t e mia, dhe k&#235;shtu do ta largonin nga rruga e tyre e keqe dhe nga lig&#235;sia e veprimeve t&#235; tyre.</p> 
<p><A NAME="an_23:23">23:23</A>&nbsp;A jam un&#235; vet&#235;m nj&#235; Per&#235;ndi nga af&#235;r", thot&#235; Zoti, "apo dhe nj&#235; Per&#235;ndi nga larg?</p> 
<p><A NAME="an_23:24">23:24</A>&nbsp;A mundet dikush t&#235; fshihet n&#235; vende t&#235; fshehta n&#235; m&#235;nyr&#235; q&#235; un&#235; t&#235; mos e shoh?", thot&#235; Zoti. "A nuk e mbush un&#235; qiellin dhe tok&#235;n?", thot&#235; Zoti.</p> 
<p><A NAME="an_23:25">23:25</A>&nbsp;"Kam d&#235;gjuar at&#235; q&#235; thon&#235; profet&#235;t q&#235; profetizojn&#235; g&#235;njeshtra n&#235; emrin tim, duke th&#235;n&#235;: "Pash&#235; nj&#235; &#235;nd&#235;rr, pash&#235; nj&#235; &#235;nd&#235;rr!".</p> 
<p><A NAME="an_23:26">23:26</A>&nbsp;Deri kur do t&#235; vazhdoj&#235; kjo n&#235; zemr&#235;n e k&#235;tyre profet&#235;ve q&#235; profetizojn&#235; g&#235;njeshtra dhe profetizojn&#235; mashtrimin e zemr&#235;s s&#235; tyre?</p> 
<p><A NAME="an_23:27">23:27</A>&nbsp;Ata mendojn&#235; q&#235; populli im do t&#235; harroj&#235; emrin tim me &#235;ndrrat e tyre q&#235; i tregojn&#235; nj&#235;ri-tjetrit, ashtu si et&#235;rit e tyre harruan emrin tim p&#235;r Baalin.</p> 
<p><A NAME="an_23:28">23:28</A>&nbsp;Profeti q&#235; pa nj&#235; &#235;nd&#235;rr le ta tregoj&#235; &#235;ndrr&#235;n, por ai q&#235; ka fjal&#235;n time le ta kall&#235;zoj&#235; at&#235; me besnik&#235;ri. &#199;'pun&#235; ka kashta me grurin?", thot&#235; Zoti.</p> 
<p><A NAME="an_23:29">23:29</A>&nbsp;"A nuk &#235;sht&#235; fjala ime si zjarri?", thot&#235; Zoti, "dhe si nj&#235; &#231;eki&#231; q&#235; thyen gurin?</p> 
<p><A NAME="an_23:30">23:30</A>&nbsp;Prandaj ja", thot&#235; Zoti, "un&#235; jam kund&#235;r profet&#235;ve q&#235; i vjedhin nj&#235;ri-tjetrit fjal&#235;t e mia.</p> 
<p><A NAME="an_23:31">23:31</A>&nbsp;Ja", thot&#235; Zoti, "un&#235; jam kund&#235;r profet&#235;ve q&#235; p&#235;rdorin gjuh&#235;n e tyre dhe thon&#235;: "Ai thot&#235;".</p> 
<p><A NAME="an_23:32">23:32</A>&nbsp;Ja, un&#235; jam kund&#235;r atyre q&#235; profetizojn&#235; &#235;ndrra t&#235; rreme", thot&#235; Zoti, "dhe ia tregojn&#235; popullit tim dhe e prishin at&#235; me g&#235;njeshtrat dhe me mburr&#235;sit&#235; e tyre, megjith&#235;se un&#235; nuk i kam d&#235;rguar dhe  as nuk u kam dh&#235;n&#235; ndonj&#235; urdh&#235;r; prandaj nuk  do t&#235; jen&#235; aspak t&#235; vlefsh&#235;m p&#235;r k&#235;t&#235; popull", thot&#235; Zoti.</p> 
<p><A NAME="an_23:33">23:33</A>&nbsp;N&#235; qoft&#235; se nd&#235;rkaq ky popull ose nj&#235; profet a nj&#235; prift do t&#235; t&#235; pyes&#235;, duke th&#235;n&#235;: "Cili &#235;sht&#235; orakulli i Zotit?", ti do t'u p&#235;rgjigjesh atyre: Cilin orakull? Un&#235; do t'ju hedh posht&#235;", thot&#235; Zoti.</p> 
<p><A NAME="an_23:34">23:34</A>&nbsp;"Sa p&#235;r profetin, priftin o popullin q&#235; do t&#235; thot&#235;: "Orakulli i Zotit", un&#235; do ta d&#235;noj at&#235; person dhe sht&#235;pin&#235; e tij.</p> 
<p><A NAME="an_23:35">23:35</A>&nbsp;K&#235;shtu do t'i thoni secili fqinjit t&#235; vet secili v&#235;llait t&#235; vet: "&#199;far&#235; p&#235;rgjigje ka dh&#235;n&#235; Zoti?" dhe "&#199;far&#235; ka th&#235;n&#235; Zoti?".</p> 
<p><A NAME="an_23:36">23:36</A>&nbsp;Por orakullin e Zotit nuk do ta p&#235;rmendni m&#235;, sepse fjala e secilit do t&#235; jet&#235; orakulli i tij, sepse keni shtremb&#235;ruar fjal&#235;t e Per&#235;ndis&#235; t&#235; gjall&#235;, Zoti i ushtrive, Per&#235;ndia yn&#235;.</p> 
<p><A NAME="an_23:37">23:37</A>&nbsp;K&#235;shtu do t'i thuash profetit: "&#199;far&#235; p&#235;rgjigje t&#235; dha Zoti?" dhe "&#199;far&#235; ka th&#235;n&#235; Zoti?".</p> 
<p><A NAME="an_23:38">23:38</A>&nbsp;Por n&#235; rast se thoni akoma: "Orakulli i Zotit", at&#235;her&#235; k&#235;shtu thot&#235; Zoti: Me qen&#235; se thoni k&#235;t&#235; fjal&#235;: "Orakulli i Zotit", megjith&#235;se un&#235; ju kisha d&#235;rguar fjal&#235;: Mos thoni m&#235; "Orakulli i Zotit",</p> 
<p><A NAME="an_23:39">23:39</A>&nbsp;ja, un&#235; do t'ju harroj plot&#235;sisht dhe do t'ju hedh larg fytyr&#235;s sime, ju dhe qytetin q&#235; ju kisha dh&#235;n&#235; juve dhe et&#235;rve tuaj,</p> 
<p><A NAME="an_23:40">23:40</A>&nbsp;dhe do t'ju mbuloj me nj&#235; turp t&#235; p&#235;rjetsh&#235;m, q&#235; nuk do t&#235; harrohet kurr&#235;".</p> 
<p><A NAME="an_24:1">24:1</A>&nbsp;Zoti m&#235; tregoi dy kosha me fiq t&#235; vendosur p&#235;rpara tempullit t&#235; Zotit, mbas &#231;uarjes n&#235; rob&#235;ri prej Jeruzalemit nga Nebukadnetsari, mbreti i Babilonis&#235;, t&#235; Jekoniahut, birit t&#235; Jehojakimit, mbret i</p> 
<p><A NAME="an_24:2">24:2</A>&nbsp;Nj&#235; nga koshat p&#235;rmbante fiq shum&#235; t&#235; mir&#235;, fiq t&#235; dor&#235;s s&#235; par&#235;, nd&#235;rsa koshi tjet&#235;r p&#235;rmbante fiq shum&#235; t&#235; k&#235;qij, aq t&#235; k&#235;qij sa nuk mund t&#235; haheshin.</p> 
<p><A NAME="an_24:3">24:3</A>&nbsp;At&#235;her&#235; Zoti m&#235; tha: "&#199;far&#235; po shikon, Jeremia?". Un&#235; u p&#235;rgjigja: "Fiqt&#235;; fiqt&#235; e mir&#235; jan&#235; shum&#235; m&#235; t&#235; mir&#235;, nd&#235;rsa ata t&#235; k&#235;qij jan&#235; shum&#235; t&#235; k&#235;qij, aq t&#235; k&#235;qij sa nuk mund t&#235; hahen.</p> 
<p><A NAME="an_24:4">24:4</A>&nbsp;Fjala e Zotit m'u drejtua p&#235;rs&#235;ri, duke th&#235;n&#235;:</p> 
<p><A NAME="an_24:5">24:5</A>&nbsp;"K&#235;shtu thot&#235; Zoti, Per&#235;ndia i Izraelit. Ashtu si k&#235;ta fiq jan&#235; t&#235; mir&#235;, k&#235;shtu do t&#235; kujdesem p&#235;r ata t&#235; Jud&#235;s q&#235; u &#231;uan n&#235; rob&#235;ri, q&#235; un&#235; i p&#235;rzura nga ky vend n&#235; vendin e Kaldeasve p&#235;r t&#235; mir&#235;n e tyre.</p> 
<p><A NAME="an_24:6">24:6</A>&nbsp;Un&#235; do t'i hedh me dashamir&#235;si syt&#235; e mi mbi ta dhe do t'i sjell p&#235;rs&#235;ri n&#235; k&#235;t&#235; vend, do t&#235; b&#235;j t&#235; begatohen dhe nuk do t'i shkat&#235;rroj m&#235;, do t'i mbjell dhe nuk do t'i &#231;rr&#235;njos m&#235;.</p> 
<p><A NAME="an_24:7">24:7</A>&nbsp;Do t'u jap nj&#235; zem&#235;r p&#235;r t&#235; m&#235; njohur mua q&#235; jam Zoti; ata do t&#235; jen&#235; populli im dhe un&#235; Per&#235;ndia i tyre, sepse do t&#235; kthehen tek un&#235; me gjith&#235; zem&#235;r.</p> 
<p><A NAME="an_24:8">24:8</A>&nbsp;Ashtu si k&#235;ta fiq t&#235; k&#235;qij, madje aq t&#235; k&#235;qij sa nuk mund t&#235; hahen", k&#235;shtu thot&#235; Zoti, "n&#235; t&#235; nj&#235;jt&#235;n m&#235;nyr&#235; do t&#235; braktis Sedekian, mbretin e Jud&#235;s, princat e tij dhe kusurin e Jeruzalemit q&#235; do  t&#235; mbetet n&#235; k&#235;t&#235; vend dhe ata q&#235; banojn&#235; n&#235;  vendin e Egjiptit.</p> 
<p><A NAME="an_24:9">24:9</A>&nbsp;Do t'i braktis me q&#235;llim q&#235; t'i trajtojn&#235; keq dhe t'i mundojn&#235; n&#235; t&#235; gjitha mbret&#235;rit&#235; e tok&#235;s, dhe do t&#235; b&#235;hen turpi, gazi, sarkazmi dhe mallkim n&#235; t&#235; gjitha vendet ku do t'i shp&#235;rndaj.</p> 
<p><A NAME="an_24:10">24:10</A>&nbsp;Do t&#235; d&#235;rgoj kund&#235;r tyre shpat&#235;n, urin&#235; dhe murtaj&#235;n, deri sa t&#235; shkat&#235;rrohen plot&#235;sisht n&#235; tok&#235;n q&#235; u kisha dh&#235;n&#235; atyre dhe et&#235;rve t&#235; tyre".</p> 
<p><A NAME="an_25:1">25:1</A>&nbsp;Fjala q&#235; iu drejtua Jeremias p&#235;r t&#235;r&#235; popullin e Jud&#235;s, n&#235; vitin e kat&#235;rt t&#235; Jehojakimit, birit t&#235; Josias, mbret i Jud&#235;s (q&#235; ishte viti i par&#235; i Nebukadnetsarit, mbret i Babilonis&#235;),</p> 
<p><A NAME="an_25:2">25:2</A>&nbsp;dhe q&#235; Jeremia shqiptoi p&#235;rpara t&#235;r&#235; popullit t&#235; Jud&#235;s dhe t&#235;r&#235; banor&#235;ve t&#235; Jeruzalemit, duke th&#235;n&#235;:</p> 
<p><A NAME="an_25:3">25:3</A>&nbsp;"Nga viti i tremb&#235;dhjet&#235; i Josias, birit t&#235; Amonit, mbret i Jud&#235;s, deri n&#235; k&#235;t&#235; dit&#235; jan&#235; nj&#235;zet e tre vjet q&#235; fjala e Zotit m&#235; &#235;sht&#235; drejtuar, dhe un&#235; ju kam folur me urgjenc&#235; dhe k&#235;mb&#235;ngulje, por ju nuk m&#235; keni d&#235;gjuar.</p> 
<p><A NAME="an_25:4">25:4</A>&nbsp;Zoti ju ka d&#235;rguar gjithashtu t&#235;r&#235; sh&#235;rb&#235;tor&#235;t e tij, profet&#235;t me urgjenc&#235; dhe k&#235;mb&#235;ngulje, por ju nuk e keni d&#235;gjuar as keni v&#235;n&#235; veshin p&#235;r t&#235; d&#235;gjuar.</p> 
<p><A NAME="an_25:5">25:5</A>&nbsp;Ata thonin: "T&#235; kthehet secili nga rruga e tij e keqe dhe nga veprimet e liga, dhe do t&#235; banoni n&#235; vendin q&#235; Zoti ju ka dh&#235;n&#235; juve dhe et&#235;rve tuaj ngaher&#235; dhe p&#235;rgjithnj&#235;.</p> 
<p><A NAME="an_25:6">25:6</A>&nbsp;Mos shkoni mbas per&#235;ndive t&#235; tjera p&#235;r t'u sh&#235;rbyer dhe p&#235;r t&#235; r&#235;n&#235; p&#235;rmbys para tyre, mos provokoni zem&#235;rimin tim me vepr&#235;n e duarve tuaja, dhe un&#235; nuk do t'ju b&#235;j asnj&#235; t&#235; keqe".</p> 
<p><A NAME="an_25:7">25:7</A>&nbsp;Por ju nuk m&#235; keni d&#235;gjuar", thot&#235; Zoti, "dhe keni provokuar zem&#235;rimin tim me vepr&#235;n e duarve tuaja n&#235; d&#235;min tuaj.</p> 
<p><A NAME="an_25:8">25:8</A>&nbsp;Prandaj k&#235;shtu thot&#235; Zoti i ushtrive: Duke qen&#235; se nuk keni d&#235;gjuar fjal&#235;t e mia;</p> 
<p><A NAME="an_25:9">25:9</A>&nbsp;ja, un&#235; do t&#235; d&#235;rgoj t&#235; marr t&#235;r&#235; kombet e veriut", thot&#235; Zoti, "dhe Nebukadnetsarin, mbretin e Babilonis&#235;, sh&#235;rbyesin tim, dhe do t'i sjell kund&#235;r k&#235;tij vendi dhe kund&#235;r banor&#235;ve t&#235; tij, kund&#235;r t&#235;r&#235;  kombeve rreth e qark dhe do t&#235; caktoj  shfarosjen e tyre dhe do t'i b&#235;j objekt habie, talljeje dhe pik&#235;llimi t&#235; p&#235;rhersh&#235;m.</p> 
<p><A NAME="an_25:10">25:10</A>&nbsp;Do t&#235; b&#235;j t&#235; heshtin n&#235; mes tyre britmat e g&#235;zimit dhe t&#235; k&#235;naq&#235;sis&#235;, z&#235;ri i dh&#235;ndrit dhe ai i nuses, zhurma e mokr&#235;s dhe drita e llamb&#235;s.</p> 
<p><A NAME="an_25:11">25:11</A>&nbsp;T&#235;r&#235; ky vend do t&#235; b&#235;het nj&#235; shkreti dhe nj&#235; objekt habie dhe k&#235;ta kombe do t'i sh&#235;rbejn&#235; mbretit t&#235; Babilonis&#235; shtat&#235;dhjet&#235; vjet me radh&#235;".</p> 
<p><A NAME="an_25:12">25:12</A>&nbsp;"Po kur t&#235; mbushen shtat&#235;dhjet&#235; vjet, un&#235; do ta d&#235;noj mbretin e Babilonis&#235; dhe at&#235; komb, vendin e Kaldeasve", thot&#235; Zoti, "p&#235;r shkak t&#235; paudh&#235;sis&#235; s&#235; tyre, dhe do ta katandis n&#235; nj&#235; shkretim t&#235; p&#235;rjetsh&#235;m.</p> 
<p><A NAME="an_25:13">25:13</A>&nbsp;K&#235;shtu do t&#235; sjell n&#235; k&#235;t&#235; vend t&#235;r&#235; gj&#235;rat q&#235; kam shpallur kund&#235;r tij, t&#235;r&#235; gj&#235;rat q&#235; jan&#235; shkruar n&#235; k&#235;t&#235; lib&#235;r dhe q&#235; Jeremia ka profetizuar kund&#235;r t&#235; gjitha kombeve.</p> 
<p><A NAME="an_25:14">25:14</A>&nbsp;N&#235; fakt shum&#235; kombe dhe mbret&#235;r t&#235; fuqish&#235;m do t'i kthejn&#235; n&#235; rob&#235;ri vet&#235; Kaldeasit dhe un&#235; do t'i shp&#235;rblej sipas veprimeve t&#235; tyre dhe sipas vepr&#235;s s&#235; duarve t&#235; tyre".</p> 
<p><A NAME="an_25:15">25:15</A>&nbsp;Sepse k&#235;shtu m&#235; ka th&#235;n&#235; Zoti, Per&#235;ndia i Izraelit: "Merr nga dora ime k&#235;t&#235; kup&#235; vere t&#235; zem&#235;rimit tim dhe b&#235;j q&#235; t&#235; pin&#235; t&#235;r&#235; kombet te t&#235; cil&#235;t do t&#235; t&#235; d&#235;rgoj.</p> 
<p><A NAME="an_25:16">25:16</A>&nbsp;Ata do t&#235; pin&#235;, do t'u merren k&#235;mb&#235;t dhe do t&#235; &#231;menden p&#235;r shkak t&#235; shpat&#235;s q&#235; do t&#235; d&#235;rgoj n&#235; mes t&#235; tyre.</p> 
<p><A NAME="an_25:17">25:17</A>&nbsp;At&#235;her&#235; mora kup&#235;n nga dora e Zotit dhe b&#235;ra q&#235; ta pin&#235; t&#235;r&#235; kombet pran&#235; t&#235; cil&#235;ve m&#235; kishte d&#235;rguar Zoti:</p> 
<p><A NAME="an_25:18">25:18</A>&nbsp;Jeruzalemi dhe qytetet e Jud&#235;s, mbret&#235;rit dhe princat e tij, p&#235;r t'i katandisur n&#235; nj&#235; shkat&#235;rrim, n&#235; nj&#235; objekt habie, talljeje dhe mallkimi, si&#231; po ndodh sot;</p> 
<p><A NAME="an_25:19">25:19</A>&nbsp;Faraoni, mbreti i Egjiptit, sh&#235;rb&#235;tor&#235;t e tij, princat dhe t&#235;r&#235; populli i tij;</p> 
<p><A NAME="an_25:20">25:20</A>&nbsp;t&#235;r&#235; popullata e p&#235;rzier, t&#235;r&#235; mbret&#235;rit e vendit t&#235; Uzit, t&#235;r&#235; mbret&#235;rit e filistejve (dometh&#235;n&#235; Ashkeloni, Gaza, Ekroni dhe ata q&#235; mbet&#235;n nga Ashdodi);</p> 
<p><A NAME="an_25:21">25:21</A>&nbsp;Edomi, Moabi dhe bijt&#235; e Amonit;</p> 
<p><A NAME="an_25:22">25:22</A>&nbsp;t&#235;r&#235; mbret&#235;rit e Tiros, t&#235;r&#235; mbret&#235;rit e Sidonit dhe mbret&#235;rit e ishujve q&#235; ndodhen matan&#235; detit;</p> 
<p><A NAME="an_25:23">25:23</A>&nbsp;Dedani, Tema, Buzi dhe t&#235;r&#235; ata q&#235; presin cepat e mjekr&#235;s;</p> 
<p><A NAME="an_25:24">25:24</A>&nbsp;t&#235;r&#235; mbret&#235;rit e Arabis&#235;, t&#235;r&#235; mbret&#235;rit e popullat&#235;s s&#235; p&#235;rzier q&#235; banon n&#235; shkret&#235;tir&#235;;</p> 
<p><A NAME="an_25:25">25:25</A>&nbsp;t&#235;r&#235; mbret&#235;rit e Zimrit, t&#235;r&#235; mbret&#235;rit e Elamit,</p> 
<p><A NAME="an_25:26">25:26</A>&nbsp;t&#235;r&#235; mbret&#235;rit e Medias dhe t&#235;r&#235; mbret&#235;rit e veriut, q&#235; jan&#235; af&#235;r ose larg, si nj&#235;ri ashtu edhe tjetri, dhe t&#235;r&#235; mbret&#235;rit&#235; e bot&#235;s q&#235; jan&#235; mbi faqen e dheut. Dhe mbreti i Sheshakut do t&#235; pij&#235; mbas tyre.</p> 
<p><A NAME="an_25:27">25:27</A>&nbsp;"Ti, pra, do t'u thuash atyre: K&#235;shtu thot&#235; Zoti i ushtrive, Per&#235;ndia i Izraelit: Pini, dehuni dhe villni; rr&#235;zohuni pa u ngritur m&#235; nga shpata q&#235; do t&#235; d&#235;rgoj n&#235; mes jush.</p> 
<p><A NAME="an_25:28">25:28</A>&nbsp;Dhe n&#235; qoft&#235; se nuk pranojn&#235; nga dora jote kup&#235;n e pirjes, u thuaj atyre: K&#235;shtu thot&#235; Zoti i ushtrive: Ju pa tjet&#235;r do t&#235; pini.</p> 
<p><A NAME="an_25:29">25:29</A>&nbsp;Sepse ja, un&#235; po filloj t&#235; d&#235;noj qytetin n&#235; t&#235; cilin p&#235;rmendet emri im, dhe ju do t&#235; mbeteni plot&#235;sisht pa u nd&#235;shkuar? Jo, nuk do t&#235; mbeteni t&#235; pand&#235;shkuar, sepse un&#235; do t&#235; th&#235;rres shpat&#235;n mbi t&#235; gjith&#235; banor&#235;t e tok&#235;s", thot&#235; Zoti i ushtrive.</p> 
<p><A NAME="an_25:30">25:30</A>&nbsp;"Prandaj profetizo kund&#235;r tyre t&#235;r&#235; k&#235;to gj&#235;ra dhe u thuaj atyre: Zoti vrumbullon q&#235; lart dhe b&#235;n q&#235; t&#235; d&#235;gjohet z&#235;ri i tij nga banesa e tij e shenjt&#235;; ai do t&#235; vrumbulloj&#235; me forc&#235; kund&#235;r vath&#235;s</p> 
<p><A NAME="an_25:31">25:31</A>&nbsp;Zhurma do t&#235; arrij&#235; deri n&#235; skajet e tok&#235;s, sepse Zoti ka nj&#235; mosmarr&#235;veshje me kombet, do t&#235; hyj&#235; n&#235; gjyq me &#231;do mish t&#235; gjall&#235; dhe do t'i l&#235;r&#235; t&#235; pabes&#235;t n&#235; m&#235;shir&#235; t&#235; shpat&#235;s, thot&#235; Zoti".</p> 
<p><A NAME="an_25:32">25:32</A>&nbsp;K&#235;shtu thot&#235; Zoti i ushtrive: "Ja, nj&#235; mjerim do t&#235; kaloj&#235; nga nj&#235; komb te tjetri dhe nj&#235; shakullin&#235; e madhe do t&#235; ngrihet nga skajet e tok&#235;s.</p> 
<p><A NAME="an_25:33">25:33</A>&nbsp;At&#235; dit&#235; ata q&#235; jan&#235; vrar&#235; nga Zoti do t&#235; jen&#235; kudo, nga nj&#235;ri skaj i tok&#235;s te tjetri; nuk do t&#235; qahen dhe as do t&#235; mblidhen dhe do t&#235; varrosen, por do t&#235; b&#235;hen pleh mbi faqen e dheut.</p> 
<p><A NAME="an_25:34">25:34</A>&nbsp;B&#235;rtisni, o barinj, klithni: rrotullohuni n&#235; pluhur, o drejtues t&#235; kopes&#235;, sepse dit&#235;t e therjes suaj jan&#235; plot&#235;suar, dhe do t&#235; rr&#235;zoheni si nj&#235; en&#235; e &#231;muar.</p> 
<p><A NAME="an_25:35">25:35</A>&nbsp;Barinjt&#235; nuk do t&#235; ken&#235; asnj&#235; mund&#235;si t&#235; ikin, dhe rojet e kopes&#235; asnj&#235; rrug&#235; shp&#235;timi.</p> 
<p><A NAME="an_25:36">25:36</A>&nbsp;Do t&#235; d&#235;gjohet britma e barinjve dhe r&#235;nkimi i drejtuesve t&#235; kopes&#235;, sepse Zoti &#235;sht&#235; duke shkat&#235;rruar kullot&#235;n e tyre,</p> 
<p><A NAME="an_25:37">25:37</A>&nbsp;dhe vath&#235;t e qeta jan&#235; shkat&#235;rruar p&#235;r shkak t&#235; zem&#235;rimit t&#235; madh t&#235; Zotit.</p> 
<p><A NAME="an_25:38">25:38</A>&nbsp;Ai e ka l&#235;n&#235; si nj&#235; luan i vog&#235;l streh&#235;n e tij, sepse vendi i tyre &#235;sht&#235; b&#235;r&#235; nj&#235; shkret&#235;tir&#235; p&#235;r shkak t&#235; t&#235;rbimit t&#235; shtyp&#235;sit, p&#235;r shkak t&#235; zem&#235;rimit t&#235; zjarrt&#235; t&#235; Zotit".</p> 
<p><A NAME="an_26:1">26:1</A>&nbsp;N&#235; fillim t&#235; mbret&#235;rimit t&#235; Jehojakimit, birit t&#235; Josias, mbret i Jud&#235;s, nga Zoti iu drejtua kjo fjal&#235; duke th&#235;n&#235;:</p> 
<p><A NAME="an_26:2">26:2</A>&nbsp;"K&#235;shtu thot&#235; Zoti: Paraqitu n&#235; oborrin e sht&#235;pis&#235; t&#235; Zotit dhe u thuaj t&#235;r&#235; qyteteve t&#235; Jud&#235;s q&#235; vijn&#235; p&#235;r t&#235; adhuruar n&#235; sht&#235;pin&#235; e Zotit, t&#235; gjitha fjal&#235;t q&#235; t&#235; kam porositur t'u thuash atyre; mos l&#235;r as edhe nj&#235; fjal&#235;.</p> 
<p><A NAME="an_26:3">26:3</A>&nbsp;Ndofta do t&#235; d&#235;gjojn&#235; dhe secili do t&#235; largohet nga rruga e tij e keqe, dhe un&#235; do t&#235; pendohem p&#235;r t&#235; keqen q&#235; mendoj t'u shkaktoj atyre p&#235;r lig&#235;sin&#235; e veprimeve t&#235; tyre.</p> 
<p><A NAME="an_26:4">26:4</A>&nbsp;Ti do t'u thuash atyre: K&#235;shtu thot&#235; Zoti: N&#235; rast se nuk d&#235;gjoni duke ecur sipas ligjit tim q&#235; kam v&#235;n&#235; para jush</p> 
<p><A NAME="an_26:5">26:5</A>&nbsp;dhe duke u kushtuar kujdes fjal&#235;ve t&#235; sh&#235;rb&#235;tor&#235;ve t&#235; mi, t&#235; profet&#235;ve, q&#235; ju kam d&#235;rguar me urgjenc&#235; dhe k&#235;mb&#235;ngulje (por q&#235; ju nuk i keni d&#235;gjuar),</p> 
<p><A NAME="an_26:6">26:6</A>&nbsp;un&#235; do ta b&#235;j k&#235;t&#235; tempull si Shilohun dhe do ta kthej k&#235;t&#235; qytet n&#235; nj&#235; mallkim p&#235;r t&#235; gjitha kombet e tok&#235;s".</p> 
<p><A NAME="an_26:7">26:7</A>&nbsp;K&#235;shtu prift&#235;rinjt&#235;, profet&#235;t dhe t&#235;r&#235; populli d&#235;gjuan Jeremian q&#235; shqiptonte k&#235;to fjal&#235; n&#235; sht&#235;pin&#235; e Zotit.</p> 
<p><A NAME="an_26:8">26:8</A>&nbsp;Dhe ndodhi q&#235;, sapo Jeremia mbaroi s&#235; shqiptuari t&#235;r&#235; ato q&#235; Zoti i kishte urdh&#235;ruar t'i thoshte gjith&#235; popullit, prift&#235;rinjt&#235;, profet&#235;t dhe t&#235;r&#235; populli e kap&#235;n dhe i than&#235;: "Ti duhet t&#235; vdes&#235;sh!</p> 
<p><A NAME="an_26:9">26:9</A>&nbsp;Pse ke profetizuar n&#235; em&#235;r t&#235; Zotit, duke th&#235;n&#235;: "Ky tempull do t&#235; jet&#235; si Shilohu dhe ky qytet do t&#235; shkat&#235;rrohet dhe do t&#235; jet&#235; pa banor&#235;"?". T&#235;r&#235; populli u mblodh kund&#235;r Jeremias n&#235; sht&#235;pin&#235; e Zotit.</p> 
<p><A NAME="an_26:10">26:10</A>&nbsp;Kur princat e Jud&#235;s d&#235;gjuan k&#235;to gj&#235;ra, u ngjit&#235;n nga sht&#235;pia e mbretit n&#235; sht&#235;pin&#235; e Zotit dhe u ul&#235;n n&#235; hyrje t&#235; port&#235;s s&#235; re t&#235; sht&#235;pis&#235; t&#235; Zotit.</p> 
<p><A NAME="an_26:11">26:11</A>&nbsp;Pastaj prift&#235;rinjt&#235; dhe profet&#235;t u fol&#235;n princave dhe t&#235;r&#235; popullit, duke th&#235;n&#235;: "Ky njeri meriton vdekjen, sepse ka profetizuar kund&#235;r k&#235;tij qyteti, si&#231; e keni d&#235;gjuar me vesh&#235;t tuaj".</p> 
<p><A NAME="an_26:12">26:12</A>&nbsp;At&#235;her&#235; Jeremia u foli t&#235;r&#235; princave dhe t&#235; gjith&#235; popullit, duke th&#235;n&#235;: "Zoti m&#235; ka d&#235;rguar t&#235; profetizoj kund&#235;r k&#235;saj sht&#235;pie dhe kund&#235;r k&#235;tij qyteti t&#235;r&#235; gj&#235;rat q&#235; keni d&#235;gjuar.</p> 
<p><A NAME="an_26:13">26:13</A>&nbsp;Prandaj korrigjoni tani rrug&#235;t dhe veprimet tuaja dhe d&#235;gjoni z&#235;rin e Zotit, Per&#235;ndis&#235; tuaj, dhe Zoti do t&#235; pendohet p&#235;r t&#235; keqen q&#235; ka shqiptuar kund&#235;r jush.</p> 
<p><A NAME="an_26:14">26:14</A>&nbsp;Sa p&#235;r mua, un&#235; jam n&#235; duart tuaja; veproni me mua ashtu si&#231; ju duket e mir&#235; dhe e drejt&#235;.</p> 
<p><A NAME="an_26:15">26:15</A>&nbsp;Por dijeni me siguri q&#235;, n&#235; qoft&#235; se m&#235; b&#235;ni t&#235; vdes, do t&#235; t&#235;rhiqni gjak t&#235; pafajm&#235; mbi vete, mbi k&#235;t&#235; qytet dhe mbi banor&#235;t e tij, sepse Zoti m&#235; ka d&#235;rguar me t&#235; v&#235;rtet&#235; pran&#235; jush, q&#235; t'u deklaroj vesh&#235;ve tuaj t&#235;r&#235; k&#235;to fjal&#235;".</p> 
<p><A NAME="an_26:16">26:16</A>&nbsp;At&#235;her&#235; princat dhe t&#235;r&#235; populli u than&#235; prift&#235;rinjve dhe profet&#235;ve: "Ky njeri nuk meriton vdekjen, sepse na ka folur n&#235; em&#235;r t&#235; Zotit, Per&#235;ndis&#235; ton&#235;".</p> 
<p><A NAME="an_26:17">26:17</A>&nbsp;Pastaj u ngrit&#235;n disa nga pleqt&#235; e vendit dhe i fol&#235;n t&#235;r&#235; kuvendit t&#235; popullit, duke th&#235;n&#235;:</p> 
<p><A NAME="an_26:18">26:18</A>&nbsp;"Mikea, Morashtiti, profetizoi n&#235; dit&#235;t e Ezekias, mbretit t&#235; Jud&#235;s, dhe i foli t&#235;r&#235; popullit t&#235; Jud&#235;s, duke th&#235;n&#235;: "K&#235;shtu thot&#235; Zoti i ushtrive: Sioni do t&#235; l&#235;rohet si nj&#235; fush&#235;, Jeruzalemi do t&#235;  b&#235;het nj&#235; grumbull g&#235;rmadhash dhe mali i  tempullit nj&#235; lart&#235;si e pyll&#235;zuar".</p> 
<p><A NAME="an_26:19">26:19</A>&nbsp;A e d&#235;nuan vall&#235; me vdekje Ezekian, mbretin e Jud&#235;s, dhe t&#235;r&#235; Jud&#235;n? A nuk pati frik&#235; nga Zoti dhe a nuk iu lut vall&#235; fytyr&#235;s s&#235; Zotit, dhe k&#235;shtu Zoti u pendua p&#235;r t&#235; keqen q&#235; kishte shqiptuar kund&#235;r  tyre? Ne jemi duke b&#235;r&#235; p&#235;rkundrazi nj&#235;  t&#235; keqe t&#235; madhe kund&#235;r vetes son&#235;".</p> 
<p><A NAME="an_26:20">26:20</A>&nbsp;Pati edhe nj&#235; njeri tjet&#235;r q&#235; profetizoi n&#235; em&#235;r t&#235; Zotit. Uria, biri i Shemajahut, nga Kiriath-Jearimi; ai profetizoi kund&#235;r k&#235;tij qyteti dhe kund&#235;r k&#235;tij vendi me fjal&#235; krejt t&#235; ngjashme me ato t&#235; Jeremias.</p> 
<p><A NAME="an_26:21">26:21</A>&nbsp;Kur mbreti Jehojakim, t&#235;r&#235; njer&#235;zit e tij trima dhe t&#235;r&#235; princat e tij d&#235;gjuan fjal&#235;t e tij, mbreti k&#235;rkoi ta d&#235;noj&#235; me vdekje, por Uria e mori vesh dhe u frik&#235;sua; prandaj ua mbathi k&#235;mb&#235;ve dhe shkoi n&#235; Egjipt.</p> 
<p><A NAME="an_26:22">26:22</A>&nbsp;At&#235;her&#235; mbreti Jehojakim d&#235;rgoi njer&#235;z n&#235; Egjipt, Elnathanin, biri i Akborit, dhe njer&#235;z t&#235; tjer&#235; me t&#235; n&#235; Egjipt.</p> 
<p><A NAME="an_26:23">26:23</A>&nbsp;K&#235;ta e nxor&#235;n Urian nga Egjipti dhe e &#231;uan te mbreti Jehojakim, q&#235; e goditi me shpat&#235; dhe e hodhi kufom&#235;n e tij midis varreve t&#235; bijve t&#235; popullit.</p> 
<p><A NAME="an_26:24">26:24</A>&nbsp;Por dora e Ahikamit, birit t&#235; Shafanit, ishte me Jeremian, me q&#235;llim q&#235; t&#235; mos e dor&#235;zonin n&#235; duart e popullit dhe t&#235; mos d&#235;nohej me vdekje.</p> 
<p><A NAME="an_27:1">27:1</A>&nbsp;N&#235; fillim t&#235; mbret&#235;rimit t&#235; Jehojakimit, birit t&#235; Josias, mbret i Jud&#235;s, kjo fjal&#235; iu drejtua Jeremias nga Zoti:</p> 
<p><A NAME="an_27:2">27:2</A>&nbsp;"K&#235;shtu m&#235; ka th&#235;n&#235; Zoti: B&#235;j lidhje dhe krijo zgjedh&#235; dhe vari mbi qaf&#235;n t&#235;nde;</p> 
<p><A NAME="an_27:3">27:3</A>&nbsp;pastaj ia d&#235;rgo mbretit Edom, mbretit t&#235; Moabit, mbretit t&#235; bijve t&#235; Amonit, mbretit t&#235; Tiros dhe mbretit t&#235; Sidonit, me an&#235; t&#235; ambasador&#235;ve t&#235; Sedekias, mbretit t&#235; Jud&#235;s, t&#235; ardhur n&#235; Jeruzalem;</p> 
<p><A NAME="an_27:4">27:4</A>&nbsp;dhe jepu urdh&#235;r q&#235; t'u thon&#235; k&#235;shtu zot&#235;rive t&#235; tyre: "K&#235;shtu thot&#235; Zoti i ushtrive, Per&#235;ndia i Izraelit: K&#235;shtu do t'u thoni zot&#235;rive tuaj:</p> 
<p><A NAME="an_27:5">27:5</A>&nbsp;Un&#235; kam b&#235;r&#235; tok&#235;n, njer&#235;zit dhe kafsh&#235;t q&#235; jan&#235; mbi faqen e dheut, me fuqin&#235; time t&#235; madhe dhe me krahun tim t&#235; shtrir&#235;, dhe ia jap atij q&#235; m&#235; duket i mir&#235; n&#235; syt&#235; e mi.</p> 
<p><A NAME="an_27:6">27:6</A>&nbsp;Dhe tani t&#235;r&#235; k&#235;to vende ia kam dh&#235;n&#235; n&#235; dor&#235; Nebukadnetsarit, mbretit t&#235; Babilonis&#235;, sh&#235;rb&#235;torit tim; atij i kam dh&#235;n&#235; gjithashtu kafsh&#235;t e fshatrave q&#235; t'i sh&#235;rbejn&#235;.</p> 
<p><A NAME="an_27:7">27:7</A>&nbsp;K&#235;shtu t&#235;r&#235; kombet do t'i sh&#235;rbejn&#235; atij, birit t&#235; tij dhe birit t&#235; birit t&#235; tij, deri sa t&#235; vij&#235; koha edhe p&#235;r vendin e tij; at&#235;her&#235; shum&#235; kombe me mbret&#235;r t&#235; fuqish&#235;m do ta katandisin n&#235; rob&#235;ri.</p> 
<p><A NAME="an_27:8">27:8</A>&nbsp;Dhe do t&#235; ndodh&#235; q&#235; kombi ose mbret&#235;ria q&#235; nuk do t&#235; d&#235;shiroj&#235; t'i sh&#235;rbej&#235; atij, Nebukadnetsarit, mbretit t&#235; Babilonis&#235;, dhe ta v&#235;r&#235; qaf&#235;n e tij n&#235;n zgjedh&#235;n e mbretit t&#235; Babilonis&#235;, at&#235; komb un&#235;  do ta d&#235;noj"", thot&#235; Zoti, "me shpat&#235;n, me  urin&#235; dhe me murtaj&#235;n, deri sa t'i kem shfarosur me dor&#235; t&#235; tij.</p> 
<p><A NAME="an_27:9">27:9</A>&nbsp;Prandaj mos d&#235;gjoni profet&#235;t tuaj, as shortar&#235;t tuaj, as ata q&#235; shikojn&#235; &#235;ndrra, as magjistar&#235;t tuaj q&#235; ju thon&#235;: "Nuk do t&#235; rob&#235;roheni nga mbreti i Babilonis&#235;!".</p> 
<p><A NAME="an_27:10">27:10</A>&nbsp;Po, ata ju profetizojn&#235; g&#235;njeshtra q&#235; t'ju largojn&#235; nga vendi juaj, q&#235; un&#235; t'ju shp&#235;rndaj dhe ju t&#235; vdisni.</p> 
<p><A NAME="an_27:11">27:11</A>&nbsp;Por kombin q&#235; do ta v&#235;r&#235; qaf&#235;n e tij n&#235;n zgjedh&#235;n e mbretit t&#235; Babilonis&#235; dhe do t'i sh&#235;rbej&#235; atij, un&#235; do ta l&#235; n&#235; vendin e tij", thot&#235; Zoti, "dhe ai do ta punoj&#235; dhe do t&#235; q&#235;ndroj&#235; aty".</p> 
<p><A NAME="an_27:12">27:12</A>&nbsp;Un&#235; i fola, pra, Sedekias, mbretit t&#235; Jud&#235;s, n&#235; p&#235;rputhje me t&#235;r&#235; k&#235;to fjal&#235; dhe i thash&#235;: "P&#235;rkulni qaf&#235;n tuaj n&#235;n zgjedh&#235;n e mbretit t&#235; Babilonis&#235;, i sh&#235;rbeni atij dhe popullit t&#235; tij dhe do t&#235; jetoni.</p> 
<p><A NAME="an_27:13">27:13</A>&nbsp;Pse ti dhe populli yt d&#235;shironi t&#235; vdisni nga shpata, nga uria dhe nga murtaja, ashtu si ka folur Zoti kund&#235;r kombit q&#235; nuk d&#235;shiron t'i sh&#235;rbej&#235; mbretit t&#235; Babilonis&#235;?</p> 
<p><A NAME="an_27:14">27:14</A>&nbsp;Prandaj mos d&#235;gjoni fjal&#235;t e profet&#235;ve q&#235; ju thon&#235;: "Nuk do t'i sh&#235;rbeni mbretit t&#235; Babilonis&#235;", sepse ju profetizojn&#235; g&#235;njeshtr&#235;n".</p> 
<p><A NAME="an_27:15">27:15</A>&nbsp;"Sepse un&#235; nuk i kam d&#235;rguar", thot&#235; Zoti, "por ata profetizojn&#235; g&#235;njeshtr&#235;n n&#235; emrin tim, me q&#235;llim q&#235; un&#235; t'ju shp&#235;rndaj dhe ju t&#235; vdisni, ju dhe profet&#235;t q&#235; ju profetizojn&#235;".</p> 
<p><A NAME="an_27:16">27:16</A>&nbsp;U fola gjithashtu prift&#235;rinjve dhe t&#235;r&#235; k&#235;tij populli, duke th&#235;n&#235;: "K&#235;shtu thot&#235; Zoti: Mos d&#235;gjoni fjal&#235;t e profet&#235;ve tuaj q&#235; ju profetizojn&#235; duke th&#235;n&#235;: "Ja, tani orendit&#235; e sht&#235;pis&#235; t&#235; Zotit do  t&#235; kthehen shpejt nga Babilonia", sepse ju  profetizojn&#235; g&#235;njeshtr&#235;n.</p> 
<p><A NAME="an_27:17">27:17</A>&nbsp;Mos i d&#235;gjoni ata! I sh&#235;rbeni mbretit t&#235; Babilonis&#235; dhe keni p&#235;r t&#235; jetuar. Pse ky qytet duhet t&#235; katandiset n&#235; nj&#235; shkretin&#235;?</p> 
<p><A NAME="an_27:18">27:18</A>&nbsp;N&#235; rast se jan&#235; profet&#235; dhe fjala e Zotit &#235;sht&#235; me ta, le t&#235; nd&#235;rhyjn&#235; tani pran&#235; Zotit t&#235; ushtrive n&#235; m&#235;nyr&#235; q&#235; orendit&#235; q&#235; kan&#235; mbetur n&#235; sht&#235;pin&#235; e Zotit, n&#235; sht&#235;pin&#235; e mbretit t&#235; Jud&#235;s dhe n&#235; Jeruzalem, t&#235; mos shkojn&#235; n&#235; Babiloni".</p> 
<p><A NAME="an_27:19">27:19</A>&nbsp;K&#235;shtu thot&#235; Zoti i ushtrive p&#235;r shtyllat, detin, qerret dhe pjes&#235;n tjet&#235;r t&#235; orendive q&#235; kan&#235; mbetur n&#235; k&#235;t&#235; qytet,</p> 
<p><A NAME="an_27:20">27:20</A>&nbsp;t&#235; cilat Nebukadnetsari, mbreti i Babilonis&#235;, nuk i mori, kur internoi Jekoniahun, birin e Jehojakimit, mbretit t&#235; Jud&#235;s, nga Jeruzalemi n&#235; Babiloni s&#235; bashku me t&#235;r&#235; fisnik&#235;t e Jud&#235;s dhe t&#235; Jeruzalemit;</p> 
<p><A NAME="an_27:21">27:21</A>&nbsp;po, k&#235;shtu thot&#235; Zoti i ushtrive, Per&#235;ndia i Izraelit, p&#235;r orendit&#235; q&#235; kan&#235; mbetur n&#235; sht&#235;pin&#235; e Zotit, n&#235; sht&#235;pin&#235; e mbretit t&#235; Jud&#235;s dhe n&#235; Jeruzalem:</p> 
<p><A NAME="an_27:22">27:22</A>&nbsp;"Do t&#235; &#231;ohen n&#235; Babiloni dhe aty do t&#235; mbeten, deri sa t'i k&#235;rkoj un&#235;", thot&#235; Zoti, "dhe do t&#235; b&#235;j t&#235; dalin p&#235;rs&#235;ri dhe t&#235; kthehen n&#235; k&#235;t&#235; vend".</p> 
<p><A NAME="an_28:1">28:1</A>&nbsp;Po at&#235; vit, n&#235; fillim t&#235; mbret&#235;rimit t&#235; Sedekias, mbret i Jud&#235;s, n&#235; vitin e kat&#235;rt, n&#235; muajin e pest&#235;, ndodhi q&#235; Hananiahu, bir i Azurit, profetit, q&#235; ishte nga Gabaoni, m&#235; foli n&#235; sht&#235;pin&#235; e Zotit,</p> 
<p><A NAME="an_28:2">28:2</A>&nbsp;"K&#235;shtu thot&#235; Zoti i ushtrive, Per&#235;ndia i Izraelit: Un&#235; thyej zgjedh&#235;n e mbretit t&#235; Babilonis&#235;.</p> 
<p><A NAME="an_28:3">28:3</A>&nbsp;Brenda dy vjet&#235;ve un&#235; do t&#235; b&#235;j q&#235; t&#235; kthehen n&#235; k&#235;t&#235; vend t&#235; gjitha orendit&#235; e sht&#235;pis&#235; s&#235; Zotit, q&#235; Nebukadnetsari, mbreti i Babilonis&#235;, mori nga ky vend dhe i &#231;oi n&#235; Babiloni.</p> 
<p><A NAME="an_28:4">28:4</A>&nbsp;Do t&#235; kthej gjithashtu n&#235; k&#235;t&#235; vend", thot&#235; Zoti, "Jekoniahun, birin e Jehojakimit, mbret i Jud&#235;s, me gjith&#235; t&#235; internuarit e Jud&#235;s q&#235; kan&#235; shkuar n&#235; rob&#235;ri n&#235; Babiloni, sepse do t&#235; thyej zgjedh&#235;n e mbretit t&#235; Babilonis&#235;".</p> 
<p><A NAME="an_28:5">28:5</A>&nbsp;At&#235;her&#235; profeti Jeremia iu p&#235;rgjigj profetit Hananiah n&#235; prani t&#235; prift&#235;rinjve dhe n&#235; prani t&#235; t&#235; gjith&#235; popullit q&#235; gjendej n&#235; sht&#235;pin&#235; e Zotit.</p> 
<p><A NAME="an_28:6">28:6</A>&nbsp;Profeti Jeremia tha: "Amen! K&#235;shtu le t&#235; b&#235;j&#235; Zoti! Zoti realizoft&#235; at&#235; q&#235; ke profetizuar, duke b&#235;r&#235; q&#235; t&#235; kthehen nga Babilonia n&#235; k&#235;t&#235; vend orendit&#235; e sht&#235;pis&#235; s&#235; Zotit dhe t&#235; gjith&#235; ata q&#235; jan&#235; &#231;uar n&#235; rob&#235;ri!</p> 
<p><A NAME="an_28:7">28:7</A>&nbsp;Megjithat&#235; d&#235;gjo tani k&#235;t&#235; fjal&#235; q&#235; do t&#235; t&#235; them para vesh&#235;ve t&#235; tu dhe para vesh&#235;ve t&#235; gjith&#235; popullit.</p> 
<p><A NAME="an_28:8">28:8</A>&nbsp;Profet&#235;t q&#235; kan&#235; ardhur para meje dhe para teje, q&#235; nga koh&#235;t e lashta kan&#235; profetizuar kund&#235;r shum&#235; vendeve dhe kund&#235;r mbret&#235;rive t&#235; m&#235;dha, luft&#235;n, urin&#235; dhe murtaj&#235;n.</p> 
<p><A NAME="an_28:9">28:9</A>&nbsp;Profeti q&#235; profetizon paqen, kur fjala e tij do t&#235; realizohet, do t&#235; njihet si nj&#235; profet i v&#235;rtet&#235; i d&#235;rguar nga Zoti".</p> 
<p><A NAME="an_28:10">28:10</A>&nbsp;At&#235;her&#235; profeti Hananiah mori zgjedh&#235;n nga qafa e profetit Jeremia dhe e cop&#235;toi.</p> 
<p><A NAME="an_28:11">28:11</A>&nbsp;Pastaj Hananiahu foli n&#235; prani t&#235; t&#235; gjith&#235; popullit, duke th&#235;n&#235;: "K&#235;shtu thot&#235; Zoti: N&#235; k&#235;t&#235; m&#235;nyr&#235; un&#235; do t&#235; thyej zgjedh&#235;n e Nebukadnetsarit, mbretit t&#235; Babilonis&#235;, brenda dy vjet&#235;ve, nga qafa  e t&#235; gjitha kombeve. Profeti Jeremia iku n&#235;p&#235;r  rrug&#235;n e tij.</p> 
<p><A NAME="an_28:12">28:12</A>&nbsp;Mbasi profeti Hananiah theu zgjedh&#235;n nga qafa e profetit Jeremia, fjala e Zotit iu drejtua Jeremias, duke th&#235;n&#235;:</p> 
<p><A NAME="an_28:13">28:13</A>&nbsp;"Shko dhe i thuaj Hananiahut: K&#235;shtu thot&#235; Zoti: Ti ke thyer disa zgjedha prej druri, por n&#235; vendin e tyre ke krijuar zgjedha prej hekuri.</p> 
<p><A NAME="an_28:14">28:14</A>&nbsp;K&#235;shtu n&#235; fakt thot&#235; Zoti i ushtrive, Per&#235;ndia i Izraelit: Un&#235; v&#235; nj&#235; zgjedh&#235; prej hekuri mbi qaf&#235;n e t&#235;r&#235; k&#235;tyre kombeve q&#235; t'i sh&#235;rbejn&#235; Nebukadnetsarit, mbretit t&#235; Babilonis&#235;, dhe ata do t'i sh&#235;rbejn&#235;.  Atij i kam dh&#235;n&#235; gjithashtu kafsh&#235;t  e fush&#235;s".</p> 
<p><A NAME="an_28:15">28:15</A>&nbsp;Pastaj profeti Jeremia i tha profetit Hananiah: "D&#235;gjo, Hananiah, Zoti nuk t&#235; ka d&#235;rguar, dhe ti e ke shtyr&#235; k&#235;t&#235; popull t'i besoj&#235; g&#235;njeshtr&#235;s.</p> 
<p><A NAME="an_28:16">28:16</A>&nbsp;Prandaj k&#235;shtu thot&#235; Zoti: "Ja, un&#235; do t&#235; t&#235; p&#235;rz&#235; nga faqja e dheut. Sivjet ke p&#235;r t&#235; vdekur, sepse ke folur p&#235;r rebelim kund&#235;r Zotit"".</p> 
<p><A NAME="an_28:17">28:17</A>&nbsp;Profeti Hananiah vdiq po at&#235; vit, n&#235; muajin e shtat&#235;.</p> 
<p><A NAME="an_29:1">29:1</A>&nbsp;K&#235;to jan&#235; fjal&#235;t e letr&#235;s q&#235; profeti Jeremia i d&#235;rgoi nga Jeruzalemi pleqve q&#235; kishin mbetur n&#235; rob&#235;ri, prift&#235;rinjve, profet&#235;ve dhe t&#235;r&#235; popullit q&#235; Nebukadnetsari kishte &#231;uar n&#235; rob&#235;ri nga Jeruzalemi n&#235; Babiloni.</p> 
<p><A NAME="an_29:2">29:2</A>&nbsp;(Kjo ndodhi mbasi dol&#235;n nga Jeruzalemi mbreti Jekoniah, mbret&#235;resha, eunuk&#235;t, princat e Jud&#235;s dhe t&#235; Jeruzalemit, zejtar&#235;t dhe kova&#231;&#235;t).</p> 
<p><A NAME="an_29:3">29:3</A>&nbsp;Letra u d&#235;rgua me an&#235; t&#235; Elasahut, birit t&#235; Shafanit, dhe me an&#235; t&#235; Gemariahut, birit t&#235; Hilkiahut, q&#235; Sedekia, mbret i Jud&#235;s, kishte d&#235;rguar n&#235; Babiloni te Nebukadnetsari, mbret i Babilonis&#235;. Ajo thoshte:</p> 
<p><A NAME="an_29:4">29:4</A>&nbsp;"K&#235;shtu thot&#235; Zoti i ushtrive, Per&#235;ndia i Izraelit, t&#235;r&#235; t&#235; internuarve q&#235; un&#235; kam &#231;uar n&#235; rob&#235;ri nga Jeruzalemi n&#235; Babiloni:</p> 
<p><A NAME="an_29:5">29:5</A>&nbsp;Nd&#235;rtoni sht&#235;pi dhe banoni n&#235; to, mbillni kopshte dhe hani frytet e tyre.</p> 
<p><A NAME="an_29:6">29:6</A>&nbsp;Merrni gra dhe b&#235;ni bij dhe bija, merrni gra p&#235;r bijt&#235; tuaj dhe martojini vajzat tuaja q&#235; t&#235; lindin bij dhe bija, me q&#235;llim q&#235; atje t&#235; shumoheni dhe t&#235; mos pak&#235;soheni.</p> 
<p><A NAME="an_29:7">29:7</A>&nbsp;K&#235;rkoni t&#235; mir&#235;n e qytetit ku ju kam &#231;uar n&#235; rob&#235;ri dhe lutjuni Zotit p&#235;r t&#235;, sepse mir&#235;qenia juaj varet nga mir&#235;qenia e tij.</p> 
<p><A NAME="an_29:8">29:8</A>&nbsp;K&#235;shtu thot&#235; n&#235; t&#235; v&#235;rtet&#235; Zoti i ushtrive, Per&#235;ndia i Izraelit: T&#235; mos ju mashtrojn&#235; profet&#235;t dhe shortar&#235;t tuaj q&#235; jan&#235; midis jush, mos merrni parasysh &#235;ndrrat q&#235; shikoni.</p> 
<p><A NAME="an_29:9">29:9</A>&nbsp;Sepse ju profetizojn&#235; n&#235; m&#235;nyr&#235; t&#235; rreme n&#235; emrin tim; un&#235; nuk i kam d&#235;rguar", thot&#235; Zoti.</p> 
<p><A NAME="an_29:10">29:10</A>&nbsp;"K&#235;shtu thot&#235; Zoti: Kur t&#235; mbushen shtat&#235;dhjet&#235; vjet p&#235;r Babilonin&#235;, un&#235; do t'ju vizitoj dhe do ta realizoj fjal&#235;n time t&#235; mir&#235;, duke b&#235;r&#235; t&#235; riktheheni n&#235; k&#235;t&#235; vend.</p> 
<p><A NAME="an_29:11">29:11</A>&nbsp;Sepse un&#235; i njoh mendimet q&#235; kam p&#235;r ju", thot&#235; Zoti, "mendime paqeje dhe jo t&#235; s&#235; keqes, p&#235;r t'ju dh&#235;n&#235; nj&#235; t&#235; ardhme dhe nj&#235; shpres&#235;.</p> 
<p><A NAME="an_29:12">29:12</A>&nbsp;Do t&#235; m&#235; k&#235;rkoni dhe do t&#235; vini t&#235; m&#235; luteni, dhe un&#235; do t'ju k&#235;naq.</p> 
<p><A NAME="an_29:13">29:13</A>&nbsp;Do t&#235; m&#235; k&#235;rkoni dhe do t&#235; m&#235; gjeni, sepse do t&#235; m&#235; k&#235;rkoni me gjith&#235; zemr&#235;n tuaj.</p> 
<p><A NAME="an_29:14">29:14</A>&nbsp;Un&#235; do t&#235; b&#235;j q&#235; ju t&#235; m&#235; gjeni", thot&#235; Zoti, "dhe do t'ju kthej nga rob&#235;ria juaj; do t'ju mbledh nga t&#235; gjitha kombet dhe nga t&#235; gjitha vendet ku ju kam shp&#235;rndar&#235;", thot&#235; Zoti; "dhe do t'ju &#231;oj  p&#235;rs&#235;ri n&#235; vendin prej t&#235; cilit ju &#231;ova n&#235;  rob&#235;ri.</p> 
<p><A NAME="an_29:15">29:15</A>&nbsp;Sepse thoni: "Zoti na ka ngjallur profet&#235; n&#235; Babiloni",</p> 
<p><A NAME="an_29:16">29:16</A>&nbsp;k&#235;shtu thot&#235; Zoti p&#235;r mbretin q&#235; rri mbi fronin e Davidit, p&#235;r k&#235;t&#235; popullin q&#235; banon n&#235; k&#235;t&#235; qytet, p&#235;r v&#235;llez&#235;rit tuaj q&#235; nuk kan&#235; shkuar bashk&#235; me ju n&#235; rob&#235;ri";</p> 
<p><A NAME="an_29:17">29:17</A>&nbsp;po, k&#235;shtu thot&#235; Zoti i ushtrive: "Ja, un&#235; do t&#235; d&#235;rgoj kund&#235;r tyre shpat&#235;n, urin&#235; dhe murtaj&#235;n, dhe do t'i b&#235;j si fiq t&#235; neveritsh&#235;m q&#235; nuk mund t&#235; hahen sepse jan&#235; shum&#235; t&#235; k&#235;qij.</p> 
<p><A NAME="an_29:18">29:18</A>&nbsp;Do t'i ndjek me shpat&#235;n, me urin&#235; dhe me murtaj&#235;n; do t&#235; b&#235;j q&#235; t&#235; trajtohen keq n&#235; t&#235; gjitha mbret&#235;rit&#235; e tok&#235;s dhe t&#235; jen&#235; nj&#235; mallkim, nj&#235; objekt habie, nj&#235; tallje dhe nj&#235; turp midis kombeve ku i kam shp&#235;rndar&#235;,</p> 
<p><A NAME="an_29:19">29:19</A>&nbsp;sepse nuk i kan&#235; d&#235;gjuar fjal&#235;t e mia", thot&#235; Zoti, "q&#235; un&#235; u d&#235;rgova atyre me an&#235; t&#235; sh&#235;rb&#235;tor&#235;ve t&#235; mi, profet&#235;ve, me urgjenc&#235; dhe k&#235;mb&#235;ngulje; por ju nuk m&#235; keni d&#235;gjuar", thot&#235; Zoti.</p> 
<p><A NAME="an_29:20">29:20</A>&nbsp;D&#235;gjoni, pra, fjal&#235;n e Zotit, o ju t&#235; gjith&#235;, q&#235; un&#235; d&#235;rgova n&#235; rob&#235;ri nga Jeruzalemi n&#235; Babiloni!</p> 
<p><A NAME="an_29:21">29:21</A>&nbsp;K&#235;shtu thot&#235; Zoti i ushtrive, Per&#235;ndia i Izraelit, p&#235;r Ashabin, birin e Kolajahut, dhe p&#235;r Sedekian, birin e Maasejahut, q&#235; ju profetizojn&#235; g&#235;njeshtra n&#235; emrin tim: Ja, un&#235; do t'i l&#235; n&#235; dor&#235; t&#235; Nebukadnetsarit,  mbretit t&#235; Babilonis&#235;, dhe ai  do t'i vras&#235; para syve tuaj.</p> 
<p><A NAME="an_29:22">29:22</A>&nbsp;Prej tyre do t&#235; nxirret nj&#235; formul&#235; mallkimi q&#235; do t&#235; p&#235;rdoret nga t&#235; gjith&#235; ata q&#235; jan&#235; n&#235; rob&#235;ri n&#235; Babiloni, dhe do t&#235; thuhet: "Zoti t&#235; trajtoft&#235; si Sedekian dhe Ashabin, q&#235; mbreti i Babilonis&#235; ka pjekur n&#235; zjarr!"</p> 
<p><A NAME="an_29:23">29:23</A>&nbsp;Sepse ata kan&#235; kryer gj&#235;ra t&#235; turpshme n&#235; Izrael, kan&#235; shkelur kuror&#235;n me grat&#235; e t&#235; af&#235;rmve t&#235; tyre, kan&#235; shqiptuar n&#235; emrin tim fjal&#235; t&#235; rreme, q&#235; nuk u kisha urdh&#235;ruar atyre. Un&#235; vet&#235; e di dhe jam d&#235;shmitar i tyre, thot&#235; Zoti.</p> 
<p><A NAME="an_29:24">29:24</A>&nbsp;Do t&#235; flas&#235;sh gjithashtu me Shemajahun, Nehelamitin, duke th&#235;n&#235;:</p> 
<p><A NAME="an_29:25">29:25</A>&nbsp;K&#235;shtu thot&#235; Zoti i ushtrive, Per&#235;ndia i Izraelit: Ti ke d&#235;rguar n&#235; emrin t&#235;nd letra t&#235;r&#235; popullit q&#235; &#235;sht&#235; n&#235; Jeruzalem, priftit Sofonia, birit t&#235; Maasejahut, dhe t&#235; gjith&#235; prift&#235;rinjve, duke th&#235;n&#235;:</p> 
<p><A NAME="an_29:26">29:26</A>&nbsp;"Zoti t&#235; ka caktuar prift n&#235; vend t&#235; priftit Jehojada, me q&#235;llim q&#235; t&#235; ket&#235; kryeintendent&#235; n&#235; sht&#235;pin&#235; e Zotit p&#235;r t&#235; mbikqyrur &#231;do njeri t&#235; marr&#235; q&#235; b&#235;n profetin, me q&#235;llim q&#235; ti ta fut&#235;sh n&#235; burg dhe ta mbash n&#235; pranga".</p> 
<p><A NAME="an_29:27">29:27</A>&nbsp;Dhe tani pse nuk e ke qortuar Jeremian nga Anathothi q&#235; b&#235;n profetin midis jush?</p> 
<p><A NAME="an_29:28">29:28</A>&nbsp;N&#235; fakt ai na ka d&#235;rguar fjal&#235; n&#235; Babiloni: "Rob&#235;ria do t&#235; jet&#235; e gjat&#235;, nd&#235;rtoni sht&#235;pi dhe banoni n&#235; to, mbillni kopshte dhe hani frytet e tyre"".</p> 
<p><A NAME="an_29:29">29:29</A>&nbsp;Prifti Sofonia e lexoi k&#235;t&#235; let&#235;r n&#235; prani t&#235; profetit Jeremia.</p> 
<p><A NAME="an_29:30">29:30</A>&nbsp;At&#235;her&#235; fjala e Zotit iu drejtua Jeremias, duke th&#235;n&#235;:</p> 
<p><A NAME="an_29:31">29:31</A>&nbsp;"D&#235;rgo t'u thuash t&#235;r&#235; atyre q&#235; jan&#235; n&#235; rob&#235;ri: K&#235;shtu flet Zoti p&#235;r Shemajahun, Nehelamitin: Duke qen&#235; se Shemajahu ju ka profetizuar, megjith&#235;se un&#235; nuk e kam d&#235;rguar, dhe ka b&#235;r&#235; t&#235; keni besim te g&#235;njeshtra,</p> 
<p><A NAME="an_29:32">29:32</A>&nbsp;k&#235;shtu thot&#235; Zoti: Ja, un&#235; do t&#235; d&#235;noj Shemajahun, Nehelamitin, dhe pasardh&#235;sit e tij; nuk do t&#235; ket&#235; asnj&#235;rin prej pasardh&#235;sve t&#235; tij q&#235; t&#235; banoj&#235; n&#235; mes t&#235; k&#235;tij populli, dhe nuk ka p&#235;r t&#235; par&#235;  t&#235; mir&#235;n q&#235; un&#235; do t'i b&#235;j popullit tim, thot&#235;  Zoti, sepse ka folur p&#235;r rebelim kund&#235;r Zotit".</p> 
<p><A NAME="an_30:1">30:1</A>&nbsp;Fjala q&#235; iu drejtua Jeremias nga ana e Zotit, duke th&#235;n&#235;:</p> 
<p><A NAME="an_30:2">30:2</A>&nbsp;"K&#235;shtu thot&#235; Zoti, Per&#235;ndia i Izraelit: Shkruaj n&#235; nj&#235; lib&#235;r t&#235;r&#235; fjal&#235;t q&#235; t&#235; kam th&#235;n&#235;.</p> 
<p><A NAME="an_30:3">30:3</A>&nbsp;Sepse ja, dit&#235;t po vijn&#235;, thot&#235; Zoti, gjat&#235; t&#235; cilave do t&#235; kthej nga rob&#235;ria popullin tim t&#235; Izraelit dhe t&#235; Jud&#235;s, dhe do t'i kthej n&#235; vendin q&#235; u dhash&#235; et&#235;rve t&#235; tyre, dhe ata do ta zot&#235;rojn&#235;".</p> 
<p><A NAME="an_30:4">30:4</A>&nbsp;K&#235;to jan&#235; fjal&#235;t q&#235; Zoti shqiptoi p&#235;r Izraelin dhe Jud&#235;n:</p> 
<p><A NAME="an_30:5">30:5</A>&nbsp;"K&#235;shtu thot&#235; Zoti: Ne kemi d&#235;gjuar nj&#235; britm&#235; tmerri, frike dhe jo paqeje.</p> 
<p><A NAME="an_30:6">30:6</A>&nbsp;Informohuni dhe shikoni n&#235; se nj&#235; mashkull mund t&#235; lind&#235;. Pse, pra, i shoh t&#235; gjith&#235; meshkujt me duart mbi ijet e tyre ashtu si nj&#235; grua q&#235; &#235;sht&#235; duke lindur? Pse t&#235;r&#235; fytyrat jan&#235; b&#235;r&#235; t&#235; zbehta?</p> 
<p><A NAME="an_30:7">30:7</A>&nbsp;Medet, sepse ajo dit&#235; &#235;sht&#235; e madhe; nuk pati kurr&#235; ndonj&#235; t&#235; ngjashme me t&#235;; do t&#235; jet&#235; nj&#235; koh&#235; ankthi p&#235;r Jakobin, por ai do t&#235; shp&#235;toj&#235; prej tij.</p> 
<p><A NAME="an_30:8">30:8</A>&nbsp;At&#235; dit&#235; do t&#235; ndodh&#235;", thot&#235; Zoti i ushtrive, "q&#235; un&#235; do t&#235; thyej zgjedh&#235;n e tij nga qafa jote dhe do t'i k&#235;pus verigat e tua; t&#235; huajt nuk do t&#235; t&#235; b&#235;jn&#235; m&#235; skllav t&#235; tyre.</p> 
<p><A NAME="an_30:9">30:9</A>&nbsp;Por ata t&#235; Izraelit do t'i sh&#235;rbejn&#235; Zotit, Per&#235;ndis&#235; s&#235; tyre, dhe Davidit, mbretit t&#235; tyre, q&#235; un&#235; do t&#235; ngjall p&#235;r ta.</p> 
<p><A NAME="an_30:10">30:10</A>&nbsp;Ti, pra, o sh&#235;rb&#235;tori im Jakob, mos ki frik&#235;", thot&#235; Zoti; "mos u tremb, o Izrael, sepse, ja, un&#235; do t&#235; t&#235; shp&#235;toj nga vendi i larg&#235;t dhe pasardh&#235;sit e tu nga vendi i rob&#235;ris&#235; s&#235; tyre. Jakobi do</p> 
<p><A NAME="an_30:11">30:11</A>&nbsp;Sepse un&#235; jam me ty", thot&#235; Zoti, "q&#235; t&#235; t&#235; shp&#235;toj. Un&#235; do t&#235; shfaros t&#235;r&#235; kombet n&#235; mes t&#235; t&#235; cil&#235;ve t&#235; kam shp&#235;rndar&#235;, por megjithat&#235; nuk do t&#235; t&#235; shfaros ty, por do t&#235; t&#235; nd&#235;shkoj me drejt&#235;si dhe nuk do t&#235; t&#235; l&#235; krejt t&#235; pand&#235;shkuar".</p> 
<p><A NAME="an_30:12">30:12</A>&nbsp;K&#235;shtu thot&#235; Zoti: "E keqja jote &#235;sht&#235; e pash&#235;rueshme, plaga jote &#235;sht&#235; e r&#235;nd&#235;.</p> 
<p><A NAME="an_30:13">30:13</A>&nbsp;Askush nuk e mbron &#231;&#235;shtjen t&#235;nde; k&#235;shtu nuk ka asnj&#235; mjekim p&#235;r plag&#235;n t&#235;nde dhe asnj&#235; sh&#235;rim p&#235;r ty.</p> 
<p><A NAME="an_30:14">30:14</A>&nbsp;T&#235;r&#235; dashnor&#235;t e tu t&#235; kan&#235; harruar dhe nuk kujdesen m&#235; p&#235;r ty, sepse t&#235; kam q&#235;lluar me nj&#235; goditje prej armiku, me nj&#235; nd&#235;shkim t&#235; nj&#235; njeriu mizor, p&#235;r madh&#235;sin&#235; e paudh&#235;sis&#235; sate, p&#235;r morin&#235; e m&#235;kateve t&#235; tua.</p> 
<p><A NAME="an_30:15">30:15</A>&nbsp;Pse b&#235;rtet p&#235;r shkak t&#235; s&#235; keqes sate? Dhembja jote &#235;sht&#235; e pash&#235;rueshme. Un&#235; t&#235; b&#235;ra k&#235;to gj&#235;ra p&#235;r madh&#235;sin&#235; e paudh&#235;sis&#235; sate, p&#235;r morin&#235; e m&#235;kateve t&#235; tua.</p> 
<p><A NAME="an_30:16">30:16</A>&nbsp;Por t&#235;r&#235; ata q&#235; t&#235; gllab&#235;rojn&#235; do t'i gllab&#235;rojn&#235;, t&#235;r&#235; armiqt&#235; e tu, t&#235; gjith&#235;, do t&#235; shkojn&#235; n&#235; rob&#235;ri; ata q&#235; t&#235; pla&#231;kitin do t&#235; pla&#231;kiten dhe grabit&#235;sit e tu do t'i l&#235; t&#235; grabiten nga t&#235; tjer&#235;.</p> 
<p><A NAME="an_30:17">30:17</A>&nbsp;Po, un&#235; do t&#235; t&#235; jap p&#235;rs&#235;ri sh&#235;ndet dhe do t&#235; t&#235; sh&#235;roj plag&#235;t e tua", thot&#235; Zoti, "Sepse t&#235; quajn&#235; "e d&#235;buara", duke th&#235;n&#235;: "Ky &#235;sht&#235; Sioni p&#235;r t&#235; cilin askush nuk kujdeset"".</p> 
<p><A NAME="an_30:18">30:18</A>&nbsp;K&#235;shtu thot&#235; Zoti: "Ja, un&#235; do t&#235; kthej nga rob&#235;ria &#231;adrat e Jakobit dhe do t&#235; m&#235; vij&#235; keq p&#235;r banesat e tij; qyteti do t&#235; rind&#235;rtohet mbi g&#235;rmadhat e tij dhe pallati do t&#235; rivendoset n&#235; vendin e tij t&#235; sakt&#235;.</p> 
<p><A NAME="an_30:19">30:19</A>&nbsp;Prej andej do t&#235; dalin k&#235;ng&#235; fal&#235;nderimi dhe z&#235;ra njer&#235;zish q&#235; festojn&#235;; un&#235; do t'i shumoj dhe jo t'i pak&#235;soj; do t'i b&#235;j t&#235; nderuar dhe nuk do t&#235; posht&#235;rohen m&#235;.</p> 
<p><A NAME="an_30:20">30:20</A>&nbsp;Bijt&#235; e tij do t&#235; jen&#235; si m&#235; par&#235; dhe kuvendi i tij do t&#235; b&#235;het i q&#235;ndruesh&#235;m para meje, por do t&#235; nd&#235;shkoj gjith&#235; shtyp&#235;sit e tyre.</p> 
<p><A NAME="an_30:21">30:21</A>&nbsp;Princi i tij do t&#235; jet&#235; nj&#235; prej tyre, dhe sunduesi i tij do t&#235; dal&#235; nga mesi i tyre; un&#235; do t&#235; b&#235;j q&#235; ai t&#235; afrohet dhe ai do t&#235; vij&#235; af&#235;r meje. Kush, pra, do t&#235; porosiste zemr&#235;n e tij q&#235; t&#235; m&#235; afrohet?", thot&#235; Zoti.</p> 
<p><A NAME="an_30:22">30:22</A>&nbsp;"Ju do t&#235; jeni populli im, dhe un&#235; do t&#235; jem Per&#235;ndia juaj".</p> 
<p><A NAME="an_30:23">30:23</A>&nbsp;Ja, po shp&#235;rthen stuhia e Zotit, nj&#235; stuhi e shfrenuar do t&#235; bjer&#235; me forc&#235; mbi kokat e t&#235; pafeve.</p> 
<p><A NAME="an_30:24">30:24</A>&nbsp;Zem&#235;rimi i zjarrt&#235; i Zotit nuk do t&#235; fashitet, deri sa t&#235; mos ket&#235; plot&#235;suar, deri sa t&#235; mos ket&#235; realizuar synimet e zemr&#235;s s&#235; tij. N&#235; dit&#235;t e fundit ju do ta kuptoni.</p> 
<p><A NAME="an_31:1">31:1</A>&nbsp;"N&#235; at&#235; koh&#235;", thot&#235; Zoti, "un&#235; do t&#235; jem Per&#235;ndia i t&#235; gjitha familjeve t&#235; Izraelit, dhe ato do t&#235; jen&#235; populli im".</p> 
<p><A NAME="an_31:2">31:2</A>&nbsp;K&#235;shtu thot&#235; Zoti: "Populli q&#235; shp&#235;toi nga shpata ka gjetur hir n&#235; shkret&#235;tir&#235;; un&#235; do t'i jap prehje Izraelit".</p> 
<p><A NAME="an_31:3">31:3</A>&nbsp;Shum&#235; koh&#235; m&#235; par&#235; Zoti m'u shfaq duke th&#235;n&#235;: "Po, t&#235; kam dashur me nj&#235; dashuri t&#235; p&#235;rjetshme; prandaj t&#235; kam t&#235;rhequr me dashamir&#235;si.</p> 
<p><A NAME="an_31:4">31:4</A>&nbsp;Un&#235; do t&#235; t&#235; rind&#235;rtoj dhe ti do t&#235; rind&#235;rtohesh, o virgj&#235;resh&#235; e Izraelit. Do t&#235; zbukurohesh p&#235;rs&#235;ri me dajret e tua dhe do t&#235; dal&#235;sh n&#235; mes t&#235; valleve t&#235; atyre q&#235; b&#235;jn&#235; fest&#235;.</p> 
<p><A NAME="an_31:5">31:5</A>&nbsp;Do t&#235; mbjell&#235;sh p&#235;rs&#235;ri vreshta mbi malet e Samarias; mbjell&#235;sit do t&#235; mbjellin dhe do t&#235; vjelin frytin e tyre.</p> 
<p><A NAME="an_31:6">31:6</A>&nbsp;Do t&#235; vij&#235; dita kur rojet do t&#235; b&#235;rtasin n&#235; malin Efraim: "&#199;ohuni, t&#235; ngjitemi n&#235; Sion, tek Zoti, Per&#235;ndia yn&#235;"".</p> 
<p><A NAME="an_31:7">31:7</A>&nbsp;Sepse k&#235;shtu thot&#235; Zoti: "Ngrini k&#235;ng&#235; g&#235;zimi p&#235;r Jakobin dhe l&#235;shoni britma p&#235;r t&#235; parin e kombeve; shpallni, k&#235;ndoni l&#235;vdata dhe thoni: O Zot, shp&#235;to popullin t&#235;nd, at&#235; q&#235; mbeti nga Izraeli.</p> 
<p><A NAME="an_31:8">31:8</A>&nbsp;Ja, un&#235; po i kthej nga vendi i veriut dhe po i grumbulloj nga skajet e tok&#235;s. Midis tyre &#235;sht&#235; i verb&#235;ri dhe &#231;alamani, gruaja me barr&#235; dhe bashk&#235; me t&#235; ajo q&#235; ka p&#235;r t&#235; pjell&#235;: nj&#235; turm&#235; e madhe do t&#235; kthehet k&#235;tu.</p> 
<p><A NAME="an_31:9">31:9</A>&nbsp;Do t&#235; vin&#235; duke qar&#235;, do t'i &#231;oj duke u lutur. Do t'i b&#235;j t&#235; ecin gjat&#235; rrjedhave ujore, n&#235;p&#235;r nj&#235; rrug&#235; t&#235; drejt&#235; n&#235; t&#235; cil&#235;n nuk do t&#235; pengohen, sepse jam nj&#235; at&#235; p&#235;r Izraelin, dhe Efraimi &#235;sht&#235; i par&#235;linduri im.</p> 
<p><A NAME="an_31:10">31:10</A>&nbsp;O kombe, d&#235;gjoni fjal&#235;n e Zotit, shpalleni n&#235; ishujt e larg&#235;t dhe thoni: Ai q&#235; e ka shp&#235;rndar&#235; Izraelin e mbledh dhe e ruan ashtu si vepron bariu me kopen&#235; e tij.</p> 
<p><A NAME="an_31:11">31:11</A>&nbsp;Sepse Zoti ka shpenguar Jakobin, e ka &#231;liruar nga dora e nj&#235; njeriu m&#235; t&#235; fort&#235; se ai.</p> 
<p><A NAME="an_31:12">31:12</A>&nbsp;Ata do t&#235; vijn&#235; dhe do t&#235; k&#235;ndojn&#235; me g&#235;zim n&#235; lart&#235;sit&#235; e Sionit, do t&#235; v&#235;rshojn&#235; drejt t&#235; mirave t&#235; Zotit, drejt grurit, ver&#235;s dhe vajit, dhe drejt atyre q&#235; kan&#235; lindur n&#235; kope dhe n&#235; grigj&#235;; jeta  e tyre do t&#235; jet&#235; si nj&#235; kopsht i vaditur  dhe nuk do t&#235; vuajn&#235; m&#235;.</p> 
<p><A NAME="an_31:13">31:13</A>&nbsp;At&#235;her&#235; virgj&#235;resha do t&#235; g&#235;zohet n&#235; valle dhe t&#235; rinjt&#235; bashk&#235; me pleqt&#235;, sepse do ta shnd&#235;rroj zin&#235; e tyre n&#235; g&#235;zim, do t'i ngush&#235;lloj dhe do t'i g&#235;zoj mbas dhembjes s&#235; tyre.</p> 
<p><A NAME="an_31:14">31:14</A>&nbsp;Do t&#235; ngop shpirtin e prift&#235;rinjve me t&#235; madhe dhe populli im do t&#235; mbushet me t&#235; mirat e mia", thot&#235; Zoti.</p> 
<p><A NAME="an_31:15">31:15</A>&nbsp;K&#235;shtu thot&#235; Zoti: "U d&#235;gjua nj&#235; z&#235; n&#235; Ramah, nj&#235; vajtim dhe nj&#235; e qar&#235; e hidhur: Rakela vajton bijt&#235; e saj dhe nuk pranon t&#235; ngush&#235;llohet p&#235;r ta, sepse ata nuk jan&#235; m&#235;".</p> 
<p><A NAME="an_31:16">31:16</A>&nbsp;K&#235;shtu thot&#235; Zoti: "Mbaje z&#235;rin t&#235;nd nga e qara, syt&#235; e tu nga t&#235; derdhurit lot, sepse vepra jote do t&#235; shp&#235;rblehet", thot&#235; Zoti; "ata do t&#235; kthehen nga vendi i armikut.</p> 
<p><A NAME="an_31:17">31:17</A>&nbsp;Ka shpresa p&#235;r pasardh&#235;sit e tu", thot&#235; Zoti; "bijt&#235; e tu do t&#235; kthehen brenda kufijve t&#235; tyre.</p> 
<p><A NAME="an_31:18">31:18</A>&nbsp;Kam d&#235;gjuar vazhdimisht Efraimin t&#235; ankohet: "Ti m&#235; ke d&#235;nuar dhe un&#235; jam d&#235;nuar si nj&#235; dem i ri i pan&#235;nshtruar; m&#235; b&#235;j t&#235; kthehem dhe un&#235; do t&#235; kthehem, sepse ti je Zoti, Per&#235;ndia im.</p> 
<p><A NAME="an_31:19">31:19</A>&nbsp;Mbasi mora rrug&#235; t&#235; keqe, u pendova; mbasi e pranova gjendjen time, kam rrahur ij&#235;n time. M&#235; erdhi turp dhe ndjeva hutim, sepse mbaj turpin e rinis&#235; sime".</p> 
<p><A NAME="an_31:20">31:20</A>&nbsp;A &#235;sht&#235;, pra, Efraimi nj&#235; bir i dashur p&#235;r mua, nj&#235; bir i k&#235;naq&#235;sive t&#235; mia? N&#235; fakt, megjith&#235;se kam folur kund&#235;r tij, e kujtoj akoma fort. Prandaj t&#235; p&#235;rbrendshmet e mia mall&#235;ngjehen p&#235;r t&#235; dhe me siguri do t&#235; kem m&#235;shir&#235; p&#235;r t&#235;", thot&#235; Zoti.</p> 
<p><A NAME="an_31:21">31:21</A>&nbsp;"Ngreh p&#235;r vete disa trungje, b&#235;j disa shtylla treguese, ki shum&#235; kujdes p&#235;r rrug&#235;n, p&#235;r udh&#235;n q&#235; ke ndjekur. Kthehu, o virgj&#235;resh&#235; e Izraelit, kthehu n&#235; k&#235;to qytete t&#235; tua.</p> 
<p><A NAME="an_31:22">31:22</A>&nbsp;Deri kur do t&#235; shkosh duke u endur, o bij&#235; rebele? Sepse Zoti krijon nj&#235; gj&#235; t&#235; re mbi tok&#235;: gruan q&#235; k&#235;rkon ta b&#235;j&#235; p&#235;r vete burrin".</p> 
<p><A NAME="an_31:23">31:23</A>&nbsp;K&#235;shtu thot&#235; Zoti i ushtrive, Per&#235;ndia i Izraelit: "Do t&#235; thuhet ende kjo fjal&#235; n&#235; vendin e Jud&#235;s dhe n&#235; qytetet e veta, kur t'i kem kthyer ata nga rob&#235;ria: "Zoti t&#235; bekoft&#235;, o seli e drejt&#235;sis&#235;, o mal i shenjt&#235;ris&#235;!".</p> 
<p><A NAME="an_31:24">31:24</A>&nbsp;Aty do t&#235; banojn&#235; Juda dhe t&#235; gjitha qytetet e tij bashk&#235;, bujqit dhe ata q&#235; drejtojn&#235; kopet&#235;.</p> 
<p><A NAME="an_31:25">31:25</A>&nbsp;Sepse un&#235; do t&#235; ngij shpirtin e lodhur dhe do t&#235; plot&#235;soj &#231;do shpirt q&#235; vuan".</p> 
<p><A NAME="an_31:26">31:26</A>&nbsp;Pas k&#235;saj un&#235; u zgjova dhe v&#235;shtrova, dhe gjumi im qe i &#235;mb&#235;l.</p> 
<p><A NAME="an_31:27">31:27</A>&nbsp;"Ja, do t&#235; vijn&#235; dit&#235;t", thot&#235; Zoti, "n&#235; t&#235; cilat do t&#235; mbjell sht&#235;pin&#235; e Izraelit dhe sht&#235;pin&#235; e Jud&#235;s me far&#235; njer&#235;zish dhe me far&#235; kafsh&#235;sh.</p> 
<p><A NAME="an_31:28">31:28</A>&nbsp;Dhe do t&#235; ndodh&#235; q&#235; ashtu si jam kujdesur p&#235;r ta p&#235;r t&#235; &#231;rr&#235;njosur, p&#235;r t&#235; shembur dhe p&#235;r t&#235; rr&#235;zuar, p&#235;r t&#235; shkat&#235;rruar dhe p&#235;r t&#235; b&#235;r&#235; t&#235; keqen, po ashtu do t&#235; kujdesem p&#235;r ta p&#235;r t&#235; nd&#235;rtuar dhe p&#235;r t&#235; mbjell&#235;", thot&#235; Zoti.</p> 
<p><A NAME="an_31:29">31:29</A>&nbsp;"N&#235; ato dit&#235; nuk do t&#235; thuhet m&#235;: "Et&#235;rit kan&#235; ngr&#235;n&#235; rrush t&#235; papjekur dhe dh&#235;mb&#235;t e bijve mbet&#235;n t&#235; mpir&#235;".</p> 
<p><A NAME="an_31:30">31:30</A>&nbsp;Por secili do t&#235; vdes&#235; p&#235;r paudh&#235;sin&#235; e tij; kushdo q&#235; ha rrush t&#235; papjekur do t'i mpihen majat e dh&#235;mb&#235;ve.</p> 
<p><A NAME="an_31:31">31:31</A>&nbsp;Ja do t&#235; vijn&#235; dit&#235;t", thot&#235; Zoti, "n&#235; t&#235; cilat do t&#235; vendos nj&#235; bes&#235;lidhje t&#235; re me sht&#235;pin&#235; e Izraelit dhe me sht&#235;pin&#235; e Jud&#235;s;</p> 
<p><A NAME="an_31:32">31:32</A>&nbsp;jo si bes&#235;lidhja q&#235; kam vendosur me et&#235;rit e tyre dit&#235;n kur i zura p&#235;r dore p&#235;r t'i nxjerr&#235; nga vendi i Egjiptit, sepse ata e shkel&#235;n bes&#235;lidhjen time, ndon&#235;se un&#235; isha Per&#235;ndia i tyre", thot&#235; Zoti.</p> 
<p><A NAME="an_31:33">31:33</A>&nbsp;"Por kjo &#235;sht&#235; bes&#235;lidhja q&#235; do t&#235; vendos me sht&#235;pin&#235; e Izraelit mbas atyre dit&#235;ve", thot&#235; Zoti: "Do ta shtie ligjin tim n&#235; mendjen e tyre dhe do ta shkruaj mbi zemr&#235;n e tyre, dhe un&#235; do t&#235; jem Zoti i tyre dhe ata do t&#235; jen&#235; populli im.</p> 
<p><A NAME="an_31:34">31:34</A>&nbsp;Ata nuk do t&#235; m&#235;sojn&#235; secili t&#235; af&#235;rmin e tij dhe secili v&#235;llan&#235; e tij, duke th&#235;n&#235;: "Njihni Zotin!", sepse t&#235; gjith&#235; do t&#235; m&#235; njohin, nga m&#235; i vogli e deri te m&#235; i madhi", thot&#235; Zoti. "Sepse un&#235; do  ta fal paudh&#235;sin&#235; e tyre dhe nuk do ta kujtoj  m&#235; m&#235;katin e tyre".</p> 
<p><A NAME="an_31:35">31:35</A>&nbsp;K&#235;shtu thot&#235; Zoti, q&#235; ka dh&#235;n&#235; diellin p&#235;r drit&#235;n e dit&#235;s dhe i ka dh&#235;n&#235; ligje h&#235;n&#235;s dhe yjeve p&#235;r drit&#235;n e nat&#235;s, q&#235; e larton detin dhe i b&#235;n dallg&#235;t t&#235; uturijn&#235;, emri i t&#235; cilit &#235;sht&#235; Zoti, i ushtrive.</p> 
<p><A NAME="an_31:36">31:36</A>&nbsp;"N&#235; qoft&#235; se k&#235;to ligje do t&#235; binin p&#235;rpara meje", thot&#235; Zoti, "at&#235;her&#235; edhe pasardh&#235;sit e Izraelit do t&#235; pushonin s&#235; qeni nj&#235; komb p&#235;rpara meje p&#235;rjet&#235;".</p> 
<p><A NAME="an_31:37">31:37</A>&nbsp;K&#235;shtu thot&#235; Zoti: "N&#235; qoft&#235; se do t&#235; mund t&#235; mateshin qiejt lart; ose t&#235; hulumtoheshin themelet e tok&#235;s posht&#235;, at&#235;her&#235; edhe un&#235; do t'i hidhja posht&#235; t&#235; gjith&#235; pasardh&#235;sit e Izraelit p&#235;r t&#235; gjitha ato q&#235; kan&#235; b&#235;r&#235;, thot&#235; Zoti.</p> 
<p><A NAME="an_31:38">31:38</A>&nbsp;Ja, do t&#235; vijn&#235; dit&#235;t, thot&#235; Zoti, n&#235; t&#235; cilat ky qytet do t&#235; rind&#235;rtohet p&#235;r Zotin nga kulla e Hananeelit te porta e Qoshes.</p> 
<p><A NAME="an_31:39">31:39</A>&nbsp;Q&#235; andej litari p&#235;r matje do t&#235; shtrihet akoma drejt deri te kodra e Garebit, duke u kthyer pastaj drejt Goahut;</p> 
<p><A NAME="an_31:40">31:40</A>&nbsp;Gjith&#235; lugina e kufomave dhe e hirit dhe t&#235; gjitha arat deri te p&#235;rroi i Kidronit, deri te qoshja e port&#235;s s&#235; Kuajve n&#235; drejtim t&#235; lindjes, do t'i shenjt&#235;rohen Zotit. Nuk do t&#235; shkat&#235;rrohet m&#235; kurr&#235; dhe as nuk do t&#235; shembet p&#235;rjet&#235;".</p> 
<p><A NAME="an_32:1">32:1</A>&nbsp;Fjala q&#235; iu drejtua Jeremias nga ana e Zotit n&#235; vitin e dhjet&#235; t&#235; Sedekias, mbretit t&#235; Jud&#235;s, q&#235; ishte viti i tet&#235;mb&#235;dhjet&#235; i Nebukadnetsarit.</p> 
<p><A NAME="an_32:2">32:2</A>&nbsp;Ushtria e mbretit t&#235; Babilonis&#235; rrethonte at&#235;her&#235; Jeruzalemin dhe profeti Jeremia ishte i mbyllur n&#235; oborrin e burgut q&#235; ndodhej n&#235; sht&#235;pin&#235; e mbretit t&#235; Jud&#235;s.</p> 
<p><A NAME="an_32:3">32:3</A>&nbsp;Aty e kishte mbyllur Sedekia, mbreti i Jud&#235;s, duke th&#235;n&#235;: "P&#235;rse profetizon, duke th&#235;n&#235;: "K&#235;shtu thot&#235; Zoti: Ja, un&#235; do ta jap k&#235;t&#235; qytet n&#235; duart e mbretit t&#235; Babilonis&#235; dhe ai do ta pushtoj&#235;.</p> 
<p><A NAME="an_32:4">32:4</A>&nbsp;Sedekia, mbreti i Jud&#235;s, nuk do t&#235; shp&#235;toj&#235; nga duart e Kaldeasve, por me siguri do t&#235; bjer&#235; n&#235; duart e mbretit t&#235; Babilonis&#235; dhe do t&#235; flas&#235; ball&#235; p&#235;r ball&#235; me t&#235; dhe do ta shoh&#235; me vet&#235; syt&#235; e tij.</p> 
<p><A NAME="an_32:5">32:5</A>&nbsp;Pastaj ai do ta &#231;oj&#235; Sedekian n&#235; Babiloni, ku ai do t&#235; q&#235;ndroj&#235; deri sa ta vizitoj un&#235;, thot&#235; Zoti. N&#235; qoft&#235; se do t&#235; luftoni kund&#235;r Kaldeasve nuk do t&#235; nxirrni asgj&#235; n&#235; krye"!".</p> 
<p><A NAME="an_32:6">32:6</A>&nbsp;At&#235;her&#235; Jeremia tha: "Fjala e Zotit m'u drejtua, duke th&#235;n&#235;:</p> 
<p><A NAME="an_32:7">32:7</A>&nbsp;Ja, Hanameeli, biri i Shalumit, ungjit t&#235;nd, po vjen te ti q&#235; t&#235; t&#235; thot&#235;: "Bli ar&#235;n time q&#235; ndodhet n&#235; Anathoth, sepse ti ke t&#235; drejt&#235;n ta shpengosh duke e bler&#235;"".</p> 
<p><A NAME="an_32:8">32:8</A>&nbsp;Prandaj Hanameeli, biri i ungjit tim, erdhi tek un&#235; n&#235; oborrin e burgut, sipas fjal&#235;s t&#235; Zotit, dhe m&#235; tha: "T&#235; lutem, bli ar&#235;n time q&#235; ndodhet n&#235; Anathoth, n&#235; territorin e Beniaminit, sepse ti ke  t&#235; drejt&#235;n e trash&#235;gimis&#235; dhe t&#235; drejt&#235;n e  shpengimit. Blije!". At&#235;her&#235; e kuptova q&#235; kjo ishte fjala e Zotit.</p> 
<p><A NAME="an_32:9">32:9</A>&nbsp;K&#235;shtu, pra, bleva nga Hanameeli, nga biri i ungjit tim, ar&#235;n q&#235; ndodhej n&#235; Anathoth dhe ia peshova parat&#235;; shtat&#235;mb&#235;dhjet&#235; sikla argjendi.</p> 
<p><A NAME="an_32:10">32:10</A>&nbsp;E n&#235;nshkrova aktin, e vulosa, thirra d&#235;shmitar&#235;t dhe peshova parat&#235; me peshore.</p> 
<p><A NAME="an_32:11">32:11</A>&nbsp;Pastaj e mora aktin e blerjes, at&#235; t&#235; vulosur sipas ligjit dhe statuteve dhe at&#235; t&#235; hapur,</p> 
<p><A NAME="an_32:12">32:12</A>&nbsp;dhe ia dor&#235;zova aktin e blerjes Barukut, birit t&#235; Neriathit, bir i Mahsehiahut, n&#235; prani t&#235; Hanameelit, kush&#235;ririt tim, n&#235; prani t&#235; d&#235;shmitar&#235;ve q&#235; kishin n&#235;nshkruar aktin e blerjes dhe n&#235; prani t&#235;  t&#235; gjith&#235; Judejve q&#235; rrinin ulur n&#235; oborrin  e burgut.</p> 
<p><A NAME="an_32:13">32:13</A>&nbsp;Pastaj p&#235;rpara tyre i dhash&#235; k&#235;t&#235; urdh&#235;r Barukut:</p> 
<p><A NAME="an_32:14">32:14</A>&nbsp;"K&#235;shtu thot&#235; Zoti i ushtrive, Per&#235;ndia i Izraelit: Merr k&#235;to akte, aktin e blerjes, qoft&#235; at&#235; t&#235; vulosur ashtu edhe at&#235; t&#235; hapur, dhe futi n&#235; nj&#235; po&#231; prej balte, q&#235; t&#235; ruhen p&#235;r shum&#235; dit&#235;.</p> 
<p><A NAME="an_32:15">32:15</A>&nbsp;Sepse k&#235;shtu thot&#235; Zoti i ushtrive, Per&#235;ndia i Izraelit: N&#235; k&#235;t&#235; vend do t&#235; blihen akoma sht&#235;pi, ara dhe vreshta".</p> 
<p><A NAME="an_32:16">32:16</A>&nbsp;Pasi ia dor&#235;zova aktin e blerjes Barukut, birit t&#235; Neriahut, iu luta Zotit, duke th&#235;n&#235;:</p> 
<p><A NAME="an_32:17">32:17</A>&nbsp;"Ah, Zot, Zot! Ja, ti e sajove qiellin dhe tok&#235;n me fuqin&#235; t&#235;nde t&#235; madhe dhe me krahun t&#235;nd t&#235; shtrir&#235;. Nuk ka asgj&#235; tep&#235;r t&#235; v&#235;shtir&#235; p&#235;r ty.</p> 
<p><A NAME="an_32:18">32:18</A>&nbsp;Ti e tregon mir&#235;sin&#235; t&#235;nde ndaj nj&#235; mij&#235; vetave dhe e shpaguan paudh&#235;sin&#235; e et&#235;rve n&#235; gji t&#235; bijve t&#235; tyre q&#235; vijn&#235; pas atyre, o Per&#235;ndi i madh e i fuqish&#235;m, emri i t&#235; cilit &#235;sht&#235; Zoti i ushtrive.</p> 
<p><A NAME="an_32:19">32:19</A>&nbsp;Ti je i madh p&#235;r k&#235;shilla dhe i fuqish&#235;m p&#235;r vepra dhe i ke syt&#235; &#231;el&#235; mbi t&#235; gjitha rrug&#235;t e bijve t&#235; njer&#235;zve, p&#235;r t'i dh&#235;n&#235; secilit sipas veprave t&#235; veta dhe sipas frytit t&#235; veprimeve t&#235; veta.</p> 
<p><A NAME="an_32:20">32:20</A>&nbsp;Ti ke b&#235;r&#235; deri n&#235; dit&#235;n e sotme shenja dhe mrekulli n&#235; vendin e Egjiptit, n&#235; Izrael dhe n&#235; mes njer&#235;zve t&#235; tjer&#235; dhe ke fituar nj&#235; em&#235;r si ai i k&#235;tyre dit&#235;ve.</p> 
<p><A NAME="an_32:21">32:21</A>&nbsp;Ti e nxore popullin t&#235;nd nga vendi i Egjiptit me shenja dhe mrekulli, me dor&#235; t&#235; fuqishme dhe me krah t&#235; shtrir&#235; dhe me tmerr t&#235; madh.</p> 
<p><A NAME="an_32:22">32:22</A>&nbsp;Ti u dhe atyre k&#235;t&#235; vend q&#235; ishe betuar t'ua jepje et&#235;rve t&#235; tyre, nj&#235; vend ku rrjedh qum&#235;sht e mjalt&#235;.</p> 
<p><A NAME="an_32:23">32:23</A>&nbsp;Ata hyn&#235; dhe e fut&#235;n n&#235; dor&#235;, nuk i jan&#235; bindur z&#235;rit t&#235;nd dhe nuk ec&#235;n n&#235; rrug&#235;n e ligjit t&#235;nd, nuk kan&#235; b&#235;r&#235; t&#235; gjitha ato q&#235; u kishe urdh&#235;ruar t&#235; b&#235;nin; prandaj ti solle mbi ta t&#235;r&#235; k&#235;t&#235; fatkeq&#235;si.</p> 
<p><A NAME="an_32:24">32:24</A>&nbsp;Ja, ledhet arrijn&#235; deri n&#235; qytet p&#235;r ta sht&#235;n&#235; n&#235; dor&#235;; dhe qyteti lihet n&#235; dor&#235; t&#235; Kaldeasve q&#235; luftojn&#235; kund&#235;r tij me shpat&#235;n, me urin&#235; dhe murtaj&#235;n. Ndodhi ajo q&#235; ti ke th&#235;n&#235;; ja, ti e shikon.</p> 
<p><A NAME="an_32:25">32:25</A>&nbsp;Megjithat&#235; o Zot, o Zot, ti m&#235; ke th&#235;n&#235;: "Bli me para fush&#235;n dhe thirr d&#235;shmitar&#235;t, nd&#235;rsa qyteti &#235;sht&#235; dh&#235;n&#235; n&#235; dor&#235; t&#235; Kaldeasve"".</p> 
<p><A NAME="an_32:26">32:26</A>&nbsp;At&#235;her&#235; fjala e Zotit iu drejtua Jeremias duke th&#235;n&#235;:</p> 
<p><A NAME="an_32:27">32:27</A>&nbsp;"Ja, un&#235; jam Zoti, Per&#235;ndia i &#231;do mishi; a ka vall&#235; ndonj&#235; gj&#235; tep&#235;r t&#235; v&#235;shtir&#235; p&#235;r mua?".</p> 
<p><A NAME="an_32:28">32:28</A>&nbsp;Prandaj k&#235;shtu thot&#235; Zoti: "Ja, un&#235; do ta jap k&#235;t&#235; qytet n&#235; duart e Kaldeasve, n&#235; dor&#235; t&#235; Nebukadnetsarit, mbretit t&#235; Babilonis&#235;, i cili do ta marr&#235;.</p> 
<p><A NAME="an_32:29">32:29</A>&nbsp;Kaldeasit q&#235; luftojn&#235; kund&#235;r k&#235;tij qyteti do t&#235; hyjn&#235; n&#235; t&#235;, do t'i v&#235;n&#235; zjarrin k&#235;tij qyteti dhe do ta djegin bashk&#235; me sht&#235;pit&#235; mbi &#231;atit&#235; e t&#235; cilave i kan&#235; djegur temjan Baalit dhe u kan&#235; b&#235;r&#235;  libacione per&#235;ndive t&#235; tjera p&#235;r t&#235; provokuar  zem&#235;rimin tim.</p> 
<p><A NAME="an_32:30">32:30</A>&nbsp;Sepse bijt&#235; e Izraelit dhe bijt&#235; e Jud&#235;s kan&#235; b&#235;r&#235; vet&#235;m at&#235; q&#235; &#235;sht&#235; e keqe n&#235; syt&#235; e mi qysh n&#235; f&#235;mij&#235;rin&#235; e tyre. N&#235; fakt bijt&#235; e Izraelit nuk kan&#235; b&#235;r&#235; gj&#235; tjet&#235;r ve&#231;se t&#235; provokonin zem&#235;rimin tim me vepr&#235;n e duarve t&#235; tyre, thot&#235; Zoti.</p> 
<p><A NAME="an_32:31">32:31</A>&nbsp;Sepse ky qytet, q&#235; nga dita q&#235; u nd&#235;rtua deri m&#235; sot, ka q&#235;n&#235; p&#235;r mua nj&#235; provokim i zem&#235;rimit dhe i t&#235;rbimit tim; prandaj do ta zhduk nga prania ime,</p> 
<p><A NAME="an_32:32">32:32</A>&nbsp;p&#235;r shkak t&#235; gjith&#235; s&#235; keqes q&#235; bijt&#235; e Izraelit dhe bijt&#235; e Jud&#235;s kan&#235; b&#235;r&#235; p&#235;r t&#235; provokuar zem&#235;rimin tim, ata, mbret&#235;rit e tyre, princat e tyre, prift&#235;rinjt&#235; e tyre dhe profet&#235;t e tyre, njer&#235;zit e Jud&#235;s dhe banor&#235;t e Jeruzalemit.</p> 
<p><A NAME="an_32:33">32:33</A>&nbsp;M&#235; kan&#235; kthyer jo fytyr&#235;n, por kurrizin; dhe megjith&#235;se i kam m&#235;suar me urgjenc&#235; dhe me k&#235;mb&#235;ngulje, ata nuk m&#235; kan&#235; d&#235;gjuar p&#235;r t&#235; marr&#235; korrigjime.</p> 
<p><A NAME="an_32:34">32:34</A>&nbsp;Por kan&#235; v&#235;n&#235; gj&#235;rat e tyre t&#235; neveritshme n&#235; sht&#235;pin&#235; n&#235; t&#235; cil&#235;n p&#235;rmendet emri im p&#235;r ta ndotur.</p> 
<p><A NAME="an_32:35">32:35</A>&nbsp;Kan&#235; nd&#235;rtuar gjithashtu vendet e larta t&#235; Baalit, q&#235; jan&#235; n&#235; lugin&#235;n e bijve t&#235; Hinomit, n&#235; m&#235;nyr&#235; q&#235; t&#235; kalojn&#235; p&#235;rmes zjarrit bijt&#235; dhe bijat e tyre p&#235;r nder t&#235; Molekut, gj&#235; q&#235; un&#235; nuk u kisha  urdh&#235;ruar dhe nuk m&#235; kishte shkuar kurr&#235; nd&#235;r  mend se do t&#235; kryenin nj&#235; gj&#235; t&#235; till&#235; t&#235; neveritshme, duke e b&#235;r&#235; Jud&#235;n t&#235; m&#235;katoj&#235;".</p> 
<p><A NAME="an_32:36">32:36</A>&nbsp;Prandaj k&#235;shtu thot&#235; tani Zoti, Per&#235;ndia i Izraelit, lidhur me k&#235;t&#235; qytet, p&#235;r t&#235; cilin ju thoni: "Ai do t'i jepet n&#235; dor&#235; mbretit t&#235; Babilonis&#235;, me an&#235; t&#235; shpat&#235;s, t&#235; uris&#235; dhe t&#235; murtaj&#235;s".</p> 
<p><A NAME="an_32:37">32:37</A>&nbsp;"Ja, do t'i mbledh nga t&#235; gjitha vendet ku i kam shp&#235;rndar&#235; gjat&#235; zem&#235;rimit tim, t&#235;rbimit tim, indinjat&#235;s sime t&#235; madhe; do t&#235; b&#235;j t&#235; kthehen n&#235; k&#235;t&#235; vend dhe t&#235; banojn&#235; t&#235; sigurt.</p> 
<p><A NAME="an_32:38">32:38</A>&nbsp;Ata do t&#235; jen&#235; p&#235;r mua populli im dhe un&#235; do t&#235; jem p&#235;r ta Per&#235;ndia i tyre.</p> 
<p><A NAME="an_32:39">32:39</A>&nbsp;Do t'u jap nj&#235; zem&#235;r t&#235; vetme, nj&#235; rrug&#235; t&#235; vetme, me q&#235;llim q&#235; t&#235; ken&#235; frik&#235; nga un&#235; p&#235;rjet&#235; p&#235;r t&#235; mir&#235;n e tyre dhe t&#235; bijve t&#235; tyre.</p> 
<p><A NAME="an_32:40">32:40</A>&nbsp;Do t&#235; b&#235;j me ta nj&#235; bes&#235;lidhje t&#235; p&#235;rjetshme; nuk do t&#235; largohem m&#235; prej tyre dhe do t'u b&#235;j t&#235; mira dhe do t&#235; shtie n&#235; zemr&#235;n e tyre frik&#235;n, me q&#235;llim q&#235; t&#235; mos m&#235; braktisin.</p> 
<p><A NAME="an_32:41">32:41</A>&nbsp;Do t&#235; ndjej g&#235;zim duke u b&#235;r&#235; t&#235; mir&#235; dhe do t'i vendos n&#235; m&#235;nyr&#235; t&#235; q&#235;ndrueshme n&#235; k&#235;t&#235; vend me gjith&#235; zemr&#235;n time dhe me gjith&#235; shpirtin tim".</p> 
<p><A NAME="an_32:42">32:42</A>&nbsp;Sepse k&#235;shtu thot&#235; Zoti: "Ashtu si solla mbi k&#235;t&#235; popull gjith&#235; k&#235;t&#235; fatkeq&#235;si t&#235; madhe, k&#235;shtu do t&#235; sjell mbi t&#235; t&#235;r&#235; t&#235; mirat q&#235; u kam premtuar.</p> 
<p><A NAME="an_32:43">32:43</A>&nbsp;Do t&#235; blihen akoma ara n&#235; k&#235;t&#235; vend, p&#235;r t&#235; cilin ju thoni: "&#201;sht&#235; nj&#235; vend i shkret&#235; ku s'ka m&#235; njer&#235;z a kafsh&#235;; &#235;sht&#235; dh&#235;n&#235; n&#235; duart e Kaldeasve".</p> 
<p><A NAME="an_32:44">32:44</A>&nbsp;Do t&#235; blihen ara me para, do t&#235; n&#235;nshkruhen aktet, do t&#235; vulosen, do t&#235; thirren d&#235;shmitar&#235; n&#235; vendin e Beniaminit dhe n&#235; rrethinat e Jeruzalemit, n&#235; qytetin e Jud&#235;s, n&#235; qytetet e krahin&#235;s malore,  n&#235; qytetet e fush&#235;s, n&#235; qytetet e Negevit,  sepse un&#235; do t&#235; b&#235;j t&#235; kthehen ata q&#235; jan&#235; n&#235; rob&#235;ri", thot&#235; Zoti.</p> 
<p><A NAME="an_33:1">33:1</A>&nbsp;Fjala e Zotit iu drejtua p&#235;r t&#235; dyt&#235;n h&#235;r&#235; Jeremias, nd&#235;rsa q&#235;ndronte akoma i mbyllur n&#235; oborrin e burgut, duke th&#235;n&#235;:</p> 
<p><A NAME="an_33:2">33:2</A>&nbsp;"K&#235;shtu thot&#235; Zoti q&#235; b&#235;n k&#235;t&#235;, Zoti q&#235; e formon p&#235;r ta vendosur, emri i t&#235; cilit &#235;sht&#235; Zoti:</p> 
<p><A NAME="an_33:3">33:3</A>&nbsp;M'u drejto dhe un&#235; do t&#235; t&#235; p&#235;rgjigjem dhe do t&#235; t&#235; njoftoj gj&#235;ra t&#235; m&#235;dha dhe t&#235; padep&#235;rtueshme q&#235; ti nuk i di.</p> 
<p><A NAME="an_33:4">33:4</A>&nbsp;Sepse k&#235;shtu thot&#235; Zoti, Per&#235;ndia i Izraelit, p&#235;r sht&#235;pit&#235; e k&#235;tij qyteti dhe p&#235;r sht&#235;pit&#235; e mbret&#235;rve t&#235; Jud&#235;s q&#235; do t&#235; shemben p&#235;rball&#235; ledheve dhe shpat&#235;s.</p> 
<p><A NAME="an_33:5">33:5</A>&nbsp;Ata do t&#235; vijn&#235; t&#235; luftojn&#235; kund&#235;r Kaldeasve, por vet&#235;m p&#235;r t'i mbushur me kufoma njer&#235;zish, q&#235; un&#235; do t&#235; godas n&#235; zem&#235;rimin tim dhe n&#235; t&#235;rbimin tim, sepse do ta fsheh fytyr&#235;n time nga ky qytet p&#235;r shkak t&#235; gjith&#235; lig&#235;sis&#235; s&#235; tyre.</p> 
<p><A NAME="an_33:6">33:6</A>&nbsp;Ja, un&#235; do t'i sjell atij mir&#235;qenie dhe sh&#235;rim; do t'i sh&#235;roj dhe do t'u zbuloj atyre boll&#235;kun e paqes dhe t&#235; s&#235; v&#235;rtet&#235;s.</p> 
<p><A NAME="an_33:7">33:7</A>&nbsp;Do t&#235; b&#235;j q&#235; t&#235; kthehen t&#235; m&#235;rguarit e Jud&#235;s dhe t&#235; m&#235;rguarit e Izraelit dhe do t'i vendos p&#235;rs&#235;ri si m&#235; par&#235;.</p> 
<p><A NAME="an_33:8">33:8</A>&nbsp;Do t'i pastroj nga &#231;do paudh&#235;si e tyre me t&#235; cil&#235;n kan&#235; m&#235;katuar kund&#235;r meje dhe do t'ua fal t&#235; gjitha paudh&#235;sit&#235; e tyre me t&#235; cilat kan&#235; m&#235;katuar dhe me t&#235; cilat kan&#235; ngritur krye kund&#235;r meje.</p> 
<p><A NAME="an_33:9">33:9</A>&nbsp;Dhe ky qytet do t&#235; ket&#235; p&#235;r mua nj&#235; titull g&#235;zimi, l&#235;vdimi dhe lavdie p&#235;rpara gjith&#235; kombeve t&#235; dheut, kur ato t&#235; m&#235;sojn&#235; gjith&#235; t&#235; mir&#235;n q&#235; un&#235; u b&#235;j atyre; dhe do t&#235; ken&#235; frik&#235; e do t&#235; dridhen p&#235;r  shkak t&#235; gjith&#235; mir&#235;sis&#235; dhe t&#235; gjith&#235; paqes  q&#235; un&#235; do t'i sjell atij".</p> 
<p><A NAME="an_33:10">33:10</A>&nbsp;K&#235;shtu thot&#235; Zoti: "N&#235; k&#235;t&#235; vend p&#235;r t&#235; cilin ju thoni: "&#201;sht&#235; nj&#235; shkreti, q&#235; nuk ka m&#235; as njer&#235;z as kafsh&#235;", n&#235; qytetet e Jud&#235;s dhe n&#235;p&#235;r rrug&#235;t e Jeruzalemit q&#235; jan&#235; t&#235; shkreta, q&#235; nuk ka m&#235; as njer&#235;z as kafsh&#235;, do t&#235; d&#235;gjohen akoma</p> 
<p><A NAME="an_33:11">33:11</A>&nbsp;britma g&#235;zimi dhe britma hareje, z&#235;ri i dh&#235;ndrit dhe z&#235;ri i nuses, z&#235;ri i atyre q&#235; thon&#235;: "Kremtoni Zotin e ushtrive, sepse Zoti &#235;sht&#235; i mir&#235;, sepse mir&#235;sia e tij zgjat p&#235;rjet&#235;", dhe t&#235; atyre q&#235; sjellin  oferta fal&#235;nderimi n&#235; sht&#235;pin&#235; e Zotit.  Sepse un&#235; do t&#235; b&#235;j q&#235; t&#235; kthehen t&#235; m&#235;rguarit n&#235; vend dhe do t'i vendos p&#235;rs&#235;ri si m&#235; par&#235;", thot&#235; Zoti.</p> 
<p><A NAME="an_33:12">33:12</A>&nbsp;K&#235;shtu thot&#235; Zoti i ushtrive: "N&#235; k&#235;t&#235; vend q&#235; &#235;sht&#235; nj&#235; shkreti, ku s'ka m&#235; njeri a kafsh&#235;, dhe n&#235; t&#235; gjitha qytetet e tij do t&#235; k&#235;t&#235; akoma banesa t&#235; barinjve ku do t&#235; pushojn&#235; kopet&#235; e tyre.</p> 
<p><A NAME="an_33:13">33:13</A>&nbsp;N&#235; qytetet e krahin&#235;s malore, n&#235; qytetet e fush&#235;s, n&#235; qytetet e Negevit, n&#235; vendin e Benianimit, n&#235; rrethinat e Jeruzalemit dhe n&#235; qytetet e Jud&#235;s, dhent&#235; do t&#235; kalojn&#235; akoma nga dora e atij q&#235; i num&#235;ron", thot&#235; Zoti.</p> 
<p><A NAME="an_33:14">33:14</A>&nbsp;"Ja, do t&#235; vijn&#235; dit&#235;t", thot&#235; Zoti, "gjat&#235; t&#235; cilave un&#235; do t&#235; realizoj fjal&#235;n e mir&#235; q&#235; kam shqiptuar p&#235;r sht&#235;pin&#235; e Izraelit dhe p&#235;r sht&#235;pin&#235; e Jud&#235;s.</p> 
<p><A NAME="an_33:15">33:15</A>&nbsp;N&#235; ato dit&#235; dhe n&#235; at&#235; koh&#235; do t&#235; b&#235;j q&#235; t&#235; mbij&#235; p&#235;r Davidin nj&#235; filiz drejt&#235;sie, q&#235; do t&#235; ushtroj&#235; gjykimin dhe drejt&#235;sin&#235; n&#235; vend.</p> 
<p><A NAME="an_33:16">33:16</A>&nbsp;Ato dit&#235; Juda do t&#235; shp&#235;tohet dhe Jeruzalemi do t&#235; banoj&#235; i sigurt. Ky do t&#235; jet&#235; emri me t&#235; cilin do t&#235; thirret: "Zoti, drejt&#235;sia jon&#235;"".</p> 
<p><A NAME="an_33:17">33:17</A>&nbsp;N&#235; fakt k&#235;shtu thot&#235; Zoti: "Nuk do t'i mungoj&#235; kurr&#235; Davidit dikush q&#235; t&#235; ulet mbi fronin e sht&#235;pis&#235; s&#235; Izraelit,</p> 
<p><A NAME="an_33:18">33:18</A>&nbsp;dhe prift&#235;rinjve Levit&#235; nuk do t'u mungoj&#235; kurr&#235; para meje dikush q&#235; ofron olokauste, q&#235; tymos ofertat ushqimore dhe q&#235; kryen flijime &#231;do dit&#235;".</p> 
<p><A NAME="an_33:19">33:19</A>&nbsp;Fjala e Zotit iu drejtua Jeremias, duke th&#235;n&#235;:</p> 
<p><A NAME="an_33:20">33:20</A>&nbsp;"K&#235;shtu thot&#235; Zoti: N&#235; qoft&#235; se ju mund t&#235; anuloni bes&#235;lidhjen time me dit&#235;n dhe bes&#235;lidhjen time me nat&#235;n, n&#235; m&#235;nyr&#235; q&#235; mos ket&#235; m&#235; dit&#235; a nat&#235; n&#235; koh&#235;n e tyre,</p> 
<p><A NAME="an_33:21">33:21</A>&nbsp;at&#235;her&#235; do t&#235; mund t&#235; anulohet edhe bes&#235;lidhja ime me Davidin, sh&#235;rb&#235;torin tim, n&#235; m&#235;nyr&#235; q&#235; t&#235; mos ket&#235; nj&#235; bir q&#235; t&#235; mbret&#235;roj&#235; mbi fronin e tij, dhe me prift&#235;rinjt&#235; Levit&#235;, prift&#235;rinj t&#235; mi.</p> 
<p><A NAME="an_33:22">33:22</A>&nbsp;Ashtu si nuk mund t&#235; njehsohet ushtria e qiellit as t&#235; matet r&#235;ra e detit, ashtu un&#235; do t'i shumoj pasardh&#235;sit e Davidit, sh&#235;rb&#235;torit tim, dhe Levit&#235;t q&#235; m&#235; sh&#235;rbejn&#235;".</p> 
<p><A NAME="an_33:23">33:23</A>&nbsp;Fjala e Zotit iu drejtua akoma Jeremias, duke th&#235;n&#235;:</p> 
<p><A NAME="an_33:24">33:24</A>&nbsp;"Nuk i ke kushtuar kujdes asaj q&#235; ka pohuar ky popull, duke th&#235;n&#235;: "Dy familjet q&#235; Zoti kishte zgjedhur, i ka hedhur posht&#235;"? K&#235;shtu p&#235;r&#231;mojn&#235; popullin tim, q&#235; n&#235; syt&#235; e tyre nuk &#235;sht&#235; nj&#235; komb".</p> 
<p><A NAME="an_33:25">33:25</A>&nbsp;K&#235;shtu thot&#235; Zoti: "N&#235; qoft&#235; se un&#235; nuk e kam lidhur bes&#235;lidhjen time me dit&#235;n dhe me nat&#235;n dhe nuk kam p&#235;rcaktuar ligjet e qiellit dhe t&#235; tok&#235;s,</p> 
<p><A NAME="an_33:26">33:26</A>&nbsp;at&#235;her&#235; do t&#235; hedh posht&#235; edhe pasardh&#235;sit e Jakobit, dhe t&#235; Davidit, sh&#235;rb&#235;torit tim, dhe nuk do t&#235; marr m&#235; nga pasardh&#235;sit e tij drejtuesit e fisit t&#235; Abrahamit, t&#235; Isakut dhe t&#235; Jakobit. Por un&#235;  do t&#235; b&#235;j q&#235; t&#235; kthehen m&#235;rgimtar&#235;t e tyre  dhe do t&#235; kem m&#235;shir&#235; p&#235;r ta".</p> 
<p><A NAME="an_34:1">34:1</A>&nbsp;Fjala q&#235; i drejtua nga Zoti Jeremias, kur Nebukadnetsari, mbreti i Babilonis&#235;, me gjith&#235; ushtrin&#235; e tij dhe t&#235;r&#235; mbret&#235;rit&#235; e tokave mbi t&#235; cilat ai sundonte dhe gjith&#235; popujt luftonin kund&#235;r Jeruzalemit</p> 
<p><A NAME="an_34:2">34:2</A>&nbsp;"K&#235;shtu thot&#235; Zoti, Per&#235;ndia i Izraelit: Shko dhe foli Sedekias, mbretit t&#235; Jud&#235;s dhe i thuaj: K&#235;shtu thot&#235; Zoti: Ja, un&#235; ia jap k&#235;t&#235; qytet n&#235; dor&#235; mbretit t&#235; Babilonis&#235;, i cili do ti v&#235;r&#235; flak&#235;n.</p> 
<p><A NAME="an_34:3">34:3</A>&nbsp;Ti nuk do t&#235; shp&#235;tosh nga dora e tij, por do t&#235; kapesh me siguri dhe do t&#235; biesh n&#235; pushtetin e tij; syt&#235; e tu do t&#235; shohin syt&#235; e mbretit t&#235; Babilonis&#235;, ai do t&#235; t&#235; flas&#235; ball&#235; p&#235;r ball&#235; dhe ti do t&#235; shkosh n&#235; Babiloni".</p> 
<p><A NAME="an_34:4">34:4</A>&nbsp;Megjithat&#235; d&#235;gjo fjal&#235;n e Zotit, o Sedekia, mbreti i Jud&#235;s: "K&#235;shtu thot&#235; Zoti p&#235;r ty: Nuk ke p&#235;r t&#235; vdekur nga shpata.</p> 
<p><A NAME="an_34:5">34:5</A>&nbsp;Por do t&#235; vdes&#235;sh n&#235; paqe; dhe ashtu si dogj&#235;n aroma p&#235;r et&#235;rit e tu, mbret&#235;rit e lasht&#235; q&#235; ishin para teje, k&#235;shtu do t&#235; djegin aroma p&#235;r ty dhe do t&#235; mbajn&#235; zi duke th&#235;n&#235;: "Vaj medet, Zot!". Po, un&#235; e shqiptova k&#235;t&#235; fjal&#235;", thot&#235; Zoti.</p> 
<p><A NAME="an_34:6">34:6</A>&nbsp;Profeti Jeremia ia tha t&#235;r&#235; k&#235;to fjal&#235; Sedekias, mbretit t&#235; Jud&#235;s, n&#235; Jeruzalem,</p> 
<p><A NAME="an_34:7">34:7</A>&nbsp;nd&#235;rsa ushtria e mbretit t&#235; Babilonis&#235; luftonte kund&#235;r Jeruzalemit dhe kund&#235;r t&#235; gjitha qyteteve t&#235; Jud&#235;s q&#235; akoma ekzistonin, dometh&#235;n&#235; kund&#235;r Lakishit dhe Azekahut, q&#235; ishin t&#235; vetmet qytete t&#235; fortifikuara q&#235; mbet&#235;n nga qytetet e Jud&#235;s.</p> 
<p><A NAME="an_34:8">34:8</A>&nbsp;Kjo &#235;sht&#235; fjala q&#235; iu drejtua Jeremias nga Zoti, mbas p&#235;rfundimit t&#235; nj&#235; bes&#235;lidhjeje nga mbreti Sedekia me t&#235;r&#235; popullin q&#235; ishte n&#235; Jeruzalem p&#235;r tu shpallur atyre lirin&#235;:</p> 
<p><A NAME="an_34:9">34:9</A>&nbsp;dometh&#235;n&#235; q&#235; secili t'i linte t&#235; lir&#235; skllev&#235;rit e tij hebrenj, meshkuj ose femra, burra ose gra, me q&#235;llim q&#235; askush t&#235; mos mbante m&#235; si skllav ndonj&#235; v&#235;lla t&#235; tij jude.</p> 
<p><A NAME="an_34:10">34:10</A>&nbsp;T&#235;r&#235; princat dhe t&#235;r&#235; populli q&#235; kishin pranuar bes&#235;lidhjen, pranuan t'i l&#235;shojn&#235; t&#235; lir&#235; skllavin ose skllaven e vet dhe t&#235; mos i mbajn&#235; m&#235; n&#235; skllav&#235;ri, dhe k&#235;shtu i liruan.</p> 
<p><A NAME="an_34:11">34:11</A>&nbsp;Por m&#235; von&#235; ndryshuan mendim dhe b&#235;n&#235; q&#235; t&#235; rikthehen skllev&#235;rit dhe skllavet q&#235; i kishin l&#235;shuar t&#235; lir&#235; dhe i n&#235;nshtruan p&#235;rs&#235;ri si skllev&#235;r dhe skllave t&#235; tyre.</p> 
<p><A NAME="an_34:12">34:12</A>&nbsp;Fjala e Zotit iu drejtua pastaj Jeremias nga Zoti, duke th&#235;n&#235;:</p> 
<p><A NAME="an_34:13">34:13</A>&nbsp;"K&#235;shtu thot&#235; Zoti, Per&#235;ndia i Izraelit: Un&#235; lidha nj&#235; bes&#235;lidhje me et&#235;rit tuaj dit&#235;n q&#235; i nxora nga Egjipti, nga sht&#235;pia e rob&#235;ris&#235;, duke th&#235;n&#235;:</p> 
<p><A NAME="an_34:14">34:14</A>&nbsp;N&#235; krye t&#235; shtat&#235; vjet&#235;ve secili do t&#235; l&#235;shoj&#235; t&#235; lir&#235; v&#235;llan&#235; e tij hebre q&#235; i &#235;sht&#235; shitur atij; ai do t&#235; t&#235; sh&#235;rbej&#235; gjasht&#235; vjet, pastaj do ta l&#235;sh t&#235; lir&#235;. Por et&#235;rit tuaj nuk mu bind&#235;n dhe nuk ma vun&#235; veshin.</p> 
<p><A NAME="an_34:15">34:15</A>&nbsp;Ju sot nis&#235;t t&#235; b&#235;ni at&#235; q&#235; &#235;sht&#235; e drejt&#235; n&#235; syt&#235; e mi, duke shpallur secili lirin&#235; e v&#235;llait t&#235; vet, dhe keni lidhur nj&#235; bes&#235;lidhje para meje, n&#235; tempull, ku p&#235;rmendet emri im.</p> 
<p><A NAME="an_34:16">34:16</A>&nbsp;Por m&#235; von&#235; keni ndryshuar mendim dhe keni p&#235;rdhosur emrin tim, sepse secili ka b&#235;r&#235; t&#235; kthehet skllavi i tij apo skllavja e tij, dhe i keni n&#235;nshtruar n&#235; m&#235;nyr&#235; q&#235; t&#235; jen&#235; skllev&#235;r apo skllave tuaja".</p> 
<p><A NAME="an_34:17">34:17</A>&nbsp;Prandaj k&#235;shtu thot&#235; Zoti: "Ju nuk m&#235; jeni bindur duke shpallur secili lirin&#235; e v&#235;llait t&#235; tij dhe e t&#235; t&#235; af&#235;rmit t&#235; tij. Tani ja, un&#235; ju shpall lirin&#235;", thot&#235; Zoti, "p&#235;r shpat&#235;n, p&#235;r murtaj&#235;n dhe  p&#235;r urin&#235; dhe do t'ju braktis q&#235; t'ju  keqtrajtojn&#235; n&#235; t&#235; gjitha mbret&#235;rit&#235; e dheut.</p> 
<p><A NAME="an_34:18">34:18</A>&nbsp;Dhe do ti jap njer&#235;zit q&#235; kan&#235; shkelur bes&#235;lidhjen time dhe nuk kan&#235; zbatuar fjal&#235;t e bes&#235;lidhjes q&#235; kishin lidhur para meje, duke kaluar n&#235; mes pjes&#235;ve t&#235; vi&#231;it q&#235; e kishin ndar&#235; m&#235; dysh:</p> 
<p><A NAME="an_34:19">34:19</A>&nbsp;princat e Jud&#235;s dhe princat e Jeruzalemit, eunuk&#235;t, prift&#235;rinjt&#235; dhe t&#235;r&#235; populli i vendit q&#235; kaluan n&#235; mes t&#235; pjes&#235;ve t&#235; vi&#231;it,</p> 
<p><A NAME="an_34:20">34:20</A>&nbsp;do t'i jap n&#235; dor&#235; t&#235; armiqve t&#235; tyre dhe n&#235; dor&#235; t&#235; atyre q&#235; k&#235;rkojn&#235; jet&#235;n e tyre; dhe kufomat e tyre do t&#235; sh&#235;rbejn&#235; si ushqim p&#235;r shpend&#235;t e qiellit dhe p&#235;r kafsh&#235;t e tok&#235;s.</p> 
<p><A NAME="an_34:21">34:21</A>&nbsp;Do t&#235; jap Sedekian, mbretin e Jud&#235;s, dhe princ&#235;t e tij n&#235; dor&#235; t&#235; armiqve t&#235; tyre, n&#235; dor&#235; t&#235; atyre q&#235; k&#235;rkojn&#235; jet&#235;n e tyre dhe n&#235; dor&#235; t&#235; ushtris&#235; s&#235; mbretit t&#235; Babilonis&#235;, q&#235; &#235;sht&#235; larguar nga ju.</p> 
<p><A NAME="an_34:22">34:22</A>&nbsp;Ja, un&#235; do t&#235; jap urdhrin", thot&#235; Zoti, "dhe do t&#235; b&#235;j q&#235; t&#235; kthehen kund&#235;r k&#235;tij qyteti, do t&#235; luftojn&#235; kund&#235;r tij, do ta shtien n&#235; dor&#235;, do t'i v&#235;n&#235; flak&#235;n; dhe do t'i b&#235;j qytetet e Jud&#235;s nj&#235; shkreti pa banor&#235;".</p> 
<p><A NAME="an_35:1">35:1</A>&nbsp;Fjala q&#235; iu drejtua Jeremias nga Zoti n&#235; koh&#235;n e Jehojakimit, birit t&#235; Josias, mbreti i Jud&#235;s, duke th&#235;n&#235;:</p> 
<p><A NAME="an_35:2">35:2</A>&nbsp;"Shko n&#235; sht&#235;pin&#235; e Rekabit&#235;ve dhe folu, silli pastaj n&#235; sht&#235;pin&#235; e Zotit, n&#235; nj&#235; nga dhomat, dhe gostiti me ver&#235;".</p> 
<p><A NAME="an_35:3">35:3</A>&nbsp;At&#235;her&#235; un&#235; mora Jaazaniahun, birin e Jeremias, bir i Habaziniahut, v&#235;llez&#235;rit e tij, t&#235;r&#235; bijt&#235; e tij, si dhe t&#235;r&#235; sht&#235;pin&#235; e Rekabit&#235;ve,</p> 
<p><A NAME="an_35:4">35:4</A>&nbsp;dhe i &#231;ova n&#235; sht&#235;pin&#235; e Zotit, n&#235; dhom&#235;n e bijve t&#235; Hananit, birit t&#235; Igdaliahut, njeri i Per&#235;ndis&#235;, e cila ndodhej pran&#235; dhom&#235;s s&#235; princave mbi dhom&#235;n e Maasejahut, birit t&#235; Shalumit, rojtar i port&#235;s.</p> 
<p><A NAME="an_35:5">35:5</A>&nbsp;Vendosa pastaj p&#235;rpara bijve t&#235; sht&#235;pis&#235; s&#235; Rekabit&#235;ve en&#235; plot me ver&#235; dhe kupa dhe u thash&#235;: "Pini ver&#235;".</p> 
<p><A NAME="an_35:6">35:6</A>&nbsp;Po ata u p&#235;rgjigj&#235;n: "Ne nuk pim&#235; ver&#235;, sepse Jehonadabi, biri i Rekabit, atit ton&#235;, na ka urdh&#235;ruar duke th&#235;n&#235;: "Nuk do t&#235; pini ver&#235; p&#235;rjet&#235;, as ju as bijt&#235; tuaj.</p> 
<p><A NAME="an_35:7">35:7</A>&nbsp;Nuk do t&#235; nd&#235;rtoni sht&#235;pi, nuk do t&#235; mbillni asnj&#235; far&#235;, nuk do t&#235; b&#235;ni asnj&#235; vresht dhe nuk do t&#235; zot&#235;roni asnj&#235; prej tyre, por do t&#235; banoni n&#235; &#231;adra t&#235;r&#235; dit&#235;t e jet&#235;s suaj, n&#235; m&#235;nyr&#235; q&#235; t&#235; jetoni gjat&#235; n&#235; vendin ku banoni".</p> 
<p><A NAME="an_35:8">35:8</A>&nbsp;K&#235;shtu ne i jemi bindur z&#235;rit t&#235; Jehonadabit, birit t&#235; Rekabit, atit ton&#235;, n&#235; &#231;do gj&#235; q&#235; na ka urdh&#235;ruar: t&#235; mos pim&#235; ver&#235; gjat&#235; gjith&#235; jet&#235;s son&#235;, si ne ashtu edhe grat&#235; tona, bijt&#235; tan&#235; dhe bijat tona;</p> 
<p><A NAME="an_35:9">35:9</A>&nbsp;t&#235; mos nd&#235;rtojm&#235; sht&#235;pi p&#235;r t&#235; banuar dhe t&#235; mos kemi as vreshta, as ara dhe as far&#235;.</p> 
<p><A NAME="an_35:10">35:10</A>&nbsp;Por ne banojm&#235; n&#235; &#231;adra dhe jemi bindur dhe kemi b&#235;r&#235; t&#235;r&#235; ato q&#235; Jehonadabi, ati yn&#235;, na ka urdh&#235;ruar.</p> 
<p><A NAME="an_35:11">35:11</A>&nbsp;Por ndodhi, q&#235; kur Nebukadnetsari, mbreti i Babilonis&#235;, doli kund&#235;r vendit, kemi th&#235;n&#235;: "Ejani t&#235; shkojm&#235; n&#235; Jeruzalem, nga frika e ushtris&#235; s&#235; Kaldeasve dhe ushtris&#235; s&#235; Siris&#235;". Dhe k&#235;shtu u vendos&#235;m n&#235; Jeruzalem".</p> 
<p><A NAME="an_35:12">35:12</A>&nbsp;At&#235;her&#235; fjala e Zotit iu drejtua Jeremias, duke th&#235;n&#235;:</p> 
<p><A NAME="an_35:13">35:13</A>&nbsp;"K&#235;shtu thot&#235; Zoti i ushtrive, Per&#235;ndia i Izraelit: Shko dhe u thuaj njer&#235;zve t&#235; Jud&#235;s dhe banor&#235;ve t&#235; Jeruzalemit: Nuk doni, pra, t&#235; m&#235;soni, duke d&#235;gjuar fjal&#235;t e mia?", thot&#235; Zoti.</p> 
<p><A NAME="an_35:14">35:14</A>&nbsp;"Fjal&#235;t e Jehonadabit, birit t&#235; Rekabit, q&#235; i porositi bijt&#235; e tij t&#235; mos pin&#235; ver&#235;, jan&#235; v&#235;n&#235; n&#235; jet&#235;; k&#235;shtu ata nuk kan&#235; pir&#235; ver&#235; deri n&#235; k&#235;t&#235; dit&#235;, sepse i jan&#235; bindur porosis&#235; s&#235; atit t&#235; tyre.  Por megjith&#235;se un&#235; ju fola me urgjenc&#235; dhe  me k&#235;mb&#235;ngulje, ju nuk m&#235; keni d&#235;gjuar.</p> 
<p><A NAME="an_35:15">35:15</A>&nbsp;Ju kam d&#235;rguar gjithashtu me urgjenc&#235; dhe me k&#235;mb&#235;ngulje sh&#235;rb&#235;tor&#235;t e mi, profet&#235;t, duke ju th&#235;n&#235;: "Le t&#235; t&#235;rhiqet pra, secili nga rruga e tij e keqe, p&#235;rmir&#235;soni veprimet tuaja dhe mos u shkoni  pas per&#235;ndive t&#235; tjera q&#235; t'u sh&#235;rbeni; at&#235;her&#235;  do t&#235; banoni n&#235; vendin q&#235; ju dhash&#235; juve dhe et&#235;rve tuaj". Por ju nuk m&#235; keni d&#235;gjuar, as m&#235; jeni bindur.</p> 
<p><A NAME="an_35:16">35:16</A>&nbsp;Po, bijt&#235; e Jehonadabit, birit t&#235; Rekabit, kan&#235; zbatuar n&#235; praktik&#235; porosin&#235; e dh&#235;n&#235; nga ati i tyre, por ky popull nuk m&#235; &#235;sht&#235; bindur".</p> 
<p><A NAME="an_35:17">35:17</A>&nbsp;Prandaj k&#235;shtu thot&#235; Zoti, Per&#235;ndia i ushtrive, Per&#235;ndia i Izraelit: "Ja, un&#235; po b&#235;j q&#235; t&#235; vij&#235; mbi Jud&#235; dhe mbi gjith&#235; banor&#235;t e Jeruzalemit, gjith&#235; at&#235; t&#235; keqe q&#235; kam shqiptuar kund&#235;r tyre, sepse  u kam folur, por nuk m&#235; kan&#235; d&#235;gjuar, i kam  thirrur, por nuk m&#235; jan&#235; p&#235;rgjigjur".</p> 
<p><A NAME="an_35:18">35:18</A>&nbsp;Dhe sht&#235;pis&#235; s&#235; Rekabit&#235;ve Jeremia i tha: "K&#235;shtu thot&#235; Zoti i ushtrive, Per&#235;ndia i Izraelit: Me q&#235;n&#235; se i jeni bindur porosis&#235; s&#235; atit tuaj, Jehonadabit, keni zbatuar t&#235;r&#235; urdhrat e tij dhe keni kryer t&#235; gjitha ato q&#235; ju kishte porositur,</p> 
<p><A NAME="an_35:19">35:19</A>&nbsp;k&#235;shtu thot&#235; Zoti i ushtrive, Per&#235;ndia i Izraelit: Jehonodabit, birit t&#235; Rekabit, nuk do ti mungoj&#235; kurr&#235; nj&#235; njeri q&#235; t&#235; jet&#235; gjithnj&#235; para meje".</p> 
<p><A NAME="an_36:1">36:1</A>&nbsp;Ndodhi n&#235; vitin e kat&#235;rt t&#235; Jehojakimit, birit t&#235; Josias, mbreti i Jud&#235;s, q&#235; kjo fjal&#235; ju drejtua nga Zoti duke th&#235;n&#235;:</p> 
<p><A NAME="an_36:2">36:2</A>&nbsp;"Merr nj&#235; rrotull shkrimi dhe shkruaj mbi t&#235; t&#235;r&#235; fjal&#235;t q&#235; t&#235; kam th&#235;n&#235; kund&#235;r Izraelit, kund&#235;r Jud&#235;s dhe kund&#235;r t&#235; gjitha kombeve, nga dita q&#235; t&#235; kam folur, nga dit&#235;t e Josias e deri m&#235; sot.</p> 
<p><A NAME="an_36:3">36:3</A>&nbsp;Ndofta sht&#235;pia e Jud&#235;s do t&#235; d&#235;gjoj&#235; gjith&#235; t&#235; keqen q&#235; un&#235; mendoj t'u b&#235;j atyre, dhe secili do t&#235; t&#235;rhiqet nga rruga e tij e keqe, dhe k&#235;shtu un&#235; do t&#235; fal paudh&#235;sin&#235; e tyre dhe m&#235;katin e tyre".</p> 
<p><A NAME="an_36:4">36:4</A>&nbsp;At&#235;her&#235; Jeremia thirri Barukun, birin e Neriahut, dhe Baruku shkroi mbi nj&#235; rrotull shkrimi, n&#235;n diktimin e Jeremias, t&#235;r&#235; fjal&#235;t q&#235; Zoti i kishte th&#235;n&#235;.</p> 
<p><A NAME="an_36:5">36:5</A>&nbsp;Pastaj Jeremia i dha k&#235;t&#235; urdh&#235;r Barukut: "Un&#235; jam i penguar dhe nuk mund t&#235; hyj n&#235; sht&#235;pin&#235; e Zotit.</p> 
<p><A NAME="an_36:6">36:6</A>&nbsp;Prandaj do t&#235; shkosh ti t&#235; lexosh, nga rrotulla q&#235; ke shkruar n&#235;n diktimin tim fjal&#235;t e Zotit n&#235; vesh&#235;t e popullit n&#235; sht&#235;pin&#235; e Zotit, dit&#235;n e agj&#235;rimit, do t'i lexosh dhe n&#235; vesh&#235;t e t&#235;r&#235; atyre t&#235; Jud&#235;s q&#235; vijn&#235; nga qytetet e tyre.</p> 
<p><A NAME="an_36:7">36:7</A>&nbsp;Ndofta do t'i paraqesin lutjet e tyre p&#235;r falje Zotit dhe secili do t&#235; t&#235;rhiqet nga rruga e tij e keqe, sepse i madh &#235;sht&#235; zem&#235;rimi dhe t&#235;rbimi q&#235; Zoti ka shqiptuar kund&#235;r k&#235;tij populli".</p> 
<p><A NAME="an_36:8">36:8</A>&nbsp;Baruku, biri i Neriahut, b&#235;ri, pra, t&#235;r&#235; ato q&#235; i kishte urdh&#235;ruar profeti Jeremia dhe lexoi nga libri fjal&#235;t e Zotit.</p> 
<p><A NAME="an_36:9">36:9</A>&nbsp;N&#235; vitin e pest&#235; t&#235; Jehojakimit, birit t&#235; Josias, mbret i Jud&#235;s, n&#235; muajin e n&#235;nt&#235; u shpall nj&#235; agj&#235;rim para Zotit p&#235;r t&#235; gjith&#235; popullin e Jeruzalemit dhe p&#235;r gjith&#235; popullin e ardhur nga qytetet e Jud&#235;s n&#235; Jeruzalem.</p> 
<p><A NAME="an_36:10">36:10</A>&nbsp;At&#235;her&#235; Baruku lexoi nga libri fjal&#235;t e Jeremias n&#235; vesh&#235;t e t&#235;r&#235; popullit, n&#235; sht&#235;pin&#235; e Zotit, n&#235; dhom&#235;n e Gemariahut, birit t&#235; Shafanit, shkruesit, n&#235; oborrin e sip&#235;rm, n&#235; hyrjen e Port&#235;s s&#235; Re t&#235; sht&#235;pis&#235; s&#235; Zotit.</p> 
<p><A NAME="an_36:11">36:11</A>&nbsp;Mikajahu, biri i Gemariahut, q&#235; ishte bir i Shafanit, d&#235;gjoi t&#235;r&#235; fjal&#235;t e Zotit q&#235; u lexuan nga libri.</p> 
<p><A NAME="an_36:12">36:12</A>&nbsp;Zbriti pastaj n&#235; sht&#235;pin&#235; e mbretit, n&#235; dhom&#235;n e shkruesit, dhe ja, aty rrinin ulur t&#235;r&#235; princat: Elishama shkruesi, Delahaju, biri i Shemajahut, Elnathani biri i Akborit, Gemariahu biri i Shafanit,  Sedekia biri i Hananiahut, dhe t&#235;r&#235; princat  e tjer&#235;.</p> 
<p><A NAME="an_36:13">36:13</A>&nbsp;Mikajahu u tregoi t&#235;r&#235; fjal&#235;t q&#235; kishte d&#235;gjuar, nd&#235;rsa Baruku lexonte librin n&#235; vesh&#235;t e popullit.</p> 
<p><A NAME="an_36:14">36:14</A>&nbsp;At&#235;her&#235; t&#235;r&#235; princat i d&#235;rguan Barukut Jehudin, birin e Nethaniahut, bir i Shelemiahut, bir i Kushit, p&#235;r t'i th&#235;n&#235;: "Merr n&#235; dor&#235; rrotull&#235;n q&#235; lexove n&#235; vesh&#235;t e popullit dhe eja". K&#235;shtu Baruku,  bir i Neriahut, mori n&#235; dor&#235; rrotull&#235;n dhe  erdhi tek ata.</p> 
<p><A NAME="an_36:15">36:15</A>&nbsp;Ata i than&#235;: "Ulu dhe lexoje para nesh". Dhe Baruku e lexoi n&#235; vesh&#235;t e tyre.</p> 
<p><A NAME="an_36:16">36:16</A>&nbsp;Kur d&#235;gjuan t&#235;r&#235; ato fjal&#235;, pat&#235;n frik&#235; dhe duke shikuar nj&#235;ri tjetrin i than&#235; Barukut: "Duhet t'ia tregojm&#235; pa tjet&#235;r mbretit t&#235;r&#235; k&#235;to fjal&#235;".</p> 
<p><A NAME="an_36:17">36:17</A>&nbsp;Pastaj pyet&#235;n Barukun duke i th&#235;n&#235;: "Na thuaj tani si i shkrove t&#235;r&#235; k&#235;to fjal&#235;: n&#235;n diktimin e tij?".</p> 
<p><A NAME="an_36:18">36:18</A>&nbsp;Baruku u p&#235;rgjigj: "Ai m&#235; tha t&#235;r&#235; k&#235;to fjal&#235; me goj&#235;n e tij, dhe un&#235; i kam shkruar me boj&#235; n&#235; lib&#235;r".</p> 
<p><A NAME="an_36:19">36:19</A>&nbsp;At&#235;her&#235; princat i than&#235; Barukut: "Shko dhe fshihu bashk&#235; me Jeremian, dhe askush t&#235; mos dij&#235; se ku jeni".</p> 
<p><A NAME="an_36:20">36:20</A>&nbsp;Pastaj shkuan te mbreti, n&#235; oborr, mbasi e kishin l&#235;n&#235; rrotull&#235;n n&#235; dhom&#235;n e shkruesit Elishama, dhe ia njoftuan mbretit t&#235;r&#235; ato fjal&#235;.</p> 
<p><A NAME="an_36:21">36:21</A>&nbsp;At&#235;her&#235; mbreti d&#235;rgoi Jehudin t&#235; marr&#235; rrotull&#235;n; dhe ky e mori n&#235; dhom&#235;n e shkruesit Elishama. Pastaj Jehudi e lexoi n&#235; vesh&#235;t e mbretit dhe t&#235; gjith&#235; princave q&#235; ishin pran&#235; mbretit.</p> 
<p><A NAME="an_36:22">36:22</A>&nbsp;Mbreti rrinte ulur n&#235; pallatin e tij t&#235; dimrit, (ishte muaji i n&#235;nt&#235;), me nj&#235; mangall para tij q&#235; digjej mir&#235;.</p> 
<p><A NAME="an_36:23">36:23</A>&nbsp;Kur Jehudi lexoi tri o kat&#235;r shtylla, mbreti e preu rrotull&#235;n me thik&#235;n e shkruesit dhe e hodhi n&#235; zjarrin q&#235; ishte n&#235; mangall, deri sa ajo u dogj krejt nga zjarri q&#235; ishte n&#235; mangall.</p> 
<p><A NAME="an_36:24">36:24</A>&nbsp;As mbreti dhe askush nga sh&#235;rb&#235;tor&#235;t e tij q&#235; i d&#235;gjuan t&#235;r&#235; k&#235;to fjal&#235; nuk u tremb&#235;n ose t'i grisnin rrobat e tyre.</p> 
<p><A NAME="an_36:25">36:25</A>&nbsp;Dhe megjith&#235;se Elnathani, Delajahu dhe Gemariahu e lut&#235;n shum&#235; mbretin q&#235; t&#235; mos e digjte rrotull&#235;n, ai nuk deshi t'i d&#235;gjonte.</p> 
<p><A NAME="an_36:26">36:26</A>&nbsp;Madje mbreti urdh&#235;roi Jerahmeelin, birin e mbretit, Serajahun, birin e Azrielit dhe Shelemiahun, birin e Abdelit, t&#235; kapnin shkruesin Baruk dhe profetin Jeremia. Por Zoti i fshehu.</p> 
<p><A NAME="an_36:27">36:27</A>&nbsp;Mbasi mbreti dogji rrotull&#235;n dhe fjal&#235;t q&#235; Baruku kishte shkruar n&#235;n diktimin e Jeremias, fjala e Zotit iu drejtua Jeremias, duke th&#235;n&#235;:</p> 
<p><A NAME="an_36:28">36:28</A>&nbsp;"Merr p&#235;rs&#235;ri nj&#235; rrotull tjet&#235;r dhe shkruaj mbi t&#235; t&#235;r&#235; fjal&#235;t e m&#235;parshme, q&#235; ishin n&#235; rrotull&#235;n e par&#235; t&#235; djegur nga Jehojakimi, mbreti i Jud&#235;s.</p> 
<p><A NAME="an_36:29">36:29</A>&nbsp;Dhe Jehojakimit, mbretit t&#235; Jud&#235;s, do t'i thuash: K&#235;shtu thot&#235; Zoti: Ti ke djegur k&#235;t&#235; rrotull, duke th&#235;n&#235;: "Pse ke shkruar n&#235; t&#235; q&#235; mbreti i Babilonis&#235; do t&#235; vij&#235; me siguri dhe do ta shkat&#235;rroj&#235;  k&#235;t&#235; vend, duke b&#235;r&#235; t&#235; zhduken prej tij njer&#235;z  dhe kafsh&#235;?".</p> 
<p><A NAME="an_36:30">36:30</A>&nbsp;Prandaj k&#235;shtu thot&#235; Zoti p&#235;r Jehojakimin, mbretin e Jud&#235;s: Ai nuk do t&#235; ket&#235; njeri q&#235; t&#235; ulet mbi fronin e Davidit dhe kufoma e tij do t&#235; hidhet jasht&#235; dhe do t&#235; ekspozohet n&#235; vap&#235;n e dit&#235;s dhe n&#235; ngric&#235;n e nat&#235;s.</p> 
<p><A NAME="an_36:31">36:31</A>&nbsp;Un&#235; do ta d&#235;noj at&#235;, pasardh&#235;sit e tij dhe sh&#235;rb&#235;tor&#235;t e tij p&#235;r paudh&#235;sin&#235; e tyre dhe do t&#235; sjell mbi ta, mbi banor&#235;t e Jeruzalemit dhe mbi njer&#235;zit e Jud&#235;s t&#235;r&#235; t&#235; keqen q&#235; kam shqiptuar kund&#235;r tyre, sepse nuk m&#235; d&#235;gjuan".</p> 
<p><A NAME="an_36:32">36:32</A>&nbsp;Jeremia pra mori nj&#235; rrotull tjet&#235;r dhe ia dha Barukut, birit t&#235; Neriahut, shkruesit, i cili shkroi mbi t&#235;, n&#235;n diktimin e Jeremias, t&#235; gjitha fjal&#235;t e librit q&#235; Jehojakimi, mbreti i Jud&#235;s, kishte  djegur n&#235; zjarr; u shtuan gjithashtu shum&#235;  fjal&#235; t&#235; tjera t&#235; ngjashme me to.</p> 
<p><A NAME="an_37:1">37:1</A>&nbsp;Mbreti Sedekia, bir i Josias, q&#235; Nebukadnetsari, mbret i Babilonis&#235;, e kishte b&#235;r&#235; mbret n&#235; vendin e Jud&#235;s, mbret&#235;roi n&#235; vend t&#235; Koniahut, birit t&#235; Jehojakimit.</p> 
<p><A NAME="an_37:2">37:2</A>&nbsp;Por as ai, as sh&#235;rb&#235;tor&#235;t e tij, as populli i vendit nuk i d&#235;gjuan fjal&#235;t q&#235; Zoti kishte shqiptuar me an&#235; t&#235; profetit Jeremia.</p> 
<p><A NAME="an_37:3">37:3</A>&nbsp;Mbreti Sedekia d&#235;rgoi Jehukalin, birin e Shelemiahut, dhe priftin Sofoni, birin e Maasejahut, te profeti Jeremia p&#235;r t'i th&#235;n&#235;: "Oh, lutju p&#235;r ne Zotit, Per&#235;ndis&#235; ton&#235;".</p> 
<p><A NAME="an_37:4">37:4</A>&nbsp;Jeremia shkonte e vinte n&#235; popull, sepse akoma nuk e kishin sht&#235;n&#235; n&#235; burg.</p> 
<p><A NAME="an_37:5">37:5</A>&nbsp;Nd&#235;rkoh&#235; ushtria e Faraonit kishte dal&#235; nga Egjipti; sapo Kaldeasit q&#235; rrethonin Jeruzalemin e m&#235;suan k&#235;t&#235; lajm, u larguan nga Jeruzalemi.</p> 
<p><A NAME="an_37:6">37:6</A>&nbsp;At&#235;her&#235; fjala e Zotit iu drejtua profetit Jeremia, duke th&#235;n&#235;:</p> 
<p><A NAME="an_37:7">37:7</A>&nbsp;"K&#235;shtu thot&#235; Zoti, Per&#235;ndia i Izraelit: Do t'i thoni k&#235;shtu mbretit t&#235; Jud&#235;s q&#235; ju ka d&#235;rguar p&#235;r t'u konsultuar me mua: Ja, ushtria e Faraonit, q&#235; kishte dal&#235; p&#235;r t'ju ndihmuar, do t&#235; kthehet n&#235; vendin e vet, n&#235; Egjipt.</p> 
<p><A NAME="an_37:8">37:8</A>&nbsp;Kaldeasit do t&#235; kthehen dhe do t&#235; luftojn&#235; kund&#235;r k&#235;tij qyteti, do ta shtien n&#235; dor&#235; dhe do ti v&#235;n&#235; flak&#235;n".</p> 
<p><A NAME="an_37:9">37:9</A>&nbsp;K&#235;shtu thot&#235; Zoti: "Mos g&#235;njeni veten duke th&#235;n&#235;: "Kaldeasit do t&#235; ikin me siguri nga ne", sepse nuk do t&#235; ikin.</p> 
<p><A NAME="an_37:10">37:10</A>&nbsp;Edhe sikur t&#235; arrini ta mundni t&#235;r&#235; ushtrin&#235; e Kaldeasve q&#235; luftojn&#235; kund&#235;r jush dhe t&#235; mbeteshin vet&#235;m disa t&#235; plagosur, k&#235;ta do t&#235; ngriheshin secili n&#235; &#231;adr&#235;n e vet dhe do t'i vinin flak&#235;n k&#235;tij qyteti".</p> 
<p><A NAME="an_37:11">37:11</A>&nbsp;Ndodhi q&#235;, kur ushtria e Kaldeasve u largua nga Jeruzalemi p&#235;r shkak t&#235; ushtris&#235; s&#235; Faraonit,</p> 
<p><A NAME="an_37:12">37:12</A>&nbsp;Jeremia doli nga Jeruzalemi p&#235;r t&#235; shkuar n&#235; vendin e Beniaminit p&#235;r t&#235; marr&#235; pjes&#235;n e tij t&#235; trash&#235;gimis&#235; n&#235; mes t&#235; popullit.</p> 
<p><A NAME="an_37:13">37:13</A>&nbsp;Por, kur arriti te porta e Beniaminit, ku ishte nj&#235; kapiten roje q&#235; quhej Irijah, biri i Shelemiahut, bir i Hananiahut, ky e arrestoi profetin Jeremia, duke th&#235;n&#235;: "Ti je b&#235;r&#235; me Kaldeasit".</p> 
<p><A NAME="an_37:14">37:14</A>&nbsp;Jeremia u p&#235;rgjigj "Nuk &#235;sht&#235; e v&#235;rtet&#235;, un&#235; nuk po b&#235;hem me Kaldeasit", por ai nuk ia vuri veshin. K&#235;shtu Irijahu e arrestoi Jeremian dhe e &#231;oi te princat.</p> 
<p><A NAME="an_37:15">37:15</A>&nbsp;Princat u zem&#235;ruan me Jeremian, e rrah&#235;n dhe e fut&#235;n n&#235; burg n&#235; sht&#235;pin&#235; e shkruesit Jonathan t&#235; cil&#235;n e kishin kthyer n&#235; burg.</p> 
<p><A NAME="an_37:16">37:16</A>&nbsp;Kur Jeremia hyri n&#235; sht&#235;pin&#235; e burgut t&#235; n&#235;ndhesh&#235;m, n&#235; qeli, mbeti aty shum&#235; dit&#235;.</p> 
<p><A NAME="an_37:17">37:17</A>&nbsp;Pastaj mbreti Sedekia d&#235;rgoi ta marrin, e pyeti fshehurazi n&#235; sht&#235;pin&#235; e tij dhe i tha: "A ka ndonj&#235; fjal&#235; nga ana e Zotit?". Jeremia u p&#235;rgjigj: "Po, ka". Dhe shtoi: "Ti do t&#235; jepesh n&#235; dor&#235; t&#235; mbretit t&#235; Babilonis&#235;".</p> 
<p><A NAME="an_37:18">37:18</A>&nbsp;P&#235;rve&#231; k&#235;saj Jeremia i tha mbretit Sedekia: "&#199;far&#235; faji kam kryer kund&#235;r teje, kund&#235;r sh&#235;rb&#235;tor&#235;ve t&#235; tu ose kund&#235;r k&#235;tij populli, q&#235; m&#235; fute n&#235; burg?</p> 
<p><A NAME="an_37:19">37:19</A>&nbsp;Ku jan&#235; tani profet&#235;t tuaj q&#235; ju profetizonin duke th&#235;n&#235;: "Mbreti i Babilonis&#235; nuk do t&#235; vij&#235; kund&#235;r jush as kund&#235;r k&#235;tij vendi"?</p> 
<p><A NAME="an_37:20">37:20</A>&nbsp;Tani d&#235;gjo, t&#235; lutem, o mbret imzot, lutja ime t&#235; jet&#235; e p&#235;lqyer para teje dhe mos m&#235; kthe n&#235; sht&#235;pin&#235; e shkruesit Jonathan, q&#235; t&#235; mos vdes atje".</p> 
<p><A NAME="an_37:21">37:21</A>&nbsp;At&#235;her&#235; mbreti Sedekia urdh&#235;roi q&#235; Jeremia t&#235; ruhej n&#235; oborrin e burgut dhe t'i jepej &#231;do dit&#235; nj&#235; cop&#235; buk&#235; nga rruga e furrtar&#235;ve, deri sa t&#235; mbarohej gjith&#235; buka e qytetit. K&#235;shtu Jeremia mbeti n&#235; oborrin e burgut.</p> 
<p><A NAME="an_38:1">38:1</A>&nbsp;Shefatiahu bir i Metanit, Gedaliahu bir i Pashhurit, Jukali bir i Pashhurit, Jukali, bir i Shelemiahut, dhe Pashhuri bir i Malkiahut, d&#235;gjuan fjal&#235;t q&#235; Jeremia i drejtonte t&#235;r&#235; popullit, duke th&#235;n&#235;:</p> 
<p><A NAME="an_38:2">38:2</A>&nbsp;"K&#235;shtu thot&#235; Zoti: Kush do t&#235; mbetet n&#235; k&#235;t&#235; qytet ka p&#235;r t&#235; vdekur nga shpata, nga uria ose nga murtaja, por ai q&#235; do t'u dor&#235;zohet Kaldeasve do t&#235; jetoj&#235;; do t&#235; ket&#235; si pre e tij jet&#235;n e tij, por do t&#235; jetoj&#235;".</p> 
<p><A NAME="an_38:3">38:3</A>&nbsp;K&#235;shtu thot&#235; Zoti: "Ky qytet do t&#235; jepet me siguri n&#235; dor&#235; t&#235; ushtris&#235; s&#235; mbretit t&#235; Babilonis&#235;, q&#235; do ta pushtoj&#235; at&#235;".</p> 
<p><A NAME="an_38:4">38:4</A>&nbsp;At&#235;her&#235; princat i than&#235; mbretit: "Ah, le t&#235; vritet ky njeri, sepse lig&#235;shton duart e njer&#235;zve t&#235; luft&#235;s q&#235; kan&#235; mbetur n&#235; k&#235;t&#235; qytet, dhe duart e t&#235;r&#235; popullit, duke u th&#235;n&#235; fjal&#235; t&#235; tilla. Ky njeri  nuk k&#235;rkon mir&#235;q&#235;nien e k&#235;tij populli, por  t&#235; keqen e tij".</p> 
<p><A NAME="an_38:5">38:5</A>&nbsp;At&#235;her&#235; mbreti Sedekia tha: "Ja ku e keni n&#235; duart tuaja, sepse mbreti nuk mund t&#235; b&#235;j&#235; asgj&#235; kund&#235;r jush".</p> 
<p><A NAME="an_38:6">38:6</A>&nbsp;At&#235;her&#235; e mor&#235;n Jeremian dhe e hodh&#235;n n&#235; stern&#235;n e Malkiahut, birit t&#235; mbretit, q&#235; ishte n&#235; oborrin e burgut; dhe e zbrit&#235;n n&#235; t&#235; Jeremian me litar&#235;. N&#235; stern&#235; nuk kishte uj&#235;, por vet&#235;m balt&#235;, dhe Jeremia u fundos n&#235; balt&#235;.</p> 
<p><A NAME="an_38:7">38:7</A>&nbsp;Por Ebed-meleku, Etiopiasi, nj&#235; eunuk q&#235; rrinte n&#235; sht&#235;pin&#235; e mbretit, d&#235;gjoi q&#235; Jeremian e kishin v&#235;n&#235; n&#235; stern&#235;. Nd&#235;rsa mbreti rrinte ulur te porta e Beniaminit,</p> 
<p><A NAME="an_38:8">38:8</A>&nbsp;Ebed-meleku doli nga sht&#235;pia e mbretit dhe i foli mbretit, duke i th&#235;n&#235;:</p> 
<p><A NAME="an_38:9">38:9</A>&nbsp;"O mbret, imzot, k&#235;ta njer&#235;z kan&#235; vepruar keq n&#235; t&#235;r&#235; ato q&#235; i kan&#235; b&#235;r&#235; profetit Jeremia, duke e hedhur n&#235; stern&#235;; aty brenda ai do t&#235; vdes&#235; nga uria, sepse nuk ka m&#235; buk&#235; n&#235; qytet".</p> 
<p><A NAME="an_38:10">38:10</A>&nbsp;At&#235;her&#235; mbreti i dha k&#235;t&#235; urdh&#235;r Etiopiasit Ebed-melek: "Merr me vete nga k&#235;tu tridhjet&#235; burra dhe nxirre jasht&#235; profetin Jeremia nga sterna para se t&#235; vdes&#235;".</p> 
<p><A NAME="an_38:11">38:11</A>&nbsp;K&#235;shtu Ebed-meleku mori me vete burrat, hyri n&#235; sht&#235;pin&#235; e mbretit duke kaluar posht&#235; vendit t&#235; thesarit, mori andej rroba dhe lecka t&#235; konsumuara dhe ia zbriti me litar&#235; Jeremias n&#235; stern&#235;.</p> 
<p><A NAME="an_38:12">38:12</A>&nbsp;Pastaj Ebed-meleku Etiopiasi i tha Jeremias: "Oh, v&#235;ri k&#235;to rroba dhe lecka t&#235; konsumuara posht&#235; sqetullave, posht&#235; litar&#235;ve". Jeremia veproi ashtu.</p> 
<p><A NAME="an_38:13">38:13</A>&nbsp;K&#235;shtu e t&#235;rhoq&#235;n lart Jeremian me an&#235; t&#235; litar&#235;ve dhe e b&#235;n&#235; t&#235; dal&#235; nga sterna. Pastaj Jeremia mbeti n&#235; kopshtin e burgut.</p> 
<p><A NAME="an_38:14">38:14</A>&nbsp;At&#235;her&#235; mbreti Sedekia d&#235;rgoi t&#235; marrin profetin Jeremia dhe e b&#235;ri t&#235; vij&#235; n&#235; hyrjen e tret&#235; t&#235; sht&#235;pis&#235; t&#235; Zotit. Mbreti i tha Jeremias: "T&#235; k&#235;rkoj nj&#235; gj&#235;; mos m&#235; fshih asgj&#235;".</p> 
<p><A NAME="an_38:15">38:15</A>&nbsp;Jeremia iu p&#235;rgjigj Sedekias: "Po t&#235; ta them, me siguri nuk do t&#235; b&#235;sh q&#235; t&#235; vdes? Dhe n&#235; qoft&#235; se pastaj t&#235; jap nj&#235; k&#235;shill&#235;, nuk do t&#235; ma d&#235;gjosh".</p> 
<p><A NAME="an_38:16">38:16</A>&nbsp;K&#235;shtu mbreti Sedekia iu betua fshehurazi Jeremias, duke th&#235;n&#235;: "Ashtu si&#231; &#235;sht&#235; e v&#235;rtet&#235; q&#235; Zoti rron, q&#235; na ka dh&#235;n&#235; k&#235;t&#235; jet&#235;, nuk do t&#235; b&#235;j t&#235; vdes&#235;sh dhe nuk do t&#235; dor&#235;zoj n&#235; dor&#235;n e k&#235;tyre njer&#235;zve q&#235; k&#235;rkojn&#235; jet&#235;n t&#235;nde".</p> 
<p><A NAME="an_38:17">38:17</A>&nbsp;At&#235;her&#235; Jeremia i tha Sedekias: "K&#235;shtu thot&#235; Zoti, Per&#235;ndia i ushtrive, Per&#235;ndia i Izraelit: N&#235; rast se u dor&#235;zohesh princave t&#235; mbretit t&#235; Babilonis&#235;, do t&#235; shp&#235;tosh jet&#235;n t&#235;nde; ky qytet nuk do  t&#235; digjet dhe ti do t&#235; jetosh me sht&#235;pin&#235;  t&#235;nde;</p> 
<p><A NAME="an_38:18">38:18</A>&nbsp;por n&#235; rast se nuk do t'u dor&#235;zohesh princave t&#235; mbretit t&#235; Babilonis&#235;, ky qytet do t'u lihet n&#235; dor&#235; Kaldeasve q&#235; do t'i v&#235;n&#235; flak&#235;n, dhe ti nuk do t&#235; shp&#235;tosh nga duart e tyre".</p> 
<p><A NAME="an_38:19">38:19</A>&nbsp;Mbreti Sedekia i tha Jeremias: "Kam frik&#235; nga Judejt&#235; q&#235; kaluan nga ana e Kaldeasve, kam frik&#235; se mos m&#235; japin n&#235; duart e tyre dhe t&#235; m&#235; keqtrajtojn&#235;".</p> 
<p><A NAME="an_38:20">38:20</A>&nbsp;Por Jeremia iu p&#235;rgjigj: "Nuk do t&#235; t&#235; dor&#235;zojn&#235; n&#235; duart e tyre. Oh, d&#235;gjo z&#235;rin e Zotit n&#235; at&#235; q&#235; t&#235; them; k&#235;shtu do t&#235; t&#235; ec&#235; mbar&#235; dhe do t&#235; jetosh.</p> 
<p><A NAME="an_38:21">38:21</A>&nbsp;Por n&#235; rast se ti refuzon t&#235; dal&#235;sh, kjo &#235;sht&#235; ajo q&#235; Zoti m&#235; ka treguar:</p> 
<p><A NAME="an_38:22">38:22</A>&nbsp;Ja, t&#235; gjitha grat&#235; q&#235; kan&#235; mbetur n&#235; sht&#235;pin&#235; e mbretit t&#235; Jud&#235;s do t&#235; &#231;ohen te princat e mbretit t&#235; Babilonis&#235; dhe do t&#235; thon&#235;: "Miqt&#235; e tu t&#235; ngusht&#235; t&#235; kan&#235; b&#235;r&#235; p&#235;r vete dhe kan&#235; sunduar mbi  ty; k&#235;mb&#235;t e tua jan&#235; fundosur n&#235; balt&#235; dhe  ata t&#235; kan&#235; kthyer kurrizin".</p> 
<p><A NAME="an_38:23">38:23</A>&nbsp;T&#235; gjitha bashk&#235;shortet e tua dhe bijt&#235; e tu do t&#235; &#231;ohen te Kaldeasit dhe ti nuk do t&#235; shp&#235;tosh nga duart e tyre, por do t&#235; t&#235; z&#235;n&#235; dhe do t&#235; t&#235; dor&#235;zojn&#235; n&#235; duart e mbretit t&#235; Babilonis&#235; dhe k&#235;tij qyteti do t'i vihet zjarri".</p> 
<p><A NAME="an_38:24">38:24</A>&nbsp;Sedekia i tha Jeremias: Askush t&#235; mos i dij&#235; k&#235;to fjal&#235; dhe ti nuk ke p&#235;r t&#235; vdekur.</p> 
<p><A NAME="an_38:25">38:25</A>&nbsp;Por n&#235; rast se princat do t&#235; m&#235;sojn&#235; q&#235; kam folur me ty dhe do t&#235; vijn&#235; te ti p&#235;r t&#235; t&#235; th&#235;n&#235;: "Na njofto &#231;far&#235; i ke th&#235;n&#235; mbretit dhe at&#235; q&#235; mbreti t&#235; ka th&#235;n&#235; ty, mos na fshih asgj&#235; dhe nuk do t&#235; t&#235; b&#235;jm&#235; t&#235; vdes&#235;sh",</p> 
<p><A NAME="an_38:26">38:26</A>&nbsp;do t'u p&#235;rgjigjesh atyre: "I paraqita k&#235;rkes&#235;n time mbretit, q&#235; t&#235; mos m&#235; kthente n&#235; sht&#235;pin&#235; e Jonathanit p&#235;r t&#235; vdekur"".</p> 
<p><A NAME="an_38:27">38:27</A>&nbsp;T&#235;r&#235; princat erdh&#235;n te Jeremia dhe e mor&#235;n n&#235; pyetje, por ai u p&#235;rgjigj duke iu p&#235;rmbajtur t&#235;r&#235; fjal&#235;ve q&#235; mbreti kishte urdh&#235;ruar; prandaj e lan&#235; t&#235; qet&#235;, nuk m&#235;suan asgj&#235; nga biseda.</p> 
<p><A NAME="an_38:28">38:28</A>&nbsp;K&#235;shtu Jeremia mbeti n&#235; oborrin e burgut deri dit&#235;n q&#235; u pushtua Jeruzalemi. Dhe ai ishte atje kur u shti n&#235; dor&#235; Jeruzalemi.</p> 
<p><A NAME="an_39:1">39:1</A>&nbsp;N&#235; vitin e n&#235;nt&#235; t&#235; Sedekias, mbretit t&#235; Jud&#235;s, n&#235; muajin e dhjet&#235;, Nebukadnetsari, mbreti i Babilonis&#235;, erdhi me gjith&#235; ushtrin&#235; e tij kund&#235;r Jeruzalemit dhe e rrethoi.</p> 
<p><A NAME="an_39:2">39:2</A>&nbsp;N&#235; vitin e nj&#235;mb&#235;dhjet&#235; t&#235; Sedekias, n&#235; muajin e kat&#235;rt, dit&#235;n e n&#235;nt&#235; t&#235; muajit u hap nj&#235; e &#231;ar&#235; n&#235; qytet;</p> 
<p><A NAME="an_39:3">39:3</A>&nbsp;t&#235;r&#235; princat e mbretit t&#235; Babiloni&#235; hyn&#235; dhe u vendos&#235;n te Porta e Mesit: Nergalsharetseri, Samgar-nebo, Sarsekimi, kreu i eunuk&#235;ve, Nergalsharetseri, Rab-magu dhe t&#235;r&#235; princat e tjer&#235; t&#235; mbretit t&#235; Babilonis&#235;.</p> 
<p><A NAME="an_39:4">39:4</A>&nbsp;Me t'i par&#235;, Sedekia, mbreti i Jud&#235;s, dhe njer&#235;zit e luft&#235;s ua mbath&#235;n, duke dal&#235; nat&#235;n nga qyteti n&#235;p&#235;r rrug&#235;n e kopshtit mbret&#235;ror, n&#235;p&#235;rmjet port&#235;s nd&#235;rmjet dy mureve, dhe mor&#235;n rrug&#235;n e Arabahut.</p> 
<p><A NAME="an_39:5">39:5</A>&nbsp;Por ushtria e Kaldeasve i ndoqi dhe arriti Sedekian n&#235; fushat e Jerikos. K&#235;shtu e kap&#235;n dhe e &#231;uan te Nebukadnetsari, mbreti i Babilonis&#235;, n&#235; Riblah, n&#235; vendin e Hamathit, ku shqiptoi gjykimin e tij mbi t&#235;.</p> 
<p><A NAME="an_39:6">39:6</A>&nbsp;Pastaj mbreti i Babilonis&#235; b&#235;ri q&#235; t&#235; vriten bijt&#235; e Sedekias para syve t&#235; tij n&#235; Riblah; mbreti i Babilonis&#235; b&#235;ri q&#235; t&#235; vriten edhe t&#235;r&#235; fisnik&#235;t e Jud&#235;s;</p> 
<p><A NAME="an_39:7">39:7</A>&nbsp;urdh&#235;roi gjithashtu t'i nxjerrin syt&#235; Sedekias dhe e lidhi me nj&#235; zinxhir t&#235; dyfisht&#235; prej bronzi p&#235;r ta &#231;uar n&#235; Babiloni.</p> 
<p><A NAME="an_39:8">39:8</A>&nbsp;Kaldeasit i vun&#235; flak&#235;n sht&#235;pis&#235; s&#235; mbretit dhe sht&#235;pive t&#235; popullit, dhe shkat&#235;rruan muret e Jeruzalemit.</p> 
<p><A NAME="an_39:9">39:9</A>&nbsp;Pastaj Nebuzaradani, komandanti i rojeve, e &#231;oi n&#235; rob&#235;ri pjes&#235;n e popullit q&#235; kishte mbetur n&#235; qytet dhe ata q&#235; kishin dezertuar nga ana e tij s&#235; bashku me pjes&#235;n e popullit q&#235; kishte mbetur.</p> 
<p><A NAME="an_39:10">39:10</A>&nbsp;Por Nebuzaradani, komandanti i rojeve, la n&#235; vendin e Jud&#235;s m&#235; t&#235; varf&#235;rit e popullit q&#235; nuk kishin asgj&#235;, duke u dh&#235;n&#235; n&#235; at&#235; koh&#235; vreshta dhe ara.</p> 
<p><A NAME="an_39:11">39:11</A>&nbsp;Por p&#235;r sa i p&#235;rket Jeremias, Nebukadnetsari, mbreti i Babilonis&#235;, i kishte dh&#235;n&#235; k&#235;t&#235; urdh&#235;r Nebuzaradanit, komandantit t&#235; rojeve, duke i th&#235;n&#235;:</p> 
<p><A NAME="an_39:12">39:12</A>&nbsp;"Kape, mbaj syt&#235; mbi t&#235; dhe mos i b&#235;j asgj&#235; t&#235; keqe, por sillu me t&#235; si&#231; do t&#235; t&#235; thot&#235; ai".</p> 
<p><A NAME="an_39:13">39:13</A>&nbsp;K&#235;shtu Nebuzaradani, komandanti i rojeve, Nebushazbani, kreu i eunuk&#235;ve, Nergalsharetseri, Rab-magu dhe gjith&#235; oficer&#235;t e tjer&#235; t&#235; mbretit t&#235; Babilonis&#235;,</p> 
<p><A NAME="an_39:14">39:14</A>&nbsp;d&#235;rguan t&#235; marrin Jeremian nga oborri i burgut dhe ia dor&#235;zuan Gedaljahut, birit t&#235; Ahikamit, bir i Shafanit, me q&#235;llim q&#235; ta &#231;onte n&#235; sht&#235;pi. K&#235;shtu ai banoi n&#235; mes t&#235; popullit.</p> 
<p><A NAME="an_39:15">39:15</A>&nbsp;Fjala e Zotit iu drejtua Jeremias, kur ende ishte i mbyllur n&#235; oborrin e burgut, duke th&#235;n&#235;:</p> 
<p><A NAME="an_39:16">39:16</A>&nbsp;"Shko dhe foli Etiopiasit Ebed-melek, duke i th&#235;n&#235;: K&#235;shtu thot&#235; Zoti i ushtrive, Per&#235;ndia i Izraelit: Ja, un&#235; po i realizoj mbi k&#235;t&#235; qytet fjal&#235;t e mia p&#235;r shkat&#235;rrimin e tij dhe jo p&#235;r t&#235; mir&#235;n  e tij, dhe at&#235; dit&#235; ato do t&#235; v&#235;rtetohen para  teje.</p> 
<p><A NAME="an_39:17">39:17</A>&nbsp;Po at&#235; dit&#235; un&#235; do t&#235; t&#235; &#231;liroj, thot&#235; Zoti, dhe nuk do t&#235; biesh n&#235; duart e atyre prej t&#235; cil&#235;ve ke frik&#235;.</p> 
<p><A NAME="an_39:18">39:18</A>&nbsp;Po, un&#235; do t&#235; t&#235; &#231;liroj patjet&#235;r, dhe nuk do t&#235; biesh nga shpata, por jeta jote do t&#235; jet&#235; p&#235;r ty si preja jote, sepse ke v&#235;n&#235; besimin t&#235;nd tek un&#235;, thot&#235; Zoti".</p> 
<p><A NAME="an_40:1">40:1</A>&nbsp;Fjala q&#235; iu drejtua nga Zoti Jeremias mbasi Nebuzaradani, komandanti i rojeve, e kishte l&#235;n&#235; t&#235; lir&#235; nga Ramahu, duke e kapur nd&#235;rsa ishte i lidhur me zinxhir&#235; n&#235; mes t&#235; t&#235; gjith&#235; t&#235; internuarve t&#235;</p> 
<p><A NAME="an_40:2">40:2</A>&nbsp;Komandanti i rojeve zuri Jeremian dhe i tha: "Zoti, Per&#235;ndia yt, e ka shqiptuar k&#235;t&#235; t&#235; keqe kund&#235;r k&#235;tij vendi.</p> 
<p><A NAME="an_40:3">40:3</A>&nbsp;Tani Zoti e realizoi at&#235; dhe b&#235;ri ashtu si kishte th&#235;n&#235;, sepse ju keni m&#235;katuar kund&#235;r Zotit dhe nuk keni d&#235;gjuar z&#235;rin e tij. Prandaj ju ndodhi nj&#235; gj&#235; e till&#235;.</p> 
<p><A NAME="an_40:4">40:4</A>&nbsp;Ja sot po t&#235; zgjidh nga prangat q&#235; ke n&#235; duar; n&#235; rast se t&#235; p&#235;lqen t&#235; vish me mua n&#235; Babiloni, eja, dhe un&#235; do t&#235; kujdesem p&#235;r ty; por n&#235; rast se nuk t&#235; p&#235;lqen t&#235; vish me mua n&#235; Babiloni, q&#235;ndro.  Ja, t&#235;r&#235; v&#235;ndi &#235;sht&#235; para teje; shko atje ku  t&#235; p&#235;lqen m&#235; tep&#235;r dhe ku ke m&#235; tep&#235;r rehati".</p> 
<p><A NAME="an_40:5">40:5</A>&nbsp;Duke q&#235;n&#235; se Jeremia nuk vendoste t&#235; kthehej, Nebuzaradani tha: "Kthehu te Gedaliahu, bir i Ahikamit, bir i Shafanit, q&#235; mbreti i Babilonis&#235; ka vendosur mbi qytetet e Jud&#235;s; bano me t&#235; n&#235; mes t&#235; popullit  ose shko atje ku e ndjen veten m&#235; rehat".  Pastaj komandanti i rojeve i dha ushqime si dhe nj&#235; dhurat&#235; dhe e la t&#235; ikte.</p> 
<p><A NAME="an_40:6">40:6</A>&nbsp;At&#235;her&#235; Jeremia shkoi te Gedaliahu, bir i Ahikamit, n&#235; Mitspah, dhe banoi aty n&#235; mes t&#235; popullit q&#235; kishte mbetur n&#235; vend.</p> 
<p><A NAME="an_40:7">40:7</A>&nbsp;Kur t&#235;r&#235; krer&#235;t e forcave q&#235; ishin n&#235; krahin&#235; m&#235;suan nga njer&#235;zit e tyre q&#235; mbreti i Babilonis&#235; e kishte vendosur Gedaliahun, birin e Ahikamit, si qeveritar t&#235; vendit dhe i kishte besuar atij burrat,</p> 
<p><A NAME="an_40:8">40:8</A>&nbsp;shkuan te Gedaliahu n&#235; Mitspah: Ishmaeli, bir i Nethaniahut, Johanani dhe Jonathani, bijt&#235; e Kareahut, Serajahu, bir i Tanhumethit, bijt&#235; e Efait nga Netofa dhe Jezaniahu, bir i Maakathitit s&#235; bashku me njer&#235;zit e tyre.</p> 
<p><A NAME="an_40:9">40:9</A>&nbsp;Gedaliahu, bir i Ahikamit, bir i Shafanit, iu betua atyre dhe njer&#235;zve t&#235; tyre, duke th&#235;n&#235;: "Mos kini frik&#235; t'u sh&#235;rbeni Kaldeasve, q&#235;ndroni n&#235; vend dhe i sh&#235;rbeni mbretit t&#235; Babilonis&#235;, dhe &#231;do gj&#235; do t'ju shkoj&#235; mbar&#235;.</p> 
<p><A NAME="an_40:10">40:10</A>&nbsp;Sa p&#235;r mua, ja, un&#235; do t&#235; q&#235;ndroj n&#235; Mitspah p&#235;r t&#235; q&#235;n&#235; n&#235; dispozicion t&#235; Kaldeasve, q&#235; do t&#235; vijn&#235; te ne; por ju grumbulloni ver&#235;n, frutat verore dhe vajin, vendosini n&#235; en&#235;t tuaja dhe q&#235;ndroni n&#235; qytetet tuaja q&#235; keni z&#235;n&#235;".</p> 
<p><A NAME="an_40:11">40:11</A>&nbsp;Edhe t&#235;r&#235; Judejt&#235; q&#235; ishin n&#235; Moab, midis Amonit&#235;ve, n&#235; Edom dhe n&#235; t&#235; gjitha vendet, kur m&#235;suan q&#235; mbreti i Babilonis&#235; kishte l&#235;n&#235; nj&#235; pjes&#235; t&#235; popullsis&#235; n&#235; Jud&#235; dhe q&#235; kishte vendosur mbi ta Gedaliahun, birin e Ahikamit, bir i Shafanit,</p> 
<p><A NAME="an_40:12">40:12</A>&nbsp;po, t&#235;r&#235; Judejt&#235; u kthyen nga t&#235; gjitha vendet ku ishin shp&#235;rndar&#235; dhe erdh&#235;n n&#235; vendin e Jud&#235;s te Gedaliahu n&#235; Mitspah dhe mblodh&#235;n ver&#235; dhe fruta verore me boll&#235;k t&#235; madh.</p> 
<p><A NAME="an_40:13">40:13</A>&nbsp;Johanani, bir i Kareahut, dhe t&#235;r&#235; krer&#235;t e forcave q&#235; ishin n&#235; krahin&#235; erdh&#235;n te Gedaliahu n&#235; Mitspah,</p> 
<p><A NAME="an_40:14">40:14</A>&nbsp;dhe i than&#235;: "A e di ti q&#235; Baalis, mbreti i Amonit&#235;ve, ka d&#235;rguar Ishmaelin, birin e Nethaniahut, q&#235; t&#235; t&#235; vras&#235;?". Por Gedaliahu, bir i Ahikamit, nuk u besoi atyre.</p> 
<p><A NAME="an_40:15">40:15</A>&nbsp;At&#235;her&#235; Johanani, bir i Kareahut, i tha n&#235; m&#235;nyr&#235; t&#235; fsheht&#235; Gedaliahut n&#235; Mitspah: "Oh, m&#235; l&#235;r t&#235; shkoj ta vras Ishmaelin, birin e Nethanjahut; askush nuk do ta m&#235;soj&#235;. Pse duhet t&#235; t&#235; marr jet&#235;n,  dhe k&#235;shtu t&#235;r&#235; Judejt&#235; q&#235; jan&#235; mbledhur  rreth teje t&#235; shp&#235;rndaheshin dhe pjesa q&#235; mbetet e Jud&#235;s t&#235; vdes&#235;?".</p> 
<p><A NAME="an_40:16">40:16</A>&nbsp;Por Gedaliahu, bir i Ahikamit, i tha Johananit, birit t&#235; Kareahut: "Mos b&#235;j nj&#235; gj&#235; t&#235; till&#235;, sepse ajo q&#235; thua p&#235;r Ishmaelin &#235;sht&#235; e rreme".</p> 
<p><A NAME="an_41:1">41:1</A>&nbsp;N&#235; muajin e shtat&#235; ndodhi q&#235; Ishmaeli, biri i Nethaniahut, bir i Elishamas, nga fisi mbret&#235;ror dhe nj&#235; nd&#235;r funksionar&#235;t e mbretit, erdhi me dhjet&#235; njer&#235;z te Gedaliahu, bir i Ahikamit, n&#235; Mitspah dhe h&#235;ngr&#235;n bashk&#235;.</p> 
<p><A NAME="an_41:2">41:2</A>&nbsp;Pastaj Ishameli, bir i Nethaniahut, u ngrit me dhjet&#235; burra q&#235; ishin me t&#235; dhe godit&#235;n me shpat&#235; Gedaliahun, birin e Ahikamit, bir i Shafanit. K&#235;shtu ata vran&#235; at&#235; q&#235; ishte caktuar nga mbreti i Babilonis&#235; si qeveritar i vendit.</p> 
<p><A NAME="an_41:3">41:3</A>&nbsp;Ishmaeli vrau gjithashtu t&#235;r&#235; Judejt&#235; q&#235; ishin me Gedaliahun n&#235; Mitspah dhe Kaldeasit, luft&#235;tar&#235; q&#235; ndodheshin atje.</p> 
<p><A NAME="an_41:4">41:4</A>&nbsp;T&#235; nes&#235;rmen e dit&#235;s q&#235; kishte vrar&#235; Gedaliahun, kur akoma askush nuk e dinte k&#235;t&#235; gj&#235;,</p> 
<p><A NAME="an_41:5">41:5</A>&nbsp;ndodhi q&#235; erdh&#235;n disa nga Sikemi, nga Shilohu dhe nga Samaria, tet&#235;dhjet&#235; burra me mjek&#235;r t&#235; rruar, me rroba t&#235; grisura dhe me prerje n&#235; trup; ata mbanin n&#235; duart e tyre ofertat dhe temjanin q&#235; do t&#235; paraqitnin n&#235; sht&#235;pin&#235; e Zotit.</p> 
<p><A NAME="an_41:6">41:6</A>&nbsp;Ishmaeli, bir i Nethaniahut u doli p&#235;rball&#235; n&#235; Mitspah duke vajtuar nd&#235;rsa po ecte. Kur i takoi u tha: "Ejani te Gedaljahu, bir i Ahikamit".</p> 
<p><A NAME="an_41:7">41:7</A>&nbsp;Por kur arrit&#235;n n&#235; mes t&#235; qytetit, Ishmaeli, bir i Nethaniahut, tok me njer&#235;zit q&#235; kishte me vete, i vrau dhe i hodhi n&#235; mes t&#235; nj&#235; sterne.</p> 
<p><A NAME="an_41:8">41:8</A>&nbsp;Por nd&#235;r ta kishte dhjet&#235; burra q&#235; i than&#235; Ishmaelit: "Mos na vrit, sepse n&#235; fushat kemi rezerva t&#235; fshehura gruri, elbi, vaji dhe mjalti". At&#235;her&#235; ai u p&#235;rmbajt dhe nuk i vrau me v&#235;llez&#235;rit e tyre.</p> 
<p><A NAME="an_41:9">41:9</A>&nbsp;&#199;isterna n&#235; t&#235; cil&#235;n Ishmaeli hodhi t&#235;r&#235; kufomat e njer&#235;zve q&#235; kishte vrar&#235; bashk&#235; me Gedaliahun &#235;sht&#235; ajo q&#235; mbreti Asa kishte nd&#235;rtuar nga frika e Baashas, mbretit t&#235; Izraelit. Ishmaeli, bir i Nethaniahut, e mbushi me t&#235; vrar&#235;.</p> 
<p><A NAME="an_41:10">41:10</A>&nbsp;Pastaj Ishmaeli i &#231;oi si rob&#235;r t&#235;r&#235; ata q&#235; kishin mbetur nga populli q&#235; gjendej n&#235; Mitspah: vajzat e mbretit dhe t&#235;r&#235; popullin q&#235; kishte mbetur n&#235; Mitspah dhe mbi t&#235; cilin Nebuzaradani, komandanti  i rojeve, kishte vendosur Gedaliahun, birin  e Ahikamit. Ishmaeli, bir i Nethaniahut, i &#231;oi si rob&#235;r dhe u nis p&#235;r t&#235; shkuar tek Amonit&#235;t.</p> 
<p><A NAME="an_41:11">41:11</A>&nbsp;Por kur Johanani, bir i Kareahut, dhe t&#235;r&#235; krer&#235;t e forcave q&#235; ishin me t&#235; m&#235;suan t&#235;r&#235; t&#235; keqen q&#235; kishte b&#235;r&#235; Ishmaeli, bir i Nethaniahut,</p> 
<p><A NAME="an_41:12">41:12</A>&nbsp;mor&#235;n gjith&#235; njer&#235;zit e tyre dhe shkuan t&#235; luftojn&#235; kund&#235;r Ishmaelit, birit t&#235; Nethaniahut, dhe e gjet&#235;n pran&#235; hauzit t&#235; madh q&#235; &#235;sht&#235; n&#235; Gabaon.</p> 
<p><A NAME="an_41:13">41:13</A>&nbsp;Kur t&#235;r&#235; populli q&#235; ishte me Ishmaelin pa Johananin, birin e Kareahut, dhe t&#235;r&#235; krer&#235;t e forcave q&#235; ishin me t&#235; u g&#235;zua.</p> 
<p><A NAME="an_41:14">41:14</A>&nbsp;K&#235;shtu t&#235;r&#235; populli q&#235; Ishmaeli e kishte sjell&#235; si rob nga Mitspahu u kthye dhe shkoi e u bashkua me Johanianin, birin e Kareahut.</p> 
<p><A NAME="an_41:15">41:15</A>&nbsp;Por Ishmaeli, biri i Nethaniahut, mundi t'i shp&#235;toj&#235; Johanianit bashk&#235; me tet&#235; burra dhe shkoi tek Amonit&#235;t.</p> 
<p><A NAME="an_41:16">41:16</A>&nbsp;At&#235;her&#235; Johanani, biri i Kareahut, dhe gjith&#235; komandant&#235;t e forcave q&#235; ishin me t&#235;, mor&#235;n nga Mitspahu t&#235;r&#235; pjes&#235;n e popullit, q&#235; ishte rimarr&#235; nga Ishameli, biri i Nethaniahut, mbas vrasjes nga ana  e tij t&#235; Gedaliahut, birit t&#235; Ahikamit:  luft&#235;tar&#235; trima, gra, f&#235;mij&#235; dhe eunuk&#235; q&#235; ai kishte sjell&#235; nga Gabaoni.</p> 
<p><A NAME="an_41:17">41:17</A>&nbsp;Ata u nis&#235;n dhe u ndal&#235;n n&#235; Geruth-Kimhan, q&#235; ndodhet n&#235; af&#235;rsit&#235; e Betlemit, p&#235;r t&#235; vazhduar m&#235; pas udh&#235;n dhe p&#235;r t&#235; shkuar n&#235; Egjipt,</p> 
<p><A NAME="an_41:18">41:18</A>&nbsp;p&#235;r shkak t&#235; Kaldeasve, sepse ata kishin frik&#235; prej tyre, me q&#235;n&#235; se Ishmaeli, bir i Nethaniahut, kishte vrar&#235; Gedaliahun, birin e Ahikamit, q&#235; mbreti i Babilonis&#235; kishte em&#235;ruar si qeveritar t&#235; vendit.</p> 
<p><A NAME="an_42:1">42:1</A>&nbsp;T&#235;r&#235; krer&#235;t e forcave, Johanani, bir i Kareahut, Jezaniahu, bir i Hoshajahut, dhe t&#235;r&#235; populli, nga m&#235; i vogli deri te m&#235; i madhi, u afruan</p> 
<p><A NAME="an_42:2">42:2</A>&nbsp;dhe i than&#235; profetit Jeremia: "Oh, arrift&#235; lutja jon&#235; para teje dhe lutju Zotit, Per&#235;ndis&#235; t&#235;nd, p&#235;r ne, p&#235;r t&#235;r&#235; k&#235;t&#235; mbeturin&#235; (sepse nga shum&#235; q&#235; ishim kemi mbetur pak, si po e v&#235; re me syt&#235; e tu),</p> 
<p><A NAME="an_42:3">42:3</A>&nbsp;me q&#235;llim q&#235; Zoti, Per&#235;ndia yt, t&#235; na tregoj&#235; udh&#235;n n&#235;p&#235;r t&#235; cil&#235;n duhet t&#235; ecim dhe at&#235; q&#235; duhet t&#235; b&#235;jm&#235;".</p> 
<p><A NAME="an_42:4">42:4</A>&nbsp;Profeti Jeremia u tha atyre: "E mora vesh! Ja, do t'i lutem Zotit, Per&#235;ndis&#235; tuaj, sipas fjal&#235;ve tuaja dhe do t'ju b&#235;j t&#235; ditur t&#235;r&#235; ato q&#235; Zoti do t'ju thot&#235;; nuk do t'ju fsheh asgj&#235;".</p> 
<p><A NAME="an_42:5">42:5</A>&nbsp;At&#235;her&#235; ata i than&#235; Jeremias: "Zoti le t&#235; jet&#235; d&#235;shmitar i v&#235;rtet&#235; dhe besnik kund&#235;r nesh, po qe se ne nuk do t&#235; veprojm&#235; sipas &#231;do fjale q&#235; Zoti, Per&#235;ndia yt, do t&#235; d&#235;rgoj&#235; t&#235; na thot&#235; n&#235;p&#235;rmjet teje.</p> 
<p><A NAME="an_42:6">42:6</A>&nbsp;Qoft&#235; p&#235;rgjigjja e tij e p&#235;lqyer ose e pap&#235;lqyer, ne do t'i bindemi z&#235;rit t&#235; Zotit, Per&#235;ndis&#235; ton&#235;, tek i cili po t&#235; d&#235;rgojm&#235; me q&#235;llim q&#235; t&#235; na vin&#235; t&#235; mira duke iu bindur z&#235;rit t&#235; Zotit, Per&#235;ndis&#235; ton&#235;".</p> 
<p><A NAME="an_42:7">42:7</A>&nbsp;Pas dhjet&#235; dit&#235;sh ndodhi q&#235; fjala e Zotit iu drejtua Jeremias.</p> 
<p><A NAME="an_42:8">42:8</A>&nbsp;At&#235;her&#235; ai thirri Johananin, birin e Kareahut, t&#235;r&#235; krer&#235;t e forcave q&#235; ishin bashk&#235; me t&#235; dhe t&#235;r&#235; popullin, nga m&#235; i vogli deri te m&#235; i madhi,</p> 
<p><A NAME="an_42:9">42:9</A>&nbsp;dhe u tha atyre: "K&#235;shtu thot&#235; Zoti, Per&#235;ndia i Izraelit, tek i cili m&#235; d&#235;rguat me q&#235;llim q&#235; t'i paraqitja lutjen tuaj:</p> 
<p><A NAME="an_42:10">42:10</A>&nbsp;"N&#235; rast se vazhdoni t&#235; rrini n&#235; k&#235;t&#235; vend, un&#235; do t'ju vendos dhe nuk do t'ju shkat&#235;rroj, do t'ju mbjell dhe nuk do t'ju &#231;rr&#235;njos, sepse po pendohem p&#235;r mjerimin q&#235; kam sjell&#235; mbi ju.</p> 
<p><A NAME="an_42:11">42:11</A>&nbsp;Mos kini frik&#235; nga mbreti i Babilonis&#235;, prej t&#235; cilit trembeni; mos kini frik&#235; prej tij", thot&#235; Zoti, "sepse un&#235; jam me ju, p&#235;r t'ju shp&#235;tuar dhe p&#235;r t'ju &#231;liruar nga dora e tij.</p> 
<p><A NAME="an_42:12">42:12</A>&nbsp;Un&#235; do t&#235; jem i m&#235;shirsh&#235;m me ju me q&#235;llim q&#235; edhe ai t&#235; jet&#235; i m&#235;shirsh&#235;m me ju dhe t'ju b&#235;j&#235; t&#235; ktheheni n&#235; vendin tuaj".</p> 
<p><A NAME="an_42:13">42:13</A>&nbsp;Por n&#235; qoft&#235; se, duke mos iu bindur z&#235;rit t&#235; Zotit, Per&#235;ndis&#235; tuaj, ju thoni: "Nuk duam t&#235; q&#235;ndrojm&#235; n&#235; k&#235;t&#235; vend",</p> 
<p><A NAME="an_42:14">42:14</A>&nbsp;dhe thoni: "Jo, duam t&#235; shkojm&#235; n&#235; vendin e Egjiptit, ku nuk do t&#235; shikojm&#235; luft&#235; as nuk do t&#235; d&#235;gjojm&#235; z&#235;rin e buris&#235; dhe as nuk do t&#235; vuajm&#235; m&#235; nga uria p&#235;r buk&#235;, dhe aty do t&#235; banojm&#235;",</p> 
<p><A NAME="an_42:15">42:15</A>&nbsp;e mir&#235;, pra, d&#235;gjoje at&#235;her&#235; fjal&#235;n e Zotit, o mbetje e Jud&#235;s! K&#235;shtu thot&#235; Zoti i ushtrive, Per&#235;ndia i Izraelit: "N&#235; rast se me t&#235; v&#235;rtet&#235; keni vendosur t&#235; shkoni n&#235; Egjipt dhe shkoni aty p&#235;r t'u ngulitur,</p> 
<p><A NAME="an_42:16">42:16</A>&nbsp;shpata nga e cila keni frik&#235; do t'ju arrij&#235; aty, n&#235; vendin e Egjiptit, dhe uria prej s&#235; cil&#235;s kishit kaq frik&#235; do t'ju ngjitet n&#235; trup atje n&#235; Egjipt dhe aty do t&#235; vdisni.</p> 
<p><A NAME="an_42:17">42:17</A>&nbsp;Do t&#235; ndodh&#235;, pra, q&#235; t&#235;r&#235; ata q&#235; kan&#235; vendosur t&#235; shkojn&#235; n&#235; Egjipt p&#235;r t&#235; banuar atje, do t&#235; vdesin nga shpata, nga uria apo nga murtaja. Asnj&#235; prej tyre nuk do t&#235; mbetet gjall&#235; dhe nuk do t'i shp&#235;toj&#235;  k&#235;saj fatkeq&#235;sie q&#235; un&#235; do t&#235; sjell  mbi ta".</p> 
<p><A NAME="an_42:18">42:18</A>&nbsp;Sepse k&#235;shtu thot&#235; Zoti i ushtrive, Per&#235;ndia i Izraelit: "Ashtu si zem&#235;rimi im dhe t&#235;rbimi im jan&#235; derdhur mbi banor&#235;t e Jeruzalemit, k&#235;shtu t&#235;rbimi im do t&#235; derdhet mbi ju, kur t&#235; hyni n&#235; Egjipt,  dhe do t&#235; b&#235;heni objekt n&#235;me, habije, mallkimi,  turpi dhe nuk do ta shihni m&#235; k&#235;t&#235; vend".</p> 
<p><A NAME="an_42:19">42:19</A>&nbsp;O mbetje e Jud&#235;s, Zoti ju thot&#235;: "Mos shkoni n&#235; Egjipt!". Dijeni mir&#235; q&#235; sot ju kam paralajm&#235;ruar n&#235; m&#235;nyr&#235; solemne.</p> 
<p><A NAME="an_42:20">42:20</A>&nbsp;Ju keni p&#235;rdorur mashtrimin kund&#235;r vetes suaj, kur m&#235; d&#235;rguat tek Zoti, Per&#235;ndia juaj, duke th&#235;n&#235;: "Lutju p&#235;r ne Zotit, Per&#235;ndis&#235; ton&#235;, dhe t&#235;r&#235; ato q&#235; ka p&#235;r t&#235; th&#235;n&#235; Zoti, Per&#235;ndia yn&#235;, na i trego me besnik&#235;ri, dhe ne do t'i b&#235;jm&#235;".</p> 
<p><A NAME="an_42:21">42:21</A>&nbsp;Un&#235; ua b&#235;ra t&#235; ditur sot; por ju nuk i bindeni z&#235;rit t&#235; Zotit, Per&#235;ndis&#235; tuaj, dhe asgj&#235;je nga ato q&#235; ka d&#235;rguar t'ju thot&#235; n&#235;p&#235;rmjet meje.</p> 
<p><A NAME="an_42:22">42:22</A>&nbsp;Por dijeni mir&#235;, pra, q&#235; ju do t&#235; vdisni nga shpata nga uria dhe nga murtaja n&#235; vendin ku d&#235;shironi t&#235; shkoni p&#235;r t&#235; banuar".</p> 
<p><A NAME="an_43:1">43:1</A>&nbsp;Ndodhi q&#235; kur Jeremia mbaroi s&#235; njoftuari t&#235;r&#235; popullit t&#235; gjitha fjal&#235;t e Zotit, Per&#235;ndis&#235; t&#235; tyre, t&#235;r&#235; fjal&#235;t q&#235; Zoti, Per&#235;ndia i tyre, u kishte d&#235;rguar atyre,</p> 
<p><A NAME="an_43:2">43:2</A>&nbsp;Azaria, bir i Hoshajahut dhe Johanani, bir i Kareahut, dhe t&#235;r&#235; njer&#235;zit krenar&#235; i than&#235; Jeremias: "Ti flet t&#235; pav&#235;rteta; Zoti, Per&#235;ndia yn&#235;, nuk t&#235; ka d&#235;rguar t&#235; thuash: "Mos shkoni n&#235; Egjipt p&#235;r t&#235; banuar atje",</p> 
<p><A NAME="an_43:3">43:3</A>&nbsp;por Baruku, bir i Neriahut, t&#235; nxit kund&#235;r nesh q&#235; t&#235; na jap&#235; n&#235; dor&#235; t&#235; Kaldeasve, q&#235; ne t&#235; vdesim ose t&#235; na &#231;ojn&#235; n&#235; rob&#235;ri n&#235; Babiloni".</p> 
<p><A NAME="an_43:4">43:4</A>&nbsp;K&#235;shtu Johanani, bir i Kareahut, t&#235;r&#235; krer&#235;t e forcave dhe t&#235;r&#235; populli nuk iu bind&#235;n urdhrit t&#235; Zotit q&#235; t&#235; q&#235;ndronin n&#235; vendin e Jud&#235;s.</p> 
<p><A NAME="an_43:5">43:5</A>&nbsp;Por Johanani, bir i Kareahut, dhe t&#235; gjith&#235; krer&#235;t e forcave mor&#235;n t&#235;r&#235; t&#235; mbeturit e Jud&#235;s q&#235; ishin kthyer nga t&#235; gjitha kombet ku ishin shp&#235;rndar&#235;, p&#235;r t&#235; banuar n&#235; vendin e Jud&#235;s:</p> 
<p><A NAME="an_43:6">43:6</A>&nbsp;burrat, grat&#235;, f&#235;mij&#235;t, vajzat e mbretit dhe t&#235; gjith&#235; personat q&#235; Nebuzaradani, komandanti i rojeve, kishte l&#235;n&#235; bashk&#235; me Gedaliahun, birin e Ahikamit, bir i Shafanit, bashk&#235; me profetin Jeremia dhe me Barukun, birin e Neriahut,</p> 
<p><A NAME="an_43:7">43:7</A>&nbsp;dhe shkuan n&#235; vendin e Egjiptit, sepse nuk iu bind&#235;n z&#235;rit t&#235; Zotit, dhe arrit&#235;n deri n&#235; Tahpanhes.</p> 
<p><A NAME="an_43:8">43:8</A>&nbsp;At&#235;her&#235; fjala e Zotit iu drejtua Jeremias n&#235; Tahpanhes, duke th&#235;n&#235;:</p> 
<p><A NAME="an_43:9">43:9</A>&nbsp;"Merr n&#235; duart e tua gur&#235; t&#235; m&#235;dhenj dhe fshihi n&#235; argjil&#235;n e furr&#235;s s&#235; tullave q&#235; ndodhet n&#235; hyrje t&#235; sht&#235;pis&#235; s&#235; Faraonit n&#235; Tahpanhes, n&#235; syt&#235; t&#235; njer&#235;zve t&#235; Jud&#235;s.</p> 
<p><A NAME="an_43:10">43:10</A>&nbsp;Pastaj do t'u thuash atyre: K&#235;shtu thot&#235; Zoti i ushtrive, Per&#235;ndia i Izraelit: Ja, un&#235; do t&#235; d&#235;rgoj t&#235; marr Nebukadnetsarin, mbretin e Babilonis&#235;, sh&#235;rb&#235;torin tim, dhe do t&#235; vendos fronin e tij mbi  k&#235;ta gur&#235; q&#235; kam fshehur, dhe ai do t&#235; shtrij&#235;  shatorren e tij mbret&#235;rore mbi to.</p> 
<p><A NAME="an_43:11">43:11</A>&nbsp;Ai do t&#235; vij&#235; dhe do t&#235; godas&#235; vendin e Egjiptit, dhe do t&#235; &#231;oj&#235; n&#235; vdekje ata q&#235; jan&#235; caktuar t&#235; vdesin, n&#235; rob&#235;ri ata q&#235; jan&#235; caktuar t&#235; jen&#235; rob&#235;r dhe n&#235; shpat&#235; ata q&#235; jan&#235; caktuar p&#235;r shpat&#235;.</p> 
<p><A NAME="an_43:12">43:12</A>&nbsp;Un&#235; do t'u v&#235; zjarrin tempujve t&#235; per&#235;ndive t&#235; Egjiptit; ai do t'i djeg&#235; dhe do t'i &#231;oj&#235; n&#235; rob&#235;ri dhe do t&#235; mb&#235;shtillet me vendin e Egjiptit ashtu si&#231; mb&#235;shtillet bariu n&#235; veshjen e tij; pastaj do t&#235; niset q&#235; andej n&#235; paqe.</p> 
<p><A NAME="an_43:13">43:13</A>&nbsp;Do t&#235; cop&#235;toj&#235; gjithashtu shtyllat e shenjta t&#235; tempullit t&#235; diellit, q&#235; ndodhen n&#235; vendin e Egjiptit, dhe do t'u v&#235;r&#235; flak&#235;n tempujve t&#235; per&#235;ndive t&#235; Egjiptit".</p> 
<p><A NAME="an_44:1">44:1</A>&nbsp;Fjala q&#235; iu drejtua Jeremias lidhur me gjith&#235; Judejt&#235; q&#235; banonin n&#235; vendin e Egjiptit, q&#235; banonin n&#235; Migdol, n&#235; Tahpanhes, n&#235; Nof dhe n&#235; vendin e Pathrosit, duke th&#235;n&#235;:</p> 
<p><A NAME="an_44:2">44:2</A>&nbsp;"K&#235;shtu thot&#235; Zoti i ushtrive, Per&#235;ndia i Izraelit: Ju keni par&#235; gjith&#235; t&#235; keqen q&#235; i solla Jeruzalemit dhe t&#235;r&#235; qyteteve t&#235; Jud&#235;s; ja, sot jan&#235; nj&#235; shkreti dhe askush nuk banon n&#235; to,</p> 
<p><A NAME="an_44:3">44:3</A>&nbsp;p&#235;r shkak t&#235; lig&#235;sis&#235; q&#235; kan&#235; kryer duke provokuar zem&#235;rimin tim, duke shkuar t&#235; djegin temjan dhe t'u sh&#235;rbejn&#235; per&#235;ndive t&#235; tjera, q&#235; as ata as et&#235;rit tuaj nuk kishin njohur kurr&#235;.</p> 
<p><A NAME="an_44:4">44:4</A>&nbsp;Megjithat&#235; un&#235; ju kam d&#235;rguar t&#235;r&#235; sh&#235;rb&#235;tor&#235;t e mi, profet&#235;t, me urgjenc&#235; e k&#235;mb&#235;ngulje p&#235;r t'ju th&#235;n&#235;: "Oh, mos e b&#235;ni k&#235;t&#235; gj&#235; t&#235; neveritshme q&#235; un&#235; e urrej".</p> 
<p><A NAME="an_44:5">44:5</A>&nbsp;Por ata nuk d&#235;gjuan as i vun&#235; veshin q&#235; t&#235; t&#235;rhiqen nga lig&#235;sia e tyre, dhe t&#235; heqin dor&#235; nga djegia e temjanit per&#235;ndive t&#235; tjera.</p> 
<p><A NAME="an_44:6">44:6</A>&nbsp;Prandaj t&#235;rbimi im, zem&#235;rimi im u derdh&#235;n dhe u p&#235;rhap&#235;n n&#235; qytetet e Jud&#235;s dhe n&#235; rrug&#235;t e Jeruzalemit, q&#235; jan&#235; b&#235;r&#235; t&#235; shkreta dhe t&#235; braktisura, ashtu si&#231; jan&#235; edhe sot".</p> 
<p><A NAME="an_44:7">44:7</A>&nbsp;Por tani k&#235;shtu thot&#235; Zoti, Per&#235;ndia i ushtrive, Per&#235;ndia i Izraelit: "Pse kryeni k&#235;t&#235; t&#235; keqe t&#235; madhe kund&#235;r vetes suaj, duke shkaktuar shfarosjen tuaj n&#235; mes t&#235; Jud&#235;s, burra dhe gra, f&#235;mij&#235; dhe  foshnja, k&#235;shtu q&#235; t&#235; mos ngelet prej jush  asnj&#235; mbetje?</p> 
<p><A NAME="an_44:8">44:8</A>&nbsp;Pse provokoni zem&#235;rimin tim me vepr&#235;n e duarve tuaja, duke u djegur temjan per&#235;ndive t&#235; tjera n&#235; vendin e Egjiptit ku keni ardhur t&#235; banoni? K&#235;shtu do t&#235; shfaroseni dhe do t&#235; b&#235;heni nj&#235; mallkim dhe nj&#235; turp p&#235;r t&#235; gjitha kombet e dheut.</p> 
<p><A NAME="an_44:9">44:9</A>&nbsp;A keni harruar vall&#235; lig&#235;sit&#235; e et&#235;rve tuaj, lig&#235;sit&#235; e mbret&#235;rve t&#235; Jud&#235;s, lig&#235;sit&#235; e bashk&#235;shorteve t&#235; tyre, lig&#235;sit&#235; tuaja dhe lig&#235;sit&#235; e kryera nga bashk&#235;shortet tuaja n&#235; vendin e Jud&#235;s dhe n&#235;p&#235;r rrug&#235;t e Jeruzalemit?</p> 
<p><A NAME="an_44:10">44:10</A>&nbsp;Deri m&#235; sot nuk jan&#235; penduar, as kan&#235; patur frik&#235;, as kan&#235; ecur sipas ligjit tim dhe statuteve t&#235; mia, q&#235; un&#235; kam v&#235;n&#235; para jush dhe et&#235;rve tuaj".</p> 
<p><A NAME="an_44:11">44:11</A>&nbsp;Prandaj k&#235;shtu thot&#235; Zoti i ushtrive, Per&#235;ndia i Izraelit: "Ja, un&#235; e kthej fytyr&#235;n time kund&#235;r jush p&#235;r t&#235; keqen tuaj dhe p&#235;r t&#235; shkat&#235;rruar t&#235;r&#235; Jud&#235;n.</p> 
<p><A NAME="an_44:12">44:12</A>&nbsp;Do t&#235; marr pjes&#235;n q&#235; ka mbetur nga Juda q&#235; nguli k&#235;mb&#235; t&#235; vinte n&#235; vendin e Egjiptit p&#235;r t&#235; banuar atje; ata do t&#235; konsumohen t&#235; gjith&#235; dhe do t&#235; bien n&#235; vendin e Egjiptit. Do t&#235; konsumohen nga shpata  dhe nga uria, nga m&#235; i vogli deri tek m&#235;  i madhi; do t&#235; vdesin nga shpata dhe nga uria dhe do t&#235; b&#235;hen objekt n&#235;me, habije, mallkimi dhe turpi.</p> 
<p><A NAME="an_44:13">44:13</A>&nbsp;Do t&#235; d&#235;noj ata q&#235; banojn&#235; n&#235; vendin e Egjiptit, ashtu si d&#235;nova Jeruzalemin me shpat&#235;n, me urin&#235; dhe me murtaj&#235;n.</p> 
<p><A NAME="an_44:14">44:14</A>&nbsp;Nuk do t&#235; shp&#235;toj&#235; as do t&#235; shmanget nga rreziku askush nga mbetje e Jud&#235;s, q&#235; ka ardhur p&#235;r t&#235; banuar n&#235; vendin e Egjiptit, p&#235;r t'u kthyer pastaj n&#235; vendin e Jud&#235;s, ku ata d&#235;shirojn&#235; fort t&#235; kthehen  p&#235;r t&#235; banuar, por ata nuk do t&#235; kthehen  me p&#235;rjashtim t&#235; disa t&#235; shp&#235;tuarve".</p> 
<p><A NAME="an_44:15">44:15</A>&nbsp;At&#235;her&#235; t&#235;r&#235; burrat q&#235; dinin se bashk&#235;shortet e tyre u digjnin temjan per&#235;ndive t&#235; tjera dhe t&#235;r&#235; grat&#235; e pranishme, nj&#235; turm&#235; e madhe, dhe t&#235;r&#235; populli q&#235; banonte n&#235; vendin e Egjiptit, n&#235; Pathros, iu p&#235;rgjigj&#235;n Jeremias, duke th&#235;n&#235;:</p> 
<p><A NAME="an_44:16">44:16</A>&nbsp;"Sa p&#235;r fjal&#235;n q&#235; na ke th&#235;n&#235; n&#235; em&#235;r t&#235; Zotit, nuk do t&#235; t&#235; d&#235;gjojm&#235;,</p> 
<p><A NAME="an_44:17">44:17</A>&nbsp;por kemi nd&#235;rmend t&#235; b&#235;jm&#235; ato q&#235; kan&#235; dal&#235; nga goja jon&#235;, duke i djegur temjan Mbret&#235;resh&#235;s s&#235; qiellit dhe duke derdhur libacione si&#231; kemi b&#235;r&#235; ne dhe et&#235;rit tan&#235;, mbret&#235;rit tan&#235; dhe princat tan&#235;  n&#235; qytetet e Jud&#235;s dhe n&#235;p&#235;r rrug&#235;t e Jeruzalemit,  sepse at&#235;her&#235; kishim buk&#235; me shumic&#235;, ishim mir&#235; dhe nuk shikonim asnj&#235; fatkeq&#235;si.</p> 
<p><A NAME="an_44:18">44:18</A>&nbsp;Por q&#235; kur nuk djegim m&#235; temjan p&#235;r Mbret&#235;resh&#235;n e qiellit nuk derdhim m&#235; libacione p&#235;r t&#235;, na mungon &#231;do gj&#235; dhe jemi konsumuar nga shpata dhe uria".</p> 
<p><A NAME="an_44:19">44:19</A>&nbsp;Grat&#235; shtuan: "Kur djegim temjan p&#235;r Mbet&#235;resh&#235;n e qiellit dhe i derdhim libacione, vall&#235; &#235;sht&#235; pa p&#235;lqimin e burrave q&#235; i p&#235;rgatisim &#235;mb&#235;lsira me fytyr&#235;n e saj dhe i derdhim libacione?".</p> 
<p><A NAME="an_44:20">44:20</A>&nbsp;At&#235;her&#235; Jeremia i foli t&#235;r&#235; popullit, burrave, grave dhe gjith&#235; njer&#235;zve q&#235; i ishin p&#235;rgjigjur n&#235; at&#235; m&#235;nyr&#235; dhe tha:</p> 
<p><A NAME="an_44:21">44:21</A>&nbsp;"A nuk u kujtua vall&#235; Zoti dhe nuk i erdhi nd&#235;r mend temjani q&#235; keni djegur n&#235; qytetet e Jud&#235;s dhe n&#235;p&#235;r rrug&#235;t e Jeruzalemit ju, et&#235;rit tuaj, mbret&#235;rit tuaj, princat tuaj dhe populli i vendit?</p> 
<p><A NAME="an_44:22">44:22</A>&nbsp;Zoti nuk mundi ta duroj&#235; m&#235; p&#235;r shkak t&#235; lig&#235;sis&#235; s&#235; veprimeve tuaja dhe t&#235; gj&#235;rave t&#235; neveritshme q&#235; keni kryer. Prandaj vendi juaj &#235;sht&#235; shkretuar, &#235;sht&#235; b&#235;r&#235; nj&#235; objekt habie, nj&#235; mallkim dhe s'ka asnj&#235; banor, si&#231; &#235;sht&#235; akoma sot.</p> 
<p><A NAME="an_44:23">44:23</A>&nbsp;Sepse ju keni djegur temjan dhe sepse keni m&#235;katuar kund&#235;r Zotit dhe nuk keni d&#235;gjuar z&#235;rin e Zotit dhe nuk keni ecur sipas ligjit t&#235; tij, statuteve t&#235; tij dhe porosive t&#235; tij, prandaj ju ra kjo fatkeq&#235;si, si&#231; shihet sot".</p> 
<p><A NAME="an_44:24">44:24</A>&nbsp;Pastaj Jeremia i tha t&#235;r&#235; popullit dhe t&#235;r&#235; grave: "D&#235;gjoni fjal&#235;n e Zotit, o ju t&#235; gjith&#235; nga Juda, q&#235; ndodheni n&#235; vendin e Egjiptit.</p> 
<p><A NAME="an_44:25">44:25</A>&nbsp;K&#235;shtu thot&#235; Zoti i ushtrive, Per&#235;ndia i Izraelit: Ju dhe bashk&#235;shortet tuaja e keni th&#235;n&#235; me goj&#235;n tuaj dhe e keni kryer me duart tuaja, duke th&#235;n&#235;: "Ne duam t&#235; mbajm&#235; betimet q&#235; kemi b&#235;r&#235;, duke  djegur temjan p&#235;r Mbret&#235;resh&#235;n e qiellit dhe  duke i derdhur libacione". Po, ju me siguri do t&#235; mbani betimet tuaja dhe do ti p&#235;rmbushni betimet tuaja.</p> 
<p><A NAME="an_44:26">44:26</A>&nbsp;Prandaj d&#235;gjoni fjal&#235;n e Zotit, o ju t&#235; gjith&#235; nga Juda q&#235; banoni n&#235; vendin e Egjiptit: Ja, un&#235; jam betuar p&#235;r emrin tim t&#235; madh, thot&#235; Zoti, q&#235; n&#235; t&#235; gjith&#235; vendin e Egjiptit emri im nuk do t&#235; p&#235;rmendet  nga goja e asnj&#235; personi nga Juda q&#235;  t&#235; thot&#235;: "Zoti, Zoti rron!".</p> 
<p><A NAME="an_44:27">44:27</A>&nbsp;Ja, un&#235; i kam kujdes ata p&#235;r t&#235; keqen e tyre dhe jo p&#235;r t&#235; mir&#235;n e tyre; dhe t&#235;r&#235; njer&#235;zit e Jud&#235;s q&#235; ndodhen n&#235; vendin e Egjiptit do t&#235; vdesin nga shpata dhe nga uria, deri n&#235; shkat&#235;rrimin e plot&#235; t&#235; tyre.</p> 
<p><A NAME="an_44:28">44:28</A>&nbsp;Megjithat&#235; nj&#235; num&#235;r i vog&#235;l t&#235; shp&#235;tuarish nga shpata do t&#235; kthehet nga vendi i Egjiptit n&#235; vendin e Jud&#235;s. K&#235;shtu gjith&#235; ata q&#235; kan&#235; mbetur nga Juda, q&#235; kan&#235; ardhur n&#235; vendin e Egjiptit p&#235;r t&#235; banuar,  do t&#235; m&#235;sojn&#235; cila fjal&#235; do t&#235; plot&#235;sohet,  imja apo ajo e tyre.</p> 
<p><A NAME="an_44:29">44:29</A>&nbsp;Dhe kjo do t&#235; jet&#235; p&#235;r ju shenja, thot&#235; Zoti, q&#235; un&#235; do t'ju nd&#235;shkoj n&#235; k&#235;t&#235; vend n&#235; m&#235;nyr&#235; q&#235; t&#235; dini q&#235; fjal&#235;t e mia kund&#235;r jush do t&#235; plot&#235;sohen me t&#235; v&#235;rtet&#235; p&#235;r fatin tuaj t&#235; keq". K&#235;shtu thot&#235; Zoti:</p> 
<p><A NAME="an_44:30">44:30</A>&nbsp;"Ja, un&#235; do ta jap Faraonin Hofra, mbretin e Egjiptit, n&#235; dor&#235; t&#235; armiqve t&#235; tij, n&#235; dor&#235; t&#235; atyre q&#235; k&#235;rkojn&#235; jet&#235;n e tij, ashtu si&#231; e dhash&#235; Sedekian, mbretin e Jud&#235;s, n&#235; dor&#235; t&#235; Nebukadnetsarit,  mbretit t&#235; Babilonis&#235;, q&#235; k&#235;rkonte jet&#235;n e  tij".</p> 
<p><A NAME="an_45:1">45:1</A>&nbsp;Fjala q&#235; profeti Jeremia i drejtoi Barukut, birit t&#235; Neriahut, kur ky shkroi k&#235;to fjal&#235; n&#235; nj&#235; lib&#235;r n&#235;n diktimin e Jeremias, n&#235; vitin e kat&#235;rt t&#235; Jehojakimit, birit t&#235; Josias, mbreti i Jud&#235;s, duke i th&#235;n&#235;:</p> 
<p><A NAME="an_45:2">45:2</A>&nbsp;"K&#235;shtu t&#235; thot&#235; ty Zoti, Per&#235;ndia i Izraelit, o Baruk:</p> 
<p><A NAME="an_45:3">45:3</A>&nbsp;Ti thuaj: "Mjer&#235; un&#235;, sepse Zoti i shton hidh&#235;rimin dhembjes sime; un&#235; jam lodhur s&#235; r&#235;nkuari dhe nuk gjej prehje".</p> 
<p><A NAME="an_45:4">45:4</A>&nbsp;K&#235;shtu do t'i thuash atij: K&#235;shtu thot&#235; Zoti: Ja un&#235; do ta sh&#235;mb at&#235; q&#235; kam nd&#235;rtuar dhe do ta shkul at&#235; q&#235; kam mbjell&#235;, dhe k&#235;t&#235; n&#235; t&#235;r&#235; vendin.</p> 
<p><A NAME="an_45:5">45:5</A>&nbsp;Dhe ti k&#235;rkon gj&#235;ra t&#235; m&#235;dha p&#235;r vete? Mos i k&#235;rko sepse, ja, un&#235; do t&#235; sjell fatkeq&#235;si mbi &#231;do mish" thot&#235; Zoti, "por ty do t&#235; t&#235; jap jet&#235;n t&#235;nde si pre n&#235; t&#235;r&#235; vendet ku do t&#235; shkosh".</p> 
<p><A NAME="an_46:1">46:1</A>&nbsp;Fjala e Zotit q&#235; iu drejtua profetit Jeremia kund&#235;r kombeve.</p> 
<p><A NAME="an_46:2">46:2</A>&nbsp;Kund&#235;r Egjiptit: p&#235;rsa i p&#235;rket ushtris&#235; s&#235; Faraonit Neko, mbretit t&#235; Egjiptit, q&#235; ishte pran&#235; lumit Eufrat n&#235; Karkemish dhe q&#235; Nebukadnetsari, mbret i Babilonis&#235;, e mundi vitin e kat&#235;rt t&#235; Jehojakimit, birit t&#235; Josias, mbret i Jud&#235;s.</p> 
<p><A NAME="an_46:3">46:3</A>&nbsp;"P&#235;rgatitni mburoj&#235;n e vog&#235;l dhe t&#235; madhe dhe afrojuni betej&#235;s.</p> 
<p><A NAME="an_46:4">46:4</A>&nbsp;Shaloni kuajt dhe ju kalor&#235;s, u hipni atyre; paraqituni me p&#235;rkrenare, i shndritni shtizat tuaja, vishni parzmoret!</p> 
<p><A NAME="an_46:5">46:5</A>&nbsp;&#199;far&#235; po shoh? Ata e kan&#235; humbur dhe po kthehen prapa; burrat e tyre trima jan&#235; mundur dhe ikin me nxitim pa kthyer as kok&#235;n prapa; rreth e qark sundon tmerri", thot&#235; Zoti.</p> 
<p><A NAME="an_46:6">46:6</A>&nbsp;"Mos lejo q&#235; i shpejti t&#235; ik&#235; dhe q&#235; trimi t&#235; shp&#235;toj&#235;. N&#235; veri, pran&#235; lumit Eufrat, ata po l&#235;kunden dhe po rr&#235;zohen.</p> 
<p><A NAME="an_46:7">46:7</A>&nbsp;Kush &#235;sht&#235; ai q&#235; ngjitet si Nili, dhe ujrat e t&#235; cilit fryhen si ato t&#235; lumenjve?</p> 
<p><A NAME="an_46:8">46:8</A>&nbsp;&#201;sht&#235; Egjipti q&#235; ngjitet si Nili, dhe ujrat e t&#235; cilit po fryhen si ato t&#235; lumenjve. Ai thot&#235;: "Do t&#235; dal, do t&#235; mbuloj tok&#235;n dhe do t&#235; shkat&#235;rroj qytetin dhe banor&#235;t e tij".</p> 
<p><A NAME="an_46:9">46:9</A>&nbsp;Ngarkohuni, o kuaj, dhe p&#235;rparoni me rr&#235;mbim, o qerre, le t&#235; dalin p&#235;rpara burrat trima, ata t&#235; Etiopis&#235; dhe t&#235; Putit q&#235; mbajn&#235; mburoj&#235;n dhe ata t&#235; Ludit q&#235; p&#235;rdorin dhe shtrijn&#235; harkun.</p> 
<p><A NAME="an_46:10">46:10</A>&nbsp;Kjo dit&#235; p&#235;r Zotin, p&#235;r Zotin e ushtrive, &#235;sht&#235; dit&#235; hakmarrjeje, p&#235;r t'u hakmarr&#235; me armiqt&#235; e tij. Shpata do t&#235; shfaros&#235;, do t&#235; ngopet dhe do t&#235; dehet me gjakun e tyre, sepse Zoti, Zoti i ushtrive,  b&#235;n nj&#235; flijim n&#235; vendin e veriut, pran&#235;  lumit Eufrat.</p> 
<p><A NAME="an_46:11">46:11</A>&nbsp;Ngjitu n&#235; Galaad dhe merr ca balsam, o e virgj&#235;r, o bij&#235; e Egjiptit. M&#235; kot ti p&#235;rdor bar&#235;ra t&#235; shumta, nuk ka sh&#235;rim p&#235;r ty.</p> 
<p><A NAME="an_46:12">46:12</A>&nbsp;Kombet kan&#235; marr&#235; vesh posht&#235;rsin&#235; t&#235;nde dhe britma jote e dhembjes ka mbushur dheun, sepse trimi &#235;sht&#235; penguar me nj&#235; trim dhe q&#235; t&#235; dy kan&#235; r&#235;n&#235; bashk&#235;".</p> 
<p><A NAME="an_46:13">46:13</A>&nbsp;Fjala q&#235; Zoti i drejtoi profetit Jeremia p&#235;r ardhjen e Nebukadnetsarit, mbretit t&#235; Babilonis&#235;, p&#235;r t&#235; goditur vendin e Egjiptit.</p> 
<p><A NAME="an_46:14">46:14</A>&nbsp;Shpalleni n&#235; Egjipt, b&#235;jeni t&#235; ditur n&#235; Migdol, b&#235;jeni t&#235; ditur n&#235; Nof dhe n&#235; Tahpanhes. Thoni: "&#199;ohu dhe p&#235;rgatitu, sepse shpata p&#235;rpin &#231;do gj&#235; q&#235; t&#235; rrethon".</p> 
<p><A NAME="an_46:15">46:15</A>&nbsp;Pse burrat e tu trima jan&#235; rr&#235;zuar? Nuk mund t&#235; rezistojn&#235; sepse Zoti i rr&#235;zon.</p> 
<p><A NAME="an_46:16">46:16</A>&nbsp;Ai b&#235;n q&#235; t&#235; l&#235;kunden shum&#235; prej tyre, bien nj&#235;ri mbi tjetrin dhe thon&#235;: "Ja, t&#235; kthehemi te populli yn&#235; dhe n&#235; vendlindje, larg shpat&#235;s vrastare".</p> 
<p><A NAME="an_46:17">46:17</A>&nbsp;Atje ata b&#235;rtasin: "Faraoni, mbreti i Egjiptit, nuk &#235;sht&#235; ve&#231;se nj&#235; zhurm&#235; e madhe, q&#235; ka l&#235;n&#235; t&#235; kaloj&#235; koha e caktuar".</p> 
<p><A NAME="an_46:18">46:18</A>&nbsp;"Si&#231; &#235;sht&#235; e v&#235;rtet&#235; q&#235; un&#235; rroj", thot&#235; Mbreti emri i t&#235; cilit &#235;sht&#235; Zoti i ushtrive, "ai do t&#235; vij&#235; si Tabori midis maleve, si Karmeli pran&#235; detit.</p> 
<p><A NAME="an_46:19">46:19</A>&nbsp;P&#235;rgatit gj&#235;rat e nevojshme p&#235;r rob&#235;rin&#235;, o bij&#235; q&#235; banon n&#235; Egjipt, sepse Nofi do t&#235; b&#235;het nj&#235; shkret&#235;tir&#235; dhe do t&#235; digjet, nuk do t&#235; banoj&#235; m&#235; askush n&#235; t&#235;.</p> 
<p><A NAME="an_46:20">46:20</A>&nbsp;Egjipti &#235;sht&#235; si nj&#235; m&#235;shqerr&#235; shum&#235; e bukur, por i vjen shkat&#235;rrimi, i vjen nga veriu.</p> 
<p><A NAME="an_46:21">46:21</A>&nbsp;Edhe mercenar&#235;t e tij q&#235; jan&#235; n&#235; mes t&#235; tij jan&#235; si vi&#231;a p&#235;r majm&#235;ri; edhe ata e kan&#235; kthyer kurrizin, ikin bashk&#235;, nuk rezistojn&#235;, sepse ka zbritur mbi ta dita e fatkeq&#235;sis&#235; s&#235; tyre, koha e nd&#235;shkimit t&#235; tyre.</p> 
<p><A NAME="an_46:22">46:22</A>&nbsp;Z&#235;ri i tij l&#235;viz si nj&#235; gjarp&#235;r, sepse ata p&#235;rparojn&#235; me nj&#235; ushtri dhe dalin kund&#235;r saj me s&#235;pata si shum&#235; druvar&#235;.</p> 
<p><A NAME="an_46:23">46:23</A>&nbsp;Ata do t&#235; rr&#235;zojn&#235; pyllin e saj", thot&#235; Zoti, "megjith&#235;se &#235;sht&#235; i padep&#235;rtuesh&#235;m, sepse jan&#235; m&#235; t&#235; shumt&#235; se karkalecat, nuk num&#235;rohen dot.</p> 
<p><A NAME="an_46:24">46:24</A>&nbsp;Bija e Egjiptit do t&#235; mbulohet me turp, do t&#235; jepet n&#235; dor&#235; t&#235; popullit t&#235; veriut".</p> 
<p><A NAME="an_46:25">46:25</A>&nbsp;Zoti i ushtrive, Per&#235;ndia i Izraelit, thot&#235;: "Ja, un&#235; do t&#235; d&#235;noj Amonin e Nos&#235;, Faraonin dhe Egjiptin, per&#235;ndit&#235; e tij dhe mbret&#235;rit e tij, Faraonin dhe ata q&#235; kan&#235; besim tek ai;</p> 
<p><A NAME="an_46:26">46:26</A>&nbsp;do t'i jap n&#235; dor&#235; t&#235; atyre q&#235; k&#235;rkojn&#235; jet&#235;n e tyre, n&#235; dor&#235; t&#235; Nebukadnetsarit, mbretit t&#235; Babilonis&#235;, dhe n&#235; dor&#235; t&#235; sh&#235;rb&#235;tor&#235;ve t&#235; tij; por mbas k&#235;saj do t&#235; banohet si n&#235; t&#235; kaluar&#235;n", thot&#235; Zoti.</p> 
<p><A NAME="an_46:27">46:27</A>&nbsp;"Por ti mos u tremb, o sh&#235;rb&#235;tori im Jakob, mos u trondit, o Izrael, sepse ja, un&#235; do t&#235; t&#235; shp&#235;toj ty prej s&#235; largu dhe pasardh&#235;sit e tu nga toka e rob&#235;ris&#235; se tyre. Jakobi do t&#235; kthehet, nuk do  t'i bien n&#235; qaf&#235; m&#235; dhe do t&#235; jet&#235; i qet&#235; dhe  askush nuk do ta tremb&#235; m&#235;.</p> 
<p><A NAME="an_46:28">46:28</A>&nbsp;Mos u tremb, o Jakob, sh&#235;rb&#235;tori im", thot&#235; Zoti, "sepse un&#235; jam me ty, do t&#235; asgj&#235;soj t&#235;r&#235; kombet midis t&#235; cil&#235;ve t&#235; kam shp&#235;rndar&#235;, por nuk do t&#235; t&#235; zhduk ty; do t&#235; t&#235; nd&#235;shkoj me nj&#235; mas&#235; t&#235; drejt&#235; dhe nuk do t&#235; t&#235; l&#235; fare pa d&#235;nuar".</p> 
<p><A NAME="an_47:1">47:1</A>&nbsp;Fjala e Zotit q&#235; iu drejtua profetit Jeremia kund&#235;r Filistejve, para se Faraoni t&#235; sulmonte Gaz&#235;n.</p> 
<p><A NAME="an_47:2">47:2</A>&nbsp;K&#235;shtu thot&#235; Zoti: "Ja ujrat po ngrihen nga veriu, b&#235;hen nj&#235; p&#235;rrua q&#235; del nga shtrati dhe p&#235;rmbytin vendin dhe gjith&#231;ka p&#235;rmban, qytetin dhe ata q&#235; banojn&#235; n&#235; t&#235;; at&#235;her&#235; njer&#235;zit do t&#235; b&#235;rtasin dhe t&#235;r&#235; banor&#235;t e vendit, do t&#235; ul&#235;rijn&#235;.</p> 
<p><A NAME="an_47:3">47:3</A>&nbsp;N&#235; zhurm&#235;n e trokut t&#235; kuajve t&#235; fuqish&#235;m, n&#235; rrap&#235;llim&#235;n e qerreve t&#235; tyre, n&#235; poteren e rrotave t&#235; tyre, et&#235;rit nuk do t&#235; kthehen nga bijt&#235; e tyre p&#235;r shkak t&#235; dob&#235;sis&#235; s&#235; duarve t&#235; tyre,</p> 
<p><A NAME="an_47:4">47:4</A>&nbsp;p&#235;r shkak t&#235; dit&#235;s q&#235; vjen p&#235;r t&#235; shkat&#235;rruar t&#235;r&#235; Filistejt&#235;, duke eleminuar nga Tiro dhe Sidoni &#231;do mbeturin&#235; q&#235; mund t&#235; jap&#235; ndihm&#235;, sepse Zoti do t&#235; shkat&#235;rroj&#235; Filistejt&#235;, mbeturinat e ishullit t&#235; Kaftorit.</p> 
<p><A NAME="an_47:5">47:5</A>&nbsp;Gaza u b&#235; e shog&#235;t, Ashkeloni u shkat&#235;rrua. O banor&#235; t&#235; lugin&#235;s s&#235; tyre q&#235; mbet&#235;t gjall&#235;, deri kur do t&#235; vazhdoni t&#235; b&#235;ni prerje?</p> 
<p><A NAME="an_47:6">47:6</A>&nbsp;O shpat&#235; e Zotit, kur do t&#235; kesh prehje? Hyr&#235; n&#235; myllin t&#235;nd, ndalu dhe rri e qet&#235;!</p> 
<p><A NAME="an_47:7">47:7</A>&nbsp;Si mund t&#235; pushoj&#235; kur Zoti i ka dh&#235;n&#235; urdhra kund&#235;r Ashkelonit dhe kund&#235;r bregut t&#235; detit?; ai e ka thirrur atje".</p> 
<p><A NAME="an_48:1">48:1</A>&nbsp;Kund&#235;r Moabit. K&#235;shtu thot&#235; Zoti i ushtrive, Per&#235;ndia i Izraelit: "Mjer&#235; Nebi, sepse u shkat&#235;rrua; Kiriathaimi &#235;sht&#235; mbuluar nga turpi, &#235;sht&#235; pushtuar; k&#235;shtjella &#235;sht&#235; mbuluar nga turpi dhe &#235;sht&#235; e tronditur.</p> 
<p><A NAME="an_48:2">48:2</A>&nbsp;Lavdia e Moabit nuk &#235;sht&#235; m&#235;; n&#235; Heshbon kurdisin t&#235; keqen kund&#235;r tij, duke th&#235;n&#235;: "Ejani dhe ta shkat&#235;rrojm&#235;, n&#235; m&#235;nyr&#235; q&#235; t&#235; mos jet&#235; m&#235; nj&#235; komb". Edhe ti, o Madmen, do t&#235; shkat&#235;rrohesh, shpata do t&#235; t&#235; ndjek&#235;.</p> 
<p><A NAME="an_48:3">48:3</A>&nbsp;Nj&#235; z&#235; q&#235; k&#235;rkon ndihm&#235; do t&#235; dal&#235; nga Horonaimi: shkat&#235;rrim dhe rr&#235;nim i thell&#235;!</p> 
<p><A NAME="an_48:4">48:4</A>&nbsp;Maobi &#235;sht&#235; cop&#235;tuar, t&#235; vegjlit e tij b&#235;jn&#235; q&#235; t&#235; d&#235;gjohet z&#235;ri i tyre.</p> 
<p><A NAME="an_48:5">48:5</A>&nbsp;Mbi t&#235; p&#235;rpjet&#235;n e Luhithit po ngjiten duke qar&#235; n&#235; hidh&#235;rim, nd&#235;rsa n&#235; tat&#235;pjet&#235;n e Horonaimit d&#235;gjohet z&#235;ri plot ankth i disfat&#235;s.</p> 
<p><A NAME="an_48:6">48:6</A>&nbsp;Ikni, shp&#235;toni jet&#235;n tuaj dhe b&#235;huni si nj&#235; marin&#235; n&#235; shkret&#235;tir&#235;!</p> 
<p><A NAME="an_48:7">48:7</A>&nbsp;Duke q&#235;n&#235; se ke pas&#235; besim n&#235; veprat e tua dhe n&#235; thesaret e tua, edhe ti do t&#235; kapesh; dhe Kemoshi do t&#235; shkoj&#235; n&#235; rob&#235;ri bashk&#235; me prift&#235;rinjt&#235; dhe princat e tij.</p> 
<p><A NAME="an_48:8">48:8</A>&nbsp;Shkat&#235;rruesi do t&#235; vij&#235; kund&#235;r t&#235; gjitha qyteteve, dhe asnj&#235; qytet nuk do t&#235; shp&#235;toj&#235;; lugina do t&#235; zhduket dhe fusha do t&#235; shkat&#235;rrohet, ashtu si ka th&#235;n&#235; Zoti.</p> 
<p><A NAME="an_48:9">48:9</A>&nbsp;I jepni krah&#235; Moabit, q&#235; t&#235; mund t&#235; fluturoj&#235; tutje; qytetet e tij do t&#235; b&#235;hen t&#235; shkreta dhe askush nuk do t&#235; banoj&#235; n&#235; to.</p> 
<p><A NAME="an_48:10">48:10</A>&nbsp;I mallkuar qoft&#235; ai q&#235; kryen vepr&#235;n e Zotit shkel e shko, i mallkuar qoft&#235; ai q&#235; e pengon shpat&#235;n e tij t&#235; derdh&#235; gjak!</p> 
<p><A NAME="an_48:11">48:11</A>&nbsp;Moabi ka q&#235;n&#235; i qet&#235; qysh n&#235; mosh&#235; t&#235; re, duke pushuar mbi llumin e tij, dhe nuk ka kaluar nga nj&#235; en&#235; n&#235; en&#235;n tjet&#235;r dhe as q&#235; ka shkuar n&#235; rob&#235;ri; prandaj i ka mbetur shija e tij dhe parfumi i tij nuk ka p&#235;suar ndryshime.</p> 
<p><A NAME="an_48:12">48:12</A>&nbsp;Prandaj ja, do vijn&#235; dit&#235;t", thot&#235; Zoti, "n&#235; t&#235; cilat do t'i d&#235;rgoj disa njer&#235;z q&#235; do t'i to&#231;itin en&#235;t; do t'i zbrazin en&#235;t e tij dhe do t'i thyejn&#235; anforat e tij.</p> 
<p><A NAME="an_48:13">48:13</A>&nbsp;At&#235;her&#235; Moabit do t'i vij&#235; turp nga Kemoshi, ashtu si sht&#235;pia e Izraelit u turp&#235;rua nga Betheli, tek i cili kishte pasur besim.</p> 
<p><A NAME="an_48:14">48:14</A>&nbsp;Si mund t&#235; thoni: "Ne jemi burra t&#235; fort&#235; dhe trima p&#235;r betej&#235;n"?</p> 
<p><A NAME="an_48:15">48:15</A>&nbsp;Moabi &#235;sht&#235; shkat&#235;rruar; qytetet e tij po nxjerrin tym dhe t&#235; rinjt&#235; e tyre m&#235; t&#235; mir&#235; zbresin n&#235; kasaphan&#235;", thot&#235; Mbreti emri i t&#235; cilit &#235;sht&#235; Zoti i ushtrive.</p> 
<p><A NAME="an_48:16">48:16</A>&nbsp;Gj&#235;ma e Moabit &#235;sht&#235; tashm&#235; e af&#235;rt dhe kobi po i vjen me hapa t&#235; shpejt&#235;.</p> 
<p><A NAME="an_48:17">48:17</A>&nbsp;Mbani zi p&#235;r t&#235;, t&#235; gjith&#235; ju q&#235; e rrethoni dhe t&#235; gjith&#235; ju, q&#235; njihni emrin e tij, thoni: "Si u thye ai skept&#235;r i fort&#235;, ai bastun i mrekullush&#235;m?".</p> 
<p><A NAME="an_48:18">48:18</A>&nbsp;O bij&#235; q&#235; banon n&#235; Dibon, zbrit nga lavdia jote dhe ulu n&#235; tok&#235;n e zhuritur, sepse shkat&#235;rruesi i Moabit ka dal&#235; kund&#235;r teje, ka shkat&#235;rruar k&#235;shtjellat e tua.</p> 
<p><A NAME="an_48:19">48:19</A>&nbsp;O ti q&#235; banon n&#235; Aroer, ndalu gjat&#235; rrug&#235;s dhe shiko; merr n&#235; pyetje ikanakun dhe at&#235; q&#235; po ik&#235;n dhe pyet: "&#199;far&#235; ka ndodhur?".</p> 
<p><A NAME="an_48:20">48:20</A>&nbsp;Moabi &#235;sht&#235; mbuluar me turp, sepse &#235;sht&#235; i thyer; r&#235;nkoni dhe b&#235;rtisni, njoftoni mbi Arnonin q&#235; Moabi &#235;sht&#235; shkat&#235;rruar!</p> 
<p><A NAME="an_48:21">48:21</A>&nbsp;Nj&#235; nd&#235;shkim erdhi mbi krahin&#235;n e fush&#235;s, mbi Holon, mbi Jahatsin dhe mbi Mefaathin,</p> 
<p><A NAME="an_48:22">48:22</A>&nbsp;mbi Dibonin, Nebon dhe mbi Beth-Diblathaimin,</p> 
<p><A NAME="an_48:23">48:23</A>&nbsp;mbi Kiriathaimin, Beth-Gamulin dhe Beth-Meon,</p> 
<p><A NAME="an_48:24">48:24</A>&nbsp;mbi Keriothin, Botsrahun dhe mbi t&#235;r&#235; qytetet e vendit t&#235; Moabit, t&#235; larg&#235;ta dhe t&#235; af&#235;rta.</p> 
<p><A NAME="an_48:25">48:25</A>&nbsp;Briri i Moabit &#235;sht&#235; prer&#235; dhe krahu i tij &#235;sht&#235; cop&#235;tuar", thot&#235; Zoti.</p> 
<p><A NAME="an_48:26">48:26</A>&nbsp;"Deheni, sepse &#235;sht&#235; ngritur kund&#235;r Zotit. Moabi do t&#235; v&#235;rtitet n&#235; t&#235; vjellat e tij dhe do t&#235; b&#235;het edhe ai objekt talljeje.</p> 
<p><A NAME="an_48:27">48:27</A>&nbsp;Izraeli vall&#235; nuk ka q&#235;n&#235; p&#235;r ty nj&#235; objekt talljeje? Mos u gjet vall&#235; midis hajdut&#235;ve, sepse sa her&#235; q&#235; ti flet p&#235;r t&#235; ti po tund kok&#235;n?</p> 
<p><A NAME="an_48:28">48:28</A>&nbsp;Braktisni qytetet dhe shkoni t&#235; banoni n&#235; shk&#235;mb, o banor&#235; t&#235; Moabit, dhe b&#235;huni si p&#235;llumbesha q&#235; b&#235;n folen&#235; e saj n&#235; faqet e nj&#235; gremine.</p> 
<p><A NAME="an_48:29">48:29</A>&nbsp;Kemi d&#235;gjuar krenarin&#235; e Moabit, jasht&#235;zakonisht krenar, fodull&#235;kun e tij, kryene&#231;&#235;sin&#235; e tij, arroganc&#235;n e tij dhe mendjemadh&#235;sin&#235; e zemr&#235;s s&#235; tij.</p> 
<p><A NAME="an_48:30">48:30</A>&nbsp;Un&#235; e njoh t&#235;rbimin e tij", thot&#235; Zoti, "q&#235; nuk ka p&#235;rmbajtje, t&#235; mburrurit e tij q&#235; nuk ka p&#235;rfunduar n&#235; asgj&#235;.</p> 
<p><A NAME="an_48:31">48:31</A>&nbsp;Prandaj un&#235; po ngre nj&#235; vajtim mbi Moabin dhe do t&#235; l&#235;shoj britma n&#235;p&#235;r t&#235; gjith&#235; Moabin; do t&#235; vajtohet p&#235;r burrat e Kir-Heresit.</p> 
<p><A NAME="an_48:32">48:32</A>&nbsp;O vresht&#235; e Sibmahut, un&#235; qaj p&#235;r ty ashtu si qahet p&#235;r Jazerin; shermendet e tua kan&#235; arritur matan&#235; detit, arrinin deri n&#235; detin e Jazerit. Shkat&#235;rruesi i tij &#235;sht&#235; sulur mbi frytet e tua verore dhe mbi rrushin q&#235; do vilej.</p> 
<p><A NAME="an_48:33">48:33</A>&nbsp;G&#235;zimi dhe hareja jan&#235; zhdukur nga fusha pjellore dhe nga vendi i Moabit; b&#235;ra q&#235; t&#235; zhduket vera nga butet, askush nuk e shtrydh m&#235; rrushin me britma g&#235;zimi, britmat e tyre nuk jan&#235; m&#235; britma g&#235;zimi.</p> 
<p><A NAME="an_48:34">48:34</A>&nbsp;P&#235;r shkak t&#235; britm&#235;s s&#235; Heshbonit z&#235;ri i tyre u d&#235;gjua deri n&#235; Elealeh dhe n&#235; Jehats, nga Tsoari deri n&#235; Horonaim, ashtu si nj&#235; lop&#235; trevje&#231;are; ujrat e Nimrimit madje jan&#235; b&#235;r&#235; nj&#235; shkreti.</p> 
<p><A NAME="an_48:35">48:35</A>&nbsp;Un&#235; do t&#235; fik n&#235; Moab", thot&#235; Zoti, "at&#235; q&#235; ofron flijime mbi vendet e larta dhe at&#235; q&#235; u djeg temjan per&#235;ndive t&#235; tij.</p> 
<p><A NAME="an_48:36">48:36</A>&nbsp;Prandaj zemra ime p&#235;r Moabin do t&#235; qaj&#235; si fyejt, zemra ime do t&#235; qaj&#235; si fyejt p&#235;r burrat e Kir-Heresit, sepse pasuria q&#235; kan&#235; fituar ka humbur.</p> 
<p><A NAME="an_48:37">48:37</A>&nbsp;Sepse &#231;do kok&#235; do t&#235; rruhet, &#231;do mjek&#235;r do t&#235; pritet, mbi t&#235; gjitha duart do t&#235; ket&#235; t&#235; prera dhe mbi ij&#235;t do t&#235; jet&#235; thesi.</p> 
<p><A NAME="an_48:38">48:38</A>&nbsp;Mbi t&#235; gjitha &#231;atit&#235; e Moabit dhe n&#235; sheshet e tij s'ka ve&#231;se vajtim, sepse un&#235; e kam b&#235;r&#235; cop&#235;-cop&#235; Moabin, si nj&#235; en&#235; q&#235; nuk ka m&#235; vler&#235;", thot&#235; Zoti.</p> 
<p><A NAME="an_48:39">48:39</A>&nbsp;"Do t&#235; vajtojn&#235; duke th&#235;n&#235;: "Si u thye! Si ka kthyer Moabi paturp&#235;sisht kurrizin! Si &#235;sht&#235; b&#235;r&#235; Moabi tallja dhe frika e atyre q&#235; i rin&#235; rrotull"".</p> 
<p><A NAME="an_48:40">48:40</A>&nbsp;Sepse k&#235;shtu thot&#235; Zoti: "Ja, ai do t&#235; nis&#235; fluturimin si nj&#235; shqiponj&#235; dhe do t'i hap&#235; krah&#235;t e tij n&#235; drejtim t&#235; Moabit.</p> 
<p><A NAME="an_48:41">48:41</A>&nbsp;Keriothi u pushtua, fortesat jan&#235; z&#235;n&#235; dhe zemra e trimave t&#235; Moabit n&#235; at&#235; dit&#235; do t&#235; jet&#235; si zemra e nj&#235; gruaje n&#235; dhembjet e lindjes.</p> 
<p><A NAME="an_48:42">48:42</A>&nbsp;Moabi do t&#235; shkat&#235;rrohet, nuk do t&#235; jet&#235; m&#235; popull, sepse &#235;sht&#235; ngritur kund&#235;r Zotit.</p> 
<p><A NAME="an_48:43">48:43</A>&nbsp;Frika, gropa, laku t&#235; k&#235;rc&#235;nojn&#235;, o banor i Moabit" thot&#235; Zoti.</p> 
<p><A NAME="an_48:44">48:44</A>&nbsp;"Kush ik&#235;n p&#235;rpara frik&#235;s do t&#235; bjer&#235; n&#235; grop&#235; dhe kush del nga gropa do t&#235; kapet n&#235; lak, sepse un&#235; do t&#235; sjell mbi t&#235;, mbi Moabin vitin e nd&#235;shkimit t&#235; tij" thot&#235; Zoti.</p> 
<p><A NAME="an_48:45">48:45</A>&nbsp;"N&#235; hijen e Heshbonit ndalen, t&#235; kapitur, ikanak&#235;t, por nj&#235; zjarr del nga Heshboni dhe nj&#235; flak&#235; nga mesi i Sihonit, q&#235; p&#235;rpin an&#235;t e Moabit dhe pjes&#235;n e sip&#235;rme t&#235; kok&#235;s s&#235; njer&#235;zve kryengrit&#235;s.</p> 
<p><A NAME="an_48:46">48:46</A>&nbsp;Mjer&#235; ti, O Moab! Populli i Kemoshit &#235;sht&#235; i humbur sepse bijt&#235; e tu jan&#235; &#231;uar n&#235; rob&#235;ri dhe bijat e tua n&#235; m&#235;rgim.</p> 
<p><A NAME="an_48:47">48:47</A>&nbsp;Por un&#235; do t&#235; kthej Moabin nga rob&#235;ria gjat&#235; dit&#235;ve t&#235; fundit, thot&#235; Zoti". Deri k&#235;tu gjykim mbi Moabin.</p> 
<p><A NAME="an_49:1">49:1</A>&nbsp;Kund&#235;r bijve t&#235; Amonit. K&#235;shtu thot&#235; Zoti: "Izraeli vall&#235; nuk ka bij, nuk ka asnj&#235; trash&#235;gimtar? Pse, pra, Malkami b&#235;het zot i Gadit dhe populli i tij &#235;sht&#235; vendosur n&#235; qytetet e tij?</p> 
<p><A NAME="an_49:2">49:2</A>&nbsp;Prandaj ja, dit&#235;t po vijn&#235;, thot&#235; Zoti, n&#235; t&#235; cilat un&#235; do t&#235; b&#235;j q&#235; t&#235; d&#235;gjohet thirrja e luft&#235;s e bijve t&#235; Amonit kund&#235;r Rabahut; ai do t&#235; b&#235;het nj&#235; grumbull g&#235;rmadhash dhe qytetet e tij do t&#235; konsumohen  nga zjarri. At&#235;her&#235; Izraeli do t&#235;  shtjer&#235; n&#235; dor&#235; trash&#235;gimin&#235; e tij", thot&#235; Zoti.</p> 
<p><A NAME="an_49:3">49:3</A>&nbsp;"Vajto o Heshbon, sepse Ai &#235;sht&#235; shkat&#235;rruar; b&#235;rtisni, o ju qytete t&#235; Rabahut, ngjeshuni me thas&#235;, vini kuj&#235;n, vraponi sa andej e k&#235;tej brenda vath&#235;s sepse Malkami po shkon n&#235; rob&#235;ri bashk&#235; me prift&#235;rinjt&#235; e tij dhe me princat e tij.</p> 
<p><A NAME="an_49:4">49:4</A>&nbsp;Pse mburresh n&#235;p&#235;r lugina? Lugina jote &#235;sht&#235; zbrazur, o bij&#235; rebele, q&#235; kishe besim n&#235; thesaret e tua dhe thoje: "Kush do t&#235; dal&#235; kund&#235;r meje?".</p> 
<p><A NAME="an_49:5">49:5</A>&nbsp;Ja, un&#235; do t&#235; b&#235;j q&#235; t&#235; t&#235; z&#235;r&#235; tmerri, thot&#235; Zoti, Zoti i ushtrive, nga t&#235; gjith&#235; ata q&#235; t&#235; rrethojn&#235;, dhe ju do t&#235; d&#235;boheni, secili drejt para tij, dhe nuk do t&#235; ket&#235; njeri q&#235; t'i mbledh&#235; ikanak&#235;t.</p> 
<p><A NAME="an_49:6">49:6</A>&nbsp;Por, mbas k&#235;saj, un&#235; do t'i kthej nga rob&#235;ria djemt&#235; e Amonit", thot&#235; Zoti.</p> 
<p><A NAME="an_49:7">49:7</A>&nbsp;Kund&#235;r Edomit. K&#235;shtu thot&#235; Zoti i ushtrive: "Nuk ka m&#235; dituri n&#235; Teman? Vall&#235; u ka munguar gjykimi t&#235; zgjuarve? &#201;sht&#235; tretur dituria e tyre?</p> 
<p><A NAME="an_49:8">49:8</A>&nbsp;Ikni me vrap, kthehuni prapa, shkoni t&#235; banoni n&#235; thell&#235;sit&#235; e tok&#235;s, o banor&#235; t&#235; Dedanit, sepse un&#235; do t&#235; sjell fatkeq&#235;sin&#235; e Ezaut mbi t&#235; n&#235; koh&#235;n e nd&#235;shkimit t&#235; tij.</p> 
<p><A NAME="an_49:9">49:9</A>&nbsp;Po t&#235; vinin disa vjel&#235;s rrushi te ti nuk do t&#235; linin ndonj&#235; vil&#235;z p&#235;r t&#235; mbledhur? Po t&#235; vinin disa vjedh&#235;s te ti nat&#235;n do t&#235; shkat&#235;rronin vet&#235;m sa u mjafton.</p> 
<p><A NAME="an_49:10">49:10</A>&nbsp;Por un&#235; do ta zbuloj Ezaun dhe do t&#235; gjej vendet e fshehta t&#235; tij, dhe ai nuk do t&#235; mund t&#235; fshihet m&#235;. Pasardh&#235;sit t&#235; tij, v&#235;llez&#235;rit e tij dhe fqinj&#235;t e tij do t&#235; shkat&#235;rrohen, dhe ai nuk do t&#235; jet&#235; m&#235;.</p> 
<p><A NAME="an_49:11">49:11</A>&nbsp;L&#235;ri jetim&#235;t e tu, un&#235; do t'i ruaj t&#235; gjall&#235; n&#235; jet&#235; dhe grat&#235; e tua t&#235; veja le t&#235; ken&#235; besim tek un&#235;".</p> 
<p><A NAME="an_49:12">49:12</A>&nbsp;Sepse k&#235;shtu thot&#235; Zoti: "Ja, ata q&#235; nuk ishin destinuar ta pinin kup&#235;n, do ta pin&#235; me siguri; dhe ti do t&#235; jesh krejt i pand&#235;shkuar? Nuk do t&#235; jesh krejt i pand&#235;shkuar, por do ta pish me siguri.</p> 
<p><A NAME="an_49:13">49:13</A>&nbsp;Meqen&#235;se un&#235; jam betuar n&#235; veten time", thot&#235; Zoti, "Botsrahu do t&#235; b&#235;het nj&#235; objekt habie dhe talljeje, nj&#235; shkreti dhe nj&#235; mallkim, dhe t&#235;r&#235; qytetet e tij do t&#235; jen&#235; t&#235; shkreta p&#235;rjet&#235;.</p> 
<p><A NAME="an_49:14">49:14</A>&nbsp;D&#235;gjova nj&#235; mesazh nga Zoti, dhe nj&#235; lajm&#235;tar iu d&#235;rgua kombeve: "Mblidhuni dhe nisuni kund&#235;r tij; &#231;ohuni p&#235;r betej&#235;n".</p> 
<p><A NAME="an_49:15">49:15</A>&nbsp;Por ja un&#235; do t&#235; t&#235; b&#235;j t&#235; vog&#235;l midis kombeve dhe t&#235; p&#235;rbuzur midis njer&#235;zve.</p> 
<p><A NAME="an_49:16">49:16</A>&nbsp;Tmerri q&#235; kallje dhe kryelart&#235;sia e zemr&#235;s sate t&#235; kan&#235; joshur, o ti q&#235; banon n&#235; t&#235; &#231;arat e shk&#235;mbinjve, q&#235; pushton majat e kodrave; edhe sikur t&#235; b&#235;je folen&#235; t&#235;nde lart si shqiponja, un&#235; do t&#235; b&#235;j  q&#235; ti t&#235; biesh posht&#235; nga atje lart", thot&#235;  Zoti.</p> 
<p><A NAME="an_49:17">49:17</A>&nbsp;Edomi do t&#235; b&#235;het objekt habie; kushdo q&#235; do t'i kaloj&#235; af&#235;r do t&#235; mbetet i habitur dhe do t&#235; f&#235;rsh&#235;llej&#235; p&#235;r t&#235; gjitha plag&#235;t e tij.</p> 
<p><A NAME="an_49:18">49:18</A>&nbsp;Ashtu si n&#235; shkat&#235;rrimin e Sodom&#235;s dhe t&#235; Gomorr&#235;s, si dhe t&#235; qyteteve af&#235;r tyre", thot&#235; Zoti, "askush nuk do t&#235; banoj&#235; m&#235; n&#235; to dhe asnj&#235; bir njeriu nuk do t&#235; gjej&#235; streh&#235;.</p> 
<p><A NAME="an_49:19">49:19</A>&nbsp;Ja, ai do t&#235; dal&#235; si nj&#235; luan nga fryrja e Jordanit kund&#235;r banes&#235;s s&#235; fort&#235;; un&#235; do t&#235; b&#235;j q&#235; ai papritmas t&#235; ik&#235; q&#235; andej dhe do t&#235; vendos mbi t&#235; at&#235; q&#235; kam zgjedhur. Kush &#235;sht&#235; n&#235; fakt si un&#235;? Kush  do t&#235; m&#235; nxjerr&#235; n&#235; gjyq? Kush &#235;sht&#235;, pra,  bariu q&#235; mund t&#235; m&#235; b&#235;j&#235; ball&#235;?</p> 
<p><A NAME="an_49:20">49:20</A>&nbsp;Prandaj d&#235;gjoni planin q&#235; Zoti ka menduar kund&#235;r Edomit dhe vendimet q&#235; ka marr&#235; kund&#235;r banor&#235;ve t&#235; Temanit. Me siguri do t&#235; t&#235;rhiqen edhe m&#235; t&#235; vegjlit e kopes&#235;, me siguri banesa e tyre do t&#235; shkretohet.</p> 
<p><A NAME="an_49:21">49:21</A>&nbsp;N&#235; zhurm&#235;n e r&#235;nies s&#235; tyre toka do t&#235; dridhet; zhurma e britm&#235;s s&#235; tyre do t&#235; d&#235;gjohet deri n&#235; Detin e Kuq.</p> 
<p><A NAME="an_49:22">49:22</A>&nbsp;Ja, armiku po del, po nis fluturimin si shqiponja dhe po hap krah&#235;t e tij drejt Botsrahut, dhe zemra e trimave t&#235; Edomit at&#235; dit&#235; do t&#235; jet&#235; si zemra e nj&#235; gruaje n&#235; dhembjet e lindjes.</p> 
<p><A NAME="an_49:23">49:23</A>&nbsp;Kund&#235;r Damaskut. Hamathia dhe Arpadi jan&#235; mbuluar me turp, sepse kan&#235; d&#235;gjuar nj&#235; lajm t&#235; keq; po lig&#235;shtohen; ka nj&#235; stuhi t&#235; madhe mbi det, q&#235; nuk mund t&#235; qet&#235;sohet.</p> 
<p><A NAME="an_49:24">49:24</A>&nbsp;Damasku &#235;sht&#235; b&#235;r&#235; i flashk&#235;t, kthehet p&#235;r t&#235; ikur, e ka kapur nj&#235; drithm&#235;; ankthi dhe dhimbjet e sulmojn&#235; si nj&#235; grua q&#235; &#235;sht&#235; duke lindur.</p> 
<p><A NAME="an_49:25">49:25</A>&nbsp;"Vall&#235; si nuk &#235;sht&#235; braktisur qyteti i lavd&#235;rimit, qyteti i g&#235;zimit tim?</p> 
<p><A NAME="an_49:26">49:26</A>&nbsp;Prandaj t&#235; rinjt&#235; e tij do t&#235; rr&#235;zohen n&#235; sheshet e tij dhe t&#235;r&#235; luft&#235;tar&#235;t do t&#235; vdesin at&#235; dit&#235;", thot&#235; Zoti i ushtrive.</p> 
<p><A NAME="an_49:27">49:27</A>&nbsp;"Un&#235; do t&#235; ndez zjarrin n&#235; muret e Damaskut dhe ai do t&#235; gllab&#235;roj&#235; pallatet e Ben-Hadadit".</p> 
<p><A NAME="an_49:28">49:28</A>&nbsp;Kund&#235;r Kedarit dhe mbret&#235;rive t&#235; Hatsorit, q&#235; Nebukadnetsari, mbreti i Babilonis&#235;, ka mundur. K&#235;shtu thot&#235; Zoti: "&#199;ohuni, dilni kund&#235;r Kedarit dhe shkat&#235;rroni bijt&#235; e lindjes.</p> 
<p><A NAME="an_49:29">49:29</A>&nbsp;&#199;adrat e tyre dhe kopet&#235; e tyre do t&#235; merren; shatorret e tyre, t&#235;r&#235; veglat e tyre dhe devet&#235; e tyre do t&#235; &#231;ohen tutje; do t'u b&#235;rtasin atyre: "Tmerr nga t&#235; gjitha an&#235;t".</p> 
<p><A NAME="an_49:30">49:30</A>&nbsp;Ikni, shkoni larg t&#235; banoni n&#235; thell&#235;sit&#235; e tok&#235;s, o banor&#235; t&#235; Hatsorit", thot&#235; Zoti, "sepse Nebukadnetsari, mbreti i Babilonis&#235;, ka hartuar nj&#235; projekt kund&#235;r jush, ka menduar nj&#235; plan kund&#235;r jush.</p> 
<p><A NAME="an_49:31">49:31</A>&nbsp;&#199;ohuni, dilni kund&#235;r nj&#235; kombi t&#235; qet&#235; q&#235; banon n&#235; siguri", thot&#235; Zoti, "q&#235; nuk ka as dyer as shula dhe banon i vetmuar.</p> 
<p><A NAME="an_49:32">49:32</A>&nbsp;Devet&#235; e tyre do t'i &#231;ojn&#235; tutje si pla&#231;k&#235; lufte dhe shumica e bag&#235;tis&#235; s&#235; tyre si pre. Un&#235; do t'i shp&#235;rndaj n&#235; t&#235; gjitha drejtimet ata q&#235; presin cepat e mjekr&#235;s dhe do t&#235; b&#235;j q&#235; t'u vij&#235; fatkeq&#235;sia nga t&#235; gjitha an&#235;t", thot&#235; Zoti.</p> 
<p><A NAME="an_49:33">49:33</A>&nbsp;"Hatsori do t&#235; b&#235;het nj&#235; vend ku do t&#235; banojn&#235; &#231;akejt&#235;, nj&#235; shkreti p&#235;r gjithmon&#235;; askush nuk do t&#235; banoj&#235; m&#235; aty dhe asnj&#235; bir njeriu nuk do t&#235; q&#235;ndroj&#235; aty".</p> 
<p><A NAME="an_49:34">49:34</A>&nbsp;Fjala e Zotit q&#235; iu drejtua profetit Jeremia kund&#235;r Elamit, n&#235; fillim t&#235; mbret&#235;rimit t&#235; Sedekias, mbret i Jud&#235;s, duke th&#235;n&#235;:</p> 
<p><A NAME="an_49:35">49:35</A>&nbsp;"K&#235;shtu thot&#235; Zoti i ushtrive: Ja, un&#235; do t&#235; cop&#235;toj harkun e Elamit, baz&#235;n e forc&#235;s s&#235; tij.</p> 
<p><A NAME="an_49:36">49:36</A>&nbsp;Un&#235; do t&#235; sjell kund&#235;r Elamit kat&#235;r er&#235;rat nga kat&#235;r skajet e qiellit; do ta shp&#235;rndaj n&#235; drejtim t&#235; t&#235; gjitha er&#235;rave dhe nuk do t&#235; ket&#235; komb ku t&#235; mos arrijn&#235; ikanak&#235;t e Elamit.</p> 
<p><A NAME="an_49:37">49:37</A>&nbsp;Do t'i b&#235;j Elamit&#235;t t&#235; tremben p&#235;rpara armiqve t&#235; tyre dhe para atyre q&#235; k&#235;rkojn&#235; jet&#235;n e tyre; do t&#235; sjell mbi ta gj&#235;m&#235;n, zem&#235;rimin tim t&#235; zjarrt&#235;", thot&#235; Zoti. "Do t'u d&#235;rgoj pas shpat&#235;n deri sa t'i kem konsumuar.</p> 
<p><A NAME="an_49:38">49:38</A>&nbsp;Do ta vendos pastaj fronin tim n&#235; Elam dhe do t&#235; b&#235;j q&#235; t&#235; zhduken mbret&#235;rit dhe princat", thot&#235; Zoti.</p> 
<p><A NAME="an_49:39">49:39</A>&nbsp;"Por dit&#235;t e fundit do t&#235; ndodh&#235; q&#235; un&#235; do ta kthej Elamin nga rob&#235;ria", thot&#235; Zoti.</p> 
<p><A NAME="an_50:1">50:1</A>&nbsp;Fjala q&#235; Zoti shqiptoi kund&#235;r Babilonis&#235; dhe kund&#235;r vendit t&#235; Kaldeasve me an&#235; t&#235; profetit Jeremia:</p> 
<p><A NAME="an_50:2">50:2</A>&nbsp;"Shpalleni midis kombeve, shpalleni dhe ngrini nj&#235; flamur; shpalleni dhe mos e fshihni. Thoni: "Babilonia, u pushtua, Beli &#235;sht&#235; mbuluar me turp, Meradoku &#235;sht&#235; thyer, sh&#235;mb&#235;lltyrat e tij jan&#235; mbuluar me turp, idhujt e tij jan&#235; cop&#235;tuar".</p> 
<p><A NAME="an_50:3">50:3</A>&nbsp;Sepse nga veriu kund&#235;r tij po ngrihet nj&#235; komb q&#235; do ta katandis&#235; vendin n&#235; nj&#235; shkret&#235;tir&#235; dhe askush nuk do t&#235; banoj&#235; n&#235; t&#235;; njer&#235;zit dhe kafsh&#235;t do t'ia mbathin, do t&#235; ikin.</p> 
<p><A NAME="an_50:4">50:4</A>&nbsp;N&#235; ato dit&#235; dhe n&#235; at&#235; koh&#235;", thot&#235; Zoti, "bijt&#235; e Izraelit dhe bijt&#235; e Jud&#235;s do t&#235; vijn&#235; bashk&#235;; do t&#235; ecin duke qar&#235; dhe do t&#235; k&#235;rkojn&#235; Zotin, Per&#235;ndin&#235; e tyre.</p> 
<p><A NAME="an_50:5">50:5</A>&nbsp;Do t&#235; pyesin p&#235;r rrug&#235;n e Sionit, drejt t&#235; cilit do t&#235; kthejn&#235; fytyrat e tyre, duke th&#235;n&#235;: "Ejani, t&#235; bashkohemi me Zotin, me nj&#235; bes&#235;lidhje t&#235; p&#235;rjetshme, q&#235; t&#235; mos harrohet m&#235;".</p> 
<p><A NAME="an_50:6">50:6</A>&nbsp;Populli im ka q&#235;n&#235; nj&#235; kope dhensh t&#235; humbura; barinjt&#235; e tyre i kishin b&#235;r&#235; t&#235; marrin kot, t&#235; humbin n&#235;p&#235;r male. Kan&#235; shkuar nga mali n&#235; kod&#235;r dhe kan&#235; harruar vendin ku ata pushojn&#235;.</p> 
<p><A NAME="an_50:7">50:7</A>&nbsp;T&#235; gjith&#235; ata q&#235; i gjenin, i hanin, dhe armiqt&#235; e tyre thonin: "Nuk jemi fajtor&#235;, sepse kan&#235; m&#235;katuar kund&#235;r Zotit, seli e drejt&#235;sis&#235;, Zoti, shpresa e et&#235;rve t&#235; tyre".</p> 
<p><A NAME="an_50:8">50:8</A>&nbsp;Ikni nga mesi i Babilonis&#235;, dilni nga vendi i Kaldeasve dhe b&#235;huni si cjept&#235; n&#235; ball&#235; t&#235; kopes&#235;.</p> 
<p><A NAME="an_50:9">50:9</A>&nbsp;Sepse ja, un&#235; i nxit dhe b&#235;j q&#235; t&#235; dalin kund&#235;r Babilonis&#235; nj&#235; shumic&#235; e madhe kombesh nga vendet e veriut, dhe do t&#235; radhiten kund&#235;r saj; k&#235;shtu ajo do t&#235; pushtohet. Shigjetat e tyre jan&#235; si ato</p> 
<p><A NAME="an_50:10">50:10</A>&nbsp;Kaldea do t'i lihet pla&#231;kitjes; t&#235;r&#235; pla&#231;kit&#235;sit e saj do t&#235; ngopen", thot&#235; Zoti.</p> 
<p><A NAME="an_50:11">50:11</A>&nbsp;"G&#235;zohuni dhe k&#235;naquni, o pla&#231;kit&#235;s t&#235; trash&#235;gimis&#235; sime, sepse jeni majmur si nj&#235; m&#235;shqerr&#235; q&#235; shin grurin dhe hing&#235;lloni si kuajt e fuqish&#235;m t&#235; luft&#235;s.</p> 
<p><A NAME="an_50:12">50:12</A>&nbsp;N&#235;na juaj do t&#235; turp&#235;rohet me t&#235; madhe, ajo q&#235; ju ka lindur do t&#235; skuqet. Ja, ajo do t&#235; jet&#235; kombi i fundit, nj&#235; shkreti, nj&#235; tok&#235; shterp&#235;, nj&#235; vetmi.</p> 
<p><A NAME="an_50:13">50:13</A>&nbsp;P&#235;r shkak t&#235; zem&#235;rimit t&#235; Zotit nuk do t&#235; banohet m&#235; aty, do t&#235; jet&#235; nj&#235; shkreti e plot&#235;; kushdo q&#235; do t&#235; kaloj&#235; pran&#235; Babilonis&#235; do t&#235; mbetet i habitur dhe do t&#235; f&#235;rsh&#235;llej&#235; p&#235;r t&#235; gjitha plag&#235;t e saj.</p> 
<p><A NAME="an_50:14">50:14</A>&nbsp;Radhituni rreth Babilonis&#235;, o ju t&#235; gjith&#235; hark&#235;tar&#235;t. Gjuani kund&#235;r saj, mos kurseni asnj&#235; shigjet&#235;, sepse ka m&#235;katuar kund&#235;r Zotit.</p> 
<p><A NAME="an_50:15">50:15</A>&nbsp;L&#235;shoni klithma lufte kund&#235;r saj rreth e p&#235;rqark; ajo &#235;sht&#235; dor&#235;zuar, themelet e saj kan&#235; r&#235;n&#235;, muret e saj jan&#235; shembur, sepse kjo &#235;sht&#235; hakmarrja e Zotit. Hakmerruni me t&#235;. B&#235;jini asaj at&#235; q&#235; ajo u ka b&#235;r&#235; t&#235; tjer&#235;ve.</p> 
<p><A NAME="an_50:16">50:16</A>&nbsp;Shfarosni nga Babilonia at&#235; q&#235; mbjell dhe z&#235; draprin n&#235; koh&#235;n e korrjes. Nga frika e shpat&#235;s s&#235; shtyp&#235;sit secili do t&#235; kthehet te populli i tij, secili do t&#235; turret n&#235; vendin e tij.</p> 
<p><A NAME="an_50:17">50:17</A>&nbsp;Izraeli &#235;sht&#235; nj&#235; dele e humbur, t&#235; cil&#235;n e ndoq&#235;n luan&#235;t; i pari q&#235; e gllab&#235;roi ishte mbreti i Asiris&#235;, pastaj ky i fundit, Nebukadnetsari, mbreti i Babilonis&#235;, q&#235; ia ka thyer kockat".</p> 
<p><A NAME="an_50:18">50:18</A>&nbsp;Prandaj k&#235;shtu thot&#235; Zoti i ushtrive, Per&#235;ndia i Izraleit: "Ja, un&#235; do d&#235;noj mbretin e Babilonis&#235; dhe vendin e tij, ashtu si d&#235;nova mbretin e Asiris&#235;.</p> 
<p><A NAME="an_50:19">50:19</A>&nbsp;Por do ta &#231;oj p&#235;rs&#235;ri Izraelin n&#235; kullot&#235;n e tij, do t&#235; kullot&#235; n&#235; Karmel dhe n&#235; Bashan dhe shpirti i i tij do t&#235; ngopet n&#235; kodrinat e Efraimit dhe n&#235; Galaad.</p> 
<p><A NAME="an_50:20">50:20</A>&nbsp;N&#235; ato dit&#235;, n&#235; at&#235; koh&#235;", thot&#235; Zoti, "do t&#235; k&#235;rkohet paudh&#235;sia e Izraelit, por nuk do t&#235; ket&#235; fare, dhe m&#235;katet e Jud&#235;s nuk do t&#235; gjenden; sepse un&#235; do t'i fal ata q&#235; do t&#235; l&#235; t&#235; gjall&#235;.</p> 
<p><A NAME="an_50:21">50:21</A>&nbsp;Dil kund&#235;r vendit t&#235; Merathaimit dhe kund&#235;r banor&#235;ve t&#235; Pekodit. Shkat&#235;rro dhe vendos shfarosjen e tyre", thot&#235; Zoti, "dhe b&#235;j pik&#235;risht ashtu si t&#235; kam urdh&#235;ruar!</p> 
<p><A NAME="an_50:22">50:22</A>&nbsp;N&#235; vend ka zhurm&#235; lufte dhe shkat&#235;rrimi &#235;sht&#235; i madh.</p> 
<p><A NAME="an_50:23">50:23</A>&nbsp;Pse &#235;sht&#235; b&#235;r&#235; cop&#235; dhe &#235;sht&#235; shkat&#235;rruar &#231;eki&#231;i i t&#235;r&#235; tok&#235;s? Pse Babilonia &#235;sht&#235; b&#235;r&#235; nj&#235; shkreti midis kombeve?</p> 
<p><A NAME="an_50:24">50:24</A>&nbsp;T&#235; kam ngritur nj&#235; lak dhe ti je z&#235;n&#235; prej tij, o Babiloni, pa e kuptuar fare. U gjete dhe u pushtove, sepse ke b&#235;r&#235; luft&#235; kund&#235;r Zotit.</p> 
<p><A NAME="an_50:25">50:25</A>&nbsp;Zoti hapi arsenalin e tij dhe nxori jasht&#235; arm&#235;t e indinjat&#235;s s&#235; tij, sepse kjo &#235;sht&#235; nj&#235; vep&#235;r q&#235; Zoti, Zoti i ushtrive, duhet ta kryej&#235; n&#235; vendin e Kaldeasve.</p> 
<p><A NAME="an_50:26">50:26</A>&nbsp;Ejani kund&#235;r saj nga skajet m&#235; t&#235; larg&#235;ta, hapni hambar&#235;t e saj, b&#235;jini nj&#235; grumbull g&#235;rmadhash dhe vendosni shfarosjen e saj, q&#235; t&#235; mos mbetet asgj&#235;.</p> 
<p><A NAME="an_50:27">50:27</A>&nbsp;Vritni t&#235; gjith&#235; demat e saj, le t&#235; zbresin n&#235; kasaphan&#235;. Mjer&#235; ata, sepse erdhi dita e tyre, dita e nd&#235;shkimit t&#235; tyre.</p> 
<p><A NAME="an_50:28">50:28</A>&nbsp;D&#235;gjohet z&#235;ri i atyre q&#235; ikin dhe shp&#235;tojn&#235; nga vendi i Babilonis&#235; p&#235;r t&#235; lajm&#235;ruar n&#235; Sion hakmarrjen e Zotit, Per&#235;ndis&#235; ton&#235;, hakmarrjen e tempullit t&#235; tij.</p> 
<p><A NAME="an_50:29">50:29</A>&nbsp;Mblidhni kund&#235;r Babilonis&#235; t&#235;r&#235; hark&#235;tar&#235;t, t&#235;r&#235; ata q&#235; nderin harkun. Fushoni rreth e qark kund&#235;r asaj, asnj&#235; t&#235; mos ju shp&#235;toj&#235;. Shp&#235;rbleheni sipas veprave t&#235; saj, i b&#235;ni asaj pik&#235;risht at&#235; q&#235; ajo  u ka b&#235;r&#235; t&#235; tjer&#235;ve, sepse ka q&#235;n&#235; arrogante  kund&#235;r Zotit, kund&#235;r t&#235; Shenjtit t&#235; Izraelit.</p> 
<p><A NAME="an_50:30">50:30</A>&nbsp;Prandaj t&#235; rinjt&#235; e saj do t&#235; bien n&#235; sheshet e saj dhe t&#235;r&#235; luft&#235;tar&#235;t e saj do t&#235; vdesin at&#235; dit&#235;", thot&#235; Zoti.</p> 
<p><A NAME="an_50:31">50:31</A>&nbsp;"Ja ku jam kund&#235;r teje, o arrogante", thot&#235; Zoti i ushtrive, "sepse erdhi dita jote, koha n&#235; t&#235; cil&#235;n un&#235; do t&#235; t&#235; nd&#235;shkoj.</p> 
<p><A NAME="an_50:32">50:32</A>&nbsp;Arrogantja do t&#235; tronditet dhe do t&#235; rr&#235;zohet, dhe askush nuk do ta ngrer&#235;. Un&#235; do t'u v&#235; zjarrin qyteteve t&#235; saj dhe ai do t&#235; p&#235;rpij&#235; gjith&#231;ka q&#235; e rrethon".</p> 
<p><A NAME="an_50:33">50:33</A>&nbsp;K&#235;shtu thot&#235; Zoti i ushtrive: "Bijt&#235; e Izraelit ishin t&#235; shtypur bashk&#235; me bijt&#235; e Jud&#235;s. T&#235;r&#235; ata q&#235; i kan&#235; &#231;uar n&#235; rob&#235;ri i kan&#235; mbajtur me forc&#235; dhe nuk kan&#235; pranuar t'i l&#235;n&#235; t&#235; ikin.</p> 
<p><A NAME="an_50:34">50:34</A>&nbsp;Shp&#235;timtari i tyre &#235;sht&#235; i fort&#235;; emri i tij &#235;sht&#235; Zoti i ushtrive. Ai me siguri do t&#235; mbroj&#235; &#231;&#235;shtjen e tyre, p&#235;r t'i dh&#235;n&#235; prehje dheut dhe p&#235;r t'i b&#235;r&#235; t&#235; drith&#235;rohen banor&#235;t e Babilonis&#235;.</p> 
<p><A NAME="an_50:35">50:35</A>&nbsp;Nj&#235; shpat&#235; k&#235;rc&#235;non Kaldeasit", thot&#235; Zoti, "banor&#235;t e Babilonis&#235;, princat e tij, t&#235; diturit e saj.</p> 
<p><A NAME="an_50:36">50:36</A>&nbsp;Nj&#235; shpat&#235; k&#235;rc&#235;non g&#235;njeshtar&#235;t mburravec&#235;, q&#235; do t&#235; rezultojn&#235; pa mend; nj&#235; shpat&#235; k&#235;rc&#235;non trimat e saj, q&#235; do t&#235; tmerrohen.</p> 
<p><A NAME="an_50:37">50:37</A>&nbsp;Nj&#235; shpat&#235; k&#235;rc&#235;non kuajt e saj, qerret e saj dhe mbi l&#235;mshin e njer&#235;zve q&#235; &#235;sht&#235; n&#235; mes t&#235; saj, e cila do t&#235; b&#235;het si shum&#235; gra; nj&#235; shpat&#235; k&#235;rc&#235;non thesaret e saj, q&#235; do t&#235; pla&#231;kiten.</p> 
<p><A NAME="an_50:38">50:38</A>&nbsp;That&#235;sira k&#235;rc&#235;non uj&#235;rat e saj, q&#235; do t&#235; thahen, sepse &#235;sht&#235; nje vend figurash t&#235; gdhendura dhe ata luajn&#235; mendsh p&#235;r idhujt e tyre.</p> 
<p><A NAME="an_50:39">50:39</A>&nbsp;Prandaj do t&#235; banojn&#235; aty kafsh&#235;t e shkret&#235;tir&#235;s me &#231;akejt&#235; dhe do t&#235; vendosen aty strucat. Nuk do t&#235; banohet kurr&#235; m&#235;, as do t&#235; popullohet brez pas brezi.</p> 
<p><A NAME="an_50:40">50:40</A>&nbsp;Ashtu si Per&#235;ndia shkat&#235;rroi Sodom&#235;n, Gomorr&#235;n dhe qytetet af&#235;r tyre", thot&#235; Zoti, "k&#235;shtu nuk do t&#235; banoj&#235; m&#235; aty askush dhe nuk do t&#235; q&#235;ndroj&#235; m&#235; aty asnj&#235; bir njeriu.</p> 
<p><A NAME="an_50:41">50:41</A>&nbsp;Ja, nj&#235; popull vjen nga veriu; nj&#235; komb i madh dhe shum&#235; mbret&#235;r kan&#235; dal&#235; nga skajet e tok&#235;s.</p> 
<p><A NAME="an_50:42">50:42</A>&nbsp;Ata mbajn&#235; n&#235; dor&#235; harkun dhe shtiz&#235;n; jan&#235; t&#235; eg&#235;r dhe nuk kan&#235; fare m&#235;shir&#235;; z&#235;ri i tyre do t&#235; gj&#235;moj&#235; si deti. U hipin kuajve, jan&#235; gati t&#235; luftojn&#235; si nj&#235; njeri i vet&#235;m kund&#235;r teje, o bij&#235; e Babilonis&#235;.</p> 
<p><A NAME="an_50:43">50:43</A>&nbsp;Mbreti i Babilonis&#235; ka d&#235;gjuar t&#235; flitet p&#235;r ta dhe duart e tij dob&#235;sohen; e ka z&#235;n&#235; ankthi, dhembjet si nj&#235; grua q&#235; po lind.</p> 
<p><A NAME="an_50:44">50:44</A>&nbsp;Ja, po del si nj&#235; luan nga v&#235;rshimi i Jordanit kund&#235;r banes&#235;s s&#235; fort&#235;. Por un&#235; do t&#235; b&#235;j q&#235; t&#235; ikin befas prej saj dhe do t&#235; vendos mbi t&#235; at&#235; q&#235; kam zgjedhur. Kush &#235;sht&#235;, pra, si un&#235; dhe kush mund  t&#235; m&#235; padit&#235; n&#235; gjyq? Kush &#235;sht&#235;, pra, ai  bari q&#235; mund t&#235; m&#235; b&#235;j&#235; ball&#235;?</p> 
<p><A NAME="an_50:45">50:45</A>&nbsp;Prandaj d&#235;gjoni planin q&#235; Zoti ka menduar kund&#235;r Babilonis&#235; dhe vendimet q&#235; ka marr&#235; kund&#235;r vendit t&#235; Kaldeasve. Me siguri do t&#235; t&#235;rhiqen edhe m&#235; t&#235; vegjlit e kopes&#235;, me siguri banesa e tyre do t&#235; shkat&#235;rrohet.</p> 
<p><A NAME="an_50:46">50:46</A>&nbsp;N&#235; zhurm&#235;n e pushtimit t&#235; Babilonis&#235; toka do t&#235; dridhet dhe ul&#235;rima e tyre do t&#235; d&#235;gjohet midis kombeve".</p> 
<p><A NAME="an_51:1">51:1</A>&nbsp;K&#235;shtu thot&#235; Zoti: "Ja, un&#235; do t&#235; ngre nj&#235; er&#235; shkat&#235;rruese kund&#235;r Babilonis&#235; dhe kund&#235;r banor&#235;ve t&#235; Leb Kamait.</p> 
<p><A NAME="an_51:2">51:2</A>&nbsp;Do t&#235; d&#235;rgoj kund&#235;r Babilonis&#235; disa t&#235; huaj q&#235; do ta kontrollojn&#235; dhe do ta zbrazin vendin e saj, sepse n&#235; dit&#235;n e fatkeq&#235;sis&#235; do t&#235; sulen mbi t&#235; nga t&#235; gjitha an&#235;t.</p> 
<p><A NAME="an_51:3">51:3</A>&nbsp;Mos lini q&#235; ai, i cili nder harkun ta shtrij&#235; at&#235; apo t&#235; ngrihet n&#235; parzmoren e tij. Mos kurseni t&#235; rinjt&#235; e saj, vendosni shfarosjen e t&#235;r&#235; ushtris&#235; s&#235; saj.</p> 
<p><A NAME="an_51:4">51:4</A>&nbsp;K&#235;shtu ata do t&#235; bien t&#235; vrar&#235; n&#235; vendin e Kaldeasve dhe t&#235; shpuar n&#235;p&#235;r rrug&#235;t e Babilonis&#235;.</p> 
<p><A NAME="an_51:5">51:5</A>&nbsp;Sepse Izraeli dhe Juda nuk kan&#235; q&#235;n&#235; braktisur nga Per&#235;ndia i tyre, nga Zoti i ushtrive, megjith&#235;se vendi i tyre ishte plot me faje kund&#235;r t&#235; Shenjtit t&#235; Izraelit".</p> 
<p><A NAME="an_51:6">51:6</A>&nbsp;Ikni nga mesi i Babilonis&#235; dhe t&#235; shp&#235;toj&#235; secili jet&#235;n e tij, shikoni t&#235; mos t&#235; shkat&#235;rroheni n&#235; paudh&#235;sin&#235; e saj. Sepse kjo &#235;sht&#235; koha e hakmarrjes s&#235; Zotit; ai do t&#235; jap&#235; shp&#235;rblimin e drejt&#235;.</p> 
<p><A NAME="an_51:7">51:7</A>&nbsp;Babilonia ishte n&#235; duart e Zotit nj&#235; kup&#235; ari q&#235; dehte t&#235;r&#235; tok&#235;n; kombet kan&#235; pir&#235; nga vera e saj, prandaj kombet kan&#235; r&#235;n&#235; n&#235; kllapi.</p> 
<p><A NAME="an_51:8">51:8</A>&nbsp;Papritmas Babilonia ra, u shkat&#235;rrua. Vajtoni p&#235;r t&#235;, merrni balsam p&#235;r dhembjen e saj; ndofta mund t&#235; sh&#235;rohet.</p> 
<p><A NAME="an_51:9">51:9</A>&nbsp;Ne d&#235;shironim ta sh&#235;ronim Babilonin&#235;, por ajo nuk &#235;sht&#235; sh&#235;ruar. Braktiseni dhe t&#235; shkojm&#235; secili n&#235; vendin e vet, sepse gjykimi i saj arrin deri n&#235; qiell dhe ngrihet deri te ret&#235;.</p> 
<p><A NAME="an_51:10">51:10</A>&nbsp;Zoti ka b&#235;r&#235; t&#235; triumfoj&#235; &#231;&#235;shtja jon&#235; e drejt&#235;. Ejani, t&#235; tregojm&#235; n&#235; Sion vepr&#235;n e Zotit, Per&#235;ndis&#235; ton&#235;.</p> 
<p><A NAME="an_51:11">51:11</A>&nbsp;Mprehni shigjetat, rrokni mburojat. Zoti ka zgjuar frym&#235;n e mbret&#235;rve t&#235; Medasve, sepse q&#235;llimi i tij kund&#235;r Babilonis&#235; &#235;sht&#235; shkat&#235;rrimi i saj, sepse kjo &#235;sht&#235; hakmarrja e Zotit, hakmarrja e tempullit t&#235; tij.</p> 
<p><A NAME="an_51:12">51:12</A>&nbsp;Ngrini flamurin mbi muret e Babilonis&#235;. P&#235;rforconi rojet, vendosni shigjetar&#235;, p&#235;rgatitni kurthe. Sepse Zoti ka menduar dhe ka zbatuar at&#235; q&#235; ka th&#235;n&#235; kund&#235;r banor&#235;ve t&#235; Babilonis&#235;.</p> 
<p><A NAME="an_51:13">51:13</A>&nbsp;O ti q&#235; banon pran&#235; uj&#235;rave t&#235; m&#235;dha, t&#235; pasura n&#235; thesar&#235;, fundi yt erdhi, fundi i fitimeve t&#235; tua t&#235; padrejta.</p> 
<p><A NAME="an_51:14">51:14</A>&nbsp;Zoti i ushtrive i &#235;sht&#235; betuar n&#235; veten e tij: "Un&#235; do t&#235; t&#235; mbush me njer&#235;z si miza q&#235; do t&#235; ngren&#235; kund&#235;r teje britma lufte".</p> 
<p><A NAME="an_51:15">51:15</A>&nbsp;Ai ka b&#235;r&#235; tok&#235;n me fuqin&#235; e tij, ka vendosur bot&#235;n me diturin&#235; e tij dhe ka shpalosur qiejt me zgjuar&#235;sin&#235; e tij.</p> 
<p><A NAME="an_51:16">51:16</A>&nbsp;Kur nxjerr z&#235;rin e tij, ka nj&#235; zhurm&#235; uj&#235;rash n&#235; qiell; ai b&#235;n q&#235; t&#235; ngjiten avujt nga skajet e tok&#235;s, prodhon rrufet&#235; p&#235;r shiun dhe e nxjerr er&#235;n nga depozitat e tij.</p> 
<p><A NAME="an_51:17">51:17</A>&nbsp;&#199;do njeri at&#235;her&#235; b&#235;het budalla, pa njohuri, &#231;do argjendar ka turp p&#235;r sh&#235;mb&#235;lltyr&#235;n e tij t&#235; gdhendur, sepse sh&#235;mb&#235;lltyra e tij e derdhur &#235;sht&#235; nj&#235; g&#235;njesht&#235;r, dhe nuk ka frym&#235; jet&#235;sore n&#235; to.</p> 
<p><A NAME="an_51:18">51:18</A>&nbsp;Jan&#235; kot&#235;si, vepra mashtrimi; n&#235; koh&#235;n e nd&#235;shkimit t&#235; tyre do t&#235; zhduken.</p> 
<p><A NAME="an_51:19">51:19</A>&nbsp;Trash&#235;gimia e Jakobit nuk &#235;sht&#235; si ata, sepse ai ka sajuar t&#235;r&#235; gj&#235;rat, dhe Izraeli &#235;sht&#235; fisi i trash&#235;gimis&#235; s&#235; tij. Emri i tij &#235;sht&#235; Zoti i ushtrive.</p> 
<p><A NAME="an_51:20">51:20</A>&nbsp;"Ti je p&#235;r mua nj&#235; &#231;eki&#231;, nj&#235; mjet lufte; me ty do t&#235; shtyp kombet, me ty do t&#235; shkat&#235;rroj mbret&#235;rit&#235;;</p> 
<p><A NAME="an_51:21">51:21</A>&nbsp;me ty do t&#235; cop&#235;toj kal&#235; dhe kalor&#235;s, me ty do t&#235; cop&#235;toj qerre dhe karrocier;</p> 
<p><A NAME="an_51:22">51:22</A>&nbsp;me ty do t&#235; cop&#235;toj burr&#235; dhe grua, me ty do t&#235; cop&#235;toj plak dhe f&#235;mij&#235;, me ty do t&#235; cop&#235;toj t&#235; riun dhe virgj&#235;resh&#235;n;</p> 
<p><A NAME="an_51:23">51:23</A>&nbsp;me ty do t&#235; cop&#235;toj bariun dhe kopen&#235; e tij, me ty do t&#235; cop&#235;toj katundarin dhe pend&#235;n e tij t&#235; qeve, me ty do t&#235; cop&#235;toj qeveritar&#235;t dhe gjykat&#235;sit.</p> 
<p><A NAME="an_51:24">51:24</A>&nbsp;Por un&#235; do t'i shp&#235;rblej Babilonin&#235; dhe t&#235;r&#235; banor&#235;t e Kaldes&#235; p&#235;r t&#235;r&#235; t&#235; keqen q&#235; i kan&#235; b&#235;r&#235; Sionit para syve tuaj", thot&#235; Zoti.</p> 
<p><A NAME="an_51:25">51:25</A>&nbsp;"Ja ku jam kund&#235;r teje, o mal i shkat&#235;rrimit", thot&#235; Zoti, "ti q&#235; shkat&#235;rron t&#235;r&#235; tok&#235;n. Un&#235; do t&#235; shtrij dor&#235;n time kund&#235;r teje, do t&#235; t&#235; rrokullis posht&#235; nga shk&#235;mbinjt&#235; dhe do t&#235; t&#235; b&#235;j nj&#235; mal t&#235; djegur.</p> 
<p><A NAME="an_51:26">51:26</A>&nbsp;Nga ti nuk do t&#235; merren m&#235; as gur&#235; t&#235; qoshes, as gur&#235; themeli, por ti do t&#235; b&#235;hesh nj&#235; shkreti p&#235;rjet&#235;, thot&#235; Zoti.</p> 
<p><A NAME="an_51:27">51:27</A>&nbsp;Ngrini nj&#235; flamur n&#235; vend, bjerini boris&#235; midis kombeve; p&#235;rgatitni kombet kund&#235;r saj, thirrni t&#235; mblidhen kund&#235;r saj mbret&#235;rit&#235; e Araratit, Minit dhe Ashkenazit. Em&#235;roni kund&#235;r saj nj&#235; komandant.  B&#235;ni q&#235; t&#235; p&#235;rparojn&#235; kuajt si karkaleca t&#235;  kresht&#235;.</p> 
<p><A NAME="an_51:28">51:28</A>&nbsp;P&#235;rgatitni kund&#235;r saj kombet, me mbret&#235;rit&#235; e Medis&#235;, me qeveritar&#235;t e tij, me t&#235; gjith&#235; gjykat&#235;sit dhe t&#235;r&#235; vendet e zot&#235;rimeve t&#235; tij.</p> 
<p><A NAME="an_51:29">51:29</A>&nbsp;Toka do t&#235; dridhet dhe do t&#235; mbaj&#235; zi, sepse planet e Zotit kund&#235;r Babilonis&#235; do t&#235; realizohen, p&#235;r ta katandisur vendin e Babilonis&#235; n&#235; nj&#235; shkreti, pa banor&#235;.</p> 
<p><A NAME="an_51:30">51:30</A>&nbsp;Trimat e Babilonis&#235; kan&#235; hequr dor&#235; nga lufta; kan&#235; mbetur n&#235; fortesat e tyre; forca e tyre &#235;sht&#235; lig&#235;shtuar, jan&#235; b&#235;r&#235; si gra. U kan&#235; v&#235;n&#235; zjarrin banesave t&#235; saj, shulet e portave t&#235; tyre jan&#235; thyer.</p> 
<p><A NAME="an_51:31">51:31</A>&nbsp;Korrieri vrapon p&#235;rball&#235; korrierit dhe lajm&#235;tari p&#235;rball&#235; lajm&#235;tarit p&#235;r t'i njoftuar mbretit t&#235; Babilonis&#235; q&#235; qyteti i tij &#235;sht&#235; marr&#235; nga &#231;do an&#235;;</p> 
<p><A NAME="an_51:32">51:32</A>&nbsp;vahet q&#235; mund t&#235; kalohen m&#235; k&#235;mb&#235; jan&#235; z&#235;n&#235;, k&#235;netat jan&#235; n&#235; flak&#235; dhe luft&#235;tar&#235;t jan&#235; t&#235; tmerruar.</p> 
<p><A NAME="an_51:33">51:33</A>&nbsp;Sepse k&#235;shtu thot&#235; Zoti i ushtrive, Per&#235;ndia i Izraelit: "Bija e Babilonis&#235; &#235;sht&#235; si nj&#235; l&#235;m&#235; n&#235; koh&#235;n q&#235; shkelet; edhe pak dhe do t&#235; vij&#235; p&#235;r t&#235; koha e korrjes".</p> 
<p><A NAME="an_51:34">51:34</A>&nbsp;"Nebukadnetsari, mbreti i Babilonis&#235;, na ka g&#235;lltitur, na ka shtypur, na ka katandisur si nj&#235; en&#235; bosh; na ka g&#235;lltitur si nj&#235; dragua, ka mbushur barkun e tij me ushqimet tona t&#235; shijshme, na ka p&#235;rz&#235;n&#235;.</p> 
<p><A NAME="an_51:35">51:35</A>&nbsp;Dhuna e ushtruar kund&#235;r meje dhe mishit tim r&#235;nt&#235; mbi Babilonin&#235;", do t&#235; thot&#235; banori i Sionit. "Gjaku im r&#235;nt&#235; mbi banor&#235;t e Kaldes&#235;", do t&#235; thot&#235; Jeruzalemi.</p> 
<p><A NAME="an_51:36">51:36</A>&nbsp;Prandaj k&#235;shtu thot&#235; Zoti: "Ja, un&#235; do t&#235; mbroj &#231;&#235;shtjen t&#235;nde dhe do ta kryej hakmarrjen t&#235;nde. Do t&#235; b&#235;j q&#235; t&#235; thahet deti i saj dhe t&#235; shteroj&#235; burimi i saj.</p> 
<p><A NAME="an_51:37">51:37</A>&nbsp;Babilonia do t&#235; b&#235;het nj&#235; grumbull g&#235;rmadhash, nj&#235; streh&#235; p&#235;r &#231;akejt&#235;, nj&#235; objekt habie e talljeje, pa banor&#235;.</p> 
<p><A NAME="an_51:38">51:38</A>&nbsp;Ata do t&#235; vrumbullijn&#235; bashk&#235; si luan&#235;, do t&#235; sk&#235;rmitin dh&#235;mb&#235;t si k&#235;lysh&#235;t e luanit.</p> 
<p><A NAME="an_51:39">51:39</A>&nbsp;Kur t&#235; ken&#235; vap&#235;, do t'u jap t&#235; pijn&#235;, do t'i deh q&#235; t&#235; k&#235;naqen dhe t&#235; flen&#235; nj&#235; gjum&#235; t&#235; p&#235;rjetsh&#235;m, pa u zgjuar m&#235;", thot&#235; Zoti.</p> 
<p><A NAME="an_51:40">51:40</A>&nbsp;Un&#235; do t'i b&#235;j t&#235; zbresin n&#235; kasaphan&#235; si qengja, si desh bashk&#235; me cjept&#235;.</p> 
<p><A NAME="an_51:41">51:41</A>&nbsp;Vall&#235; si u pushtua Sheshaku dhe u fitua lavdia e t&#235;r&#235; dheut? Vall&#235; si u b&#235; Babilonia nj&#235; shkreti midis kombeve?</p> 
<p><A NAME="an_51:42">51:42</A>&nbsp;Deti ka dal&#235; p&#235;rmbi Babilonin&#235;; ajo &#235;sht&#235; mbytur nga zhurma e val&#235;ve t&#235; tij.</p> 
<p><A NAME="an_51:43">51:43</A>&nbsp;Qytetet e saj jan&#235; b&#235;r&#235; nj&#235; mjerim, nj&#235; tok&#235; e zhuritur, nj&#235; shkreti, nj&#235; vend ku nuk banon askush dhe n&#235;p&#235;r t&#235; cilin nuk kalon asnj&#235; bir njeriu.</p> 
<p><A NAME="an_51:44">51:44</A>&nbsp;Un&#235; do t&#235; nd&#235;shkoj Belin n&#235; Babiloni dhe do t&#235; nxjerr nga goja e tij at&#235; q&#235; ka gllab&#235;ruar dhe kombet nuk do t&#235; bashkohen m&#235; me t&#235;. Madje edhe muret e Babilonis&#235; do t&#235; rr&#235;zohen.</p> 
<p><A NAME="an_51:45">51:45</A>&nbsp;Dil nga mesi i saj, o populli im, dhe secili t&#235; shp&#235;toj&#235; jet&#235;n e tij p&#235;rpara zem&#235;rimit t&#235; zjarrt&#235; t&#235; Zotit.</p> 
<p><A NAME="an_51:46">51:46</A>&nbsp;Zemra juaj mos u lig&#235;shtoft&#235; dhe mos u trembni nga lajmet q&#235; do t&#235; d&#235;gjohen n&#235; vend, sepse nj&#235; vit do t&#235; vij&#235; nj&#235; lajm dhe vitin tjet&#235;r nj&#235; lajm tjet&#235;r. Do t&#235; ket&#235; dhun&#235; n&#235; vend, sundues kund&#235;r sunduesit.</p> 
<p><A NAME="an_51:47">51:47</A>&nbsp;Prandaj ja, do t&#235; vijn&#235; dit&#235;t n&#235; t&#235; cilat un&#235; do t&#235; nd&#235;shkoj figurat e gdhendura t&#235; Babilonis&#235;; t&#235;r&#235; vendi do t&#235; mbulohet me turp dhe t&#235;r&#235; t&#235; plagosurit p&#235;r vdekje do t&#235; rr&#235;zohen n&#235; mes t&#235; saj.</p> 
<p><A NAME="an_51:48">51:48</A>&nbsp;At&#235;her&#235; qiejt, toka dhe &#231;do gj&#235; q&#235; &#235;sht&#235; n&#235; to do t&#235; ngaz&#235;llejn&#235; mbi Babilonin&#235;, sepse shkat&#235;rruesit do t&#235; vijn&#235; kund&#235;r saj nga veriu", thot&#235; Zoti.</p> 
<p><A NAME="an_51:49">51:49</A>&nbsp;Ashtu si Babilonia b&#235;ri q&#235; t&#235; rr&#235;zohen t&#235; plagosurit p&#235;r vdekje t&#235; Izraelit, k&#235;shtu n&#235; Babiloni do t&#235; rr&#235;zohen t&#235; plagosurit p&#235;r vdekje t&#235; t&#235; gjith&#235; vendit.</p> 
<p><A NAME="an_51:50">51:50</A>&nbsp;Ju, q&#235; keni shp&#235;tuar nga shpata, nisuni, mos u ndalni; mbani mend q&#235; nga larg Zotin, dhe Jeruzalemi t'ju kthehet n&#235; zem&#235;r.</p> 
<p><A NAME="an_51:51">51:51</A>&nbsp;Na vjen turp t&#235; d&#235;gjojm&#235; sharjen, turpi ka mbuluar fytyr&#235;n ton&#235;, sepse disa t&#235; huaj kan&#235; hyr&#235; n&#235; shenjtoren e sht&#235;pis&#235; t&#235; Zotit.</p> 
<p><A NAME="an_51:52">51:52</A>&nbsp;"Prandaj ja, do t&#235; vijn&#235; dit&#235;t", thot&#235; Zoti, "n&#235; t&#235; cilat un&#235; do t&#235; d&#235;noj figurat e tij t&#235; gdhendura dhe n&#235; t&#235;r&#235; vendin e tij do t&#235; r&#235;nkojn&#235; t&#235; plagosurit p&#235;r vdekje.</p> 
<p><A NAME="an_51:53">51:53</A>&nbsp;Edhe sikur Babilonia t&#235; ngjitej deri n&#235; qiell, edhe sikur ta b&#235;nte t&#235; pakapshme forc&#235;n e saj t&#235; lart&#235;, nga ana ime do t&#235; vijn&#235; kund&#235;r saj disa shkat&#235;rrimtar&#235;", thot&#235; Zoti.</p> 
<p><A NAME="an_51:54">51:54</A>&nbsp;Zhurma e nj&#235; britme po vjen nga Babilonia, e nj&#235; shkat&#235;rrimi t&#235; madh nga vendi i Kaldasve.</p> 
<p><A NAME="an_51:55">51:55</A>&nbsp;Sepse Zoti po shkat&#235;rron Babilonin&#235; dhe b&#235;n q&#235; t&#235; pushoj&#235; zhurma e saj e madhe; val&#235;t e tyre gum&#235;zhijn&#235;, zhurma e z&#235;rit t&#235; tyre po ngrihet.</p> 
<p><A NAME="an_51:56">51:56</A>&nbsp;Shkat&#235;rrimtari n&#235; fakt erdhi kund&#235;r saj, kund&#235;r Babilonis&#235;; trimat e saj jan&#235; kapur, harqet e tyre jan&#235; cop&#235;tuar, sepse Zoti &#235;sht&#235; Per&#235;ndia i shp&#235;rblimeve; ai do t'i shp&#235;rblej&#235; me siguri.</p> 
<p><A NAME="an_51:57">51:57</A>&nbsp;Un&#235; do t'i deh princat e saj, njer&#235;zit e urt&#235; t&#235; saj, qeveritar&#235;t e saj, n&#235;pun&#235;sit e saj, dhe trimat e saj dhe k&#235;shtu do t&#235; b&#235;jn&#235; nj&#235; gjum&#235; t&#235; p&#235;rjetsh&#235;m dhe nuk do t&#235; zgjohen m&#235;", thot&#235; Mbreti, emri i t&#235; cilit &#235;sht&#235; Zoti i ushtrive.</p> 
<p><A NAME="an_51:58">51:58</A>&nbsp;K&#235;shtu thot&#235; Zoti i ushtrive: "Muret e gj&#235;ra t&#235; Babilonis&#235; do t&#235; prishen krejt&#235;sisht, portat e saj t&#235; larta do t&#235; digjen me zjarr; k&#235;shtu popujt do t&#235; ken&#235; punuar p&#235;r asgj&#235; dhe kombet do t&#235; jen&#235; munduar vet&#235;m p&#235;r zjarrin".</p> 
<p><A NAME="an_51:59">51:59</A>&nbsp;Urdhri q&#235; profeti Jeremia i dha Serajahut, birit t&#235; Neriahut, bir i Mahsejahut, kur shkoi n&#235; Babiloni me Sedekian, mbretin e Jud&#235;s, n&#235; vitin e kat&#235;rt t&#235; mbret&#235;rimit t&#235; tij. Serajahu ishte shefi i &#199;ambelan&#235;ve.</p> 
<p><A NAME="an_51:60">51:60</A>&nbsp;K&#235;shtu Jeremia shkroi n&#235; nj&#235; lib&#235;r t&#235;r&#235; t&#235; k&#235;qiat q&#235; do t&#235; p&#235;sonte Babilonia, t&#235;r&#235; k&#235;to fjal&#235; q&#235; jan&#235; shkruar kund&#235;r Babilonis&#235;.</p> 
<p><A NAME="an_51:61">51:61</A>&nbsp;Dhe Jeremia i tha Serajahut: "Kur t&#235; arrish n&#235; Babiloni, ki kujdes t'i lexosh t&#235;r&#235; k&#235;to fjal&#235;,</p> 
<p><A NAME="an_51:62">51:62</A>&nbsp;dhe do t&#235; thuash: "O Zot, ti ke th&#235;n&#235; p&#235;r k&#235;t&#235; vend se do ta shkat&#235;rroje, dhe se nuk do t&#235; mbetej n&#235; t&#235; m&#235; asnj&#235;ri, qoft&#235; njeri apo kafsh&#235;, por do t&#235; b&#235;hej nj&#235; shkreti e p&#235;rjetshme".</p> 
<p><A NAME="an_51:63">51:63</A>&nbsp;Pastaj, kur t&#235; kesh mbaruar s&#235; lexuari k&#235;t&#235; lib&#235;r, do t&#235; lidh&#235;sh mbi t&#235; nj&#235; gur dhe do ta hedh&#235;sh n&#235; mes t&#235; Eufratit,</p> 
<p><A NAME="an_51:64">51:64</A>&nbsp;dhe do t&#235; thuash: "K&#235;shtu do t&#235; mbytet Babilonia dhe nuk do t&#235; ngrihet m&#235; nga fatkeq&#235;sia q&#235; un&#235; do t&#235; sjell mbi t&#235;; dhe ata do t&#235; jen&#235; t&#235; rraskapitur"". Deri k&#235;tu fjal&#235;t e Jeremias.</p> 
<p><A NAME="an_52:1">52:1</A>&nbsp;Sedekia ishte nj&#235;zetenj&#235; vje&#231; kur filloi t&#235; mbret&#235;roj&#235;, dhe mbret&#235;roi n&#235; Jeruzalem nj&#235;mb&#235;dhjet&#235; vjet. E &#235;ma quhej Hamutal, e bija e Jeremias nga Libnahu.</p> 
<p><A NAME="an_52:2">52:2</A>&nbsp;Ai b&#235;ri at&#235; q&#235; &#235;sht&#235; e keqe n&#235; syt&#235; e Zotit, n&#235; t&#235; gjitha gj&#235;rat ashtu si kishte b&#235;r&#235; Jehojakimi.</p> 
<p><A NAME="an_52:3">52:3</A>&nbsp;Kjo ndodhi n&#235; Jeruzalem dhe n&#235; Jud&#235; p&#235;r shkak t&#235; zem&#235;rimit t&#235; Zotit, q&#235; m&#235; n&#235; fund i d&#235;boi nga prania e tij. Pastaj Sedekia ngriti krye kund&#235;r mbretit t&#235; Babilonis&#235;.</p> 
<p><A NAME="an_52:4">52:4</A>&nbsp;N&#235; vitin e n&#235;nt&#235; t&#235; mbret&#235;rimit t&#235; tij, n&#235; muajin e dhjet&#235;, m&#235; dhjet&#235; t&#235; muajit, Nebukadnetsari, mbreti i Babilonis&#235;, erdhi me gjith&#235; ushtrin&#235; e tij kund&#235;r Jeruzalemit, fushoi kund&#235;r tij dhe nd&#235;rtoi rreth e rrotull ledhat.</p> 
<p><A NAME="an_52:5">52:5</A>&nbsp;K&#235;shtu qyteti mbeti i rrethuar deri n&#235; vitin e nj&#235;mb&#235;dhjet&#235; t&#235; mbretit Sedekia.</p> 
<p><A NAME="an_52:6">52:6</A>&nbsp;N&#235; muajin e kat&#235;rt, m&#235; n&#235;nt&#235; t&#235; muajit, uria ishte aq e r&#235;nd&#235; n&#235; qytet, sa q&#235; nuk kishte m&#235; buk&#235; p&#235;r popullin e vendit.</p> 
<p><A NAME="an_52:7">52:7</A>&nbsp;At&#235;her&#235; u hap nj&#235; e &#231;ar&#235; n&#235; muret dhe t&#235; gjith&#235; luft&#235;tar&#235;t ik&#235;n, duke dal&#235; nat&#235;n nga qyteti n&#235;p&#235;r port&#235;n midis dy mureve, e cila ndodhej pran&#235; kopshtit t&#235; mbretit, megjith&#235;se Kaldeasit ishin rreth qytetit. K&#235;shtu ata mor&#235;n rrug&#235;n e Arabahut.</p> 
<p><A NAME="an_52:8">52:8</A>&nbsp;Por ushtria e Kaldeasve ndoqi mbretin, e arriti Sedekian n&#235; fush&#235;n e Jerikos, nd&#235;rsa t&#235;r&#235; ushtria e tij po shp&#235;rndahej larg tij.</p> 
<p><A NAME="an_52:9">52:9</A>&nbsp;K&#235;shtu ata zun&#235; mbretin dhe e &#231;uan n&#235; Riblah, n&#235; vendin e Hamathit te mbreti i Babilonis&#235;, q&#235; shqiptoi vendimin kund&#235;r tij.</p> 
<p><A NAME="an_52:10">52:10</A>&nbsp;Mbreti i Babilonis&#235; vrau pastaj bijt&#235; e Sedekias para syve t&#235; tij dhe vrau gjithashtu t&#235;r&#235; princat e Jud&#235;s n&#235; Riblah;</p> 
<p><A NAME="an_52:11">52:11</A>&nbsp;pastaj i nxori syt&#235; Sedekias. Mbreti i Babilonis&#235; e lidhi me pranga prej bronzi, e &#231;oi n&#235; Babiloni dhe e futi n&#235; burg deri dit&#235;n e vdekjes s&#235; tij.</p> 
<p><A NAME="an_52:12">52:12</A>&nbsp;Muajin e pest&#235;, m&#235; dhjet&#235; t&#235; muajit (q&#235; ishte viti i n&#235;nt&#235;mb&#235;dhjet&#235; i Nebukadnetsarit, mbretit t&#235; Babilonis&#235;), Nebuzaradani, komandanti i rojeve personale n&#235; sh&#235;rbim t&#235; mbretit t&#235; Babilonis&#235;, arriti n&#235; Jeruzalem.</p> 
<p><A NAME="an_52:13">52:13</A>&nbsp;Ai dogji sht&#235;pin&#235; e Zotit dhe sht&#235;pin&#235; e mbretit dhe u vuri flak&#235;n t&#235;r&#235; sht&#235;pive t&#235; Jeruzalemit dhe t&#235;r&#235; sht&#235;pive t&#235; fisnik&#235;ve.</p> 
<p><A NAME="an_52:14">52:14</A>&nbsp;T&#235;r&#235; ushtria e Kaldeasve q&#235; ishte me komandantin e rojeve rr&#235;zoi t&#235; gjitha muret rreth e qark Jeruzalemit.</p> 
<p><A NAME="an_52:15">52:15</A>&nbsp;Pastaj Nebuzaradani, komandanti i rojeve, internoi pjes&#235;n m&#235; t&#235; varf&#235;r t&#235; popullit; pjes&#235;n e popullit q&#235; kishte mbetur n&#235; qytet, dezertor&#235;t q&#235; kishin kaluar n&#235; sh&#235;rbim t&#235; mbretit t&#235; Babilonis&#235; dhe kusurin e popullsis&#235;.</p> 
<p><A NAME="an_52:16">52:16</A>&nbsp;Por Nebuzaradani, komandanti i rojeve, la disa nga m&#235; t&#235; varfrit e vendit t&#235; punojn&#235; vreshtat dhe arat.</p> 
<p><A NAME="an_52:17">52:17</A>&nbsp;Kaldeasit i cop&#235;tuan shtyllat prej bronzi q&#235; ishin n&#235; sht&#235;pin&#235; e Zotit, qerret dhe detin prej bronzi q&#235; ishin n&#235; sht&#235;pin&#235; e Zotit dhe e &#231;uan bronzin n&#235; Babiloni.</p> 
<p><A NAME="an_52:18">52:18</A>&nbsp;Ata mor&#235;n edhe tigan&#235;t, kunjat, thikat, legen&#235;t, kupat dhe t&#235; gjitha veglat prej bronzi, q&#235; p&#235;rdoreshin n&#235; sh&#235;rbimin e tempullit.</p> 
<p><A NAME="an_52:19">52:19</A>&nbsp;Komandanti i rojes mori gjithashtu kupat, mangall&#235;t, legen&#235;t, shandanet, tasat dhe kupat, arin e sendet q&#235; ishin prej ari t&#235; kulluar dhe argjendin e kulluar.</p> 
<p><A NAME="an_52:20">52:20</A>&nbsp;Sa p&#235;r dy kolonat, p&#235;r detin dhe p&#235;r t&#235; dymb&#235;dhjet&#235; qet&#235; prej bronzi q&#235; ishin posht&#235; tij dhe p&#235;r qerret q&#235; Salomoni kishte b&#235;r&#235; p&#235;r sht&#235;pin&#235; e Zotit, bronzi i t&#235;r&#235; k&#235;tyre sendeve kishte nj&#235; pesh&#235; q&#235; nuk mund t&#235; llogaritej.</p> 
<p><A NAME="an_52:21">52:21</A>&nbsp;P&#235;r sa u p&#235;rket shtyllave, lart&#235;sia e nj&#235; shtylle ishte tet&#235;mb&#235;dhjet&#235; kubit&#235;; dhe duhej nj&#235; fill prej dymb&#235;dhjet&#235; kubit&#235;sh p&#235;r t&#235; matur rrethin e tyre; trash&#235;sia e saj ishte kat&#235;r gisht&#235;rinj; nga brenda ishte bosh.</p> 
<p><A NAME="an_52:22">52:22</A>&nbsp;Mbi t&#235; ngrihej nj&#235; kapitel prej bronzi, lart&#235;sia e nj&#235; kapiteli ishte pes&#235; kubit&#235;; rreth e qark kapitelit kishte nj&#235; rrjet&#235;z dhe disa sheg&#235;, t&#235; gjitha prej bronzi. Shtylla tjet&#235;r me sheg&#235;, ishte e nj&#235;llojt&#235; me t&#235;.</p> 
<p><A NAME="an_52:23">52:23</A>&nbsp;Rreth e qark kishte n&#235;nt&#235;dhjet&#235; e gjasht&#235; sheg&#235; dhe t&#235;r&#235; sheg&#235;t rrotull rrjet&#235;z&#235;s arrinin n&#235; nj&#235;qind.</p> 
<p><A NAME="an_52:24">52:24</A>&nbsp;Komandanti i rojes mori Serajahun, kryepriftin, Sofonian, priftin e dyt&#235;, dhe tre rojtar&#235; t&#235; port&#235;s.</p> 
<p><A NAME="an_52:25">52:25</A>&nbsp;Nga qyteti ai mori edhe nj&#235; eunuk q&#235; komandonte luft&#235;tar&#235;t, shtat&#235; burra nd&#235;r k&#235;shilltar&#235;t personal&#235; t&#235; mbretit q&#235; u gjet&#235;n n&#235; qytet, sekretarin e komandantit t&#235; ushtris&#235; q&#235; rekrutonte popullin e  vendit dhe gjasht&#235;dhjet&#235; burra nga populli i  vendit q&#235; u gjet&#235;n n&#235; qytet.</p> 
<p><A NAME="an_52:26">52:26</A>&nbsp;K&#235;shtu Nebuzaradani, komandanti i rojeve, i mori dhe i &#231;oi te mbreti i Babilonis&#235; n&#235; Riblah,</p> 
<p><A NAME="an_52:27">52:27</A>&nbsp;dhe mbreti i Babilonis&#235; i vrau n&#235; Riblah, n&#235; vendin e Hamathit.</p> 
<p><A NAME="an_52:28">52:28</A>&nbsp;K&#235;shtu Juda u &#231;ua n&#235; rob&#235;ri larg vendit t&#235; tij. Ky &#235;sht&#235; populli q&#235; Nebukadnetsari internoi vitin e shtat&#235;: tremij&#235; e nj&#235;zet e tre Judej.</p> 
<p><A NAME="an_52:29">52:29</A>&nbsp;N&#235; vitin e tet&#235;mb&#235;dhjet&#235; t&#235; Nebukadnetsarit u shp&#235;rngul&#235;n nga Jeruzalemi tet&#235;qind e tridhjet e dy veta.</p> 
<p><A NAME="an_52:30">52:30</A>&nbsp;N&#235; vitin e nj&#235;zet&#235; e tret&#235; t&#235; Nebukadnetsarit, Nebuzaradani, komandanti i rojes, internoi shtat&#235;qind e dyzet e pes&#235; Judej: gjithsej kat&#235;rmij&#235; e gjasht&#235;qind veta.</p> 
<p><A NAME="an_52:31">52:31</A>&nbsp;N&#235; vitin e tridhjet&#235; e shtat&#235; t&#235; rob&#235;ris&#235; s&#235; Jehojakimit, mbretit t&#235; Jud&#235;s, n&#235; muajin e dymb&#235;dhjet&#235;, m&#235; pes&#235; t&#235; muajit, Evil-Merodaku, mbret i Babilonis&#235;, vitin e par&#235; t&#235; mbret&#235;ris&#235; s&#235; tij e fali</p> 
<p><A NAME="an_52:32">52:32</A>&nbsp;I foli me dashamir&#235;si dhe vendosi ndenj&#235;sen e tij mbi at&#235; t&#235; mbret&#235;rve q&#235; ishin me t&#235; n&#235; Babiloni.</p> 
<p><A NAME="an_52:33">52:33</A>&nbsp;K&#235;shtu Jehojakimi i nd&#235;rroi rrobat e rob&#235;ris&#235; s&#235; tij dhe h&#235;ngri gjithnj&#235; buk&#235;n n&#235; prani t&#235; mbretit t&#235;r&#235; dit&#235;t e jet&#235;s s&#235; tij.</p> 
<p><A NAME="an_52:34">52:34</A>&nbsp;P&#235;r ushqimin e tij i jepej rregullisht nj&#235; racion ushqimi nga ana e mbretit t&#235; Babilonis&#235;, nj&#235; racion &#231;do dit&#235;, deri dit&#235;n e vdekjes s&#235; tij, t&#235;r&#235; dit&#235;t e jet&#235;s s&#235; tij.</p> 
<p><HR>
<CENTER>
<A HREF="lam.htm">Next: Lamentations</A></CENTER>
</BODY>
</HTML>
