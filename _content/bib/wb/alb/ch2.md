[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](ch1)  [Next](ezr) 

------------------------------------------------------------------------

### Albanian Bible: 2 Chronicles

<span id="an_1:1">1:1</span> Salomoni, bir i Davidit, u forcua shumë në
mbretërinë e tij, dhe Zoti, Perëndia i tij, qe me të dhe e bëri
jashtëzakonisht të madh.

<span id="an_1:2">1:2</span> Salomoni i foli tërë Izraelit, komandantëve
të mijesheve dhe të qindsheve, gjyqtarëve, tërë princave të të gjithë
Izraelit, të parëve të shtëpive atërore.

<span id="an_1:3">1:3</span> Pastaj Salomoni bashkë me tërë asamblenë
shkoi në vendin e lartë, që ishte në Gabaon, sepse aty ndodhej çadra e
mbledhjes së Perëndisë që Moisiu, shërbëtori i Zotit, kishte ndërtuar në
shkretëtirë.

<span id="an_1:4">1:4</span> Arkën e Perëndisë, përkundrazi, Davidi e
kishte mbartur nga Kirjath-Jearimi në vendin që kishte përgatitur për
të; në të vëretë ai kishte ngritur për të një çadër në Jeruzalem.

<span id="an_1:5">1:5</span> Altarin prej bronzi, që e kishte bërë
Betsaleeli, bir i Urit, që ishte bir i Urit, e vendosi përpara
tabernakullit të Zotit. Salomoni dhe asambleja shkuan për të kërkuar
Zotin.

<span id="an_1:6">1:6</span> Atje Salomoni u ngjit në altarin prej
bronzi përpara Zotit, që ishte në çadrën e mbledhjes, dhe mbi të ofroi
një mijë olokauste.

<span id="an_1:7">1:7</span> Atë natë Perëndia iu shfaq Salomonit dhe i
tha: "Më kërko atë që do dhe unë do të ta jap".

<span id="an_1:8">1:8</span> Salomoni iu përgjigj Perëndisë: "Ti je
treguar shumë dashamirës me Davidin, atin tim, dhe më ke bërë mua të
mbretëroj në vend të tij.

<span id="an_1:9">1:9</span> Tani, o Zot Perëndi, u realizoftë premtimi
yt që i ke bërë Davidit, atit tim, sepse ti me ke bërë mbret mbi një
popull të madh si pluhuri i tokës!

<span id="an_1:10">1:10</span> Më jep, pra, dituri dhe zgjuarsi, që të
mund të hyj dhe të dal para këtij populli, sepse kush mund ta qeverisë,
vallë, këtë popull të madh tëndin?".

<span id="an_1:11">1:11</span> Perëndia i tha Salomonit: "Me qenë se kjo
ishte gjëja që kishe në zemër dhe nuk më ke kërkuar as pasuri, as mall,
as lavdi, as jetën e armiqve të tu dhe as jetë të gjatë, por kërkove për
vete diturin dhe zgjuarsin që të mund të qeverisësh popullin tim mbi të
cilin të vura mbret,

<span id="an_1:12">1:12</span> dituria dhe zgjuarsia të janë dhënë.
Përveç tyre do të të jap pasuri, mall dhe lavdi, të cilat nuk i ka pasur
asnjë mbret para teje dhe nuk do t'i ketë asnjë pas teje".

<span id="an_1:13">1:13</span> Salomoni u kthye pastaj nga vendi i lartë
që ishte në Gabaon, nga çadra e mbledhjes, në Jeruzalem, dhe mbretëroi
mbi Izraelin.

<span id="an_1:14">1:14</span> Salomoni grumbulloi qerre dhe kalorës,
dhe pati një mijë e katërqind qerre dhe dymbëdhjetë mijë kalorës, të
cilët i vendosi në qytetet e qerreve dhe pranë mbretit në Jeruzalem.

<span id="an_1:15">1:15</span> Mbreti veproi gjithashtu në mënyrë të
tillë që në Jeruzalem argjendi dhe ari të ishin të rëndomtë si gurët,
dhe kedrat të bollshëm si fiku i Egjiptit në fushë.

<span id="an_1:16">1:16</span> Kuajt e Salomonit importoheshin nga
Egjipti dhe nga Kue; tregtarët e mbretit shkonin t'i merrnin në Kue me
një çmim të caktuar.

<span id="an_1:17">1:17</span> Ata sillnin dhe importonin nga Egjipti
një qerre për gjashtëqind sikla argjendi dhe një kalë për njëqind e
pesëdhjetë. Kështu, me anë të këtyre tregtarëve, ua eksportonin tërë
mbretërve të Hitejve dhe të Sirisë.

<span id="an_2:1">2:1</span> Pastaj Salomoni vendosi të ndërtojë një
tempull në emër të Zotit dhe një pallat për vete.

<span id="an_2:2">2:2</span> Salomoni rekrutoi shtatëdhjetë mijë burra
që të mbartnin pesha, tetëdhjetë mijë të nxirrnin gurë në malet dhe tre
mijë e gjashtëqind veta për t'i mbikqyrur.

<span id="an_2:3">2:3</span> Pastaj Salomoni i çoi fjalë Hiramit,
mbretit të Tiros: "Ashtu si ke bërë me Davidin, atin tim, të cilit i
dërgove kedra për të ndërtuar një shtëpi në të cilën të banonte, bëj të
njëjtën gjë me mua.

<span id="an_2:4">2:4</span> Ja unë jam duke ndërtuar një tempull në
emër të Zotit, Perëndisë tim, për t'ia kushtuar atij, për të djegur para
tij temjan erëmirë, për të ekspozuar vazhdimisht bukët e paraqitjes dhe
për të ofruar olokauste në mëngjes dhe në mbrëmje, të shtunave, kur të
ketë hënë të re dhë në festat e caktuara nga Zoti, Perëndia ynë. Ky
është një ligj i përjetshëm për Izraelin.

<span id="an_2:5">2:5</span> Tempulli që unë do të ndërtoj do të jetë i
madh, sepse Perëndia ynë është më i madh se tërë perënditë e tjera.

<span id="an_2:6">2:6</span> Po kush do të jetë në gjendje t'i ndërtojë
një tempull me qenë se qiejtë dhe qiejtë e qiejve nuk janë në gjendje ta
nxenë? E kush jam unë që t'i ndërtoj një tempull, qoftë edhe vetëm për
të djegur temjan para tij?

<span id="an_2:7">2:7</span> Prandaj dërgomë tani një njeri të shkathët
që di të punojë arin, argjendin, bronzin, hekurin, purpurin, të kuqen
flakë, ngjyrë vjollcën dhe që të dijë të bëjë çdo lloj prerjesh, duke
punuar bashkë me specialistët që janë pranë meje në Judë dhe në
Jeruzalem, dhe që ati im David ka përgatitur.

<span id="an_2:8">2:8</span> Dërgomë edhe nga Libani dru kedri, qiparisi
dhe santali, sepse e di që shërbëtorët e tu janë të aftë të presin
drurin e Libanit; dhe ja, shërbëtorët e mi do të punojnë bashkë me
shërbëtorët e tu,

<span id="an_2:9">2:9</span> për të më pregatitur lëndë druri me
shumicë, sepse tempulli që do të ndërtoj do të jetë i madh dhe i
mrekullueshëm.

<span id="an_2:10">2:10</span> Dhe shërbëtorëve të tu që do të rrëzojnë
dhe do të presin drurët unë do t'u jap njëzet mijë kore gruri, njëzet
mijë kore elbi, njëzet mijë bate verë dhe njëzet mijë bate vaji".

<span id="an_2:11">2:11</span> Dhe Hirami, mbret i Tiros, u përgjigj me
një shkrim, që i dërgoi Salomonit: "Me qenë se Zoti e do popullin e tij,
të ka caktuar mbret mbi të".

<span id="an_2:12">2:12</span> Hirami thoshte gjithashtu: "I bekuar
qoftë Zoti, Perëndia i Izraelit, që ka bërë qiejtë dhe tokën, sepse i ka
dhënë mbretit David një bir të urtë, shumë të zgjuar dhe të aftë, që do
të ndërtojë një tempull për Zotin dhe një pallat mbretëror për vete!

<span id="an_2:13">2:13</span> Unë po të dërgoj një njeri të shkathët
dhe të ditur të atit tim Hiram, që është

<span id="an_2:14">2:14</span> bir i një gruaje nga bijat e Danit,
ndërsa i ati ishte një njeri nga Tiro. Ai di të punojë arin, bronzin,
hekurin, gurin, drurin, purpurin dhe ngjyrë vjollcën, të kuqe flakë,
pëlhurën e hollë dhe di të bëjë çdo prerje dhe çdo lloj vizatimi që i
besohet. Ai do të punojë me specialistët e tu dhe me specialistët e
zotit tim David, atit tënd.

<span id="an_2:15">2:15</span> Tani, pra, imzot le t'u dërgojë
shërbëtorëve të tij grurin, elbin, vajin dhe verën, që u ka premtuar;

<span id="an_2:16">2:16</span> dhe ne do të presim tërë drurët e Libanit
për të cilat ke nevojë; do t'i sjellim me trap nëpër det deri në Jafo
dhe ti do t'i mbartësh në Jeruzalem".

<span id="an_2:17">2:17</span> Salomoni regjistrioi tërë të huajt që
ndodheshin në vendin e Izraelit, mbas regjistrimit që kishte bërë
Davidi, i ati; ata ishin njëqind e pesëdhjetë e tre mijë e gjashtëqind
veta,

<span id="an_2:18">2:18</span> dhe mori shtatëdhjetë mijë prej tyre për
të mbartur pesha, tetëdhjetë mijë për të prerë gurë në mal dhe tre mijë
e gjashtëqind mbikqyrës që ta bënin popullin të punonte.

<span id="an_3:1">3:1</span> Salomoni filloi pastaj ndërtimin e shtëpisë
të Zotit, në Jeruzalem mbi malin Moriah, aty ku Zoti i ishte shfaqur
Davidit, atit të tij, në vendin që Davidi kishte përgatitur në lëmin e
Ornanit, Jebuseut.

<span id="an_3:2">3:2</span> Ai filloi të ndërtojë ditën e dytë të
muajit të dytë të vitit të katërt të mbretërimit të tij.

<span id="an_3:3">3:3</span> Këto janë përmasat e themeleve që hodhi
Salomoni për ndërtimin e shtëpisë së Perëndisë. Gjatësia ishte
gjashtëdhjetë kubitë (në kubitë të masës së vjetër) dhe gjerësia njëzet
kubitë.

<span id="an_3:4">3:4</span> Portiku përpara tempullit ishte njëzet
kubitë i gjatë, duke barazuar kështu gjatësinë e tempullit, dhe ishte i
lartë njëqind e njëzet kubitë. Ai e veshi nga brenda me ar të kulluar.

<span id="an_3:5">3:5</span> E veshi sallën e madhe me dru qiparisi,
pastaj e veshi me ar të kulluar dhe mbi të gdhendi degë palme dhe
zinxhirë të vegjël.

<span id="an_3:6">3:6</span> Përveç kësaj e zbukuroi sallën me gurë të
çmuar si ornament; dhe ari ishte ai i Parvaimit.

<span id="an_3:7">3:7</span> Veshi gjithashtu me ar tempullin, trarët,
pragjet, muret dhe portat; dhe mbi muret gdhëndi kerubinë.

<span id="an_3:8">3:8</span> Pastaj ndërtoi vendin shumë të shenjtë. Ky
ishte njëzet kubitë i gjatë, duke barazuar kështu gjerësinë e tempullit,
dhe njëzet kubitë i gjerë. E veshi me ar të kulluar me një vlerë prej
gjashtëqind talentash.

<span id="an_3:9">3:9</span> Pesha e arit për gozhdat ishte pesëdhjetë
sikla. Veshi me ar edhe dhomat e sipërme.

<span id="an_3:10">3:10</span> Në vendin shumë të shenjtë bëri dy
kerubinë të gdhëndur dhe i veshi me ar.

<span id="an_3:11">3:11</span> hapësira e krahëve të kerubinëve ishte
njëzet kubitë; një krah i një kerubini, i gjatë pesë kubitë, prekte
murin e tempullit, ndërsa krahu tjetër, gjithashtu i gjatë pesë kubitë,
prekte krahun e kerubinit të dytë.

<span id="an_3:12">3:12</span> Njeri krah i kerubinit të dytë, i gjatë
pesë kubitë, prekte murin e tempullit, ndërsa tjetri i gjatë gjithashtu
pesë kubitë, prekte krahun e kerubinit tjetër.

<span id="an_3:13">3:13</span> Krahët e hapur të këtyre kerubinëve ishin
njëzet kubitë të gjatë. Ata qëndronin drejt në këmbë me fytyrë të kthyer
nga pjesa e brendshme e tempullit.

<span id="an_3:14">3:14</span> Ai bëri gjithashtu velin me fill ngjyrë
vjollcë të purpurt, të kuqe flakë dhe me pëlhurë të hollë, dhe mbi to
qëndisën kerubinë.

<span id="an_3:15">3:15</span> Përpara tempullit bëri dy shtylla të
larta tridhjetë e pesë kubitë; kapiteli në majë të çdo shtylle ishte
pesë kubitë.

<span id="an_3:16">3:16</span> Bëri gjithashtu zinxhira të vegjël, si
ato që ishin në shenjtërore dhe i vendosi në majë të shtyllave; pastaj
bëri një mijë shegë dhe i vuri mbi zinxhirët e vegjël.

<span id="an_3:17">3:17</span> Pastaj ngriti shtyllat përpara tempullit,
njerën në të djathtë dhe tjetrën në të majtë; të djathtën e quajti Jakin
dhe të majtën Boaz.

<span id="an_4:1">4:1</span> Pastaj bëri një altar prej bronzi të gjatë
njëzet kubitë, të gjerë njëzet kubitë dhe të lartë dhjetë kubitë.

<span id="an_4:2">4:2</span> Bëri gjithashtu një det prej metali të
shkrirë, në formë rrethi, që nga një cep në cepin tjetër ishte dhjetë
kubitë; lartësia e tij ishte pesë kubitë dhe rrethi i tij tridhjetë
kubitë.

<span id="an_4:3">4:3</span> Poshtë buzës kishte figura të ngjashme me
qetë, dhjetë për çdo kubit, që rrethonin detin nga çdo anë. Qetë, të
vendosur në dy radhë, ishin derdhur bashkë me detin.

<span id="an_4:4">4:4</span> Ky mbështetej mbi dymbëdhjetë qe, nga të
cilët tre shikonin nga veriu, tre nga perëndimi, tre nga jugu dhe tre
nga lindja. Deti ishte vendosur mbi ta dhe pjesët e tyre të pasme ishin
kthyer nga ana e brendshme.

<span id="an_4:5">4:5</span> Ai kishte trashësinë e një pëllëmbe; buza e
tij ishte bërë si buza e një kupe, si lulja e një zambaku; deti mund të
përmbante deri tre mijë bate.

<span id="an_4:6">4:6</span> Bëri edhe dhjetë enë për pastrim dhe i
vendosi pesë në të djathtë dhe pesë në të majtë; në to laheshin gjërat
që i përkisnin olokaustit; në det laheshin përkundrazi priftërinjtë.

<span id="an_4:7">4:7</span> Bëri dhjetë shandane prej ari, sipas
normave të caktuara, dhe i vendosi në tempull, pesë në të djathtë dhe
pesë në të majtë.

<span id="an_4:8">4:8</span> Bëri dhjetë tryeza dhe i vendosi në tempull
pesë në të djathtë dhe pesë në të majtë. Bëri gjithashtu njëqind kupa
prej ari.

<span id="an_4:9">4:9</span> Pastaj bëri oborrin e priftërinjve dhe
oborrin e madh me portat e tij të veshura me bronz.

<span id="an_4:10">4:10</span> Pas kësaj e vendosi detin nga krahu i
djathtë, në drejtim të juglindjes.

<span id="an_4:11">4:11</span> Hirami bëri gjithashtu enët, lopatëzat
dhe legenët e vegjël. Kështu Hirami përfundoi punën që duhet të bënte
për mbretin Salomon në shtëpinë e Perëndisë;

<span id="an_4:12">4:12</span> dy shtyllat, dy kapitelet me vazo në majë
të shtyllave, dy rrjetëzat për të mbuluar dy kapitelet me vazo në majë
të shtyllave,

<span id="an_4:13">4:13</span> katërqind shegë për dy rrjetëzat (dy
radhë shegësh për çdo rrjetëz me qëllim që të mbulohen dy kapitelet me
vazo në majë të shtyllave).

<span id="an_4:14">4:14</span> Bëri edhe qerrëzat dhe enët e mëdha mbi
qerrëzat,

<span id="an_4:15">4:15</span> detin, një të vetëm, dhe dymbëdhjetë qetë
nën detin,

<span id="an_4:16">4:16</span> si edhe enët, lopatëzat, pirunët dhe të
gjitha sendet e tyre, që mjeshtri Hiram i bëri prej bronzi të
shndritshëm për mbretin Salomon, për shtëpinë e Zotit.

<span id="an_4:17">4:17</span> Mbreti i shkriu në fushën e Jordanit, në
një tokë argjilore, midis Sukothit dhe Tseredahut.

<span id="an_4:18">4:18</span> Salomoni i bëri këto vegla në një sasi
kaq të madhe, sa që pesha e bronzit nuk u përcaktua dot.

<span id="an_4:19">4:19</span> Kështu Salomoni përgatiti të gjitha
orenditë për shtëpinë e Perëndisë; altarin prej ari dhe tryezat mbi të
cilat vendoseshin bukët e paraqitjes,

<span id="an_4:20">4:20</span> shandanët me llambat e tyre prej ari të
kulluar që duhet të ndizeshin sipas normës së caktuar para shenjtërores;

<span id="an_4:21">4:21</span> lulet, llambat dhe veglat në formë
gërshëre prej ari; ishin prej ari shumë të kulluar;

<span id="an_4:22">4:22</span> thikat, legenët, kupat dhe mangallët prej
ari të kulluar. Sa për hyrjen e tempullit, portat e brendshme që të
çonin në vendin shumë të shenjtë dhe portat që të futnin në anijatën e
tempullit ishin prej ari.

<span id="an_5:1">5:1</span> Kështu u përfundua tërë puna që Salomoni
kishte urdhëruar për shtëpinë e Zotit. Atëherë Salomoni solli tërë
gjërat që i ati kishte shenjtëruar: argjendin, arin dhe të gjitha
veglat, dhe i futi në thesaret e shtëpisë së Perëndisë.

<span id="an_5:2">5:2</span> Atëherë Salomoni mblodhi në Jeruzalem
pleqtë e Izraelit dhe të gjithë krerët e fiseve, princat e familjeve
atërore të bijve të Izraelit, për ta çuar lart arkën e besëlidhjes të
Zotit nga qyteti i Davidit, domethënë nga Sioni.

<span id="an_5:3">5:3</span> Tërë burrat e Izraelit u mblodhën rreth
mbretit për festën që binte në muajin e shtatë.

<span id="an_5:4">5:4</span> Kështu tërë pleqtë e Izraelit erdhën dhe
Levitët morën arkën.

<span id="an_5:5">5:5</span> Ata e çuan lart arkën, çadrën e mbledhjes
dhe të gjitha përdorëset e shenjta që ndodheshin në çadër. Këto gjëra i
mbartën priftërinjtë dhe Levitët.

<span id="an_5:6">5:6</span> Mbreti Salomon dhe tërë asambleja e
Izraelit, e mbledhur rreth tij, u grumbulluan rreth arkës dhe flijuan
një sasi kaq të madhe dhensh dhe lopësh që nuk mund të numëroheshin as
të llogariteshin.

<span id="an_5:7">5:7</span> Priftërinjtë e çuan pastaj arkën e
besëlidhjes të Zotit në vendin e vet, në shenjtëroren e tempullit, në
vendin shumë të shenjtë, nën krahët e kerubinëve.

<span id="an_5:8">5:8</span> Në fakt kerubinët i shtrinin krahët mbi
vendin e arkës dhe mbulonin nga lart arkën dhe shufrat e saj.

<span id="an_5:9">5:9</span> Shufrat ishin aq të gjata sa që skajet e
tyre në arkë mund të shiheshin përballë vendit shumë të shenjtë, por nuk
dukeshin nga jashtë. Ato kanë mbetur atje deri ditën e sotme.

<span id="an_5:10">5:10</span> Në arkë nuk kishte asgjë tjetër veç dy
pllakave që Moisiu kishte vendosur në malin Horeb, kur Zoti lidhi një
besëlidhje me bijtë e Izraelit, kur këta kishin dalë nga Egjipti.

<span id="an_5:11">5:11</span> Tani, ndërsa priftërinjtë dilnin nga
vendi i shenjtë (tërë priftërinjtë e pranishëm në të vërtetë ishin
shenjtëruar pa respektuar rendin e klasave,

<span id="an_5:12">5:12</span> dhe tërë Levitët këngëtarë, Asafi,
Hemani, Jeduthuni, bijtë dhe vëllezërit e tyre, të veshur me li të
bardhë, me cembale, harpa dhe qeste në dorë rrinin më këmbë në lindje të
altarit, dhe bashkë me ta njëqind e njëzet priftërinjtë që u binin
borive)

<span id="an_5:13">5:13</span> dhe kur trumbetarët dhe këngëtarët si një
njeri i vetëm bënë të dëgjohet bashkarisht zëri i tyre për të lëvduar
dhe për të kremtuar Zotin dhe e ngritën zërin në tingullin e borive, të
cembaleve dhe të veglave të tjera muzikore dhe lëvduan Zotin: "Sepse
është i mirë, sepse mirësia e tij vazhdon në përjetësi", ndodhi që
shtëpia, shtëpia e Zotit, u mbush me një re,

<span id="an_5:14">5:14</span> dhe priftërinjtë nuk mundën të rrinin për
të shërbyer për shkak të resë, sepse lavdia e Zotit mbushte shtëpinë e
Perëndisë.

<span id="an_6:1">6:1</span> Atëherë Salomoni tha: "Zoti ka shpallur se
do të banojë në renë e dëndur.

<span id="an_6:2">6:2</span> Dhe unë kam ndërtuar për ty një shtëpi të
madhërishme, në vendin ku do të banosh përjetë".

<span id="an_6:3">6:3</span> Pastaj mbreti u kthye dhe bekoi tërë
asamblenë e Izraelit, ndërsa tërë asambleja e Izraelit qëndronte më
këmbë.

<span id="an_6:4">6:4</span> Pastaj tha: "I bekuar qoftë Zoti, Perëndia
i Izraelit, që ka kryer me fuqinë e tij atë që i kishte premtuar me
gojën e vet atit tim David, duke thënë:

<span id="an_6:5">6:5</span> "Nga dita që nxora popullin tim të Izraelit
nga vendi i Egjiptit, unë nuk kam zgjedhur asnjë qytet ndër të gjitha
fiset e Izraelit për të ndërtuar një shtëpi, ku emri im të mbetej, dhe
nuk kam zgjedhur njeri që të bëhet princ mbi popullin tim të Izraelit,

<span id="an_6:6">6:6</span> por kam zgjedhur Jeruzalemin, që emri im të
mbetet aty, dhe kam zgjedhur Davidin që të mbretërojë mbi popullin tim
të Izraelit".

<span id="an_6:7">6:7</span> Davidi, ati im, kishte në zemër të
ndërtonte një tempull, në emër të Zotit, Perëndisë të Izraelit,

<span id="an_6:8">6:8</span> por Zoti i tha Davidit, atit tim: "Ti ke
pasur në zemër të ndërtosh një tempull në emrin tim, dhe ke bërë mirë që
ke pasur një gjë të tillë në zemër;

<span id="an_6:9">6:9</span> por nuk do të jesh ti që do ta ndërtosh
tempullin, por biri yt që ka për të dalë nga ijët e tua, do të jetë ai
që do ta ndërtojë tempullin në emrin tim".

<span id="an_6:10">6:10</span> Kështu Zoti e mbajti fjalën që kishte
shqiptuar, dhe unë zura vendin e Davidit, atit tim dhe u ula mbi fronin
e Izraelit, ashtu si kishte premtuar Zoti, dhe ndërtova tempullin në
emrin e Zotit, Perëndisë të Izraelit.

<span id="an_6:11">6:11</span> Aty vendosa arkën, në të cilën ndodhet
besëlidhja e Zotit, që ai ka bërë me bijtë e Izraelit"

<span id="an_6:12">6:12</span> Pastaj Salomoni zuri vend para altarit të
Zotit, përballë asamblesë së Izraelit dhe shtriu duart

<span id="an_6:13">6:13</span> (Salomoni në fakt kishte ndërtuar një
tribunë prej bronzi, të gjatë pesë kubitë, të gjerë pesë kubitë dhe të
lartë tre kubitë, dhe e kishte vendosur në mes të oborrit; ai hipi në
të, u gjunjëzua para tërë asamblesë së Izraelit, zgjati duart në drejtim
të qiellit),

<span id="an_6:14">6:14</span> dhe tha: "O Zot, o Perëndi i Izraelit,
nuk ka asnjë Perëndi të ngjashëm me ty as në qiell, as në tokë. Ti i
përmbahesh besëlidhjes dhe mëshirës ndaj shërbëtorëve të tu që ecin
përpara teje me gjithë zemër.

<span id="an_6:15">6:15</span> Ti me shërbëtorin tënd David, atin tim, e
mbajte atë që i kishe premtuar; po, sot ke kryer me dorën tënde atë që
kishe premtuar me gojën tënde.

<span id="an_6:16">6:16</span> Prandaj tani o Zot, Perëndi i Izraelit,
mbaje me shërbëtorin tënd David, atin tim, atë që i ke premtuar duke
thënë: "Ty nuk do të të mungojë asnjë nga ata që ulen në fronin e
Izraelit, me kusht që bijtë e tu të kujdesen për sjelljen e tyre dhe të
ecin sipas ligjit tim ashtu si ke ecur ti përpara meje".

<span id="an_6:17">6:17</span> Tani, pra, o Zot, Perëndi i Izraelit, u
bëftë fjala që i ke thënë shërbëtorit tënd David!

<span id="an_6:18">6:18</span> Por a është në fakt e vërtetë që Perëndia
banon me njerëzit në tokë? Ja, qiejtë dhe qiejtë e qiejve nuk mund të të
nxënë, aq më pak ky tempull që unë kam ndërtuar!

<span id="an_6:19">6:19</span> Megjithatë, o Zot, Perëndia im, kushtoji
vëmendje lutjes së shërbëtorit tënd dhe kërkesës së tij, duke dëgjuar
britmën dhe lutjen që shërbëtori yt të drejton ty.

<span id="an_6:20">6:20</span> Sytë e tu janë drejtuar ditë e natë ndaj
këtij tempulli, në drejtim të vendit që ke thënë: "Atje do të jetë emri
im", për të dëgjuar lutjet që shërbëtori yt do të bëjë duke u kthyer në
drejtim të këtij vendi.

<span id="an_6:21">6:21</span> Dëgjo lutjet e shërbëtorit tënd dhe të
popullit tënd të Izraelit kur do të luten të kthyer nga ky vend. Dëgjo
nga vendi i banesës sate, nga qiejtë; dëgjo dhe fali.

<span id="an_6:22">6:22</span> Në qoftë se ndokush kryen një mëkat
kundër të afërmit të tij dhe, i detyruar të betohet, vjen të betohet
përpara altarit tënd në këtë tempull,

<span id="an_6:23">6:23</span> ti dëgjo nga qielli, ndërhy dhe gjyko
shërbëtorët e tu; dëno fajtorin, duke bërë që të bjerë mbi kokën e tij
sjellja e tij, dhe shpalle të drejtë të pafajshmin duke i dhënë hak.

<span id="an_6:24">6:24</span> Kur populli yt i Izraelit do të mundet
nga armiku sepse ka mëkatuar kundër teje, në rast se kthehet te ti dhe
lëvdon emrin tënd, në rast se të lutet dhe të stërlutet në këtë tempull,

<span id="an_6:25">6:25</span> dëgjo nga qielli dhe fale mëkatin e
popullit tënd të Izraelit, dhe bëje të kthehet në vendin që i ke dhënë
atij dhe etërve të tij.

<span id="an_6:26">6:26</span> Kur qielli do të jetë i mbyllur dhe nuk
do të ketë shi sepse kanë mëkatuar kundër teje, në qoftë se ata luten të
drejtuar nga ky vend, në qoftë se lavdërojnë emrin tënd dhe heqin dorë
nga mëkati i tyre sepse i ke përulur,

<span id="an_6:27">6:27</span> ti dëgjo nga qielli, fale mëkatin e
shërbëtorëve të tu dhe të popullit tënd, të Izraelit, duke u mësuar
rrugën e mirë nëpër të cilën duhet të ecin, dhe dërgo shiun mbi tokën që
i ke dhënë si trashëgimi popullit tënd.

<span id="an_6:28">6:28</span> Kur në vend do të ketë zi buke apo
murtajë, ndryshk ose blozë, dyndje karkalecash dhe krimbash, kur armiku
do t'i rrethojë në vendin e tyre, o në qytetet e tyre, kur do të pëlcasë
një fatkeqësi ose një epidemi çfarëdo,

<span id="an_6:29">6:29</span> çdo lutje, çdo kërkesë për falje që do të
të drejtohet nga çfarëdo individ apo nga tërë populli yt i Izraelit, kur
secili ka pranuar plagën e tij dhe dhimbjen e tij dhe ka zgjatur duart e
tij ndaj këtij tempulli,

<span id="an_6:30">6:30</span> ti dëgjo nga qielli, vend i banesës sate,
dhe fali; dhe jepi secilit sipas sjelljes së vet, ti që njeh zemrën e
secilit (vetëm ti në të vërtetë njeh zemrën e bijve të njerëzve),

<span id="an_6:31">6:31</span> me qëllim që ata të të kenë frikë dhe të
ecin në rrugët e tua për gjithë kohën që do të jetojnë në vendin që u ke
dhënë etërve tanë.

<span id="an_6:32">6:32</span> Kur i huaji, që nuk i përket popullit të
Izraelit, do të vijë nga një vend i largët për shkak të emrit tënd të
madh, të dorës sate të fuqishme dhe të krahut tënd të shtrirë, kur do të
vijë të të lutet duke u kthyer nga ky tempull,

<span id="an_6:33">6:33</span> ti dëgjo nga qielli, nga vendi i banesës
sate, dhe jepi të huajit ato që të kërkon, me qëllim që tërë popujt e
tokës të njohin emrin tënd dhe të kenë frikë nga ti, ashtu si bën
populli yt i Izraelit, dhe të dinë që emri yt përmendet në këtë tempull
që kam ndërtuar.

<span id="an_6:34">6:34</span> Kur populli yt do të hyjë në luftë kundër
armiqve të tij duke ndjekur rrugën nëpër të cilën e dërgove, në rast se
të luten duke u drejtuar ndaj këtij qyteti që ti ke zgjedhur dhe ndaj
tempullit që unë kam ndërtuar në emrin tënd,

<span id="an_6:35">6:35</span> dëgjo nga qielli lutjen dhe kërkesën për
falje dhe përkrah çështjen e tyre.

<span id="an_6:36">6:36</span> Kur do të kryejnë mëkate kundër teje
(sepse nuk ka njeri që të mos kryejë mëkate) dhe ti, i zemëruar kundër
tyre, do t'i braktisësh në dorë të armiqve që do t'i internojnë në një
vend të largët ose të afërt,

<span id="an_6:37">6:37</span> në qoftë se në vendin ku janë internuar
vijnë në vete, kthehen ndaj teje dhe të luten fort në vendin e robërisë
së tyre, duke thënë: "Kemi kryer mëkate, kemi vepruar padrejtësisht,
kemi bërë të keqen",

<span id="an_6:38">6:38</span> në rast se kthehen me gjithë zemër dhe me
tërë shpirt në vendin e robërisë së tyre ku janë shpërngulur dhe të
luten duke u drejtuar ndaj vendit të tyre, ndaj qytetit që ti ke
zgjedhur dhe tempullit që kam ndërtuar në emrin tënd,

<span id="an_6:39">6:39</span> dëgjo nga qielli, vend i banesës sate,
lutjen dhe stërlutjen e tyre, përkrah çështjen e tyre dhe fale popullin
tënd që ka mëkatuar kundër teje!

<span id="an_6:40">6:40</span> Tani, o Perëndia im, mbaj sytë hapur dhe
dëgjo me vëmendje lutjen që bëhet në këtë vend!

<span id="an_6:41">6:41</span> Tani, pra, çohu, o Zot Perëndi, dhe eja
në vendin e shlodhjes sate, ti dhe arka e forcës sate. Qofshin
priftërinjtë e tu, o Zot Perëndi, të veshur me shpëtimin dhe u
ngazëllofshin në mirësi shenjtorët e tu.

<span id="an_6:42">6:42</span> O Zot Perëndi, mos e kthe fytyrën e të
vajosurit tënd; mbaj mend favoret që i ke bërë Davidit, shërbëtorit
tënd!".

<span id="an_7:1">7:1</span> Kur Salomoni mbaroi së luturi, nga qielli
ra një zjarr që konsumoi olokaustin dhe flijimet dhe lavdia e Zotit
mbushi tempullin.

<span id="an_7:2">7:2</span> Priftërinjtë nuk mund të hynin në shtëpinë
e Zotit, sepse lavdia e Zotit mbushte shtëpinë e Zotit.

<span id="an_7:3">7:3</span> Tërë bijtë e Izraelit, kur panë që zjarri
po zbriste dhe lavdia e Zotit po vendosej mbi tempullin, ranë përmbys me
fytyrë mbi dysheme, duke adhuruar dhe lëvduar Zotin, "sepse është i
mirë, sepse mirësia e tij vazhdon në përjetsi".

<span id="an_7:4">7:4</span> Pastaj mbreti dhe tërë populli ofruan
flijime përpara Zotit,

<span id="an_7:5">7:5</span> mbreti Salomon ofroi si flijim njëzet e dy
mijë lopë dhe njëqind e njëzet mijë dele. Kështu mbreti dhe tërë populli
shenjtëruan shtëpinë e Perëndisë.

<span id="an_7:6">7:6</span> Priftërinjtë kryenin detyrat e tyre, po
kështu Levitët me veglat e tyre muzikore të kushtuara Zotit, që mbreti
David kishte bërë për të lëvduar Zotin, "sepse mirësia e tij është e
përjetshme", sa herë që Davidi lëvdonte me anë të tyre. Priftërinjtë u
binin borive para tyre, ndërsa tërë Izraeli qëndronte në këmbë.

<span id="an_7:7">7:7</span> Salomoni shenjtëroi pjesën qëndrore të
oborrit që ishte përballë shtëpisë të Zotit; aty pikërisht ofroi
olokauste dhe dhjamin e flijimeve të falenderimit, sepse altari prej
bronzi që Salomoni kishte bërë nuk i zinte dot olokaustet, blatimet e
ushqimit dhe dhjamin.

<span id="an_7:8">7:8</span> Në atë kohë Salomoni kremtoi festën shtatë
ditë dhe tërë Izraeli bashkë me të. Me Salomonin u bashkua një mori e
madhe njerëzish të ardhur nga rrethinat e Hamathit deri në përroin e
Egjiptit.

<span id="an_7:9">7:9</span> Ditën e tetë bënë një mbledhje solemne,
sepse kishin kremtuar kushtimin e altarit shtatë ditë dhe festën shtatë
ditë të tjera.

<span id="an_7:10">7:10</span> Ditën e njëzetetretë të muajit të shtatë
ai e ktheu në çadrat e tij popullin tërë qejf dhe të gëzuar për të mirën
që Zoti i kishte bërë Davidit, Salomonit dhe Izraelit, popullit të tij.

<span id="an_7:11">7:11</span> Kështu Salomoni përfundoi shtëpinë e
Zotit dhe pallatin mbretëror të tij, dhe arriti të mbarojë gjithshka që
kishte në zemër për shtëpinë e Zotit dhe për shtëpinë e vet.

<span id="an_7:12">7:12</span> Pastaj Zoti iu shfaq natën Salomonit dhe
i tha: "E plotësova lutjen tënde dhe zgjodha këtë vend për vete si
shtëpi flijimesh.

<span id="an_7:13">7:13</span> Kur do të mbyll qiellin dhe nuk do të
ketë më shi, kur do të urdhëroj që karkalecat të gllabërojnë vendin, kur
do t'i dërgoj murtajën popullit tim,

<span id="an_7:14">7:14</span> në qoftë se populli im, i cili thirret me
emrin tim, përulet, lutet, kërkon fytyrën time dhe kthehet prapa nga
rrugët e këqija, unë do ta dëgjoj nga qielli, do t'i fal mëkatin e tij
dhe do ta shëroj vendin e tij.

<span id="an_7:15">7:15</span> Tani sytë e mi do të jenë të hapur dhe
veshët e mi të vëmendshëm për lutjen e bërë në këtë vend,

<span id="an_7:16">7:16</span> sepse tani kam zgjedhur dhe shenjtëruar
këtë tempull, që emri im të mbetet aty përjetë; sytë dhe zemra ime do të
jenë gjithnjë aty.

<span id="an_7:17">7:17</span> Sa për ty, në qoftë se do të ecësh para
meje ashtu si ka ecur Davidi, ati yt, duke kryer të gjitha ato që të kam
urdhëruar, dhe në rast se do të respektosh statutet dhe dekretet e mia,

<span id="an_7:18">7:18</span> do ta bëj të qëndrueshëm fronin e
mbretërisë sate, ashtu siç jam marrë vesh me Davidin, atin tënd, duke
thënë: "Nuk do të mungojë kurrë një njeri që të mbetërojë mbi Izraelin".

<span id="an_7:19">7:19</span> Por në rast se do të drejtoheni gjetiu
dhe do të braktisni statutet dhe urdhërimet e mia që ju kam vënë përpara
dhe do të shkoni t'u shërbeni perëndive të tjera dhe të bini përmbys
përpara tyre,

<span id="an_7:20">7:20</span> atëherë do t'ju çrrënjos nga vendi im që
ju kam dhënë dhe nuk do të jem më i pranishëm në këtë tempull që ia
shenjtërova emrit tim, duke e bërë gazin dhe lojën e të gjithë popujve.

<span id="an_7:21">7:21</span> Kushdo që do të kalojë pranë këtij
tempulli aq të madhërishëm do të habitet dhe do të thotë: "Pse Zoti e ka
trajtuar kështu këtë vend dhe këtë tempull?".

<span id="an_7:22">7:22</span> Atëherë do t'i përgjigjen: "Sepse kanë
braktisur Zotin, Perëndinë e etërve të tyre që i nxori nga vendi i
Egjiptit, kanë pranuar perëndi të tjera, kanë rënë përmbys para tyre dhe
u kanë shërbyer; prandaj Zoti ka sjellë mbi ta tërë këtë fatkeqësi"".

<span id="an_8:1">8:1</span> Njëzet vjet pasi Salomoni ndërtoi shtëpinë
e Zotit dhe pallatin mbretëror të tij,

<span id="an_8:2">8:2</span> Salomoni rindërtoi qytetet që Hirami i
kishte dhënë Salomonit dhe bëri që të banojnë në to bijtë e Izraelit.

<span id="an_8:3">8:3</span> Salomoni marshoi pastaj kundër
Hamath-Tsobahut dhe e pushtoi.

<span id="an_8:4">8:4</span> Përveç kësaj rindërtoi Tadmorin në
shkretëtirë dhe të gjitha qytetet e furnizimit që kishte ndërtuar në
Hamath.

<span id="an_8:5">8:5</span> Rindërtoi Beth-Horonin e sipërm dhe
Beth-Horonin e poshtëm, qytete të fortifikuara me mure, porta dhe
shufra,

<span id="an_8:6">8:6</span> si edhe Baalathin dhe tërë qytetet e
furnizimit që i përkisnin Salomonit, të gjitha qytetet e qerreve,
qytetet e kalorësisë, me një fjalë të gjitha ato që i pëlqyen të
ndërtojë në Jeruzalem, në Liban dhe në tërë vendin që ndodhej nën
sundimin e tij.

<span id="an_8:7">8:7</span> Tërë njerëzit e mbetur nga Hitejtë, nga
Amorejtë, nga Perezejtë, nga Hivejtë dhe nga Jebusejtë, që nuk ishin nga
Izraeli,

<span id="an_8:8">8:8</span> (domethënë pasardhësit e tyre që kishin
mbetur pas tyre në vend dhe që Izraelitët nuk kishin mundur t'i
shkatërronin) Salomoni i rekrutoi për punë të detyrueshme deri ditën e
sotme.

<span id="an_8:9">8:9</span> Por nga bijtë e Izraelit Salomoni nuk
përdori asnjë si shërbëtor për punimet e tij; këta ishin përkundrazi
njerëzit e tij të luftës, krerët e udhëheqësve të tij dhe komandantët e
qerreve dhe të kalorësisë së tij.

<span id="an_8:10">8:10</span> Shefat e nënpunësve të mbretit Salomon që
kontrollonin popullin ishin dyqind e pesëdhjetë.

<span id="an_8:11">8:11</span> Por Salomoni bëri që vajza e Faraonit të
ngjitej nga qyteti i Davidit në shtëpinë që kishte ndërtuar për të,
sepse mendonte: "bashkëshortja ime nuk duhet të banojë në shtëpinë e
Davidit, mbretit të Izraelit, sepse vendet ku ka hyrë arka e Zotit janë
të shenjta".

<span id="an_8:12">8:12</span> Atëherë Salomoni i ofroi olokauste Zotit
mbi altarin e Zotit, që ai kishte ndërtuar përpara portikut të
tempullit;

<span id="an_8:13">8:13</span> dhe e bënte këtë në bazë të numrit që
kërkohej çdo ditë, duke i ofruar sipas urdhërimeve të Moisiut, të
shtunave, kur kishte hënë të re dhe gjatë festave solemne, tri herë në
vit, domethënë në festat e bukëve të ndorme, në festat e javëve dhe në
festën e kasolleve.

<span id="an_8:14">8:14</span> Duke iu përmbajtur normave të Davidit,
atit të tij, ai vendosi klasat e priftërinjve për shërbimin e tyre,
Levitët në funksionet e tyre (të lëvdojnë Zotin dhe të shërbejnë para
priftërinjve) sipas detyrave të përditshme, dhe derëtarët sipas klasave
të tyre në çdo portë, sepse kështu kishte urdhëruar Davidi, njeriu i
Perëndisë.

<span id="an_8:15">8:15</span> Ata nuk u larguan nga urdhëri i mbretit,
që u ishte dhënë priftërinjve dhe Levitëve, për çdo gjë dhe për
thesaret.

<span id="an_8:16">8:16</span> Tërë puna e Salomonit ishte e organizuar
mirë nga dita që u hodhën themelet e shtëpisë të Zotit deri sa kjo
mbaroi. Kështu shtëpia e Zotit u përfundua.

<span id="an_8:17">8:17</span> Atëherë mbreti Salomon shkoi në
Etsion-Geber dhe në Elath mbi bregun e detit, në vendin e Edomit.

<span id="an_8:18">8:18</span> Hirami me anë të shërbëtorëve të tij i
dërgoi anije dhe shërbëtorë që njihnin detin. Këta shkuan me shërbëtorët
e Salomonit në Ofir, morën aty katërqind e pesëdhjetë talenta ari dhe ia
çuan mbretit Salomon.

<span id="an_9:1">9:1</span> Kur mbretëresha e Shebës dëgjoi të flitet
për famën e Salomonit, ajo vajti në Jeruzalem për ta vënë në provë
Salomonin me pyetje të vështira, e shoqëruar nga shumë njerëz, me deve
të ngarkuara me

<span id="an_9:2">9:2</span> Salomoni iu përgjigj të gjitha pyetjeve të
saj, dhe nuk pati asnjë gjë të fshehur për Salomonin që ai nuk dinte ta
shpjegonte.

<span id="an_9:3">9:3</span> Kur mbretëresha e Shebës pa diturinë e
Salomonit dhe shtëpinë që kishte ndërtuar,

<span id="an_9:4">9:4</span> gjellërat e tryezës së tij, banesat e
shërbëtorëve të tij, shërbimin e kamerierëve të tij dhe rrobat e tyre,
kupëmbajtësit e tij dhe rrobat e tyre, si dhe olokaustet që ai ofronte
në shtëpinë e Zotit, ajo mbeti e mahnitur.

<span id="an_9:5">9:5</span> Pastaj i tha mbretit: "Ishte, pra, e
vërtetë ajo që kisha dëgjuar në vendin tim përsa u përket fjalëve të tua
dhe diturisë sate.

<span id="an_9:6">9:6</span> Por nuk u besova këtyre gjërave deri sa
erdha vetë dhe i pashë me sytë e mi; e mirë, pra, nuk më kishin thënë as
gjysmën e vëllimit të diturisë sate. Ti e kalon famën që kisha dëgjuar
të flitet.

<span id="an_9:7">9:7</span> Lum njerëzit e tu, lum këta shërbëtorë të
tu që rrinë gjithnjë para teje dhe dëgjojnë diturinë tënde!

<span id="an_9:8">9:8</span> Qoftë i bekuar Zoti, Perëndia yt, që të
deshi, dhe të vuri mbi fronin e tij si mbret për Zotin, Perëndinë tënd!
Duke qenë se Perëndia yt e do Izraelin dhe do ta bëjë të qëndrueshëm
përjetë, të ka vendosur si mbret mbi të që të ushtrosh gjykime dhe
drejtësi".

<span id="an_9:9">9:9</span> Pastaj ajo i fali mbretit njëqind e njëzet
talenta ari dhe një sasi të madhe aromash dhe gurësh të çmuar. Nuk pati
kurrë më aroma si ato që mbretëresha e Shebës i dha mbretit Salomon.

<span id="an_9:10">9:10</span> Shërbëtorët e Hiramit dhe shërbëtorët e
Salomonit që mbartnin ar nga Ofiri, suallën edhe dru santali dhe gurë të
çmuar;

<span id="an_9:11">9:11</span> me drurin e santalit mbreti bëri shkallë
për shtëpinë e Zotit dhe për pallatin mbretëror të tij; ai bëri
gjithashtu qeste dhe harpa për këngëtarët. Asnjë vegël si këto nuk ishte
parë më përpara në vendin e Judës.

<span id="an_9:12">9:12</span> Mbreti Salomon i dha mbretëreshës së
Shebas të gjithë gjërat e dëshiruara që ajo kërkoi, shumë më tepër nga
ato që ajo i kishte sjellë mbretit. Pastaj ajo u kthye, duke shkuar me
shërbëtorët e saj në vendin e vet.

<span id="an_9:13">9:13</span> Pesha e arit që Salomoni merrte çdo vit
ishte gjashtëqind e gjashtëdhjetë e gjashtë talenta ari,

<span id="an_9:14">9:14</span> përveç atij që merrte nga tregtarët; edhe
tërë mbretërit e Arabisë dhe qeveritarët e vendit i sillnin Salomonit ar
dhe argjend.

<span id="an_9:15">9:15</span> Mbreti Salomon urdhëroi të bëhen dyqind
mburoja të mëdha prej ari të rrahur, duke përdorur për secilën prej tyre
gjashtëqind sikla ari të rrahur,

<span id="an_9:16">9:16</span> dhe treqind mburoja prej ari të rrahur,
për secilën prej tyre përdori treqind sikla ari; pastaj mbreti i vendosi
në pallatin e pyllit të Libanit.

<span id="an_9:17">9:17</span> Mbreti bëri gjithashtu një fron të madh
prej fildishi, që e veshi me ar të kulluar.

<span id="an_9:18">9:18</span> Froni kishte shtatë shkallëza dhe një
stol prej ari, që ishin të lidhura me fronin; kishte krahë në anët e
fronit dhe dy luanë rrinin pranë krahëve.

<span id="an_9:19">9:19</span> Dymbëdhjetë luanë rrinin në të dy anët e
skajeve të gjashtë shkallëzave. Asgjë e tillë nuk ishte bërë në një
mbretëri tjetër.

<span id="an_9:20">9:20</span> Të gjitha kupat për pijet e mbretit
Salomon ishin prej ari, madje edhe ato të pallatit të pyllit të Libanit
ishin prej ari të kulluar. Në kohën e Salomonit argjendi në të vërtetë
nuk kishte asnjë vlerë.

<span id="an_9:21">9:21</span> Sepse anijet e mbretit shkonin në
Tarshish me shërbëtorët e Hiramit; dhe një herë çdo tre vjet vinin
anijet e Tarshishit, duke sjellë ar, argjend, fildish, majmunë dhe
pallonj.

<span id="an_9:22">9:22</span> Kështu mbreti Salomon ua kaloi për pasuri
dhe dituri tërë mbretërve të dheut.

<span id="an_9:23">9:23</span> Tërë mbretërit e dheut kërkonin praninë e
Salomonit për të dëgjuar diturinë që Perëndia i kishte vënë në zemër.

<span id="an_9:24">9:24</span> Secili prej tyre i çonte dhuratën e vet:
sende argjendi, sende ari, rroba, armë, aroma, kuaj dhe mushka, një sasi
të caktuar çdo vit.

<span id="an_9:25">9:25</span> Salomoni kishte katër mijë stalla për
kuajt dhe për qerret dhe dymbëdhjetë mijë kalorës, që i shpërndau në
qytetet për qerret dhe në Jeruzalem pranë tij.

<span id="an_9:26">9:26</span> Kështu ai sundoi mbi tërë mbretërit nga
Lumi deri në vendin e Filistejve dhe në kufi me Egjiptin.

<span id="an_9:27">9:27</span> Mbreti veproi në mënyrë të tillë që në
Jeruzalem argjendi të ishte i rëndomtë si gurët dhe kedrat të bollshëm
si fiku i Egjiptit në fusha.

<span id="an_9:28">9:28</span> Salomonit i sillnin kuaj nga Egjipti dhe
nga të gjitha vendet.

<span id="an_9:29">9:29</span> Pjesa tjetër e bëmave të Salomonit, nga
të parat deri në të fundit, a nuk janë vallë të shkruara në librin e
Nathanit, profetit, në profecinë e Ahijahut nga Shilohu dhe në vegimet e
Idos, shikuesit, mbi Jeroboamin, birin e Nebatit?

<span id="an_9:30">9:30</span> Salomoni mbretëroi në Jeruzalem mbi tërë
Izraelin dyzet vjet.

<span id="an_9:31">9:31</span> Pastaj Salomoni pushoi bashkë me etërit e
tij dhe e varrosën në qytetin e Davidit, atit të tij. Në vend të tij
mbretëroi i biri, Roboami.

<span id="an_10:1">10:1</span> Roboami shkoi në Sikem, sepse tërë
Izraeli kishte ardhur në Sikem për ta bërë mbret.

<span id="an_10:2">10:2</span> Kur Jeroboami, bir i Nebatit, e mësoi
këtë (ai ishte akoma në Egjipt ku kishte ikur larg pranisë së mbretit
Salomon), Jeroboami u kthye nga Egjipti.

<span id="an_10:3">10:3</span> Prandaj dërguan ta thërrasin. Kështu
Jeroboami dhe tërë Izraeli erdhën t'i flasin Roboamit dhe i thanë:

<span id="an_10:4">10:4</span> "Ati yt e ka bërë zgjedhën tonë të rëndë;
tani ti lehtësoje robërinë e fortë të atit tënd dhe zgjedhën e rëndë që
ai na ka imponuar, dhe ne do të të shërbejmë".

<span id="an_10:5">10:5</span> Ai u përgjigj kështu: "Kthehuni tek unë
pas tri ditësh". Pastaj populli iku.

<span id="an_10:6">10:6</span> Atëherë mbreti Roboam u këshillua me
pleqtë që kishin qenë në shërbim të atit të tij, Salomonit, kur ishte i
gjallë, dhe i tha: "Çfarë më këshilloni t'i them këtij populli?".

<span id="an_10:7">10:7</span> Ata i folën duke thënë: "Në rast se
tregohesh dashamirës me këtë popull dhe e kënaq, duke u dhënë atyre një
përgjigje të favorshme, ata do të jenë shërbëtorë të tu përgjithmon".

<span id="an_10:8">10:8</span> Por Roboami hodhi poshtë këshillën e
dhënë nga pleqtë dhe u konsultua me të rinjtë që ishin rritur me të dhe
ishin në shërbim të tij,

<span id="an_10:9">10:9</span> dhe u tha atyre: "Çfarë më këshilloni t'i
përgjigjem këtij populli që më foli duke thënë: "Lehtësoje zgjedhën e
vënë nga ati yt?"".

<span id="an_10:10">10:10</span> Atëherë të rinjtë që ishin rritur me të
i folën, duke thënë: "Kështu do t'i përgjigjesh këtij populli që të
është drejtuar ty duke thënë: "Ati yt e ka bërë të rëndë zgjedhën tonë;
tani lehtësoje atë". Kështu do t'u thuash atyre: "Gishti im i vogël
është më i trashë se sa ijet e atit tim;

<span id="an_10:11">10:11</span> prandaj në qoftë se ati im ju ka vënë
një zgjedhë të rëndë, unë do ta bëj atë edhe më të rëndë; në qoftë se
ati im ju ka ndëshkuar me fshikull, unë do t'ju dënoj me kamxhik"".

<span id="an_10:12">10:12</span> Pas tri ditëve, Jeroboami dhe tërë
populli erdhën te Roboami, ashtu si kishte urdhëruar mbreti, duke thënë:
"Kthehuni tek unë pas tri ditësh".

<span id="an_10:13">10:13</span> Mbreti iu përgjigj atyre rëndë: kështu
mbreti Roboam, duke hedhur poshtë këshillën e dhënë nga pleqtë,

<span id="an_10:14">10:14</span> u foli atyre sipas këshillës së dhënë
nga të rinjtë, duke thënë: "Ati im e ka bërë të rëndë zgjedhën tuaj, por
unë do ta bëj edhe më të rëndë; ati im ju ka ndëshkuar me fshikull, unë
do t'ju dënoj me kamxhik".

<span id="an_10:15">10:15</span> Kështu mbreti nuk e dëgjoi popullin,
sepse zhvillimi i ngjarjeve varej nga Perëndia, me qëllim që Zoti ta
çonte në vend fjalën e tij, që ia kishte drejtuar Jeroboamit, birit të
Nebatit, me anë të Ahijahut nga Shilohu.

<span id="an_10:16">10:16</span> Kur tërë Izraeli pa që mbreti nuk e
dëgjonte, iu përgjigj mbretit duke thënë: "Çfarë pjese kemi ne nga
Davidi? Nuk kemi asnjë trashëgimi nga biri i Isait! Secili në çadrën e
vet, o Izrael! Tani kujdesohu për shtëpinë tënde, o David!". Kështu tërë
Izraeli shkoi në çadrat e veta.

<span id="an_10:17">10:17</span> Por mbi bijtë e Izraelit që banonin në
qytetin e Judës mbretëroi Roboami.

<span id="an_10:18">10:18</span> Mbreti Roboam dërgoi Hadoramin, të
ngarkuarin me haraçet, por bijtë e Izraelit e vranë me gurë dhe ai vdiq.
Atëherë mbreti Roboam u shpejtua të hipë mbi një qerre për të ikur me
vrap në Jeruzalem.

<span id="an_10:19">10:19</span> Kështu Izraeli ka qenë rebel ndaj
shtëpisë së Davidit deri ditën e sotme.

<span id="an_11:1">11:1</span> Roboami, me të arritur në Jeruzalem,
thirri shtëpinë e Judës dhe të Beniaminit, njëqind e tetëdhjetë mijë
luftëtarë të zgjedhur, për të luftuar kundër Izraelit dhe për t'i kthyer
kështu mbretërinë Roboamit.

<span id="an_11:2">11:2</span> Por fjala e Zotit iu drejtua kështu
Shemajahut, njeriu i Perëndisë, duke thënë:

<span id="an_11:3">11:3</span> "Foli Roboamit, birit të Salomonit,
mbretit të Judës, dhe tërë Izraelit në Judë dhe në Beniamin, dhe u thuaj
atyre:

<span id="an_11:4">11:4</span> Kështu flet Zoti: "Mos dilni të luftoni
kundër vëllezërve tuaj. Secili të kthehet në shtëpinë e vet, sepse kjo
gjë vjen nga unë"". Atëherë ata iu bindën fjalës të Zotit dhe u kthyen
prapa pa dalë kundër Jeroboamit.

<span id="an_11:5">11:5</span> Roboami banoi në Jeruzalem dhe ndërtoi
disa qytete për mbrojtje në Judë.

<span id="an_11:6">11:6</span> Ai ndërtoi Betlemin, Etamin, Tekoan,

<span id="an_11:7">11:7</span> Beth-Tsurin, Sokon, Adulamin,

<span id="an_11:8">11:8</span> Gathin, Mareshahun, Zifin,

<span id="an_11:9">11:9</span> Adoraimin, Lakishin, Azkahun,

<span id="an_11:10">11:10</span> Tsorahun, Ajalonin dhe Hebronin, që u
bënë qytete të fortifikuara në Judë dhe në Beniamin.

<span id="an_11:11">11:11</span> Përforcoi fortesat dhe vendosi
komandantë dhe depo ushqimesh, vaji dhe vere.

<span id="an_11:12">11:12</span> Në çdo qytet vendosi mburoja dhe shtiza
dhe i bëri jashtëzakonisht të forta. Kështu ai pati me vete Judën dhe
Beniaminin.

<span id="an_11:13">11:13</span> Përveç kësaj nga të gjitha territoret e
tyre priftërinjtë dhe Levitët e tërë Izraelit morën anën e tij.

<span id="an_11:14">11:14</span> Në të vërtetë Levitët braktisën tokat e
tyre për kullotë dhe pronat e tyre dhe shkuan në Judë dhe në Jeruzalem,
sepse Jeroboami me bijtë e tij i kishte përzënë nga shërbimi si
priftërinj të Zotit,

<span id="an_11:15">11:15</span> dhe kishte caktuar priftërinj për
vendet e larta, për demonët dhe për viçat që kishte bërë.

<span id="an_11:16">11:16</span> Mbas Levitëve ata nga gjithë fiset e
Izraelit që kishin vendosur në zemër të tyre të kërkonin Zotin,
Perëndinë e Izraelit, vajtën në Jeruzalem për t'i ofruar flijime Zotit,
Perëndisë të etërve të tyre.

<span id="an_11:17">11:17</span> Kështu e përforcuan mbretërinë e Judës
dhe e bënë të qëndrushëm për tre vjet Roboamin, birin e Salomonit, sepse
për tre vjet ndoqën rrugën e Davidit dhe të Salomonit.

<span id="an_11:18">11:18</span> Roboami mori për grua Mahalathën, bijën
e Jerimothit, birit të Davidit dhe i Abihajlit, bijës së Eliabit që
ishte bir i Isait.

<span id="an_11:19">11:19</span> Ajo i lindi fëmijët Jeush, Shemariah
dhe Zaaham.

<span id="an_11:20">11:20</span> Mbas asaj mori për grua Maakahën, bijën
e Absalomit, e cila i lindi Abijahun, Atain, Zizan dhe Shelomithin.

<span id="an_11:21">11:21</span> Roboami e donte Maakahën, bijën e
Absalomit, më tepër se të gjitha bashkëshortet e konkubinat e tij (ai
mori tetëmbëdhjetë bashkëshorte dhe shtatëdhjetë konkubina dhe i lindën
njëzet e tetë djem dhe gjashtëdhjetë vajza).

<span id="an_11:22">11:22</span> Roboami e caktoi Abijahun, birin e
Maakahës, si të parë që të ishte princ midis vëllezërve të tij, sepse
mendonte ta bënte mbret.

<span id="an_11:23">11:23</span> Ai veproi me zgjuarsi dhe i shpërndau
disa nga bijtë e tij në të gjitha vendet e Judës dhe të Beniaminit, në
të gjitha qytetet e fortifikuara; u dha atyre ushqime me shumicë dhe
kërkoi për ta shumë bashkëshorte.

<span id="an_12:1">12:1</span> Mbas forcimit të mbretërisë dhe të
pushtetit të tij, Roboami braktisi ligjin e Zotit bashkë me tërë
Izraelin.

<span id="an_12:2">12:2</span> Në vitin e pestë të mbretit Roboam,
Shishaku, mbret i Egjiptit, doli kundër Jeruzalemit (sepse ata kishin
kryer mëkate kundër Zotit),

<span id="an_12:3">12:3</span> me njëmijë e dyqind qerre dhe
gjashtëdhjetë mijë kalorës; dhe bashkë me të erdhi nga Egjipti një
popull i pallogaritshëm: Libianë, Sukej dhe Etiopias.

<span id="an_12:4">12:4</span> Ai pushtoi qytetet e fortifikuara që
ishin pronë e Judës dhe arriti deri në Jeruzalem.

<span id="an_12:5">12:5</span> Atëherë profeti Shemajah shkoi te Roboami
dhe te krerët e Judës, që ishin mbledhur në Jeruzalem nga frika e
Shishakut, dhe u tha atyre: "Kështu thotë Zoti: "Ju më kini braktisur,
prandaj edhe unë ju braktis në duart e Shishakut"".

<span id="an_12:6">12:6</span> Atëherë princat e Izraelit dhe mbreti u
përulën dhe thanë: "Zoti është i drejtë".

<span id="an_12:7">12:7</span> Kur Zoti pa që ata ishin përulur, fjala e
Zotit iu drejtua Shemajahut, duke i thënë: "Me qenë se ata u përulën,
unë nuk do t'i shkatërroj, por do t'ju jap pas pak çlirimin dhe zemërimi
im nuk do të kthehet kundër Jeruzalemit nëpërmjet Shishakut.

<span id="an_12:8">12:8</span> Megjithatë do t'i nënshtrohen atij,
kështu do të njohin nga përvoja ç'do të thotë të më shërbesh mua dhe t'u
shërbesh mbretërive të kombeve".

<span id="an_12:9">12:9</span> Kështu Shishaku, mbret i Egjiptit, u sul
kundër Jeruzalemit dhe mori me vete thesaret e shtëpisë të Zotit dhe
thesaret e pallatit mbretëror; mori me vete çdo gjë; mori edhe mburojat
prej ari që kishte bërë Salomoni.

<span id="an_12:10">12:10</span> Dhe në vend të tyre mbreti Roboam bëri
mburoja prej bronzi dhe ua besoi ruajtjen e tyre kapitenëve të rojeve që
ruanin portën e shtëpisë së mbretit.

<span id="an_12:11">12:11</span> Sa herë që mbreti hynte në shtëpinë e
Zotit, rojet shkonin dhe i merrnin dhe pastaj i çonin përsëri në sallën
e rojeve.

<span id="an_12:12">12:12</span> Me qenë se Roboami ishte përulur,
zemërimi i Zotit u hoq nga ai dhe nuk e shkatërroi plotësisht; në Judë
kishte akoma gjëra të mira.

<span id="an_12:13">12:13</span> Kështu mbreti Roboam u përforcua në
Jeruzalem dhe vazhdoi të mbretërojë. Kur filloi të mbretërojë, Roboami
ishte dyzet e një vjeç, dhe mbretëroi shtatëmbëdhjetë vjet në Jeruzalem,
qyteti që Zoti

<span id="an_12:14">12:14</span> Ai veproj keq, sepse nuk u vu me zemrën
e tij në kërkim të Zotit.

<span id="an_12:15">12:15</span> Bëmat e Roboamit, nga të parat deri në
të fundit, a nuk janë vallë të shkruara në analet e profetit Shemajah
dhe të shikuesit Ido, sipas gjenealogjive? Pati luftra të vazhdueshme
midis Roboamit dhez Jeroboamit.

<span id="an_12:16">12:16</span> Pastaj Roboami pushoi bashkë me etërit
e tij dhe u varros në qytetin e Davidit. Në vend të tij mbretëroi i
biri, Abijahu.

<span id="an_13:1">13:1</span> Në vitin e tetëmbëdhjetë të mbretërisë së
Jeroboamit, Abijahu filloi të mbretërojë në Judë.

<span id="an_13:2">13:2</span> Ai mbretëroi tre vjet në Jeruzalem. E ëma
quhej Mikajah; ishte bija e Urielit nga Gibeahu. Pati luftë midis
Abijahut dhe Jeroboamit.

<span id="an_13:3">13:3</span> Abijahu u përgatit për betejën me një
ushtri me luftëtarë trima, katërqind mijë njerëz të zgjedhur; edhe
Jeroboami u radhit në rend beteje kundër tij me tetëqind mijë burra të
zgjedhur, njerëz të fortë dhe trima.

<span id="an_13:4">13:4</span> Duke qëndruar në malin e Tsemaraimit, që
ndodhet në krahinën malore të Efraimit, Abijahu tha: "Më dëgjoni,
Jeroboam dhe tërë Izraeli!

<span id="an_13:5">13:5</span> A nuk e dini vallë që Zoti, Perëndia i
Izraelit, ia ka dhënë për gjithnjë Davidit mbretërimin mbi Izrael, atij
dhe bijve të tij, me një besëlidhje kripe?

<span id="an_13:6">13:6</span> Megjithatë Jeroboami, bir i Nebatit,
shërbëtor i Salomonit, birit të Davidit, u ngrit dhe u rebelua kundër
zotërisë së tij.

<span id="an_13:7">13:7</span> Rreth tij ishin mbledhur njerëz të
neveritshëm dhe horra, që ishin bërë të fortë kundër Roboamit, birit të
Salomonit, kur Roboami ishte i ri dhe pa përvojë, dhe nuk ishte mjaft i
fortë sa t'u rezistonte atyre.

<span id="an_13:8">13:8</span> Tani ju mendoni të mund t'i rezistoni
mbretërisë të Zotit, që është në duart e bijve të Davidit, sepse jeni
një shumicë e madhe dhe keni me vete viçat e artë që Jeroboami ka bërë
për ju si perënditë tuaja.

<span id="an_13:9">13:9</span> A nuk keni dëbuar vallë priftërinjtë e
Zotit, bij të Aaronit, dhe Levitët dhe nuk jeni bërë priftërinj si
popujt e vendeve të tjera? Kështu kushdo që vjen me një dem të vogël dhe
me shtatë desh për t'u shenjtëruar, mund të bëhet prift i atyre që nuk
janë perëndi.

<span id="an_13:10">13:10</span> Sa për ne, Zoti është Perëndia ynë dhe
ne nuk e kemi braktisur; priftërinjtë që i shërbejnë Zotit janë bij të
Aaronit, ndërsa Levitët kryejnë detyrat e tyre.

<span id="an_13:11">13:11</span> Çdo mëngjes e çdo mbrëmje ata i ofrojnë
Zotit olokauste dhe temjan erëmirë; për më tepër ata i vendosin bukët e
paraqitjes në një tryezë të pastër, dhe çdo mbrëmje ndezin shandanin e
artë me llambat e tij, sepse ne respektojmë urdhrin e Zotit, Perëndisë
tonë, por ju e keni braktisur.

<span id="an_13:12">13:12</span> Dhe ja, vet Perëndia është me ne, mbi
kryet tonë dhe priftërinjtë me buri kumbonjëse janë duke i rënë alarmit
kundër jush. O bij të Izraelit, mos luftoni kundër Zotit, Perëndisë të
etërve tuaj, sepse nuk do të keni sukses".

<span id="an_13:13">13:13</span> Ndërkaq Jeroboami me një pritë u mori
krahët për t'i sulmuar; kështu ndërsa ai ishte radhitur para Judës, ata
të pritës ndodheshin prapa tyre.

<span id="an_13:14">13:14</span> Kur ata të Judës u kthyen, vunë re që
beteja i priste si nga përpara ashtu dhe nga prapa. Atëherë i klithën
Zotit dhe priftërinjtë u ranë borive.

<span id="an_13:15">13:15</span> Pastaj njerëzit e Judës lëshuan një
britmë dhe, ndërsa njerëzit e Judës ulërinin, ndodhi që Perëndia goditi
Jeroboamin dhe tërë Izraelin përpara Abijahut dhe Judës.

<span id="an_13:16">13:16</span> Kështu bijtë e Izraelit ikën përpara
Judës, dhe Perëndia i dorëzoi në duart e tij.

<span id="an_13:17">13:17</span> Abijahu dhe njerëzit e tij i mundën
keq; nga radhët e Izraelitëve ranë të vdekur pesëqind mijë luftëtarë të
zgjedhur.

<span id="an_13:18">13:18</span> Kështu në atë kohë bijtë e Izraelit u
poshtëruan, ndërsa bijtë e Judës u përforcuan sepse ishin mbështetur tek
Zoti, Perëndia i etërve të tyre.

<span id="an_13:19">13:19</span> Abijahu e ndoqi Jeroboamin dhe i mori
qytetet që vijojnë: Bethelin me fshatrat përreth, Jeshanahun me fshatrat
përreth dhe Efraimin me fshatrat përreth.

<span id="an_13:20">13:20</span> Kështu gjatë jetës së Abijahut,
Jeroboami nuk e mblodhi më veten; pastaj Zoti e goditi dhe ai vdiq.

<span id="an_13:21">13:21</span> Abijahu përkundrazi u bë i fuqishëm,
mori katërmbëdhjetë gra dhe pati njëzet e dy djem dhe gjashtëmbëdhjetë
vajza.

<span id="an_13:22">13:22</span> Pjesa tjetër e bëmave të Abijahut,
sjellja dhe fjalët e tija janë përshkruar në kronikat e profetit Ido.

<span id="an_14:1">14:1</span> Pastaj Abijahun pushoi bashkë me etërit e
tij dhe e varrosën në qytetin e Davidit. Në vend të tij mbretëroi i
biri, Asa. Në kohën e tij vendi qe i qetë dhjetë vjet.

<span id="an_14:2">14:2</span> Asa bëri atë që ishtë e mirë dhe e drejtë
në sytë e Zotit, Perëndisë të tij.

<span id="an_14:3">14:3</span> Ai hoqi nga vendi altarët e perëndive të
huaj dhe vendet e larta, shkatërroi shtyllat e shenjta dhe i bëri
copë-copë Asherimët.

<span id="an_14:4">14:4</span> Përveç kësaj urdhëroi Judën të kërkojë
Zotin, Perëndinë e etërve të tyre, dhe të zbatojë në praktikë ligjin dhe
urdhërimet.

<span id="an_14:5">14:5</span> Hoqi gjithashtu nga të gjitha qytetet e
Judës vendet e larta dhe idhujt; dhe me të mbretëria njohu një periudhë
qetësie.

<span id="an_14:6">14:6</span> Ai ndërtoi qytete të fortifikuara në
Judë, sepse vendi ishte i qetë. Në ato vite nuk pati asnjë luftë kundër
tij, sepse Zoti i kishte dhënë qetësi.

<span id="an_14:7">14:7</span> Ai u thoshte atyre të Judës: "Le t'i
ndërtojmë këto qytete dhe t'i rrethojmë me mure, me kulla, me porta dhe
shufra. Vendi është akoma në dispozicionin tonë, sepse kemi kërkuar
Zotin, Perëndinë tonë; ne e kemi kërkuar dhe ai na ka dhënë paqe rreth e
qark". Kështu ata iu vunë ndërtimit dhe u begatuan.

<span id="an_14:8">14:8</span> Asa kishte një ushtri prej treqindmijë
njerëzish nga Juda që mbanin ushta dhe mburoja, si dhe dyqind e
tetëdhjetë mijë nga Beniamini që mbanin mburoja dhe gjuanin me hark;
tërë këta ishin burra të fortë dhe trima.

<span id="an_14:9">14:9</span> Kundër tyre doli Zerahu, Etiopasi, me një
ushtri prej një milion burrash dhe me treqind qerre dhe arriti deri në
Mareshah.

<span id="an_14:10">14:10</span> Asa doli atëherë kundër tij dhe u
vendosën në rend beteje në luginën e Tsefathahut pranë Mareshahut.

<span id="an_14:11">14:11</span> Atëherë Asa i klithi Zotit, Perëndisë
të tij, dhe tha: "O Zot, nuk ka njeri veç teje që mund të ndihmojë në
luftimet midis një të fuqishmi dhe atij që i mungon forca. Na ndihmo, o
Zot, Perëndia ynë, sepse ne mbështetemi te ti dhe dalim kundër kësaj
shumice në emrin tënd. O Zot, ti je Perëndia ynë; mos lejo që njeriu të
ta kalojë ty!".

<span id="an_14:12">14:12</span> Kështu Zoti goditi Etiopasit përpara
Asas dhe përpara Judës, dhe Etiopasit ua mbathën këmbëve.

<span id="an_14:13">14:13</span> Atëherë Asa dhe njerëzit që ishin me të
i ndoqën deri në Gherar. Prandaj Etiopasit u mundën, prej tyre nuk mbeti
asnjë i gjallë, sepse ata u shkatërruan përpara Zotit dhe ushtrisë së
tij. Dhe ata morën një plaçkë shumë të madhe.

<span id="an_14:14">14:14</span> Pastaj sulmuan tërë qytetet rreth e
qark Gherarit, sepse tmeri i Zotit i kishte zënë, dhe ata plaçkitën tërë
qytetet në të cilat kishte plaçkë të madhe.

<span id="an_14:15">14:15</span> Sulmuan gjithashtu vathët e bagëtive
dhe morën me vete një numër të madh dhensh dhe devesh. Pastaj u kthyen
në Jeruzalem.

<span id="an_15:1">15:1</span> Atëherë Fryma e Perëndisë erdhi mbi
Azarisahun, birin i Odedit,

<span id="an_15:2">15:2</span> që doli të takojë Asan dhe i tha: "Asa,
dhe ju të gjithë nga Juda dhe nga Beniamini, më dëgjoni! Zoti është me
ju, kur ju jeni me të. Në rast se e kërkoni, ai do të vijë tek ju, por
në rast se e braktisni, edhe ai do t'ju braktisë.

<span id="an_15:3">15:3</span> Për një kohë të gjatë Izraeli ka qenë pa
Perëndinë e vërtetë, pa priftërinj që të jepnin mësim dhe pa ligj.

<span id="an_15:4">15:4</span> Por në fatkeqësinë e tyre ata u rikthyen
tek Zoti, Perëndia i Izraelit, e kërkuan dhe ai i la ta gjenin.

<span id="an_15:5">15:5</span> Në atë kohë nuk kishte siguri për ata që
shkonin e vinin, sepse të gjithë banorët e vendeve ishin shumë të
shqetësuar.

<span id="an_15:6">15:6</span> Një komb shtypej nga një tjetër, një
qytet nga një tjetër, sepse Perëndia i hidhëronte me fatkeqësira të çdo
lloji.

<span id="an_15:7">15:7</span> Por ju jeni të fortë dhe mos lini që
krahët tuaja të dobësohen, sepse puna juaj do të shpërblehet.

<span id="an_15:8">15:8</span> Kur Asa dëgjoi këto fjalë dhe profecinë e
profetit Oded, mori zemër dhe hodhi idhujt e neveritshëm nga tërë vendi
i Judës dhe i Beniaminit si dhe nga qytetet që kishte pushtuar në zonën
malore të

<span id="an_15:9">15:9</span> Pastaj mblodhi tërë Judën dhe Beniaminin
dhe ata të Efraimit, të Manasit dhe të Simeonit që banonin bashkë me ta;
në fakt kishin ardhur tek ai në numër të madh nga Izraeli, kur kishin
parë që Zoti, Perëndia i tyre, ishte me të.

<span id="an_15:10">15:10</span> Kështu u mblodhën në Jeruzalem në
muajin e tretë të vitit të pesëmbëdhjetë të mbretërisë së Asas.

<span id="an_15:11">15:11</span> Në atë kohë flijuan për Zotin plaçka që
kishin marrë, shtatëqind lopë dhe shtatë mijë dele.

<span id="an_15:12">15:12</span> Pastaj u zotuan me një besëlidhje të
kërkojnë Zotin, Perëndinë e etërve të tyre, me gjithë zemër dhe me
gjithë shpirtin e tyre.

<span id="an_15:13">15:13</span> Kushdo që nuk e kishte kërkuar Zotin,
Perëndinë e Izraelit, do të dënohej me vdekje, qoftë i madh apo i vogël,
burrë apo grua.

<span id="an_15:14">15:14</span> Përveç kësaj iu betuan Zotit me zë të
lartë dhe me britma gëzimi, të shoqëruar me boritë dhe brirët.

<span id="an_15:15">15:15</span> Tërë Juda u gëzua nga betimi, sepse
ishin betuar me gjithë zemër dhe kishin kërkuar Zotin me gjithë
vullnetin e tyre, dhe ai i kishte lënë ta gjejnë. Kështu Zoti u dha paqe
rreth e qark.

<span id="an_15:16">15:16</span> Ai hoqi nga pozita që kishte si
mbretëreshë edhe Maakahën, nënën e mbretit Asa, sepse ajo kishte bërë
një shëmbëlltyrë të neveritshme të Asherahut. Pastaj Asa e shkatërroi
shëmbëlltyrën, e bëri copë-copë dhe e dogji pranë përroit Kidron.

<span id="an_15:17">15:17</span> Por vendet e larta nuk u zhdukën në
Izrael, megjithëse zemra e Asas mbeti e ndershme gjatë gjithë jetës së
tij.

<span id="an_15:18">15:18</span> Ai bëri që të sillen në shtëpinë e
Perëndisë gjërat e shenjtëruara nga i ati dhe gjërat e shenjtëruara nga
ai vetë: argjendin, arin dhe enët.

<span id="an_15:19">15:19</span> Dhe nuk pati më luftë deri në vitin e
tridhjetë e pestë të mbretërisë së Asas.

<span id="an_16:1">16:1</span> Në vitin e tridhjetë e gjashtë të
mbretërisë së Asas, Baasha, mbret i Izraelit, doli kundër Judës dhe
ndërtoi Ramahun për të penguar që dikush të hynte apo të dilte nga Asa,
mbret i Judës.

<span id="an_16:2">16:2</span> Atëherë Asa nxori nga thesaret e shtëpisë
të Zotit dhe të pallatit mbretëror argjend dhe ar dhe ia dërgoi
Ben-Hadadit, mbretit të Sirisë, që banonte në Damask, duke thënë:

<span id="an_16:3">16:3</span> "Le të ketë aleancë midis teje dhe meje,
ashtu si kishte midis atit tim dhe atit tënd. Ja, unë po të dërgoj
argjend dhe ar: prandaj, prishe aleancën me Baashan, mbretin e Izraelit
me qëllim që ai të tërhiqet nga unë".

<span id="an_16:4">16:4</span> Ben-Hadadi e dëgjoi mbretin Asa dhe
dërgoi komandantët e ushtrisë së tij kundër qyteteve të Izraelit. Këta
sulmuan Ijonin, Danin, Abel-Maimin dhe të gjitha qytetet-depozitë të
Neftalit.

<span id="an_16:5">16:5</span> Kur Baasha e mësoi këtë, e ndërpreu
ndërtimin e Ramahut dhe pezulloi punimet e tij.

<span id="an_16:6">16:6</span> Atëherë mbreti Asa mori të gjithë ata të
Judës, që morën gurët dhe lëndën e drurit që Baasha kishte përdorur për
të ndërtuar Ramahun dhe me to ndërtoi Geban dhe Mitspahun.

<span id="an_16:7">16:7</span> Në atë kohë shikuesi Hanani shkoi tek
Asa, mbret i Judës, dhe i tha: "Me qenë se u mbështete te mbreti i
Sirisë dhe nuk u mbështete tek Zoti, Perëndia yt, ushtria e mbretit të
Sirisë të shpëtoi nga dora.

<span id="an_16:8">16:8</span> A nuk ishin vallë Etiopasit dhe Libianët
një ushtri e pamasë me një numër shumë të madh qerresh dhe kalorësish?
Megjithatë, me qenë se ishe mbështetur tek Zoti ai i dha në duart e tua.

<span id="an_16:9">16:9</span> Në të vërtetë Zoti me sytë e tij shikon
përpara dhe mbrapa tërë dheun për të treguar forcën e tij ndaj atyre që
kanë një zemër të ndershme ndaj tij. Në këtë ti ke vepruar si një i
pamend; prandaj tani e tutje do të kesh luftëra".

<span id="an_16:10">16:10</span> Asa u indinjua dhe e futi në burg,
sepse ishte zemëruar me të për këto gjëra. Në këtë kohë Asa u suall
egërsisht edhe me disa njerëz nga populli.

<span id="an_16:11">16:11</span> Por ja, bëmat e Asait nga të parat deri
në ato të fundit, i gjejmë të shkruara në librin e mbretit të Judës dhe
të Izraelit.

<span id="an_16:12">16:12</span> Në vitin e tridhjetë e nëntë të
mbretërimit të tij Asa u sëmur nga këmbët, dhe sëmundja e tij ishte
shumë e rëndë, por gjatë sëmundjes së tij Ai nuk kërkoi Zotin, por iu
drejtua mjekëve.

<span id="an_16:13">16:13</span> Kështu Asa pushoi bashkë me etërit e
tij dhe vdiq në vitin e dyzetenjëtë të mbretërisë së tij.

<span id="an_16:14">16:14</span> E varrosën në varrin që i kishte hapur
vetes në qytetin e Davidit, e vendosën mbi një shtrat plot me aroma dhe
melheme të ndryshme të parfumuara, të përgatitura sipas artit të
parfumierit, dhe dogjën një sasi të madhe prej tyre për nder të tij.

<span id="an_17:1">17:1</span> Në vend të tij mbretëroi i biri Jozafat,
që u fortifikua kundër Izraelit.

<span id="an_17:2">17:2</span> Ai vendosi trupa në tërë qytetet e
fortifikuara të Judës dhe garnizone në vendin e Judës dhe në qytetin e
Efraimit, që ati i tij kishte pushtuar.

<span id="an_17:3">17:3</span> Zoti ishte me Jozafatin, sepse ai eci në
rrugët e para të Davidit, atit të tij. Ai nuk kërkoi Baalin,

<span id="an_17:4">17:4</span> por kërkoi Perëndinë e atit të tij dhe
eci sipas urdhërimeve të tij dhe jo sipas bëmave të Izraelit.

<span id="an_17:5">17:5</span> Prandaj Zoti e përforcoi mbretërinë në
duart e tij. Tërë Juda i çonte dhurata Jozafatit, dhe ai pati me shumicë
pasuri dhe lavdi.

<span id="an_17:6">17:6</span> Zemra e tij u forcua në rrugët e Zotit
dhe ai hoqi përsëri vendet e larta dhe Asherimët nga Juda.

<span id="an_17:7">17:7</span> Vitin e tretë të mbretërisë së tij ai i
dërgoi krerët e tij Ben-Hail, Obadiah, Zakaria, Nethaneel dhe Mikajaht
që të jepnin mësime në qytetin e Judës;

<span id="an_17:8">17:8</span> dhe me ta dërgoi Levitët Shemajah,
Nethanjah, Zebadjah, Asahel, Shemiramoth, Jonathan, Adonijah, Tobijah
dhe Tobadonijah, dhe bashkë me këta edhe priftërinjtë Elishama dhe
Jehoram.

<span id="an_17:9">17:9</span> Kështu ata dhanë mësime në Judë, duke
pasur me vete librin e ligjit të Zotit; ata kaluan nëpër tërë qytetet e
Judës, duke e mësuar popullin.

<span id="an_17:10">17:10</span> Tmerri i Zotit zuri të gjitha
mbretëritë e vendeve që ishin rreth e qark Judës, dhe kështu ato nuk i
shpallën luftë Jozafatit.

<span id="an_17:11">17:11</span> Disa nga Filistejtë i çuan Jozafatit
dhurata dhe një haraç në argjend; edhe Arabët i sollën bagëti të imta:
shtatë mijë e shtatëqind desh dhe shtatë mijë e shtatëqind cjepë.

<span id="an_17:12">17:12</span> Kështu Jozafati u bë gjithnjë e më i
madh dhe ndërtoi në Judë fortesa dhe qytete-depozitë.

<span id="an_17:13">17:13</span> Kreu shumë punime në qytetet e Judës,
dhe në Jeruzalem mbante luftëtarë, burra të fortë dhe trima.

<span id="an_17:14">17:14</span> Ky është regjistrimi i tyre, sipas
shtëpive të tyre atërore. Nga Juda, komandantët e mijëshëve ishin
Adnahu, si prijës, dhe bashkë me të treqind mijë burra të fortë dhe
trima;

<span id="an_17:15">17:15</span> pas tij vinin Jehohanani, siprijës, me
dyqind e tetëdhjetë mijë burra;

<span id="an_17:16">17:16</span> pas tij ishte Amasiahu, bir i Zikrit,
që i ishte kushtuar vullnetarisht Zotit, dhe me të dyqind mijë burra të
fortë dhe trima.

<span id="an_17:17">17:17</span> Nga Beniamini ishte Eliada, burrë i
fortë dhe trim, dhe me të dyqind mijë burra të armatosur me harqe dhe me
mburoja;

<span id="an_17:18">17:18</span> pas tij vinte Jehozabadi, dhe me të
njëqind e shtatëdhjetë mijë burra gati për të marrë pjesë në luftë.

<span id="an_17:19">17:19</span> Tërë këta ishin në shërbim të mbretit,
përveç atyre që ai kishte vendosur në qytetet e fortifikuara të të
gjithë Judës.

<span id="an_18:1">18:1</span> Jozafati pati pasuri të mëdha dhe lavdi;
ai bëri krushqi me Ashabin.

<span id="an_18:2">18:2</span> Mbas disa vjetësh ai zbriti në Samari tek
Ashabi. Atëherë Ashabi theri për të dhe për njerëzit që ishin me të një
numër të madh delesh dhe lopësh dhe e bindi të dilte bashkë me të kundër
Ramothit nga Galaadi.

<span id="an_18:3">18:3</span> Kështu Ashabi, mbret i Izraelit, i tha
Jozafatit, mbretit të Judës: "A do të vish me mua kundër Ramothit nga
Galaadi?". Jozafati iu përgjigj: "Ki besim tek unë si te vetja jote, te
njerëzit e mi si te njerëzit e tu; do të vijmë në luftë bashkë me ty".

<span id="an_18:4">18:4</span> Pastaj Jozafati i tha mbretit të
Izraelit: "Të lutem, konsulto po sot fjalën e Zotit".

<span id="an_18:5">18:5</span> Atëherë mbreti i Izraelit thirri
profetët, katërqind veta, dhe u tha atyre: "A duhet të shkojmë të
luftojmë kundër Ramothit nga Galaadi, apo duhet të heq dorë nga ky
veprim?". Ata iu përgjigjën: "Shko, pra, sepse Perëndia do ta japë atë
në duart e mbretit".

<span id="an_18:6">18:6</span> Por Jozafati tha: "Nuk ka këtu ndonjë
profet tjetër të Zotit me të cilin mund të këshillohemi?".

<span id="an_18:7">18:7</span> Mbreti i Izraelit iu përgjigj Jozafatit:
"Éshtë edhe një njeri, Mikajahu, bir i Imlas, me anë të të cilit mund të
këshillohemi me Zotin; por unë e urrej, sepse nuk profetizon kurrë
ndonjë gjë të mirë për mua, por vetëm të keqen". Jozafati tha: "Mbreti
të mos flasë kështu".

<span id="an_18:8">18:8</span> Atëherë mbreti i Izraelit thirri një
eunuk dhe i tha: "Sille shpejt Mikajahun, birin e Imlas".

<span id="an_18:9">18:9</span> Mbreti i Izraelit dhe Jozafati, mbret i
Judës, ishin ulur secili në fronin e vet, të veshur me rrobat e tyre
mbretërore; ishin ulur në lëmin që është te hyrja e portës së Samarisë;
dhe tërë profetët bënin profeci përpara tyre.

<span id="an_18:10">18:10</span> Sedekia, bir i Kenaanahut, që kishte
bërë brirë prej hekuri, tha: "Kështu thotë Zoti: "Me këta brirë do të
shposh tejpërtej Sirët deri sa t'i shkatërrosh plotësisht"".

<span id="an_18:11">18:11</span> Tërë profetët profetizuan në të njëjtën
mënyrë, duke thënë: "Dil kundër Ramothit nga Galaadi dhe do t'ia dalësh,
sepse Zoti do ta japë atë në duart e mbretit".

<span id="an_18:12">18:12</span> Lajmëtari, që kishte shkuar të
thërriste Mikajahun, i foli duke i thënë: "Ja, fjalët e profetëve
përputhen duke thënë gjëra të mira për mbretin. Prandaj të lutem që
fjala jote të jetë si fjala e secilit prej tyre; edhe ti thuaj gjëra të
mira".

<span id="an_18:13">18:13</span> Por Mikajahu u përgjigj: "Ashtu siç
është e vërtetë që Zoti rron, çdo gjë që Perëndia im do të thotë unë do
ta shpall".

<span id="an_18:14">18:14</span> Si arriti para mbretit, mbreti i tha:
"Mikajah, a duhet të shkojmë të luftojmë kundër Ramothit të Galaadit,
apo duhet të heq dorë?". Ai u përgjigj: "Shkoni, pra, dhe do t'ju dalë
mbarë, sepse ata do të jepen në duart tuaja".

<span id="an_18:15">18:15</span> Atëherë mbreti i tha: "Sa herë duhet të
përgjërohem që të më thuash vetëm të vërtetën në emër të Zotit?".

<span id="an_18:16">18:16</span> Mikajahu u përgjigj: "E pashë tërë
Izraelin të shpërndarë në malet, ashtu si dhentë që janë pa bari; dhe
Zoti tha: "Ata nuk kanë më zot; le të kthehet secili në paqe në shtëpinë
e vet"".

<span id="an_18:17">18:17</span> Mbreti i Izraelit i tha Jozafatit: "A
nuk të kisha thënë se lidhur me mua ai nuk do të profetizonte asgjë të
mirë, por vetëm të keqen?".

<span id="an_18:18">18:18</span> Atëherë Mikajahu i tha: "Prandaj dëgjo
fjalën e Zotit. Unë e kam parë Zotin të ulur mbi fronin e tij, ndërsa
tërë ushtria qiellore rrinte në të djathtë dhe në të majtë të tij.

<span id="an_18:19">18:19</span> Zoti tha: "Kush do ta mashtrojë
Ashabin, mbretin e Izraelit, që ai të dalë dhe të vdesë në Ramoth të
Galaadit?"". Dikush u përgjigj në një mënyrë, dikush në mënyrë tjetër.

<span id="an_18:20">18:20</span> Atëherë doli përpara një frymë që u
paraqit para Zotit dhe tha: "Unë do t'ia mbush mendjen". Zoti i tha: "Në
çfarë mënyre?".

<span id="an_18:21">18:21</span> Ai u përgjigj: "Unë do të dal dhe do të
jem një frymë i gënjeshtrës në gojën e të gjithë profetëve të tij". Zoti
i tha: "Me siguri do t'arrish ta bësh për vete, shko dhe vepro kështu".

<span id="an_18:22">18:22</span> Prandaj ja, Zoti ka vënë një frymë
gënjeshtre në gojën e këtyre profetëve të tu, por Zoti shpall fatkeqësi
kundër teje".

<span id="an_18:23">18:23</span> Atëherë Sedekia, bir i Kenaanahut, u
afrua dhe goditi me një shpullë Mikajahun, dhe tha: "Nga kaloi Fryma e
Zotit kur doli nga unë që të flasë me ty?".

<span id="an_18:24">18:24</span> Mikajahu u përgjigj: "Ja, do ta shohësh
ditën në të cilën do të shkosh në një dhomë të brendshme për t'u
fshehur!".

<span id="an_18:25">18:25</span> Atëherë mbreti i Izraelit tha: "Merreni
Mikajahun dhe çojeni tek Amoni, qeveritar i qytetit, dhe tek Joasi, bir
i mbretit,

<span id="an_18:26">18:26</span> dhe u thoni atyre: Kështu thotë mbreti:
"Futeni këtë në burg dhe ushqejeni me bukë dhe me ujë hidhërimi, deri sa
unë të kthehem shëndoshë e mirë"".

<span id="an_18:27">18:27</span> Mikajahu tha: "Në rast se ti kthehesh
me të vërtetë shëndoshë e mirë, kjo do të thotë që Zoti nuk ka folur
nëpërmjet meje". Dhe shtoi: "Dëgjoni, o ju popuj të gjithë!".

<span id="an_18:28">18:28</span> Mbreti i Izraelit dhe Jozafati, mbret i
Judës, dolën, pra, kundër Ramothit nga Galaadi.

<span id="an_18:29">18:29</span> Mbreti i Izraelit i tha Jozafatit: "Unë
do të vishem ndryshe dhe pastaj do të shkoj të luftoj, por ti vish
rrobat e tua mbretërore". Kështu mbreti i Izraelit ndërroi rrobat dhe
shkuan të luftojnë.

<span id="an_18:30">18:30</span> Mbreti i Sirisë kishte dhënë këtë
urdhër kapitenëve të qerreve të tij duke thënë: "Mos luftoni kundër
askujt, të madh apo të vogël, por vetëm kundër mbretit të Izraelit".

<span id="an_18:31">18:31</span> Kështu, kur kapitenët e qerreve panë
Jozafatin, ata thanë: "Ai është mbreti i Izraelit". Pastaj e rrethuan
për ta sulmuar; por Jozafati lëshoi një britmë dhe Zoti i vajti në
ndihmë; Perëndia i shtyu të largoheshin prej tij.

<span id="an_18:32">18:32</span> Kur kapitenët e qerreve e kuptuan se
nuk ishte mbreti i Izraelit, hoqën dorë nga ndjekja.

<span id="an_18:33">18:33</span> Por një njeri hodhi rastësisht një
shigjetë me harkun e tij dhe e goditi mbretin e Izraelit midis lidhjeve
të parzmores së tij; prandaj mbreti i tha shqytarit të tij: "Kthehu dhe
më ço larg përleshjes, sepse jam plagosur".

<span id="an_18:34">18:34</span> Por beteja ishte aq e ashpër atë ditë
sa që mbreti u detyrua të qëndrojë mbi qerren e tij përballë Sirëve deri
në mbrëmje, dhe kur perëndoi dielli ai vdiq.

<span id="an_19:1">19:1</span> Jozafati, mbret i Judës, u kthye
shëndoshë e mirë në shtëpinë e tij në Jeruzalem.

<span id="an_19:2">19:2</span> Por shikuesi Jehu, bir i Hananit, i doli
përpara dhe i tha mbretit Jozafat: "A duhet të ndihmoje ti një të pafe
dhe të doje ata që urrenin Zotin? Prandaj mëria e Zotit është mbi ty.

<span id="an_19:3">19:3</span> Megjithatë janë gjetur te ti gjëra të
mira, sepse ke hequr nga vendi Asherothët dhe zemra jote është përpjekur
për të kërkuar Perëndinë".

<span id="an_19:4">19:4</span> Kështu Jozafati banoi në Jeruzalem;
pastaj shkoi përsëri midis popullit, nga Beer-Sheba në krahinën malore
të Efraimit, dhe i solli ata përsëri te Zoti, Perëndia i etërve të tij.

<span id="an_19:5">19:5</span> Pastaj ai emëroi gjyqtarë në vend, në të
tëra qytetet e fortifikuara të Judës, qytet pas qyteti,

<span id="an_19:6">19:6</span> dhe u tha gjyqtarëve: "Kini kujdes për
atë që bëni, sepse nuk gjykoni për njeriun por për Zotin, që do të jetë
me ju kur do të administroni drejtësinë.

<span id="an_19:7">19:7</span> Prandaj tani frika e Zotit qoftë mbi ju.
Tregoni kujdes për atë që bëni, sepse tek Zoti, Perëndia ynë, nuk ka
asnjë padrejtësi, as anësi, as pranim dhuratash.

<span id="an_19:8">19:8</span> Edhe në Jeruzalem Jozafati vendosi disa
Levitë priftërinj dhe të parë të shtëpive atërore të Izraelit për
gjykimin e Zotit dhe për grindjet e ndryshme; këta banonin në Jeruzalem.

<span id="an_19:9">19:9</span> I urdhëroi ata duke thënë: "Ju do të
veproni duke pasur frikë nga Zoti, me besnikëri dhe me zemër të pastër.

<span id="an_19:10">19:10</span> Në çdo grindje që do t'ju parashtrohet
para jush nga ana e vëllezërve tuaj që banojnë në qytetet e tyre, qoftë
për gjak të derdhur ose për shkelje të ligjit apo të një urdhërimi,
kundër statuteve ose dekreteve, lajmërojini që të mos bëhen fajtorë
përpara Zotit, dhe zemërimi të mos bjerë mbi ju dhe mbi vëllezërit tuaj.
Veproni kështu dhe nuk do të bëheni fajtorë.

<span id="an_19:11">19:11</span> Dhe ja, prifti më i lartë Amariah do të
caktohet mbi ju për çdo çështje që i përket Zotit, ndërsa Zebadiahu, bir
i Ismaelit, i pari i shtëpisë së Judës, do të jetë për çdo çështje që ka
të bëjë me mbretin; edhe Levitët do të jenë në dispozicionin tuaj si
gjyqtarë. Tregohuni të fortë dhe i hyni punës, dhe Zoti do të jetë me
njeriun e drejtë".

<span id="an_20:1">20:1</span> Mbas këtyreve ngjarjeve ndodhi që bijtë e
Moabit, bijtë e Amonit dhe të tjerë me ta së bashku me Amonitët erdhën
të luftojnë kundër Jozafatit.

<span id="an_20:2">20:2</span> Kështu erdhën disa të informonin
Jozafatin, duke thënë: "Një shumicë e madhe është nisur kundër teje që
përtej detit, nga Siria; ja, tani ata janë në Hatsatson-Thamar" (që
është En-Gedi).

<span id="an_20:3">20:3</span> Atëherë Jozafati u trëmb dhe filloi të
kërkojë Zotin, dhe shpalli një agjërim në gjithë Judën.

<span id="an_20:4">20:4</span> Kështu ata të Judës u mblodhën për të
kërkuar ndihmën e Zotit, dhe nga të gjitha qytetet e Judës vinin për të
kërkuar Zotin.

<span id="an_20:5">20:5</span> Pastaj Jozafati u ngrit më këmbë në mes
të asamblesë së Judës dhe të Jeruzalemit në shtëpinë e Zotit përpara
oborrit të ri

<span id="an_20:6">20:6</span> dhe tha: "O Zot, Perëndia i etërve tanë,
a nuk je ti Perëndia që është në qiell? Po, ti sundon mbi të gjitha
mbretëritë e kombeve, në duart e tua janë forca dhe fuqia dhe nuk ka
njeri që mund të të rezistojë.

<span id="an_20:7">20:7</span> A nuk ke qenë ti, Perëndia ynë, që ke
dëbuar banorët e këtij vendi përpara popullit tënd të Izraelit dhe ia ke
dhënë për gjithnjë pasardhësve të mikut tënd Abraham?

<span id="an_20:8">20:8</span> Ata kanë banuar aty dhe kanë ndërtuar një
shenjtërore për emrin tënd, duke thënë:

<span id="an_20:9">20:9</span> "Në rast se na godet një fatkeqësi,
shpata, gjykimi apo murtaja ose zia e bukës, ne do të paraqitemi përpara
këtij tempulli dhe përpara teje (sepse emri yt është në këtë tempull),
do të të klithim ty nga fatkeqësia jonë, ti do të na dëgjosh dhe do të
na vish në ndihmë".

<span id="an_20:10">20:10</span> Dhe ja, tani bijtë e Amonit, të Moabit
dhe ata të malit Seir, në territorin e të cilëve nuk e lejove Izraelin
të hynte kur ata po dilnin nga Egjipti (prandaj ata qëndruan larg tyre
dhe nuk i shkatërruan),

<span id="an_20:11">20:11</span> dhe ja, tani ata na shpërblejnë, duke
ardhur të na dëbojnë nga trashëgimia jote që na ke dhënë në zotërim.

<span id="an_20:12">20:12</span> O Perëndia ynë, a nuk do t'i dënosh
ata? Sepse ne jemi pa forcë përpara kësaj shumice të madhe që vjen
kundër nesh; nuk dimë çfarë të bëjmë, por sytë tona janë drejtuar te
ti".

<span id="an_20:13">20:13</span> Tani tërë burrat e Judës, me fëmijët,
bashkëshortet dhe bijtë e tyre, rrinin më këmbë përpara Zotit.

<span id="an_20:14">20:14</span> Atëherë në mes të asamblesë Fryma e
Zotit përfshiu Jahazielin, birin e Zakarias, bir i Benajahut, bir i
Jejelit, bir i Mataniahut, një Levit nga bijtë e Asafit.

<span id="an_20:15">20:15</span> Dhe ky tha: "Dëgjoni, ju të gjithë nga
Juda, ju banorë të Jeruzalemit dhe ti, o mbret Jozafat! Kështu ju thotë
Zoti: "Mos kini frikë, mos u tronditni për shkak të kësaj shumice të
madhe, sepse beteja nuk është juaja, por e Perëndisë.

<span id="an_20:16">20:16</span> Nesër hidhuni kundër tyre; ja, ata do
të ngjiten nëpër të përpjetën e Tsitsit, dhe ju do t'i gjeni në skajin e
luginës përballë shkretëtirës së Jeruelit.

<span id="an_20:17">20:17</span> Nuk do të jeni ju që do të luftoni në
këtë betejë; zini pozicion, qëndroni pa lëvizur dhe do të shihni lirimin
e Zotit, që është me ju. O Judë, o Jeruzalem, mos kini frikë dhe mos u
tronditni; nesër do të dilni kundër tyre, sepse Zoti është me ju"".

<span id="an_20:18">20:18</span> Atëherë Jozafati uli për tokë fytyrën e
tij, dhe tërë Juda dhe banorët e Jeruzalemit ranë përmbys përpara Zotit
dhe e adhuruan.

<span id="an_20:19">20:19</span> Pastaj Levitët, bijtë e Kehathitëve dhe
të Korahitëve, u ngritën për të lëvduar me zë të lartë Zotin, Perëndinë
e Izraelit.

<span id="an_20:20">20:20</span> Mëngjesin vijues u çuan shpejt dhe u
nisën për në shkretëtirën e Tekoas; ndërsa po viheshin për rrugë,
Jozafati, duke qëndruar në këmbë, tha: "Dëgjomëni, o Judë, dhe ju banorë
të Jeruzalemit! Besoni

<span id="an_20:21">20:21</span> Pastaj, pasi u këshillua me popullin,
caktoi ata që duhet t'i këndonin Zotit dhe duhet ta lëvdonin për
shkëlqimin e shenjtërisë së tij, ndërsa ecnin përpara ushtrisë dhe
thonin: "Kremtoni Zotin, sepse mirësia e tij zgjat përjetë".

<span id="an_20:22">20:22</span> Kur ata filluan të këndojnë dhe të
lëvdojnë, Zoti ngriti një pritë kundër bijve të Amonit dhe të Moabit dhe
atyre të malit të Seirit që kishin ardhur kundër Judës, dhe mbetën të
mundur.

<span id="an_20:23">20:23</span> Bijtë e Amonit dhe të Moabit u ngritën
kundër banorëve të malit të Seirit për të realizuar shfarosjen dhe
shkatërrimin e tyre; mbasi kryen shfarosjen e banorëve të Seirit,
ndihmuan njeri-tjetrin për të shkatërruar veten e tyre.

<span id="an_20:24">20:24</span> Kështu kur ata të Judës arritën në
lartësinë prej nga mund të kqyrej shkretëtira, u kthyen nga turma, dhe
ja, nuk kishte veçse kufoma të shtrira për tokë, asnjë nuk kishte
shpëtuar.

<span id="an_20:25">20:25</span> Atëherë Jozafati dhe njerëzit e tij
shkuan për të marrë plaçkën e luftës; midis tyre gjetën një sasi të
madhe pasurish mbi kufomat e tyre dhe sende me vlerë; morën për vete më
tepër se sa mund t'i mbartnin; iu deshën tri ditë për të marrë plaçkën,
aq e shumtë ishte ajo.

<span id="an_20:26">20:26</span> Ditën e katërt u mblodhën në Luginën e
Bekimit, ku bekuan Zotin; prandaj ky vend quhet Lugina e Bekimit edhe
sot.

<span id="an_20:27">20:27</span> Pastaj tërë njerëzit e Judës dhe të
Jeruzalemit, me Jozafatin në krye, u nisën me gëzim për t'u kthyer në
Jeruzalem, sepse Zoti u kishte dhënë shkas të gëzohen mbi armiqtë e
tyre.

<span id="an_20:28">20:28</span> Kështu hynë në Jeruzalem me harpa, me
qeste dhe me bori dhe u drejtuan nga shtëpia e Zotit.

<span id="an_20:29">20:29</span> Tmerri i Zotit ra mbi të gjitha
mbretëritë e vendeve të tjera, kur mësuan që Zoti kishte luftuar kundër
armiqve të Izraelit.

<span id="an_20:30">20:30</span> Mbretëria e Jozafatit qe e qetë;
Perëndia i tij i dha paqe rreth e qark.

<span id="an_20:31">20:31</span> Kështu Jozafati mbretëroi mbi Judë. Ai
ishte tridhjetë e pesë vjeç kur filloi të mbretërojë, dhe mbretëroi
njëzet e pesë vjet në Jeruzalem; e ëma quhej Azubah dhe ishte bija e
Shihlit.

<span id="an_20:32">20:32</span> Ai ndoqi kudo rrugët e atit të tij,
Asa, dhe nuk u largua prej tyre, duke bërë atë që ishtë e drejtë në sytë
e Zotit.

<span id="an_20:33">20:33</span> Megjithatë vendet e larta nuk u hoqën,
sepse populli nuk e kishte akoma zemrën të kthyer në mënyrë të
qëndrueshme nga Perëndia i etërve të tyre.

<span id="an_20:34">20:34</span> Pjesa tjetër e bëmave të Jozafatit, nga
e para deri në atë të fundit, janë të shkruara në analet e Jehut, birit
të Hananit, që përfshihen në librin e mbretërve të Izraelit.

<span id="an_20:35">20:35</span> Pas kësaj Jozafati, mbret i Judës, u
lidh me Ashaziahun, mbretin e Izraelit, që vepronte me paudhësi;

<span id="an_20:36">20:36</span> ai u lidh me të për të ndërtuar anije
që të shkonin në Tarshish; i pajisën anijet në Etsion-Geber.

<span id="an_20:37">20:37</span> Atëherë Eliezeri, bir i Dodavahut nga
Mareshah, profetizoi kundër Jozafatit, duke thënë: "Nga që je bashkuar
me Ashaziahun, Zoti ka shkatërruar veprat e tua". Kështu anijet u
shkatërruan dhe nuk arritën dot në Tarshish.

<span id="an_21:1">21:1</span> Pastaj Jozafati pushoi bashkë me etërit e
tij dhe e varrosën me ta në qytetin e Davidit. Në vendin e tij mbretëroi
i biri, Jehorami.

<span id="an_21:2">21:2</span> Ai kishte vëllezër, bij të Jozafatit:
Azariahun, Jehielin, Zakarian, Azariahun, Mikaelin dhe Shefatiahun; tërë
këta ishin bij të Jozafatit, mbretit të Izraelit.

<span id="an_21:3">21:3</span> I ati u bëri atyre dhurata të mëdha prej
argjendi, ari dhe sende të çmueshme, bashkë me qytete të fortifikuara në
Judë, por ia dha mbretërinë Jehoramit, sepse ishte i parëlinduri.

<span id="an_21:4">21:4</span> Por kur Jehorami shtiu në dorë mbretërinë
e atit të tij dhe u përforcua, vrau me shpatë tërë vëllezërit e tij dhe
disa krerë të Izraelit.

<span id="an_21:5">21:5</span> Jehorami ishte tridhjetë e dy vjeç kur
filloi të mbretërojë, dhe mbretëroi tetë vjet në Jeruzalem.

<span id="an_21:6">21:6</span> Ai ndoqi rrugën e mbretërve të Izraelit
ashtu si kishte bërë shtëpia e Ashabit, sepse gruaja e tij ishte një
bijë e Ashabit, dhe bëri atë që është e keqe në sytë e Zotit.

<span id="an_21:7">21:7</span> Megjithatë Zoti nuk deshi ta shkatërrojë
shtëpinë e Davidit, për shkak të besëlidhjes që kishte bërë me Davidin
dhe sepse i kishte premtuar t'i jepte atij dhe bijve të tij një llambë
përgjithmonë.

<span id="an_21:8">21:8</span> Gjatë ditëve të mbretërisë së tij, Edomi
ngriti krye kundër pushtetit të Judës dhe zgjodhi një mbret.

<span id="an_21:9">21:9</span> Atëherë Jehorami u nis me komandantët e
tij dhe me të gjitha qerret e tij; u ngrit, pra, natën dhe i mundi
Edomitët, që e kishin rrethuar atë dhe komandantët e qerreve të tij.

<span id="an_21:10">21:10</span> Kështu Edomi nuk iu nënshtrua pushtetit
të Judës deri ditën e sotme. Në atë kohë edhe Libnahu ngriti krye kundër
pushtetit të tij, sepse Jehorami kishte braktisur Zotin, Perëndinë e
etërve të tij.

<span id="an_21:11">21:11</span> Edhe Jehorami ndërtoi vende të larta në
malet e Judës, i shtyu banorët e Jeruzalemit në rrugën e kurvërimit dhe
largoi Judën.

<span id="an_21:12">21:12</span> Atëherë i erdhi një shkrim nga profeti
Elia, në të cilën thuhej: "Kështu i thotë Zoti, Perëndia i Davditi, atit
tënd: "Meqë nuk ke ndjekur rrugët e Jozafatit, atit tënd, dhe rrugët e
Asas, mbretit të Judës,

<span id="an_21:13">21:13</span> por ke ndjekur rrugët e mbretërve të
Izraelit dhe ke shtyrë në rrugën e kurvërimit Judën dhe banorët e
Jeruzalemit, ashtu si ka vepruar shtëpia e Ashabit, dhe ke vrarë
vëllezërit e tu, vetë familjen e atit tënd, që ishin më të mirë se ti,

<span id="an_21:14">21:14</span> ja, Zoti do të godasë me një fatkeqësi
të madhe popullin tënd, fëmijët e tu, bashkëshortet e tua dhe gjithçka
që ti zotëron;

<span id="an_21:15">21:15</span> ti vetë do të goditesh nga sëmundje
shumë të rënda, nga një sëmundje e zorrëve që do të të nxjerrë çdo ditë
pak e nga pak zorrët"".

<span id="an_21:16">21:16</span> Përveç kësaj Zoti zgjoi kundër
Jehoramit frymën e Filistejve dhe të Arabëve, që banojnë pranë
Etiopasve;

<span id="an_21:17">21:17</span> dhe këta dolën kundër Judës, e pushtuan
dhe morën me vete tërë pasuritë që gjetën në pallatin mbretëror, duke
përfshirë bijtë dhe gratë e tij; kështu nuk i mbeti asnjë bir përveç
Jehoahazit, më i vogli prej bijve të tij.

<span id="an_21:18">21:18</span> Mbas tërë kësaj Zoti e goditi në zorrët
me një sëmundje të pashërueshme.

<span id="an_21:19">21:19</span> Kështu, me kalimin e kohës, në fund të
vitit të dytë, nga shkaku i sëmundjes, zorrët i dolën jashtë dhe vdiq
duke hequr mundime të tmerrshme. Populli i tij nuk dogji parfume për
nder të tij, ashtu si kishte bërë për etërit e tij.

<span id="an_21:20">21:20</span> Ai ishte tridhjetë e dy vjeç kur filloi
të mbretërojë, dhe mbretëroi tetë vjet në Jeruzalem. Iku pa lënë
keqardhje; e varrosën në qytetin e Davidit, por jo në varret e
mbretërve.

<span id="an_22:1">22:1</span> Banorët e Jezrualemit shpallën mbret
birin e tij më të vogël Ashaziahun, në vend të tij, sepse tërë bijtë më
të mëdhenj ishin vrarë nga banda që kishte hyrë në kamp bashkë me
Arabët. Kështu mbretëroi Ashaziahu, bir i Jehoramit, mbret i Judës.

<span id="an_22:2">22:2</span> Ashaziahu ishte dyzet e dy vjeç kur
filloi të mbretërojë, dhe mbretëroi një vit në Jeruzalem. E ëma quhej
Athaliah; ishte bij e Omrit.

<span id="an_22:3">22:3</span> Edhe ai ndoqi rrugët e ndjekura nga
shtëpia e Ashabit, sepse e ëma e këshillonte të vepronte në mënyrë të
paudhë.

<span id="an_22:4">22:4</span> Prandaj ai bëri atë që është e keqe në
sytë e Zotit, ashtu si vepronin ata të shtëpisë së Ashabit, sepse mbas
vdekjes së atit të tij këta qenë, për shkatërrimin e tij, këshilltarët e
tij.

<span id="an_22:5">22:5</span> Duke ndjekur këshillën e tyre, ai shkoi
me Jehoramin, birin e Ashabit, mbretit të Izraelit të luftojë kundër
Hazaelit, mbretit të Sirisë, në Ramoth të Galaadit; dhe Sirët e plagosën
Jehoramin.

<span id="an_22:6">22:6</span> Kështu ai u kthye në Jezreel për të
mjekuar plagët që kishte marrë në Ramah, duke luftuar kundër Hazaelit,
mbretit të Sirisë. Ashaziahu, bir i Jehoramit, mbret i Judës, zbriti për
të parë Jehoramin, birin e Ashabit, në Jezreel, sepse ky ishte i sëmurë.

<span id="an_22:7">22:7</span> Vizita që i bëri Ashaziahu Jehoramit
ishte vendosur nga Perëndia për shkatërrimin e tij. Kur arriti në të
vërtetë, ai doli me Jehoramin kundër Jehut, birit të Nimshit, që Zoti
kishte vajosur për të shfarosur shtëpinë e Ashabit.

<span id="an_22:8">22:8</span> Ndodhi që, ndërsa Jehu vendoste drejtësi
në shtëpinë e Ashabit, u takua me krerët e Judës dhe me bijtë e
vëllezërve të Ashaziahut që ishin në shërbim të Ashaziahut dhe i vrau.

<span id="an_22:9">22:9</span> Urdhëroi gjithashtu ta kërkojnë
Ashaziahun dhe e kapën (ai ishte fshehur në Samari); e çuan pastaj tek
Jehu që e vrau. Pastaj e varrosën, sepse thonin: "Éshtë bir i Jozafatit,
që e kërkonte Zotin me gjithë zemër". Kështu në shtëpinë e Ashaziahut
nuk mbeti më njeri në gjendje të mbretërojë.

<span id="an_22:10">22:10</span> Kur Athaliah, nëna e Ashaziahut, pa që
i biri kishte vdekur, u ngrit dhe vrau tërë pasardhësit mbretërorë të
shtëpisë së Judës.

<span id="an_22:11">22:11</span> Por Jehoshabeath, bija e mbretit mori
Joasin, birin e Ashaziahut, e mori tinëz midis bijve të mbretit që ishin
vrarë dhe e vendosi bashkë me tajën në dhomën e saj. Kështu
Jehoshabeath, bija e mbretit Jehoram, bashkëshortja e priftit Jehojada
(ishte motra e Ashaziahut), e fshehu nga Athialiahu që nuk e vrau.

<span id="an_22:12">22:12</span> Kështu mbeti i fshehur me ta në
shtëpinë e Perëndisë gjashtë vjet, ndërsa Athaliah mbretëronte mbi
vendin.

<span id="an_23:1">23:1</span> Vitin e shtatë Jehojada mori kurajo, mori
komandantët e qindëshëve, domethënë Azariahun, birin e Jerohamit,
Ismaelin, birin e Jehohanamit, Azariahun, birin e Obedit, Maasejahun,
birin e Adajahut dhe

<span id="an_23:2">23:2</span> Pastaj ata përshkuan Judën, mblodhën
Levitët nga të gjitha qytetet e Judës dhe të parët e shtëpive atërore të
Izraelit dhe erdhën në Jeruzalem.

<span id="an_23:3">23:3</span> Kështu tërë asambleja lidhi një aleancë
me mbretin në shtëpinë e Perëndisë. Pastaj Jehojada u tha atyre: "Ja,
biri i mbretit do të mbretërojë, si ka thënë Zoti për bijtë e Davidit.

<span id="an_23:4">23:4</span> Ja çfarë do të bëni ju: një e treta nga
ju, priftërinj dhe Levitë, që marrin shërbimin ditën e shtunë, do të
caktohen në portat e tempullit;

<span id="an_23:5">23:5</span> një e treta tjetër do të rrijë në
pallatin e mbretit, dhe e treta tjetër në portën e themelimit, ndërsa
tërë populli do të rrijë në oborrin e shtëpisë të Zotit.

<span id="an_23:6">23:6</span> Por askush nuk do të hyjë në shtëpinë e
Zotit, përveç priftërinjve dhe Levitëve të shërbimit; këta mund të hyjnë
sepse janë të shenjtëruar; por tërë populli do t'i përmbahet urdhrit të
Zotit.

<span id="an_23:7">23:7</span> Levitët do ta rrethojnë mbretin nga çdo
anë, secili me armën e tij në dorë; kushdo që hyn në tempull do të
vritet; ju përkundrazi do të qëndroni me mbretin, kur të hyjë dhe të
dalë".

<span id="an_23:8">23:8</span> Levitët dhe tërë Juda bënë pikërisht
ashtu si kishte urdhëruar prifti Jehojada; secili mori njerëzit e tij,
ata e merrnin shërbimin të shtunën dhe ata që e linin shërbimin të
shtunën, sepse prifti Jehojada nuk kishte liruar nga puna klasat që
dilnin.

<span id="an_23:9">23:9</span> Prifti Jehojada u dha komandantëve të
qindëshëve ushtat dhe mburojat e vogla e të mëdha që qenë të mbretit
David dhe që ndodheshin në shtëpinë e Perëndisë.

<span id="an_23:10">23:10</span> Pastaj vendosi tërë popullin, secili me
armën e tij në dorë, nga krahu i djathtë deri në krahun e majtë të
tempullit; gjatë altarit dhe pranë tempullit, rrotull mbretit.

<span id="an_23:11">23:11</span> Atëherë nxorën birin e mbretit, i vunë
mbi kokë kurorën, i dorëzuan ligjin dhe e shpallën mbret; pastaj
Jehojada dhe bijtë e tij e vajosën dhe thirrën: "Rroftë mbreti!".

<span id="an_23:12">23:12</span> Kur Athaliah dëgjoi zhurmën e popullit
që vinte duke brohoritur për mbretin, ajo shkoi drejt popullit, në
drejtim të shtëpisë të Zotit.

<span id="an_23:13">23:13</span> Shikoi, dhe ja, mbreti qëndronte më
këmbë në podiumin e tij në hyrje, kapitenët dhe borizanët ishin pranë
mbretit, tërë populli i vendit ishte i gëzuar dhe u binte borive dhe
këngëtarët me veglat e tyre musikore udhëhiqnin lavdërimin. Atëherë
Athaliah grisi rrobat e saj dhe bërtiti: "Tradhëti, tradhëti!".

<span id="an_23:14">23:14</span> Por prifti Jehojada nxori komandantët e
qindëshëve që komandonin ushtrinë dhe u tha: "Nxirreni nga rreshtat dhe
kushdo që i shkon pas të vritet me shpatë!". Prifti në të vërtetë kishte
thënë: "Mos lejoni që të vritet në shtëpinë e Zotit".

<span id="an_23:15">23:15</span> Kështu e mbërthyen dhe, sa arriti në
shtëpinë e mbretit nëpër rrugën e portës së kuajve, aty e vranë.

<span id="an_23:16">23:16</span> Pastaj Jehojada bëri një besëlidhje
ndërmjet vetes, tërë popullit dhe mbretit, me qëllim që Izraeli të ishte
populli i Zotit.

<span id="an_23:17">23:17</span> Atëherë tërë populli shkoi në tempullin
e Baalit dhe e shkatërroi: copëtoi plotësisht altarët e tij dhe
shëmbëlltyrat dhe vrau përpara altarëve Matanin, priftin e Baalit.

<span id="an_23:18">23:18</span> Pastaj Jehojada ua besoi mbikqyrjen e
shtëpisë të Zotit priftërinjve levitë, që Davidi kishte vendosur në
shtëpinë e Zotit për t'i ofruar olokauste Zotit siç është shkruar në
ligjin e Moisiut, me gëzim dhe këngë, ashtu si kishte urdhëruar Davidi.

<span id="an_23:19">23:19</span> Vendosi gjithashtu derëtarë në portat e
shtëpisë të Zotit, me qëllim që të mos hynte askush që të ishte në një
farë mënyre i papastër.

<span id="an_23:20">23:20</span> Mori pastaj komandantët e qindësheve,
parinë, ata që kishin autoritet mbi popullin dhe tërë popullin e vendit
dhe bëri që mbreti të zbresë nga shtëpia e Zotit; duke kaluar pastaj nga
porta e sipërme, arritën në pallatin mbretëror dhe e ulën mbretin mbi
fronin mbretëror.

<span id="an_23:21">23:21</span> Kështu tërë populli i vendit ishte në
festë dhe qyteti mbeti i qetë, kur Athaliah u vra me shpatë.

<span id="an_24:1">24:1</span> Joasi ishte shtatë vjeç kur filloi të
mbretërojë, dhe mbretëroi dyzet vjet në Jeruzalem. E ëma quhej Tsibiah
dhe ishte nga Beer-Sheba.

<span id="an_24:2">24:2</span> Joasi bëri atë që është e drejtë në sytë
e Zotit gjatë gjithë kohës që jetoi prifti Jehojada.

<span id="an_24:3">24:3</span> Jehojada i zgjodhi për të dy bashkëshorte
dhe Joasit i lindën djem dhe vajza.

<span id="an_24:4">24:4</span> Mbas kësaj e shtyu zemra Joasin të ndreqë
shtëpinë e Zotit.

<span id="an_24:5">24:5</span> Prandaj mblodhi priftërinjtë dhe Levitët
dhe u tha atyre: "Shkoni në qytetet e Judës dhe mblidhni vit për vit nga
gjithë Izraeli paratë që nevojiten për të restauruar shtëpinë e
Perëndisë tuaj; përpiquni ta kryeni shpejt këtë punë". Por Levitët nuk
treguan asnjë nxitim.

<span id="an_24:6">24:6</span> Atëherë mbreti thirri kryepriftin
Jehojada dhe i tha: "Pse nuk u kërkove Levitëve që të sillnin nga Juda
dhe nga Jeruzalemi taksën e caktuar nga Moisiu, shërbëtor i Zotit, dhe
nga asambleja e Izraelit për çadrën e dëshmisë?".

<span id="an_24:7">24:7</span> Në të vërtetë bijtë e Athaliahës, të
kësaj gruaje të keqe, kishin plaçkitur shtëpinë e Perëndisë dhe kishin
përdorur madje gjithë gjërat e shenjtëruara të shtëpisë të Zotit për
Baalët.

<span id="an_24:8">24:8</span> Me urdhër të mbretit bënë një arkë dhe e
vunë jashtë, te porta e shtëpisë të Zotit.

<span id="an_24:9">24:9</span> Pastaj bënë një shpallje në Judë dhe në
Jeruzalem, me qëllim që t'i çohej Zotit taksa që Moisiu, shërbëtori i
Perëndisë, i kishte vënë Izraelit në shkretëtirë.

<span id="an_24:10">24:10</span> Tërë krerët dhe tërë populli u gëzuan
dhe sollën paratë, duke i hedhur në arkë deri sa e mbushën.

<span id="an_24:11">24:11</span> Kur arka çohej nga Levitët tek
inspektori i mbretit, sepse shihnin se kishte në të shumë para,
sekretari i mbretit dhe i ngarkuari nga kryeprifti vinin për të zbrazur
arkën; pastaj e merrnin dhe e çonin përsëri në vendin e saj. Kështu
vepronin çdo ditë; në këtë mënyrë grumbullonin një sasi të madhe parash.

<span id="an_24:12">24:12</span> Pastaj mbreti dhe Jehojada ua jepnin
këto atyre që bënin shërbimin në shtëpinë e Zotit; dhe ata paguanin
gurgdhëndësit dhe marangozët për të restauruar shtëpinë e Zotit, si edhe
punëtorët e hekurit dhe të bronzit që merreshin me shtëpinë e Zotit.

<span id="an_24:13">24:13</span> Kështu punëtorët i kryen me kujdes
punimet dhe me anë të tyre ndreqjet shkuan mbarë; ata e kthyen përsëri
shtëpinë e Perëndisë në gjendejn e saj origjinale dhe e përforcuan atë.

<span id="an_24:14">24:14</span> Kur kishin mbaruar, paratë që mbetën i
çuan para mbretit dhe Jehojadës dhe me to bënë orendi për shtëpinë e
Zotit, orendi për shërbimin dhe për olokaustet, kupa dhe vegla të tjera
prej ari ose argjendi. Deri sa jetoi Jehojada, u ofruan vazhdimisht
olokauste në shtëpinë e Zotit.

<span id="an_24:15">24:15</span> Por Jehojada, tanimë i plakur dhe i
ngopur me ditë, vdiq; ai ishte njëqind e tridhjetë vjeç kur vdiq;

<span id="an_24:16">24:16</span> e varrosën në qytetin e Davidit bashkë
me mbretërit, sepse kishte bërë të mira në Izrael, ndaj Perëndisë dhe
ndaj shtëpisë së tij.

<span id="an_24:17">24:17</span> Mbas vdekjes së Jehojadës, krerët e
Judës shkuan dhe ranë përmbys përpara mbretit; dhe mbreti i dëgjoi.

<span id="an_24:18">24:18</span> Pastaj ata braktisën shtëpinë e Zotit,
Perëndisë të etërve të tyre, dhe u shërbyen Asherimëve dhe idhujve; për
shkak të këtij mëkati, zemërimi i Perëndisë ra mbi Judën dhe mbi
Jeruzalemin.

<span id="an_24:19">24:19</span> Zoti u dërgoi atyre profetë për t'i
bërë të kthehen tek ai; këta dëshmuan kundër tyre, por ata nuk deshën
t'i dëgjojnë.

<span id="an_24:20">24:20</span> Atëherë Fryma e Perëndisë erdhi mbi
Zakarian, birin e priftit Jehojada, që u ngrit përpara popullit dhe tha:
"Kështu thotë Perëndia: Pse shkelni urdhërimet e Zotit dhe nuk keni
mbarësi? Mëqe e keni braktisur Zotin edhe ai do t'ju braktisë".

<span id="an_24:21">24:21</span> Por ata komplotuan kundër tij dhe me
urdhër të mbretit, e vranë me gurë në oborrin e shtëpisë të Zotit.

<span id="an_24:22">24:22</span> Kështu mbreti Joas nuk e kujtoi
mirësinë që Jehojada, ati i Zakarias, kishte treguar ndaj tij dhe ia
vrau të birin, i cili duke vdekur tha: "Zoti e shikoftë dhe të kërkoftë
llogari!.

<span id="an_24:23">24:23</span> Kështu ndodhi që, në fillim të vitit të
ri, ushtria e Sirëve doli kundër Joasit. Ata erdhën në Judë dhe në
Jeruzalem dhe shfarosën nga populli tërë krerët e tij, dhe tërë plaçkën
ia çuan mbretit të Damaskut.

<span id="an_24:24">24:24</span> Megjithëse ushtria e Sirëve kishte
ardhur me pak veta, Zoti u dha në dorë një ushtri shumë të madhe, sepse
kishin braktisur Zotin, Perëndinë e etërve të tyre. Kështu ata e gjykuan
Joasin.

<span id="an_24:25">24:25</span> Kur Sirët u tërhoqën nga ai (sepse e
kishin lënë shumë të sëmurë), shërbëtorët e tij kurdisën një komplot
kundër tij, për shkak të vrasjes së bijve të priftit Jehojada, dhe e
vranë në shtratin e tij. Kështu ai vdiq dhe e varrosën në qytetin e
Davidit, por jo në varrezat e mbretërve.

<span id="an_24:26">24:26</span> aaa add Këta janë ata që komplotuan
kundër tij: Zabadi, bir i Shimeathit, Amonitja, dhe Jehozbadi, bir i
Shimrithit, Moabitja.

<span id="an_24:27">24:27</span> aaa add Përsa u përket bijve të tij,
profecitë e shumta të thëna kundër tij dhe meremetimi i shtëpisë së
Perëndisë, ja, këto gjëra janë shkruar në historinë e librit të
mbretërve. Në vend të tij mbretëroi i biri, Amatsiahu.

<span id="an_25:1">25:1</span> Amatsiahu ishte njëzet e pesë vjeç kur
filloi të mbretërojë, dhe mbretëroi njëzet e nëntë vjet në Jeruzalem. E
ëma quhej Jehoadan dhe ishte nga Jeruzalemi.

<span id="an_25:2">25:2</span> Ai bëri atë që është e drejtë në sytë e
Zotit, por jo me gjithë zemër.

<span id="an_25:3">25:3</span> Mbasi përforcoi mbretërinë e tij, ai vrau
shërbëtorët e tij që kishin vrarë mbretin, atin e tij.

<span id="an_25:4">25:4</span> Megjithatë ai nuk i vriste bijtë e tyre,
por veproi siç është shkuar në ligj në librin e Moisiut, të cilin Zoti e
urdhëroi duke thënë: "Etërit nuk do të vriten për fajin e bijve të tyre,
dhe as bijtë e tyre nuk do të vriten për fajin e etërve; por secili do
të dënohet me vdekje për mëkatin e vet".

<span id="an_25:5">25:5</span> Përveç kësaj Amatsiahu mblodhi ata të
Judës dhe caktoi mbi ta komandantët e mijëshëve dhe të qindëshëve sipas
shtëpive të tyre atërore, për tërë Judën dhe Beniaminin; pastaj bëri
regjistrimin nga njëzet vjeç e lart dhe doli që ishin treqind mijë burra
të zgjedhur, të aftë për luftë dhe të zotë të përdorin ushtën dhe
mburojën.

<span id="an_25:6">25:6</span> Rekrutoi gjithashtu me para njëqind mijë
burra nga Izraeli, të fortë dhe trima, për njëqind talenta argjendi.

<span id="an_25:7">25:7</span> Por një njeriu i Perëndisë erdhi tek ai
dhe i tha: "O mbret, ushtria e Izraelit të mos vijë me ty, sepse Zoti
nuk është me Izraelin, as me ndonjë nga bijtë e Efraimit!

<span id="an_25:8">25:8</span> Por në rast se dëshiron të shkosh, shko
megjithatë; edhe po të tregohesh trim në betejë, Perëndia do të të bëjë
të biesh para armikut, sepse Perëndia ka pushtet të ndihmojë dhe të të
bëjë që të biesh".

<span id="an_25:9">25:9</span> Amatsiahu i tha atëherë njeriut të
Perëndisë: "Por çdo t'i bëj njëqind talentat që ia dhashë ushtrisë së
Izraelit?". Njeriu i Perëndisë u përgjigj: "Zoti mund të të japë më
tepër se aq".

<span id="an_25:10">25:10</span> Atëherë Amatsiahu e shpërndau ushtrinë
që kishte ardhur tek ai nga Efraimi, me qëllim që të kthehej në shtëpi
të saj; por zemërimi i pjesëtarëve të saj u rrit shumë kundër Judës dhe
ata u kthyen në shtëpi me një zemërim të madh.

<span id="an_25:11">25:11</span> Pastaj Amatsiahu, mbasi mori zemër, u
vu në krye të popullit të tij, shkoi në luginën e Kripës dhe vrau dhjetë
mijë njerëz të Seirit.

<span id="an_25:12">25:12</span> Bijtë e Judës kapën gjallë dhjetë mijë
të tjerë dhe i çuan në majë të shkëmbit, prej ku i hodhën poshtë; dhe të
tërë u bënë copë-copë.

<span id="an_25:13">25:13</span> Por burrat e ushtrisë, që Amatsiahu
kishte shpërndarë që të mos vinin me të për të luftuar, u vërsulën mbi
qytetet e Judës, nga Samaria deri në Beth-Horon, duke vrarë tre mijë
banorë dhe duke marrë një plaçkë të madhe.

<span id="an_25:14">25:14</span> Pas kthimit të tij nga masakra e
Edomitëve, Amatsiahu urdhëroi që t'i sillnin perënditë e bijve të
Seirit, i vendosi si perëndi të tij, ra përmbys përpara tyre dhe u ofroj
temjan.

<span id="an_25:15">25:15</span> Prandaj zemërimi i Zotit u ndez kundër
Amatsiahut dhe i dërgoi një profet për t'i thënë: "Pse kërkove perënditë
e këtij populli, që nuk kanë qenë të zotë të çlirojnë popullin e tyre
nga dora jote?".

<span id="an_25:16">25:16</span> Ndërsa vazhdonte të fliste akoma me të,
mbreti i tha: "A të kemi bërë vallë këshilltar të mbretit? Pusho! Pse
kërkon të vritesh?". Atëherë profeti nuk foli më, por tha: "Unë e di që
Perëndia ka vendosur të të shkatërrojë, sepse ke bërë këtë dhe nuk more
parasysh këshillën time".

<span id="an_25:17">25:17</span> Atëherë Amatsiahu, mbret i Judës, pasi
u këshillua, dërgoi t'i thotë Joasit, birit të Jehoahazit, birit të
Jehut, mbret i Izraelit: "Eja të ballafaqohemi njeri me tjetrin në
betejë".

<span id="an_25:18">25:18</span> Por Joasi, mbret i Izraelit, dërgoi t'i
thotë Amatsiahut, mbretit të Judës: "Gjembi i Libanit i çoi fjalë kedrit
të Libanit: "Jepi vajzën tënde për grua birit tim". Por një kafshë e
egër e Libanit kaloi andej dhe e shkeli gjembin.

<span id="an_25:19">25:19</span> Ti ke thënë: "Ja, unë kam mundur
Edomin", dhe zemra jote të ka bërë krenar aq sa të mburresh. Rri në
shtëpinë tënde. Pse kërkon të shkaktosh fatkeqësi, duke shkatërruar
veten tënde dhe Judën bashkë me ty?".

<span id="an_25:20">25:20</span> Por Amatsiahu nuk e dëgjoi; kjo gjë
vinte në të vërtetë nga Perëndia, me qëllim që të jepeshin në dorën e
armikut, sepse kishin kërkuar perënditë e Edomit.

<span id="an_25:21">25:21</span> Kështu Joasi, mbret i Izraelit, doli
kundër Judës; dhe ai dhe Amatsiahu, mbret i Judës, u ndeshën me
njeri-tjetrin në Beth-Shemesh që i përkiste Judës.

<span id="an_25:22">25:22</span> Juda u mund nga Izraeli, dhe secili ia
mbathi në çadrën e vet.

<span id="an_25:23">25:23</span> Joasi, mbret i Izraelit, zuri në
Beth-Shemesh Amatsiahun, mbretin e Judës, birin e Joasit, bir i
Jehoahazit; e çoi në Jeruzalem dhe bëri një të çarë prej katërqind
kubitësh në muret e Jeruzalemit që nga porta Efraimit deri te porta e
Qoshes.

<span id="an_25:24">25:24</span> Mori tërë arin dhe argjendin dhe të
gjitha sendet që gjendeshin në shtëpinë e Perëndisë, që i ishin besuar
Obed-Edomit, thesaret e pallatit mbretëror dhe disa pengje, pastaj u
kthye përsëri në Samari.

<span id="an_25:25">25:25</span> Amatsiahu, bir i Joasit, mbretit të
Judës, jetoi edhe pesëmbëdhjetë vjet mbas vdekjes së Joasit, birit të
Jehoahazit, mbret i Izraelit.

<span id="an_25:26">25:26</span> Pjesa tjetër e bëmave të Amatsiahut,
nga të parat gjer në ato të fundit, a nuk janë të shkruara vallë, në
librin e mbretërve të Judës dhe të Izraelit?

<span id="an_25:27">25:27</span> Mbas largimit të Amatsiahut nga Zoti, u
kurdis kundër tij një komplot në Jeruzalem; ai iku në Lakish, por e
ndoqën deri në Lakish dhe aty e vranë.

<span id="an_25:28">25:28</span> E ngarkuan pastaj mbi kuaj dhe e
varrosën bashkë me etërit e tij në qytetin e Judës.

<span id="an_26:1">26:1</span> Pastaj tërë populli i Judës mori Uziahun,
që ishte atëherë gjashtëmbëdhjetë vjeç dhe e bëri mbret në vend të atit
të tij, Amatsiahut.

<span id="an_26:2">26:2</span> Ai ndërtoi Elathin dhe ia ripushtoi
Judës, mbasi mbretin e pushoi bashkë me etërit e tij.

<span id="an_26:3">26:3</span> Uziahu ishte gjashtëmbëdhjetë vjeç kur
filloi të mbretërojë dhe mbretëroi pesëdhjetë e dy vjet në Jeruzalem. E
ëma quhej Jekoliah dhe ishte nga Jeruzalemi.

<span id="an_26:4">26:4</span> Ai bëri atë që është e drejtë në sytë e
Zotit, pikërisht ashtu si kishte bërë Amatsiahu, i ati.

<span id="an_26:5">26:5</span> Ai kërkoi Perëndinë gjatë jetës së
Zakarias, që kuptonte vizionet e Perëndisë; dhe për deri sa kërkoi
Zotin, Perëndia e begatoi.

<span id="an_26:6">26:6</span> Ai doli dhe luftoi kundër Filistejve,
rrëzoi muret e Gathit, muret e Jabnehut dhe muret e Ashdodit, dhe
ndërtoi qytete në afërsi të Ashdotit dhe midis Filistejve.

<span id="an_26:7">26:7</span> Perëndia e ndihmoi kundër Filistejve,
kundër Arabëve që banonin në Gur-Baal dhe kundër Meunitëve.

<span id="an_26:8">26:8</span> Amonitët i paguanin Uziahut një haraç;
fama e tij qe përhapur deri në kufijtë e Egjiptit; sepse ishte bërë
shumë i fuqishëm.

<span id="an_26:9">26:9</span> Uziahu ndërtoi gjithashtu kulla në
Jeruzalem në portën e Qoshes, në portën e Luginës dhe mbi Qoshen e
mureve dhe i fortifikoi këto.

<span id="an_26:10">26:10</span> Ai ndërtoi kulla edhe në shkretëtirë
dhe gërmoi shumë puse, sepse kishte një numër të madh bagëtish, si në
pjesën e poshtme të vendit ashtu dhe në fushë; kishte gjithashtu bujqër
dhe vreshtarë në malet dhe në Karmel, sepse e donte tokën.

<span id="an_26:11">26:11</span> Uziahu kishte gjithashtu një ushtri
luftëtarësh që shkonte në luftë në formacion, sipas numrit të
regjistruar nga sekretari Jeijel dhe nga komisari Maasejah nën urdhërat
e Hananiahut, një nga kapitenët e mbretit.

<span id="an_26:12">26:12</span> Numri i përgjithshëm i të parëve të
shtëpive atërore, njerëzve të fortë dhe trima, ishte dy mijë e
gjashtëqind veta.

<span id="an_26:13">26:13</span> Nën komandën e tyre ndodhej një ushtri
prej treqind e shtatë mijë e pesëqind njerëz të aftë të luftojnë me
trimëri të madhe, për të ndihmuar mbretin kundër armikut.

<span id="an_26:14">26:14</span> Uziahu i furnizoi ata, domethënë tërë
ushtrinë, me mburoja, ushta, përkrenare, parzmore, harqe dhe hobe për të
hedhur gurë.

<span id="an_26:15">26:15</span> Në Jeruzalem specialistët i ndërtuan
gjithashtu disa makina të cilat ai i vendosi mbi kullat dhe në qoshet,
për të hedhur shigjeta dhe gurë të mëdhenj. Fama e tij u përhap larg,
sepse u ndihmua në mënyrë të mrekullueshme deri sa u bë i fuqishëm.

<span id="an_26:16">26:16</span> Por, mbasi u bë i fuqishëm, zemra e tij
u bë krenare aq sa u korruptua dhe ai mëkatoi kundër Zotit, duke hyrë në
tempullin e Zotit për të djegur temjan në altarin e temjanit.

<span id="an_26:17">26:17</span> Pas tij hyri prifti Azariah me
tetëdhjetë priftërinj të Zotit, njerëz trima.

<span id="an_26:18">26:18</span> Ata iu kundërvunë mbretit Uziah dhe i
thanë: "Nuk të takon ty, o Uziah, t'i ofrosh temjan Zotit, por
priftërinjve, bijve të Aaronit, që janë shenjtëruar për të ofruar
temjan. Dil nga vendi i shenjtë, sepse ke kryer mëkat! Kjo nuk do të
sjellë asnjë nder nga ana e Zotit Perëndi".

<span id="an_26:19">26:19</span> Atëherë Uziahu, që kishte në dorë një
temjanisë për të ofruar temjanin, u zemërua; por ndërsa po u hakërrohej
priftërinjve, mbi ballin e tij shpërtheu lebra, përpara priftërinjve, në
shtëpinë e Zotit, pranë altarit të temjanit.

<span id="an_26:20">26:20</span> Kryeprifti Azariah dhe tërë
priftërinjtë e tjerë u kthyen ndaj tij, dhe ja, mbi ballin e tij
dukeshin shenjat e lebrës. Kështu e nxorën me të shpejtë dhe ai vetë
nxitoi të dalë sepse Zoti e kishte goditur.

<span id="an_26:21">26:21</span> Mbreti Uziah mbeti lebroz deri ditën e
vdekjes së tij dhe banoi në një shtëpi të izoluar, sepse ishte lebroz
dhe ishte përjashtuar nga shtëpia e Zotit; dhe i biri Jotham ishte
kryeintendenti i pallatit mbretëror dhe administronte drejtësinë e
popullit të vendit.

<span id="an_26:22">26:22</span> Pjesa tjetër e bëmave të Uziahut, nga
të parat deri në të fundit, janë shkruar nga profeti Isaia, bir i
Amotsit.

<span id="an_26:23">26:23</span> Kështu Uziahu pushoi bashkë me etërit e
tij dhe e varrosën bashkë me etërit e tij në fushën e varrimit që u
takonte mbretërve, sepse thuhej: "E ka zënë lebra". Në vend të tij
mbretëroi i biri, Jothami.

<span id="an_27:1">27:1</span> Jothami ishte njëzet e pesë vjeç kur
filloi të mbretërojë dhe mbretëroi gjashtëmbëdhjetë vjet në Jeruzalem. E
ëma quhej Jerushah; ishte bija e Tsadokut.

<span id="an_27:2">27:2</span> Ai bëri atë që është e drejtë në sytë e
Zotit, pikërisht ashtu si kishte vepruar i ati, Uziahu; (megjithëse nuk
hyri në tempullin e Zotit), por populli i tij vazhdonte të korruptohej.

<span id="an_27:3">27:3</span> Ai ndërtoi portën e sipërme të shtëpisë
të Zotit dhe bëri shumë punime në muret e Ofelit.

<span id="an_27:4">27:4</span> Përveç kësaj ndërtoi qytete në krahinën
malore të Judës dhe kala dhe kulla ndër pyje.

<span id="an_27:5">27:5</span> I shpalli gjithashtu luftë mbretit të
bijve të Amonit dhe i mundi ata. Bijtë e Amonit i dhanë atë vit njëqind
talenta argjendi, dhjetë mijë kore gruri dhe dhjetë mijë elbi. Po kjo
sasi iu dorëzua nga bijtë e Amonit vitin e dytë dhe të tretë.

<span id="an_27:6">27:6</span> Kështu Jothami u bë i fuqishëm, sepse
rregulloi ecjen e tij përpara Zotit, Perëndisë të tij.

<span id="an_27:7">27:7</span> Pjesa tjetër e bëmave të Jothamit, tërë
luftërat dhe ndërmarrjet e tij janë shkruar në librin e mbretërve të
Izraelit dhe të Judës.

<span id="an_27:8">27:8</span> Ai ishte njëzet e pesë vjeç kur filloi të
mbretërojë, dhe mbretëroi gjashtëmbëdhjetë vjet në Jeruzalem.

<span id="an_27:9">27:9</span> Pastaj Jothamin pushoi bashkë me etërit e
tij dhe e varrosën në qytetin e Davidit. Në vend të tij mbretëroi i
biri, Ashazi.

<span id="an_28:1">28:1</span> Ashazi ishte njëzet vjeç kur filloi të
mbretërojë, dhe mbretëroi gjashtëmbëdhjetë vjet në Jeruzalem. Ai nuk
bëri atë që është e drejtë në sytë e Zotit, siç kishte bërë Davidi, i
ati;

<span id="an_28:2">28:2</span> por ndoqi rrugët e mbretërve të Izraelit,
madje bëri shëmbëlltyra prej metali të shkrirë për Baalët.

<span id="an_28:3">28:3</span> Ai dogji temjan në luginën e Birit të
Hinomit dhe dogji në zjarr bijtë e tij, duke ndjekur veprimet e
neveritshme të kombeve që Zoti kishte dëbuar përpara bijve të Izraelit;

<span id="an_28:4">28:4</span> përveç kësaj bënte flijime dhe dogji
temjan mbi vendet e larta, mbi kodrat dhe nën çdo pemë të gjelbëruar.

<span id="an_28:5">28:5</span> Prandaj Zoti, Perëndia i tij, ia dha në
dorë mbretit të Sirisë; ky i mundi dhe zuri një numër të madh robërish
që i çuan në Damask. U dha gjithashtu në dorë të mbretit të Izraelit, që
i shkaktoi një humbje të madhe.

<span id="an_28:6">28:6</span> Në të vërtetë Pekahu, bir i Remaliahut,
brenda një dite vrau njëqind e njëzet mijë burra në Judë, tërë trima,
sepse kishin braktisur Zotin, Perëndinë e etërve të tyre.

<span id="an_28:7">28:7</span> Zikri, një trim nga Efraimi, vrau
Maasejahun, birin e mbretit, Azrikam, prefektin e pallatit, dhe
Elkanahun, që zinte vendin e dytë pas mbretit.

<span id="an_28:8">28:8</span> Bijtë e Izraelit çuan robër, midis
vëllezërve të tyre, dyqind mijë gra, bij dhe bija; u morën atyre edhe
një plaçkë të madhe, që e çuan në Samari.

<span id="an_28:9">28:9</span> Por aty ishte një profet i Zotit, që
quhej Obed. Ai doli para ushtrisë që po kthehej në Samari dhe tha: "Ja,
me qenë se Zoti, Perëndia i etërve tuaj, ishte i zemëruar me Judën, ju
dha ata në duart tuaja, por ju i vratë me tërbim, që arriti deri në
qiell.

<span id="an_28:10">28:10</span> Dhe tani doni t'i nënshtroni, si
skllevërit tuaj dhe skllavet tuaja, bijtë dhe bijat e Judës dhe të
Jeruzalemit. Por në realitet a nuk jeni fajtorë ju vetë përpara Zotit,
Perëndisë tuaj?

<span id="an_28:11">28:11</span> Dëgjomëni, pra, dhe kthejini robërit që
keni zënë midis vëllezërve tuaj, sepse përndryshe zemërimi i zjarrtë i
Zotit do të bjerë mbi ju".

<span id="an_28:12">28:12</span> Atëherë disa nga krerët e bijve të
Efraimit, Azariahu, bir i Johananit, Berekiahu, bir i Meshilemothit,
Ezekia, bir i Shalumit, dhe Amasa, bir i Hadlait, u ngritën kundër atyre
që ktheheshin nga lufta,

<span id="an_28:13">28:13</span> dhe u thanë: "Ju nuk do t'i sillni këtu
robërit, sepse mbi ne rëndon tanimë një faj kundër Zotit; ajo që keni
ndër mend të bëni do t'i shtojë edhe më tepër mëkatet dhe fajin tonë,
sepse faji ynë është mjaft i madh dhe një zemërim i zjarrtë i kërcënohet
Izraelit".

<span id="an_28:14">28:14</span> Atëherë ushtarët i lanë robërit dhe
plaçkën përpara komandantëve dhe tërë asamblesë.

<span id="an_28:15">28:15</span> Pastaj disa njerëz të thirrur me emër u
ngritën dhe morën robërit dhe me rrobat e plaçkës veshën tërë ata që
ishin lakuriq; u dhanë rroba dhe sandale, për të ngrënë dhe për të pirë
dhe i vajosën; pastaj i mbartën tërë të dobëtit mbi gomarë dhe i çuan në
Jeriko, qyteti i palmave, pranë vëllezërve të tyre, pastaj u kthyen në
Samari.

<span id="an_28:16">28:16</span> Në atë kohë mbreti Ashaz shkoi t'i
kërkojë ndihmë mbretit të Asirisë.

<span id="an_28:17">28:17</span> Edomitët kishin ardhur përsëri, kishin
mundur Judën dhe kishin marrë me vete robërit.

<span id="an_28:18">28:18</span> Filistejtë kishin pushtuar edhe qytetet
e fushës dhe të Negevit të Judës dhe kishin marrë Beth-Shemeshin,
Ajalonin, Gederothin, Sokon me fshatrat e tij, Timnahun me fshatrat e
tij, Gimzon me fshatrat e tij, dhe ishin vendosur aty.

<span id="an_28:19">28:19</span> Zoti në fakt kishte poshtëruar Judën
për shkak të Ashazit, mbretit të Izraelit, që kishte nxitur rënien
morale në Judë dhe kishte kryer mëkate të rënda kundër Zotit.

<span id="an_28:20">28:20</span> Kështu Tilgath-Pilneseri, mbret i
Asirisë, doli kundër tij dhe e shtypi në vend që ta ndihmonte,

<span id="an_28:21">28:21</span> megjithatë Ashazi kishte marrë një
pjesë të thesareve të shtëpisë të Zotit, të pallatit të mbretit dhe të
krerëve, dhe ia kishte dhënë të gjitha mbretit të Asirisë; megjithatë
kjo nuk i vlejti fare.

<span id="an_28:22">28:22</span> Edhe kur ishte i shtypur, mbreti Ashaz
mëkatoi edhe më shumë kundër Zotit.

<span id="an_28:23">28:23</span> U ofroi flijime perëndive të Damaskut
që e kishin mundur, duke thënë: "Me qenë se perënditë e mbretit të
Sirisë i ndihmojnë ata, unë do t'i ofroj atyre flijime që të më ndimojnë
edhe mua". Por qenë pikërisht ata që shkaktuan shkatërrimin e tij dhe
atë të të gjithë Izraelit.

<span id="an_28:24">28:24</span> Ashazi mblodhi gjithë veglat e shtëpisë
së Perëndisë, i bëri ato copë-copë, mbylli portat e shtëpisë të Zotit,
ndërtoi altare në çdo kënd të Jeruzalemit,

<span id="an_28:25">28:25</span> dhe në çdo qytet të Judës vendosi vende
të larta për t'u djegur temjan perëndive të tjera, duke shkaktuar kështu
zemërimin e Zotit, Perëndisë të etërve të tij.

<span id="an_28:26">28:26</span> Pjesa tjetër e bëmave të tij dhe tërë
sjelljet e tij, nga e para në të fundit, janë shkruar në librin e
mbretërve të Judës dhe të Izraelit.

<span id="an_28:27">28:27</span> Pastaj Ashazin pushoi bashkë me etërit
e tij dhe e varrosën në qytet, në Jeruzalem, por nuk deshën ta vënë në
varrezat e mbretërve të Izraelit. Në vend të tij mbretëroi i biri,
Ezekia.

<span id="an_29:1">29:1</span> Ezekia ishte njëzet e pesë vjeç kur
filloi të mbretërojë dhe mbretëroi njëzet e nëntë vjet në Jeruzalem. E
ëma quhej Abijah; ishte bija e Zakarias.

<span id="an_29:2">29:2</span> Ai bëri atë që ishte e drejtë në sytë e
Zotit, pikërisht ashtu si kishte vepruar Davidi, i ati.

<span id="an_29:3">29:3</span> Në vitin e parë të mbretërimit të tij, në
muajin e parë, ai hapi portat e shtëpisë të Zotit dhe i restauroi.

<span id="an_29:4">29:4</span> Pastaj solli priftërinjtë dhe Levitët,
dhe i mblodhi në sheshin lindor,

<span id="an_29:5">29:5</span> dhe u tha: "Më dëgjoni, o Levitë! Tani
shenjtërohuni dhe shenjtëroni shtëpinë e Zotit, Perëndisë të etërve
tuaj, dhe nxirrni nga vendi i shenjtë çdo gjë të papastër.

<span id="an_29:6">29:6</span> Sepse etërit tanë kanë kryer mëkate dhe
kanë bërë atë që është e keqe në sytë e Zotit, Perëndisë tonë dhe e kanë
braktisur, duke i hequr fytyrat e tyre nga banesa e Zotit dhe duke i
kthyer krahët.

<span id="an_29:7">29:7</span> Ata madje kanë mbyllur portat e portikut,
kanë shuar llambat dhe nuk kanë djegur më temjan as nuk kanë ofruar
olokauste në vendin e shenjtë të Perëndisë të Izraelit.

<span id="an_29:8">29:8</span> Prandaj zemërimi i Zotit ra mbi Judën dhe
Jeruzalemin, dhe ai i ka braktisur në telashe, në shkretim dhe në
përbuzje, siç mund ta shihni me sytë tuaj.

<span id="an_29:9">29:9</span> Dhe ja, për shkak të kësaj, etërit tanë
ranë nga goditjet e shpatës, dhe bijtë tanë, bijat tona dhe gratë tona
janë në robëri.

<span id="an_29:10">29:10</span> Tani kam në zemër të bëj një besëlidhje
me Zotin, Perëndinë e Izraelit, me qëllim që zjarri i zemërimit të tij
të largohet prej nesh.

<span id="an_29:11">29:11</span> Bij të mij, mos u tregoni të shkujdesur
tani, sepse Zoti ju ka zgjedhur që t'i shërbeni atij, që të jemi
shërbëtorët e tij dhe që t'i ofroni temjan".

<span id="an_29:12">29:12</span> Atëherë Levitët u ngritën: Mahathi, bir
i Amasait, Joeli, bir i Azariahut, nga bijtë e Kehathit. Nga bijtë e
Merarit, Kishi, bir i Abdiut dhe Azariahut, bir i Jehalelelit. Nga
Ghershonitët, Joahu, bir i Zimahut dhe Edeni, bir i Joahut.

<span id="an_29:13">29:13</span> Nga bijtë e Elitsafanit, Shimri dhe
Jeieli. Nga bijtë e Asafit, Zakaria dhe Mataniahu.

<span id="an_29:14">29:14</span> Nga bijtë e Hemanit, Jehieli dhe
Shimei. Nga bijtë e Jeduthunit, Shemajahu dhe Uzieli.

<span id="an_29:15">29:15</span> Ata mblodhën vëllezërit e tyre dhe u
shenjtëruan; pastaj hynë në shtëpinë e Zotit për ta pastruar, sipas
urdhrit të mbretit, në përputhje me fjalët e Zotit.

<span id="an_29:16">29:16</span> Kështu priftërinjtë hynë brënda
shtëpisë të Zotit për ta pastruar dhe nxorën jashtë, në oborrin e
shtëpisë të Zotit, të gjitha sendet e papastra që gjetën në tempullin e
Zotit; Levitët i morën për t'i çuar jashtë në përroin e Kidronit.

<span id="an_29:17">29:17</span> Filluan të shenjtërohen ditën e parë të
muajit; ditën e tetë të muajit hynë në portikun e Zotit; brenda tetë
ditëve pastruan shtëpinë e Zotit dhe e përfunduan ditën e
gjashtëmbëdhjetë të muajit të parë.

<span id="an_29:18">29:18</span> Pastaj hynë në pallatin e mbretit
Ezekia dhe i thanë: "Kemi pastruar tërë shtëpinë e Zotit, altarin e
olokausteve me të gjitha veglat e tij dhe tryezën e bukëve të paraqitjes
me gjithë veglat e saj.

<span id="an_29:19">29:19</span> Përveç kësaj kemi vënë përsëri në vend
dhe kemi pastruar të gjitha përdorëset që mbreti Ashaz në mëkatin e tij
kishte flakur tej gjatë mbretërimit të tij; dhe ja, tani janë përpara
altarit të Zotit".

<span id="an_29:20">29:20</span> Atëherë mbreti Ezekia u ngrit shpejt,
mblodhi parinë e qytetit dhe u ngjit në shtëpinë e Zotit.

<span id="an_29:21">29:21</span> Ata sollën shtatë dema, shtatë desh,
shtatë qengja dhe shtatë cjep, si flijim për mëkatin për mbretërinë, për
shenjtëroren dhe për Judën. Pastaj mbreti urdhëroi priftërinjtë, bijtë e
Aaronit, t'i ofronin në altarin e Zotit.

<span id="an_29:22">29:22</span> Kështu therën demat, dhe priftërinjtë
mblodhën gjakun e tyre dhe spërkatën altarin me të; në të njëjtën mënyrë
therën deshtë dhe spërkatën gjakun e tyre mbi altar; pastaj therën
qengjat dhe spërkatën me gjakun e tyre altarin.

<span id="an_29:23">29:23</span> Pastaj i paraqitën mbretit dhe
asamblesë cjeptë e flijimit për mëkatin, dhe ata vunë mbi to duart e
tyre.

<span id="an_29:24">29:24</span> Priftërinjtë i therën dhe ofruan gjakun
e tyre mbi altar si flijim për mëkatin, si shlyerje e fajit për tërë
Izraelin, sepse mbreti kishte urdhëruar të ofronin olokaustin dhe
flijimin për mëkatin, për tërë Izraelin.

<span id="an_29:25">29:25</span> Mbreti vendosi gjithashtu Levitët në
shtëpinë e Zotit me cembale, me harpa dhe me qeste, sipas urdhrit të
Davidit, të Gadit, shikuesi i mbretit, dhe të profetit Nathan, sepse
urdhri ishte dhënë nga Zoti me anë të profetëve të tij.

<span id="an_29:26">29:26</span> Kështu Levitët zunë vend me veglat e
Davidit, dhe priftërinjtë me boritë.

<span id="an_29:27">29:27</span> Atëherë Ezekia urdhëroi që olokausti të
ofrohej mbi altar; dhe në çastin që filloi olokausti, filloi gjithashtu
kënga e Zotit me boritë dhe me shoqërimin e veglave të Davidit, mbretit
të Izraelit.

<span id="an_29:28">29:28</span> Atëherë tërë asambleja u përul, ndërsa
këngëtarët këndonin dhe trumbetierët u binin veglave të tyre; e tërë kjo
vazhdoi deri në fund të olokaustit.

<span id="an_29:29">29:29</span> Me të mbaruar olokausti, mbreti dhe
tërë ata që ishin me të u përkulën dhe adhuruan.

<span id="an_29:30">29:30</span> Pastaj mbreti Ezekia dhe paria
urdhëruan Levitët të lëvdonin Zotin me fjalët e Davidit dhe të shikuesit
Asaf; ata e lëvduan me gëzim, pastaj u përkulën dhe e adhuruan.

<span id="an_29:31">29:31</span> Atëherë Ezekia mori fjalën dhe tha:
"Tani që i jeni shenjtëruar Zotit, afrohuni dhe sillni flijime dhe
oferta falënderimi në shtëpinë e Zotit". Kështu asambleja solli flijime
dhe oferta falenderimi; dhe të gjithë ata që ua donte zemra sollën
olokauste.

<span id="an_29:32">29:32</span> Numri i olokausteve që solli asambleja
ishte shtatëdhjetë dema, njëqind desh dhe dyqind qengja; të tëra këto
ishin olokauste për Zotin.

<span id="an_29:33">29:33</span> Kafshët e shenjtëruara ishin
gjashtëqind lopë dhe tre mijë dele.

<span id="an_29:34">29:34</span> Por priftërinjtë ishin shumë të pakët
dhe nuk mund të rripnin tërë olokaustet; prandaj vëllezërit e tyre,
Levitët, i ndihmuan deri sa mbaroi tërë puna dhe deri sa të
shenjtëroheshin priftërinjtë e tjerë, sepse Levitët e kishin zemrën më
të pastër në shenjtërimin e priftërinjve.

<span id="an_29:35">29:35</span> Pati një numër të madh olokaustesh së
bashku me dhjamin e fljimeve të falënderimit dhe me blatimet e
olokausteve. Kështu u rivendos shërbimi i shtëpisë të Zotit.

<span id="an_29:36">29:36</span> Ezekia dhe tërë populli u gëzua që
Perëndia e kishte përgatitur popullin; në të vërtetë kjo gjë u bë
shpejt.

<span id="an_30:1">30:1</span> Pastaj Ezekia i dërgoi lajmëtarë tërë
Izraelit dhe Judës dhe i shkroi gjithashtu letra Efraimit dhe Manasit që
të vinin në shtëpinë e Zotit në Jeruzalem për të festuar Pashkën për
nder të Zotit, Perëndisë të Izraelit.

<span id="an_30:2">30:2</span> Mbreti, paria dhe tërë asambleja në
Jeruzalem vendosën ta kremtojnë Pashkën në muajin e dytë;

<span id="an_30:3">30:3</span> në të vërtetë nuk kishin mundur ta
kremtonin në kohën e caktuar, sepse priftërinjtë nuk ishin shenjtëruar
në numër të mjaftueshëm dhe populli nuk ishte mbledhur në Jeruzalem.

<span id="an_30:4">30:4</span> Kjo gjë i pëlqeu mbretit dhe tërë
asamblesë.

<span id="an_30:5">30:5</span> Vendosën kështu të shpallin në tërë
Izraelin, një njoftim nga Beer-Sheba deri në Dan, që të vijnë në
Jeruzalem për të kremtuar Pashkën për nder të Zotit, Perëndisë të
Izraelit, sepse prej shumë vitesh nuk e kishin kremtuar në mënyrën e
paracaktuar.

<span id="an_30:6">30:6</span> Korrierët, pra, shkuan në gjithë Izraelin
dhe në Judën me letrat e mbretit dhe të parisë së tij, duke shpallur
sipas urdhrit të mbretit: "Bij të Izraelit, kthehuni tek Zoti, Perëndia
i Abrahamit, i Isakut dhe i Izraelit, me qëllim që ai të rikthehet pranë
asaj që iu ka mbetur dhe që ka shpëtuar nga duart e mbretërve të
Asirisë.

<span id="an_30:7">30:7</span> Mos jini si etërit tuaj dhe vëllezërit
tuaj, që kanë mëkatuar kundër Zotit, Perëndisë të etërve të tyre, i cili
për këtë shkak i ka braktisur dhe i ka lënë në pikëllim, siç e shihni.

<span id="an_30:8">30:8</span> Tani mos e fortësoni zverkun si etërit
tuaj, por jepini dorën Zotit, ejani në shenjtëroren e tij që ai ka
shenjtëruar përjetë dhe i shërbeni Zotit, Perëndisë tuaj, me qëllim që
zjarri i zemërimit të tij të largohet nga ju.

<span id="an_30:9">30:9</span> Sepse, në rast se ktheheni tek Zoti,
vëllezërit tuaj dhe bijtë tuaj do të trajtohen me dhembshuri nga ata që
i kanë internuar dhe do të kthehen në këtë vend, sepse Zoti, Perëndia
juaj, është i mëshirshëm dhe zemërmadh dhe nuk do ta heqë fytyrën prej
jush, në rast se ktheheni tek ai".

<span id="an_30:10">30:10</span> Dhe korrierët kaluan nga një qytet në
tjetrin në vendin e Efraimit dhe të Manasit deri në Zabulon; por
njerëzit i përqeshnin dhe talleshin me ta.

<span id="an_30:11">30:11</span> Megjithatë disa burra nga Asheri, nga
Zabuloni dhe nga Manasi u përulën dhe erdhën në Jeruzalem.

<span id="an_30:12">30:12</span> Por në Judë dora e Perëndisë veproi
duke u dhënë atyre një zemër të njëllojtë për të kryer urdhrin e mbretit
dhe të parisë, sipas fjalës të Zotit.

<span id="an_30:13">30:13</span> Një turmë e madhe u mblodh në Jeuzalem
për të kremtuar festën e të Ndormëve gjatë muajit të dytë; ishte një
kuvend shumë i madh.

<span id="an_30:14">30:14</span> U ngritën dhe zhdukën altarët që ishin
në Jeruzalem; zhdukën gjithashtu tërë altarët e temjanit dhe i hodhën në
përroin e Kidronit.

<span id="an_30:15">30:15</span> Pastaj flijuan Pashkën, ditën e
katërmbëdhjetë të muajit të dytë. Priftërinjtë dhe Levitët, plot turp, u
shenjtëruan dhe ofruan olokauste në shtëpinë e Zotit.

<span id="an_30:16">30:16</span> Ata zunë vendet që u përkisnin sipas
normave të përshkruara nga ligji i Moisiut, njeriut të Perëndisë.
Priftërinjtë spërkatnin gjakun, që merrnin nga duart e Levitëve.

<span id="an_30:17">30:17</span> Duke qenë se shumë njerëz të asamblesë
nuk ishin shenjtëruar, Levitët kishin për detyrë t'i flijonin qengjat e
Pashkës për tërë ata që nuk ishin të pastër, për t'ia shenjtëruar Zotit.

<span id="an_30:18">30:18</span> Në të vërtetë një pjesë e madhe e
popullit, shumë nga Efraimi, nga Manasi, nga Isakari dhe nga Zabuloni
nuk ishin pastruar, dhe e hëngrën njëlloj Pashkën, duke vepruar ndryshe
nga sa ishte shkruar. Por Ezekia u lut për ata, duke thënë: "Zoti, që
është i mirë, të falë cilindo

<span id="an_30:19">30:19</span> që ia ka kushtuar zemrën e tij të
kërkojë Perëndinë, Zotin, Perëndinë e etërve të tij, edhe pa pastrimin
që kërkon shenjtërorja".

<span id="an_30:20">30:20</span> Dhe Zoti dëgjoi Ezekian dhe shëroi
popullin.

<span id="an_30:21">30:21</span> Kështu bijtë e Izraelit, që ishin në
Jeruzalem, kremtuan festën e të Ndormëve shtatë ditë me radhë në një
atmosferë gëzimi të madh, kurse Levitët dhe priftërinjtë lëvdonin çdo
ditë Zotin, duke i kënduar me vegla tingëllonjëse Zotit.

<span id="an_30:22">30:22</span> Ezekia i foli zemrës të të gjithë
Levitëve që tregonin njohje të mirë të gjërave të Zotit. Kështu ata
hëngrën për shtatë ditët e caktuara të festës, duke ofruar flijime
falenderimi dhe duke lëvduar Zotin, Perëndinë e etërve të tyre.

<span id="an_30:23">30:23</span> Pastaj tërë kuvendi vendosi ta kremtojë
festën shtatë ditë të tjera; kështu e kremtuan shtatë ditë të tjera me
gëzim.

<span id="an_30:24">30:24</span> Në fakt Ezekia, mbret i Judës, i kishte
falur kuvendit një mijë dema të vegjël dhe shtatë mijë dele; edhe paria
i kishte dhuruar kuvendit një mijë dema të vegjël dhe dhjetë mijë dele;
dhe një numër i madh priftërinjsh ishte shenjtëruar.

<span id="an_30:25">30:25</span> Tërë asambleja e Judës kremtoi festën
bashkë me priftërinjtë, me Levitët, me tërë asamblenë e atyre që erdhën
nga Izraeli dhe me të huajt që kishin mbërritur nga vendin e Izraelit
ose që banonin në Judë.

<span id="an_30:26">30:26</span> Kështu pati një gëzim të madh në
Jeruzalem. Nga koha e Salomonit, birit të Davidit, mbret i Izraelit, nuk
kishte ndodhur asgjë e tillë në Jeruzalem.

<span id="an_30:27">30:27</span> Pastaj priftërinjtë Levitë u ngritën
dhe bekuan popullin; zëri i tyre u dëgjua dhe lutja e tyre arriti deri
në banesën e shenjtë të Zotit në qiell.

<span id="an_31:1">31:1</span> Mbasi mbaruan tërë këtë punë, Izraelitët
e pranishëm u nisën për në qytetet e Judës, për të thyer kollonat e
shenjta, për të shembur Asherimët dhe për të shkatërruar vendet e larta
dhe altarët në

<span id="an_31:2">31:2</span> Ezekia rindërtoi klasat e priftërinjve
dhe të Levitëve në bazë të klasave të tyre, secila sipas shërbimit të
tij, priftërinjtë dhe Levitët për olokaustet dhe flijimet e falenderimit
për të shërbyer, për të falenderuar dhe për të lëvduar në portat e
kampeve të Zotit.

<span id="an_31:3">31:3</span> Mbreti caktoi edhe pjesën e pasurive të
tij, që do t'i caktoheshin për olokauste; olokaustet e mëngjesit dhe të
mbrëmjes, olokaustet e të shtunave, të ditëve të hënës së re dhe të
festave solemne, ashtu siç është shkruar në ligjin e Zotit.

<span id="an_31:4">31:4</span> Gjithashtu urdhëroi popullin, ata që
banonin në Jeruzalem, t'u jepnin priftërinjve dhe Levitëve pjesën që u
takonte, me qëllim që të tregoheshin të vendosur në ligjin e Zotit.

<span id="an_31:5">31:5</span> Sa u përhap ky urdhër, bijtë e Izraelit
dhanë me shumicë prodhimet e para të grurit, të verës, të vajit, të
mjaltit dhe të të gjitha prodhimeve të arave; dhe çuan një të dhjetë të
bollshme nga çdo gjë.

<span id="an_31:6">31:6</span> Bijtë e Izraelit dhe të Judës që banonin
në qytetet e Judës çuan edhe ata të dhjetën e lopëve dhe të deleve, po
kështu edhe të dhjetën e gjërave të shenjta të shenjtëruara Zotit,
Perëndisë të tyre, dhe krijuan me to shumë grumbuj.

<span id="an_31:7">31:7</span> Filluan t'i bëjnë grumbujt në muajin e
tretë dhe e përfunduan këtë punë në muajin e shtatë.

<span id="an_31:8">31:8</span> Kur Ezekia dhe krerët erdhën për të parë
grumbujt, bekuan Zotin dhe popullin e tij të Izraelit.

<span id="an_31:9">31:9</span> Pastaj Ezekia pyeti priftërinjtë dhe
Levitët për grumbujt;

<span id="an_31:10">31:10</span> kryeprifti Azariah, nga shtëpia e
Tsadokut, iu përgjigj: "Që kur filloi prurja e ofertave në shtëpinë e
Zotit, kemi ngrënë sa jemi ngopur dhe kanë mbetur gjëra me shumicë,
sepse Zoti ka bekuar popullin e tij; dhe kjo është sasia e madhe që ka
tepruar".

<span id="an_31:11">31:11</span> Atëherë Ezekia i urdhëroi ata të
përgatisnin disa dhoma në shtëpinë e Zotit. Ata i përgatitën,

<span id="an_31:12">31:12</span> dhe sollën aty me besnikëri ofertat, të
dhjetën dhe gjërat e shenjtëruara. Levitit Konaniahu iu besua
kryeintendenca dhe mbas tij vinte i vëllai, Shimei.

<span id="an_31:13">31:13</span> Jehieli, Ahaziahu, Nahathi, Asahelli,
Jerimothi, Jozabadi, Elieli, Ismakiahu, Mahathi dhe Benajahu ishin
mbikqyrës nën urdhrat e Konaniahut dhe të vëllait të tij Shimei, me
porosi të mbretit Ezekia dhe të Azariahut, kreu i shtëpisë së Perëndisë.

<span id="an_31:14">31:14</span> Leviti Kore, bir i Imnahut, rojë e
portës lindore, ishte caktuar për ofertat vullnetare që i bëheshin
Perëndisë për të shpërndarë ofertat e larta të Zotit dhe gjërat shumë të
shenjta.

<span id="an_31:15">31:15</span> Nën urdhrat e tij ishin Edeni,
Miniamini, Jeshua, Shemajahu, Amariahu, Shekaniahu në qytetet e
priftërinjve, që duhet t'u bënin me përpikmëri shpërndarjen vëllezërve
të tyre, të mëdhenj apo të vegjël, sipas klasave të tyre;

<span id="an_31:16">31:16</span> me përjashtim të meshkujve që ishin
regjistruar në gjeneologjitë e tyre nga mosha tre vjeç e lart, ata u
shpërndanin të gjithë atyre që hynin në shtëpinë e Zotit racionin e tyre
të përditshëm për shërbimin e tyre, sipas funksioneve të tyre dhe në
bazë të klasës së cilës i përkisnin,

<span id="an_31:17">31:17</span> priftërinjve të regjistruar në
gjenealogjitë sipas shtëpive atërore dhe Levitëve me moshë njëzet vjeç e
lart, sipas detyrave të tyre dhe klasave të cilave u përkisnin,

<span id="an_31:18">31:18</span> dhe gjithë atyre që ishin regjistruar
në gjenealogjinë, domethënë fëmijët e tyre të vegjël, bashkëshortet e
tyre bijtë e tyre dhe bijat e tyre si anëtarë të të gjithë asamblesë;
sepse në funksionin që u ishte caktuar ata u shenjtëruan në shenjtëri.

<span id="an_31:19">31:19</span> Edhe për priftërinjtë, bijtë e Aaronit,
që banonin në fshat, në zonat rreth qyteteve, kishte në çdo qytet njerëz
të caktuar me emër për të ndarë racionet çdo mashkulli midis
priftërinjve dhe tërë Levitëve të regjistruar në gjenealogjitë.

<span id="an_31:20">31:20</span> Ezekia veproi kështu në të gjithë
Judën; bëri atë që është e mirë, e drejtë dhe e vërtetë përpara Zotit,
Perëndisë të tij.

<span id="an_31:21">31:21</span> Çdo punë që ndërmori për shërbimin e
shtëpisë të Perëndisë, për ligjin dhe për urdhërimet, për të kërkuar
Perëndinë e tij, ai e bëri me gjithë zemër; prandaj ai pati mbarësi.

<span id="an_32:1">32:1</span> Mbas këtyre gjërave dhe këtyre veprimeve
besnikërie të Ezekias, Senasheribi, mbret i Asirisë, erdhi, hyri në Judë
dhe rrethoi qytetet e fortifikuara, me qëllim që t'i pushtonte.

<span id="an_32:2">32:2</span> Kur Ezekia pa që Senasheribi kishte
ardhur me qëllim që të sulmonte Jeruzalemin,

<span id="an_32:3">32:3</span> vendosi me komandantët e tij dhe me
trimat e tij të mbyllnin ujërat e burimeve që ndodheshin jashtë qytetit;
dhe ata e ndihmuan në këtë punë.

<span id="an_32:4">32:4</span> Kështu u mblodh një numër i madh
njerëzish, të cilët i zunë të gjitha burimet dhe përroin që rridhte
nëpër vend, duke thënë: "Pse mbreti i Asirisë duhet të vijë dhe të gjejë
ujë me shumicë?".

<span id="an_32:5">32:5</span> Atëherë Ezekia mori guxim, rindërtoi të
gjitha muret e rrëzuara, ngriti kulla dhe përjashta ndërtoi një mur të
jashtëm; gjithashtu ai fortifikoi Milon në qytetin e Davidit dhe
urdhëroi të bëheshin shumë ushta dhe mburoja.

<span id="an_32:6">32:6</span> Caktoi komandantë ushtarakë mbi popullin,
i mblodhi rreth vetes në sheshin e qytetit dhe i foli zemrës së tyre,
duke thënë:

<span id="an_32:7">32:7</span> "Tregohuni të fortë dhe trima! Mos kini
frikë dhe mos u tronditni para mbretit të Asirisë dhe para morisë që
është me të, sepse me ne është një më i madh nga ai që ndodhet me të.

<span id="an_32:8">32:8</span> Me të është një krah prej mishi, por me
ne është Zoti, Perëndia ynë, për të na ndihmuar dhe për të luftuar nël
betejat tona". Populli u qetësua nga fjalët e Ezekias, mbretit të Judës.

<span id="an_32:9">32:9</span> Mbas kësaj Senasheribi, mbret i Asirisë,
ndërsa ndodhej me të gjitha forcat e tij përballë Lakishit, dërgoi
shërbëtorët e tij në Jeruzalem për t'i thënë Ezekias, mbretit të Judës,
dhe të gjithë atyre të Judës që ndodheshin në Jeruzalem:

<span id="an_32:10">32:10</span> "Kështu flet Senasheribi, mbret i
Asirëve: Ku e mbështetni besimin që qëndroni të rrethuar në Jeruzalem?

<span id="an_32:11">32:11</span> A nuk po ju gënjen Ezekia me qëllim që
të vdisni nga uria dhe nga etja, duke thënë: "Zoti, Perëndia ynë, do të
na çlirojë nga duart e mbretit të Asirisë"?

<span id="an_32:12">32:12</span> A nuk i ka hequr vallë vetë Ezekia
vendet e tij të larta dhe altarët e tij, duke i thënë Judës dhe
Jeruzalemit: "Ju do të adhuroni përpara një altari të vetëm dhe mbi të
do të ofroni temjan"?

<span id="an_32:13">32:13</span> A nuk e dini ju çfarë u kemi bërë unë
dhe etërit e mi gjithë popujve të vendeve të tjera? A kanë qenë të aftë
perënditë e kombeve të këtyre vendeve të çlirojnë në një farë mënyre
vendet e tyre nga duart e mia?

<span id="an_32:14">32:14</span> Midis tërë perëndive të këtyre kombeve
që etërit e mi kanë caktuar për shfarosje, kush, pra, ka mundur të
çlirojë popullin e tij nga dora ime? Si do të mund t'ju çlirojë Perëndia
juaj, pra, nga dora ime?

<span id="an_32:15">32:15</span> Prandaj tani mos e lini Ezekian t'ju
gënjejë dhe t'ju mashtrojë në këtë mënyrë; mos i zini besë! Duke qenë se
asnjë perëndi e ndonjë kombi o mbretërie, nuk ka mundur të çlirojë
popullin e tij nga dora ime apo nga dora e etërve të mi, aq më pak
Perëndia juaj do të mund t'ju çlirojë nga dora ime!".

<span id="an_32:16">32:16</span> Shërbëtorët e tij flissnin akoma kundër
Zotit Perëndi dhe kundër shërbëtorit të tij Ezekia.

<span id="an_32:17">32:17</span> Senasheribi shkroi gjithashtu letra për
të sharë Zotin, Perëndinë e Izraelit, dhe për të folur kundër tij, duke
thënë: "Ashtu si perënditë e kombeve të vendeve të tjera nuk i kanë
çliruar popujt e tyre nga dora ime, kështu as Perëndia i Ezekias nuk do
ta çlirojë popullin e tij nga dora ime".

<span id="an_32:18">32:18</span> Ata bërtitën me zë të lartë në gjuhën
judaike duke iu drejtuar popullit të Jeruzalemit që rrinte mbi muret,
për ta trembur dhe për ta tmerruar, dhe kështu të shtinin në dorë
qytetin.

<span id="an_32:19">32:19</span> Ata folën kundër Perëndisë të
Jeruzalemit ashtu si kundër perëndive të popujve të tokës, që janë vepër
e dorës së njeriut.

<span id="an_32:20">32:20</span> Por mbreti Ezekia dhe profeti Isaia,
bir i Amotsit, u lutën me këtë rast dhe klithën në drejtim të qiellit.

<span id="an_32:21">32:21</span> Atëherë Zoti dërgoi një engjëll që
shfarosi gjithë burrat e fortë dhe trima, princat dhe komandantët në
kampin e mbretit të Asirisë. Ky u kthye në vendin e tij i mbuluar me
turp; pastaj hyri në tempullin e perëndisë së tij, ku vetë bijtë e tij e
vranë me shpatë.

<span id="an_32:22">32:22</span> Kështu Zoti shpëtoi Ezekian dhe banorët
e Jeruzalemit nga dora e Senasheribit, mbretit të Asirisë, dhe nga dora
e gjithë të tjerëve dhe i mbrojti rreth e qark.

<span id="an_32:23">32:23</span> Një numër i madh njerëzish i çuan
oferta Zotit në Jeruzalem dhe sende të çmuara Ezekias, mbretit të Judës,
i cili qysh atëherë u madhërua në sytë e tërë kombeve.

<span id="an_32:24">32:24</span> Në ato ditë Ezekia u sëmur për vdekje.
Ai iu lut Zotit, që i foli dhe i dha një shenjë.

<span id="an_32:25">32:25</span> Por Ezekia nuk iu përgjigj mirësisë që
iu bë atij, sepse zemra e tij ishte bërë krenare; prandaj mbi të, mbi
Judën dhe mbi Jeruzalemin ra zemërimi i Zotit.

<span id="an_32:26">32:26</span> Pastaj Ezekia e përunji krenarinë e
zemrës së tij, ai dhe banorët e Jeruzalemit; prandaj zemërimi i Zotit
nuk erdhi mbi ta gjatë jetës së Ezekias.

<span id="an_32:27">32:27</span> Ezekia pati pasuri shumë të mëdha dhe
nder. Ai bëri depozita për argjendin, arin, gurët e çmuar, aromat,
mburojat, dhe për çdo lloj objektesh të çmuara,

<span id="an_32:28">32:28</span> magazina për drithërat, verën e vajin,
stalla për çdo lloj gjedhi dhe vathë për delet.

<span id="an_32:29">32:29</span> Vec këtyre ndërtoi qytete dhe pati një
numër të madh kopesh dhe bagetish të trasha, sepse Perëndia i kishte
dhënë pasuri shumë të mëdha.

<span id="an_32:30">32:30</span> Ishte Ezekia vetë që mbylli burimin e
sipërm të ujrave të Gihonit dhe i kanalizoi poshtë në anën perëndimore
të qytetit të Davidit. Ezekia ia doli mbanë në të gjitha veprat e tij.

<span id="an_32:31">32:31</span> Por kur krerët e Babilonisë i dërguan
lajmëtarë për t'u informuar për mrekullinë që kishte ndodhur në vend,
Perëndia e braktisi për ta vënë në provë e për të njohur gjithçka që
ishte në zemrën e tij.

<span id="an_32:32">32:32</span> Pjesa tjetër e bëmave të Ezekias dhe
veprat e tij të mira janë shkruar në vizionin e profetit Isaia, bir i
Amotsit, dhe në librin e mbretërve të Judës e të Izraelit.

<span id="an_32:33">32:33</span> Pastaj Ezekia pushoi bashkë me etërit e
tij dhe u varros në shpalin e varreve të bijve të Davidit; në vdekjen e
tij gjithë Juda dhe banorët e Jeruzalemit i bënë nderime. Në vend të tij
mbretëroi biri i tij Manasi.

<span id="an_33:1">33:1</span> Manasi ishte dymbëdhjetë vjeç kur filloi
të mbretërojë, dhe mbretëroi pesëdhjet e pesë vjet në Jeruzalem.

<span id="an_33:2">33:2</span> Ai bëri atë që është e keqe në sytë e
Zotit, duke ndjekur gjërat e neveritshme të kombeve që Zoti kishte
dëbuar përpara bijve të Izraelit.

<span id="an_33:3">33:3</span> Ai rindërtoi vendet e larta që Ezekia, i
ati, kishte shkatërruar, ngriti altarë për Baalët, bëri Asherimët dhe ra
përmbys përpara tërë ushtrisë së qiellit dhe u vu në shërbim të saj.

<span id="an_33:4">33:4</span> Ngriti gjithashtu altarë në shtëpinë e
Zotit, për të cilën Zoti kishte thënë: "Emri im do të mbetet përjetë në
Jeruzalem".

<span id="an_33:5">33:5</span> Ndërtoi altarë për gjithë ushtrinë e
qiellit në të dy oborret e shtëpisë të Zotit.

<span id="an_33:6">33:6</span> I kaloi bijtë e tij nëpër zjarr në
luginën e birit të Hinomit; përdori magjinë, shortarinë, dhe
shtrigërinë, dhe konsultoi mediumet dhe magjistarët. Bëri plotësisht atë
që është e keqe në sytë e Zotit, duke provokuar zemërimin e tij.

<span id="an_33:7">33:7</span> Vuri madje një shëmbëlltyrë të gdhendur,
idhullin që kishte bërë, në shtëpinë e Perëndisë dhe për të cilën
Perëndia i kishte thënë Davidit dhe Salomonit, birit të tij: "Në këtë
shtëpi dhe në Jeruzalem, që kam zgjedhur midis tërë fiseve të Izraelit,
do të vë emrin tim përjetë;

<span id="an_33:8">33:8</span> dhe nuk do të bëj që të endet më këmba e
Izraelit larg vendit që u kam dhënë etërve të tyre, me kusht që të
kujdesen të zbatojnë në praktikë gjithçka që kam urdhëruar, sipas tërë
ligjit, statuteve dhe dekreteve të dhëna me anë të Moisiut".

<span id="an_33:9">33:9</span> Por Manasi iu shmang Judës dhe banorët e
Jeruzalemit duke i shtyrë të vepronin më keq se kombet që Zoti kishte
shkatërruar para bijve të Izraelit.

<span id="an_33:10">33:10</span> Zoti i foli Manasit dhe popullit të
tij, por ata nuk ia vurën veshin.

<span id="an_33:11">33:11</span> Atëherë Zoti solli kundër tyre
komandantët e ushtrisë së mbretit të Asirisë, që e zunë Manasin me
çengela në hundë, e lidhën me zinxhira prej bronzi dhe e çuan në
Babiloni.

<span id="an_33:12">33:12</span> Kur u gjend në hall, iu lut shumë
Zotit, Perëndisë të tij, dhe u përul thellë përpara Perëndisë të etërve
të tij.

<span id="an_33:13">33:13</span> Pastaj iu fal dhe iu lut shumë dhe
Perëndia e dëgjoi lutjen e tij dhe e çoi përsëri në Jeruzalem, në
mbretërinë e tij. Atëherë Manasi njohu që Zoti është Perëndia.

<span id="an_33:14">33:14</span> Pas kësaj, Manasi ndërtoi një mur
jashtë qytetit të Davidit, në perëndim të Gihonit, në luginë, deri te
porta e peshqve; muri i vinte përreth Ofelit, dhe e bëri shumë të lartë.
Pastaj vendosi komandantë ushtarakë në të gjitha qytetet e fortifikuara
të Judës.

<span id="an_33:15">33:15</span> Përveç kësaj hoqi nga shtëpia e Zotit
perënditë e huaja dhe idhullin, së bashku me të gjithë altarët që kishte
ndërtuar mbi malin e shtëpisë të Zotit dhe në Jeruzalem, dhe i hodhi
jashtë qytetit.

<span id="an_33:16">33:16</span> Pastaj restauroi altarin e Zotit dhe
mbi të ofroi flijime falenderimi dhe lëvdimi, si dhe urdhëroi Judën t'i
shërbente Zotit, Perëndisë të Izraelit.

<span id="an_33:17">33:17</span> Megjithatë populli vazhdonte të ofronte
flijime në vendet e larta, por vetëm Zotit, Perëndisë të tij.

<span id="an_33:18">33:18</span> Pjesa tjetër e bëmave të Manasit, lutja
që i drejtoi Perëndisë të tij dhe fjalët e shikuesve që i folën në emër
të Zotit, janë të shkruara në librin e mbretërve të Izraelit.

<span id="an_33:19">33:19</span> Përkundrazi lutja e tij dhe mënyra si
Perëndia e dëgjoi, tërë mëkatet e tij dhe tërë pabesitë e tij, vendet ku
ndërtoi vendet e larta dhe ngriti Asherimët dhe shëmbëlltyrat e
gdhendura, para se të përulej, janë të shkruara në librin e Hozait.

<span id="an_33:20">33:20</span> Pastaj Manasi pushoi bashkë me etërit e
tij dhe e varrosën në shtëpinë e tij. Në vend të tij mbretëroi i biri,
Amoni.

<span id="an_33:21">33:21</span> Amoni ishte njëzet e dy vjeç kur filloi
të mbretërojë, dhe mbretëroi dy vjet në Jeruzalem.

<span id="an_33:22">33:22</span> Ai bëri atë që është e keqe në sytë e
Zotit, ashtu si kishte bërë Manasi, ati i tij; në fakt Amoni u ofronte
flijime tërë shëmbëlltyrave të gdhendura që kishte bërë i ati, Manasi,
dhe u shërbente.

<span id="an_33:23">33:23</span> Ai nuk u përul përpara Zotit, siç ishte
përulur Manasi, i ati; Amoni madje mëkatoi gjithnjë e më shumë.

<span id="an_33:24">33:24</span> Pastaj shërbëtorët e tij kurdisën një
komplot kundër tij dhe e vranë në shtëpinë e tij.

<span id="an_33:25">33:25</span> Por populli i vendit i dënoi me vdekje
tërë ata që kishin komplotuar kundër mbretit Amon; pas kësaj populli
bëri mbret në vend të tij, të birin, Josia.

<span id="an_34:1">34:1</span> Josia ishte tetë vjeç kur filloi të
mbretërojë, dhe mbretëroi tridhjetë e një vjet në Jeruzalem.

<span id="an_34:2">34:2</span> Ai bëri atë që është e drejtë në sytë e
Zotit dhe ndoqi rrugët e Davidit, atit të tij, pa u shmangur as në të
djathtë as në të majtë.

<span id="an_34:3">34:3</span> Në vitin e tetë të mbretërimit të tij,
kur ende ishte djalosh, filloi të kërkojë Perëndinë e Davidit, atit të
tij, dhe në vitin e dymbëdhjetë filloi ta pastrojë Judën dhe Jeruzalemin
nga vendet e larta, nga Asherimët, nga shëmbëlltyrat e gdhendura dhe nga
shëmbëlltyrat prej metali të shkrirë.

<span id="an_34:4">34:4</span> Para tij u shembën altaret e Baalit;
përveç tyre shembi altaret e temjanit që ishin mbi ta, bëri copë-copë
Asherimët, shëmbëlltyrat e gdhendura dhe shëmbëlltyrat prej metali të
shkrirë dhe i bëri pluhur, të cilin e shpërndau mbi varret e atyre që u
kishin ofruar flijime.

<span id="an_34:5">34:5</span> Pastaj dogji kockat e priftërinjve mbi
altaret e tyre, dhe kështu pastroi Judën dhe Jeruzalemin.

<span id="an_34:6">34:6</span> Të njëjtën gjë bëri në qytetet e Manasit,
të Efraimit dhe të Simeonit deri në Neftali, me sëpatat e tyre rreth e
qark.

<span id="an_34:7">34:7</span> Kështu ai shkatërroi altarët dhe
Asherimët, i bëri pluhur shëmbëlltyrat e gdhendura dhe rrëzoi tërë
altarët e temjanit në gjithë vendin e Izraelit, pastaj u kthye në
Jeruzalem.

<span id="an_34:8">34:8</span> Në vitin e tetëmbëdhjetë të mbretërimit
të tij, mbasi pastroi vendin dhe tempullin, dërgoi Shafanin, birin e
Atsaliahut, Maasejahun, qeveritarin e qytetit, dhe Joahun, birin e
Joahazit, arkivistin,

<span id="an_34:9">34:9</span> Ata shkuan te kryeprifti Hilkiah dhe
dorëzuan paratë që kishin sjellë në shtëpinë e Perëndisë, që derëtarët
Levitë kishin mbledhur nga Manasi, nga Efraimi dhe tërë pjesa tjetër e
Izraelit, nga tërë Juda dhe Beniamini dhe nga banorët e Jeruzalemit.

<span id="an_34:10">34:10</span> Pastaj ua dorëzuan punëtorëve të
ngarkuar me mbikqyrjen e shtëpisë të Zotit, të cilët ua dhanë punëtorëve
që punonin në shtëpinë e Zotit për ta riparuar dhe për të restauruar
tempullin.

<span id="an_34:11">34:11</span> Ua dorëzuan marangozëve dhe ndërtuesve
për të blerë gurë të latuar dhe lëndë druri për armaturat dhe trarët e
shtëpive që mbretërit e Judës kishin shkatërruar.

<span id="an_34:12">34:12</span> Këta njerëz e bënin punën e tyre me
besnikëri. Mbikqyrësit e tyre ishin Jahathi dhe Obadiahu, Levitë nga
bijtë e Merarit, dhe Zakaria dhe Meshullami nga bijtë e Kehathit, dhe
tërë Levitët që ishin specialistë të veglave muzikore.

<span id="an_34:13">34:13</span> Këta mbikqyrnin gjithashtu mbartësit e
peshave dhe drejtonin tërë ata që kryenin punime të çfarëdo lloji;
përveç kësaj, disa Levitë ishin shkrues, inspektorë dhe derëtarë.

<span id="an_34:14">34:14</span> Ndërsa po tërhiqeshin paratë që ishin
çuar në shtëpinë e Zotit, prifti Hilkiah gjeti librin e Ligjit të Zotit,
që ishte dhënë nëpërmjet Moisiut.

<span id="an_34:15">34:15</span> Atëherë Hilkiahu e mori fjalën dhe i
tha sekretarit Shafan: "Kam gjetur në shtëpinë e Zotit librin e ligjit".
Pastaj Hilkiahu ia dha librin Shafanit.

<span id="an_34:16">34:16</span> Shafani ia çoi librin mbretit dhe i tha
gjithashtu: "Shërbëtorët e tu po bëjnë atë që u është urdhëruar të
bëjnë.

<span id="an_34:17">34:17</span> Kanë mbledhur paratë e gjetura në
shtëpinë e Zotit dhe i kanë dorëzuar në duart e mbikqyrësve dhe të
punëtorëve".

<span id="an_34:18">34:18</span> Shafani, sekretari, i tha gjithashtu
mbretit: "Prifti Hilkiah më dha një libër". Pastaj Shafani e lexoi në
prani të mbretit.

<span id="an_34:19">34:19</span> Por ndodhi që, kur mbreti dëgjoi fjalët
e ligjit, ai grisi rrobat e trupit.

<span id="an_34:20">34:20</span> Pastaj mbreti i dha këtë urdhër
Hilkiahut, Ahikamit, birit të Shafanit, Abdonit, birit të Mikahut,
Shafanit, sekretarit, dhe Asajahut, shërbëtorit të mbretit, duke thënë:

<span id="an_34:21">34:21</span> "Shkoni të konsultoheni Zotin për mua
dhe për ata që kanë mbetur në Izrael dhe në Judë, lidhur me fjalët e
Librit që u gjet; i madh, pra, është zemërimi i Zotit që ra mbi ne,
sepse etërit tanë nuk kanë ndjekur fjalën e Zotit, duke vepruar
plotësisht sipas asaj që është shkruar në këtë libër".

<span id="an_34:22">34:22</span> Kështu Hilkiahu dhe ata që mbreti
kishte caktuar shkuan te profetesha Huldah, bashkëshorte e Shallumit,
birit të Tokhathit, bir i Hasrathit, ruajtësi i rrobave; (ajo banonte në
Jeruzalem në lagjen e dytë), dhe i folën lidhur me këtë çështje.

<span id="an_34:23">34:23</span> Ajo u përgjigj: "Kështu thotë Zoti,
Perëndia i Izraelit: Njoftoni atë që ju ka dërguar tek unë:

<span id="an_34:24">34:24</span> Kështu thotë Zoti: "Ja, unë do të sjell
një fatkeqësi mbi këtë vend dhe mbi banorët e tij, të gjitha mallkimet
që janë shkruar në librin, të cilin e kanë lexuar përpara mbretit të
Judës.

<span id="an_34:25">34:25</span> Duke qenë se më kanë braktisur dhe u
kanë ofruar temjan perëndive të tjera për të provokuar zemërimin tim me
të gjitha veprat e duarve të tyre, zemërimi im do të bjerë mbi këtë vend
dhe nuk do të shuhet".

<span id="an_34:26">34:26</span> Ndërsa mbretit të Judës që ju ka
dërguar të këshilloheni me Zotin, njoftojini sa vijon: Kështu thotë
Zoti, Perëndia i Izraelit, lidhur me fjalët që ke dëgjuar:

<span id="an_34:27">34:27</span> "Duke qenë se zemra jote është
mallëngjyer, sepse je përulur përpara Perëndisë duke dëgjuar fjalët e
tij kundër këtij vendi dhe kundër banorëve të tij, je përulur para meje,
ke grisur rrobat e tua dhe ke qarë para meje, edhe unë të dëgjova",
thotë Zoti.

<span id="an_34:28">34:28</span> "Ja, unë do të të bashkoj me etërit e
tu, dhe do të të shtien në paqe në varrin tënd; sytë e tu nuk do të
shohin tërë të keqen që unë do t'i sjell këtij vendi dhe banorëve të
tij"". Ata ia njoftuan mesazhin mbretit.

<span id="an_34:29">34:29</span> Atëherë mbreti urdhëroi të mblidhen
pranë tij tërë pleqtë e Judës dhe të Jeruzalemit.

<span id="an_34:30">34:30</span> Pastaj mbreti u ngjit në shtëpinë e
Zotit me të gjithë burrat e Judës, me të gjithë banorët e Jeruzalemit,
me priftërinjtë, me Levitët dhe me tërë popullin, nga më i vogli gjer te
më i madhi, dhe këndoi në prani të tyre të gjitha fjalët e librit të
besëlidjes, që ishte gjetur në shtëpinë e Zotit.

<span id="an_34:31">34:31</span> Pastaj mbreti, duke qëndruar më këmbë
mbi podium, bëri një besëlidhje përpara Zotit, duke u zotuar të ndjekë
Zotin, të zbatojë urdhërimet e tij, porositë e tij dhe statutet e tij me
gjithë zemër dhe me gjithë shpirt, për të vënë në praktikë fjalët e
besëlidhjes së shkruar në atë libër.

<span id="an_34:32">34:32</span> Dhe bëri që të përfshihen besëlidhje
tërë ata që ndodheshin në Jeruzalem dhe në Beniamin; banorët e
Jeruzalemit vepruan sipas besëlidhjes së Perëndisë, Perëndisë të etërve
të tyre.

<span id="an_34:33">34:33</span> Kështu Josia zhduku tërë gjërat e
neveritshme nga të gjitha vendet që u përkisnin bijve të Izraelit dhe i
detyroi tërë ata që ishin në Izrael t'i shërbenin Zotit, Perëndisë të
tyre. Gjatë gjithë jetës së tij ata nuk hoqën dorë së ndjekuri Zotin,
Perëdinë e etërve të tyre.

<span id="an_35:1">35:1</span> Josia kremtoi në Jeruzalem Pashkën për
nder të Zotit; Pashka u kremtua ditën e katërmbëdhjetë të muajit të
parë.

<span id="an_35:2">35:2</span> Ai i caktoi priftërinjtë në detyrat e
tyre dhe i nxiti në shërbimin e shtëpisë të Zotit.

<span id="an_35:3">35:3</span> Pastaj u tha Levitëve që udhëzonin tërë
Izraelin dhe që i ishin shenjtëruar Zotit: "Vendoseni arkën e shenjtë në
tempullin e ndërtuar nga Salomoni, bir i Davidit, mbret i Izraelit; ajo
nuk do të jetë më barrë për shpatullat tuaja. Tani shërbejini Zotit,
Perëndisë tuaj, dhe popullit të tij të Izraelit.

<span id="an_35:4">35:4</span> Vendosuni sipas shtëpive tuaja atërore,
sipas klasave tuaja, në bazë të udhëzimeve të shkruara të Davidit,
mbretit të Izraelit, dhe të Salomonit, birit të tij;

<span id="an_35:5">35:5</span> qëndroni në shenjtërore sipas ndarjeve të
shtëpive atërore të vëllezërve tuaj, bij të popullit, dhe pjesa e
shtëpisë atërore të Levitëve.

<span id="an_35:6">35:6</span> Flijoni Pashkën, shenjtërohuni dhe vihuni
në dispozicion të vëllezërve tuaj, duke ndjekur fjalën e Zotit të
transmetuar me anë të Moisiut".

<span id="an_35:7">35:7</span> Pastaj Josia u dha njerëzve të popullit,
gjithë atyre që ishin të pranishëm, bagëti të imta, qengja dhe keca,
gjithsej tridhjetë mijë kokë, të tëra për Pashkët, si edhe tre mijë qe;
kjo vinte nga pasuria e mbretit.

<span id="an_35:8">35:8</span> Edhe princat i bënë një dhuratë spontane
popullit, priftërinjve dhe Levitëve. Hilkiahu, Zakaria dhe Jehieli,
drejtues të shtëpisë së Perëndisë, u dhanë priftërinjve për flijimet e
Pashkës dy mijë e gjashtëqind qengja dhe keca si edhe treqind qe.

<span id="an_35:9">35:9</span> Përveç kësaj Konaniahu, bashkë me
vëllezërit e tij Shemajah dhe Nethaneel, dhe Hashabiahu, Jeijeli dhe
Jozabadi, krerë të Levitëve, u dhanë Levitëve për flijimet e Pashkës
pesë mijë qengja dhe keca si edhe pesëqind qe.

<span id="an_35:10">35:10</span> Sa u përgatit shërbimi, priftërinjtë
zunë vendet e tyre, dhe Levitët sipas klasave të tyre, në bazë të
urdhrit të dhënë nga mbreti.

<span id="an_35:11">35:11</span> Pastaj flijuan Pashkën; priftërinjtë e
spërkatnin gjakun me duart e tyre, ndërsa Levitët ripnin kafshët.

<span id="an_35:12">35:12</span> Kështu vunë mënjanë olokaustet për t'ua
shpërndarë bijve të popullit, sipas ndarjeve të shtëpive atërore, me
qëllim që t'ia ofronin Zotit, siç është shkuar në librin e Moisiut.
Vepruan njëlloj me qetë.

<span id="an_35:13">35:13</span> Pastaj poqën qengjat e Pashkës mbi
zjarr sipas normave të përcaktuara; por ofertat e tjera të shenjtëruara
i gatuan në tenxhere, në kazanë dhe në tiganë dhe ua shpërndanë
menjëherë tërë bijve të popullit.

<span id="an_35:14">35:14</span> Pastaj përgatitën racione për vete dhe
për priftërinjtë, sepse priftërinjtë, bijtë e Aaronit, ishin të zënë
deri në mbrëmje për të ofruar olokaustet dhe pjesët me dhjamë; kështu
Levitët përgatitën racione për vete dhe për priftërinjtë, bij të
Aaronit.

<span id="an_35:15">35:15</span> Këngëtarët, bij të Asafit, ishin në
vendin e tyre, sipas urdhrit të Davidit, të Asafit, të Hemanit dhe të
Jeduthunit, shikuesit të mbretit. Në çdo portë kishte derëtarë; këta nuk
patën nevojë të largoheshin nga shërbimi i tyre, sepse Levitët,
vëllezërit e tyre, kishin përgatitur racione për ata.

<span id="an_35:16">35:16</span> Kështu atë ditë tërë shërbimi i Zotit u
përgatit për të kremtuar Pashkën dhe për të ofruar olokauste mbi altarin
e Zotit, sipas urdhrit të mbretit Josia.

<span id="an_35:17">35:17</span> Bijtë e Izraelit, që ishin të
pranishëm, e kremtuan atëherë festën e Pashkës dhe festën e të ndormëve
shtatë ditë me radhë.

<span id="an_35:18">35:18</span> Në Izrael nuk ishte kremtuar një Pashkë
si ajo që nga koha e profetit Samuel. Asnjë nga mbretërit e Izraelit nuk
kishte kremtuar ndonjëherë një Pashkë si ajo që u kremtua nga Josia, me
pjesëmarrjen e priftërinjve, të Levitëve, të gjithë Judës dhe të
Izraelit, të pranishëm bashkë me banorët e Jeruzalemit.

<span id="an_35:19">35:19</span> Kjo Pashkë u kremtua në vitin e
tetëmbëdhjetë të mbretërimit të Josias.

<span id="an_35:20">35:20</span> Mbas gjithë këtyre gjërave, kur Josia e
vuri në rregull tempullin, Neko, mbret i Egjiptit, doli në Karkemish mbi
Eufrat për të luftuar; dhe Josia u ngrit kundër tij.

<span id="an_35:21">35:21</span> Por Neko i dërgoi lajmëtarë për t'i
thënë: "Çfarë ka midis meje dhe teje, o mbret i Judës? Këtë herë unë nuk
kam ardhur kundër teje, por kundër një shtëpie me të cilën ndodhem në
luftë; Perëndia më ka urdhëruar të shpejtohem; mos e kundërshto, pra,
Perëndinë që është me mua, që ai të mos të të shkatërrojë".

<span id="an_35:22">35:22</span> Por Josia nuk deshi të tërhiqet nga ai;
por për të luftuar kundër tij u vesh me rroba të tjera që të mos njihej
dhe nuk i dëgjoi fjalët e Nekos, që vinin nga goja e Perëndisë. Kështu
doli të ndeshet në luginën e Megidos.

<span id="an_35:23">35:23</span> Por disa harkëtarë gjuajtën kundër
mbretit Josia; atëherë mbreti u tha shërbëtorëve të tij: "Më largoni që
këtej, sepse jam plagosur rëndë".

<span id="an_35:24">35:24</span> Shërbëtorët e tij e hoqën nga qerrja e
tij, e vunë në një qerre të dytë që ai kishte dhe e çuan në Jeruzalem.
Kështu ai vdiq dhe u varros në varrezat e etërve të tij. Tërë Juda dhe
Jeruzalemi mbajtën zi për Josian.

<span id="an_35:25">35:25</span> Jeremia kompozoi një vajtim për Josian;
tërë këngëtarët dhe këngëtaret në vajtimet e tyre kanë folur për Josian
deri në ditën e sotme; dhe këto janë bërë një zakon në Izrael; dhe ja,
ata janë shkruar në Vajtimet.

<span id="an_35:26">35:26</span> Pjesa tjetër e bëmave të Josias, veprat
e tij të mira sipas asaj që është shkruar në ligjin e Zotit,

<span id="an_35:27">35:27</span> veprimet e tij, nga të parat deri në të
fundit janë të shkruara në librin e mbretërve të Izraelit dhe të Judës.

<span id="an_36:1">36:1</span> Atëherë populli i vendit mori Jehoahazin,
birin e Josias, dhe e bëri mbret në Jeruzalem në vend të atit të tij.

<span id="an_36:2">36:2</span> Jehoahazi ishte njëzet e tre vjeç kur
filloi të mbretërojë, dhe mbretëroi tre muaj në Jeruzalem.

<span id="an_36:3">36:3</span> Mbreti i Egjiptit e hoqi nga froni në
Jeruzalem dhe i vuri vendit një gjobë njëqind talentash argjendi dhe një
talent ari.

<span id="an_36:4">36:4</span> Pastaj mbreti i Egjiptit bëri mbret të
Judës dhe të Jeruzalemit vëllanë e tij Eliakimin, të cilit ia ndërroi
emrin dhe e quajti Jehojakim. Neko përkundrazi mori vëllanë e tij
Jehoahaz dhe e çoi në Egjipt.

<span id="an_36:5">36:5</span> Jehojakimi ishte njëzet e pesë vjeç kur
filloi të mbretërojë, dhe mbretëroi njëmbëdhjetë vjet në Jeruzalem. Ai
bëri atë që është e keqe në sytë e Zotit, Perëndisë të tij.

<span id="an_36:6">36:6</span> Nebukadnetsari, mbret i Babilonisë, doli
kundër tij dhe e lidhi me zinxhira prej bronzi për ta çuar në Babiloni.

<span id="an_36:7">36:7</span> Nebukadnetsari çoi gjithashtu në Babiloni
një pjesë të sendeve të shtëpisë të Zotit dhe i vuri në pallatin e tij
në Babiloni.

<span id="an_36:8">36:8</span> Pjesa tjetër e bëmave të Jehojakimit,
gjërat e neveritshme që kreu dhe të gjitha ato që u gjetën kundër tij,
ja, janë të shkruara në librin e mbretërve të Izraelit dhe të Judës. në
vend të tij mbretëroi i biri, Jehojakini.

<span id="an_36:9">36:9</span> Jehojakini ishte tetë vjeç kur filloi të
mbretërojë, dhe mbretëroi tre muaj dhe dhjetë ditë në Jeruzalem. Ai bëri
atë që është e keqe në sytë e Zotit.

<span id="an_36:10">36:10</span> Në fillim të vitit të ri mbreti
Nebukadnetsar dërgoi ta marrë dhe e çoi në Babiloni me gjërat e çmuara
të shtëpisë të Zotit. Pastaj bëri mbret të Judës dhe të Jeruzalemit
Sedekian, vëllanë e Jehojakinit.

<span id="an_36:11">36:11</span> Sedekia ishte njëzet vjeç kur filloi të
mbretërojë, dhe mbretëroi njëmbëdhjetë vjet në Jeruzalem.

<span id="an_36:12">36:12</span> Edhe ai bëri atë që është e keqe në
sytë e Zotit, Perëndisë të tij, dhe nuk u përul përpara profetit
Jeremia, që fliste nga ana e Zotit.

<span id="an_36:13">36:13</span> Ai ngriti krye gjithashtu kundër
mbretit Nebukadnetsar, që e kishte vënë të betohej në emër të Perësndisë
por ai e mpiu zverkun e tij dhe ngurtësoi zemrën e tij, duke mos pranuar
të kthehej tek Zoti, Perëndia i Izraelit.

<span id="an_36:14">36:14</span> Edhe tërë krerët e priftërinjve dhe
populli mëkatuan gjithnjë e më tepër duke ndjekur të gjitha gjërat e
neveritshme të kombeve dhe e ndotën shtëpinë se Zotit, që ai u kishte
shenjtëruar në Jeruzalem.

<span id="an_36:15">36:15</span> Zoti, Perëndia i etërve të tyre, u
dërgoi atyre, që në fillim dhe me këmbëngulje, paralajmërime me anë të
lajmëtarëve të tij, sepse donte ta shpëtonte popullin e tij dhe banesën
e tij.

<span id="an_36:16">36:16</span> Por ata u tallën me lajmëtarët e
Perëndisë, përçmuan fjalët e tij dhe vunë në lojë profetët e tij, deri
sa zemërimi i Zotit kundër popullit të tij arriti një pikë në të cilën
nuk kishte rrugëdalje.

<span id="an_36:17">36:17</span> Atëherë ai bëri që të dalin kundër tyre
mbreti i Kaldeasve, që vrau me shpatë të rinjtë e tyre në shtëpinë e
shenjtërores së tyre, pa pasur mëshirë për të riun, për virgjireshën,
për plakun ose për flokëthinjurin. Zoti i dha të gjithë në duart e tij.

<span id="an_36:18">36:18</span> Nebukadnetsari solli në Babiloni të
gjitha sendet e shtëpisë së Perëndisë, të mëdha ose të vogla, thesaret e
shtëpisë të Zotit dhe thesaret e mbretit dhe të parisë së tij.

<span id="an_36:19">36:19</span> Pastaj i vunë zjarrin shtëpisë të
Perëndisë, rrëzuan muret e Jeruzalemit, u vunë flakën të gjitha
pallateve të tij dhe shkatërruan të gjitha sendet me vlerë.

<span id="an_36:20">36:20</span> Përveç kësaj Nebukadnetsari internoi në
Babiloni ata që i kishin shpëtuar shpatës; këta u bënë shërbëtorë të tij
dhe të bijve të tij deri në ardhjen e mbretërisë së Persisë,

<span id="an_36:21">36:21</span> që kështu të realizohej fjala e Zotit
që u shqiptua nga goja e Jeremias, deri sa vendi të kremtonte të shtunat
e tij. Në fakt ai kremtoi të shtunën për gjithë kohën e shkretimit të
tij deri sa u mbushën të shtatëdhjetë vjetët.

<span id="an_36:22">36:22</span> Në vitin e parë të Kirit, mbretit të
Persisë, me qëllim që të realizohej fjala e Zotit që u shqiptua nga goja
e Jeremias, Zoti e nxiti frymën e Kirit, mbret të Persisë, që të nxirrte
një dekret për

<span id="an_36:23">36:23</span> "Kështu thotë Kiri, mbret i Persisë:
Zoti, Perëndia i qiejve, më ka dhënë tërë mbretëritë e dheut. Ai më ka
urdhëruar t'i ndërtoj një shtëpi në Jeruzalem, që është në Judë. Kush
nga ju i përket popullit të tij? Zoti, Perëndia i tij, qoftë me të dhe
le të niset!".

------------------------------------------------------------------------

[Next: Ezra](ezr)
