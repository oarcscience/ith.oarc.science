[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](rut)  [Next](sa2) 

------------------------------------------------------------------------

### Albanian Bible: 1 Samuel

<span id="an_1:1">1:1</span> Ishte një njeri nga Ramathaim-Tsofini, nga
zona malore e Efraimit, që quhej Elkanah; ishte bir i Jerohamit, bir i
Elihut, bir i Tohut dhe bir i Efraimitit Tsuf.

<span id="an_1:2">1:2</span> Ai kishte dy gra: e para quhej Ana dhe
tjetra Penina. Penina kishte fëmijë, kurse Ana nuk kishte.

<span id="an_1:3">1:3</span> Çdo vit ky njeri nisej nga qyteti i tij për
të adhuruar dhe për t'i ofruar flijime Zotit të ushtërive në Shiloh, ku
gjendeshin dy bijtë e Efraimit, Hofni dhe Finehasi, priftërinj të Zotit.

<span id="an_1:4">1:4</span> Kur i vinte dita Elkanahut të ofronte
flijimin, ai kishte zakon t'u jepte pjesën që u takonte gruas së tij
Penina dhe pjesët gjithë bijve dhe bijave të tij;

<span id="an_1:5">1:5</span> por Anës i jepte një pjesë të dyfishtë,
sepse e donte Anën, megjithëse Zoti ia kishte mbyllur barkun.

<span id="an_1:6">1:6</span> Por shemra e saj e ngacmonte vazhdimisht
për ta zëmëruar, sepse Zoti ia kishte mbyllur barkun.

<span id="an_1:7">1:7</span> Kështu ndodhte çdo vit; sa herë që Ana
ngjitej në shtëpinë e Zotit, Penina e ngacmonte; prandaj ajo qante dhe
nuk hante më.

<span id="an_1:8">1:8</span> Atëherë burri i saj Elkanahu i tha: "Ana,
pse qan? Pse nuk ha? Pse është trishtuar zemra jote? A nuk jam unë për
ty më i mirë se dhjetë fëmijë?".

<span id="an_1:9">1:9</span> Pasi hëngrën dhe pinë në Shiloh, Ana u
ngrit. Prifti Eli ishte ulur mbi ndenjësen që ndodhet në hyrje të
tabernakullit të Zotit.

<span id="an_1:10">1:10</span> Në trishtimin e shpirtit të saj i lutej
Zotit duke qarë me dënesë.

<span id="an_1:11">1:11</span> Pastaj lidhi një kusht, duke thënë: "O
Zot i ushtrive, në se vërtetë interesohesh për fatkeqësinë që i ka rënë
shërbëtores sate, në se ti më mban mend mua dhe nuk e harron shërbëtoren
tënde, por dëshiron t'i japësh shërbëtores sate një fëmijë mashkull, unë
do t'ja jap Zotit për të gjitha ditët e jetës së tij dhe brisku nuk ka
për të kaluar mbi kokën e tij".

<span id="an_1:12">1:12</span> Ndërsa ajo e zgjaste lutjen e saj përpara
Zotit, Eli shikonte me kujdes gojën e saj.

<span id="an_1:13">1:13</span> Ana fliste në zemër të saj; vetëm buzët i
lëviznin, por zëri saj nuk dëgjohej; pikërisht për këtë Eli mendonte që
ishte e dehur.

<span id="an_1:14">1:14</span> Kështu Eli i tha: "Deri kur do të jesh e
dehur? Të daltë pija!".

<span id="an_1:15">1:15</span> Por Ana u përgjegj dhe tha: "Jo, imzot,
unë jam një grua e vrarë në frym dhe nuk kam pirë as verë, as pije të
tjera dehëse, por isha duke hapur zemrën time para Zotit.

<span id="an_1:16">1:16</span> Mos mendo se shërbëtorja jote është një
grua e çoroditur, sepse ka qënë dhëmbja dhe hidhërimi i pamasë që më
shtynë të flas deri tani".

<span id="an_1:17">1:17</span> Atëherë Eli iu përgjegj: "Shko në paqe
dhe Perëndia i Izraelit të dhëntë atë që i kërkove".

<span id="an_1:18">1:18</span> Ajo u përgjegj: "Shërbëtorja jote pastë
gjetur hirin në sytë e tu". Kështu gruaja iku në rrugën e saj, nisi të
ushqehet dhe pamja e saj nuk ishte më e trishtuar.

<span id="an_1:19">1:19</span> Ata u ngritën herët në mëngjes dhe ranë
përmbys përpara Zotit; pastaj u nisën dhe u kthyen në shtëpinë e tyre në
Ramah. Elkanahu njohu Anën, bashkëshorten e tij, dhe Zoti u kujtua për
të.

<span id="an_1:20">1:20</span> Në kohën e caktuar, Ana mbeti me barrë
dhe lindi një djalë të cilit ia vunë emrin Samuel, duke thënë: "Sepse ia
kërkova Zotit".

<span id="an_1:21">1:21</span> Atëherë burri i saj Elkanahu u ngjit me
gjithë familjen e tij për t'i ofruar Zotit flijimin vjetor dhe për të
plotësuar kushtin e lidhur.

<span id="an_1:22">1:22</span> Por Ana nuk u ngjit, sepse i tha burrit
të saj: "Unë nuk do të ngjitem deri sa fëmija të jetë zvjerdhur; atëherë
do ta çoj me qëllim që ta paraqes para Zotit dhe të mbetet pranë tij për
gjithnjë".

<span id="an_1:23">1:23</span> Burri i saj, Elkanahu, iu përgjegj: "Bëj
si të të duket më mirë; qëndro deri sa të të jetë zvjerdhur, mjaft që
Zoti ta mbajë fjalën!". Kështu gruaja mbeti në shtëpi dhe i dha gji
birit të saj deri sa ky u zvordh.

<span id="an_1:24">1:24</span> Mbasi e zvordhi e mori me vete, bashkë me
tri dema të vegjël, një efë mielli dhe një calik verë; dhe i çoi në
shtëpinë e Zotit në Shiloh. Djali ishte akoma shumë i vogël.

<span id="an_1:25">1:25</span> Pastaj ata flijuan një dem dhe ia çuan
djalin Elit.

<span id="an_1:26">1:26</span> Ana i tha: "Imzot! Ashtu siç është e
vërtetë që jeton shpirti yt, o imzot, unë jam ajo grua që rrinte këtu,
afër teje, dhe i lutej Zotit.

<span id="an_1:27">1:27</span> Jam lutur për të pasur këtë djalë, dhe
Zoti më dha atë që i kisha kërkuar.

<span id="an_1:28">1:28</span> Prandaj edhe unë ia fal Zotit; deri sa të
rrojë, ai do t'i kushtohet Zotit". Dhe aty ranë përmbys para Zotit.

<span id="an_2:1">2:1</span> Atëherë Ana u lut dhe tha: "Zemra ime
ngazëllohet në Zotin, forca ime ngrihet tek i Zoti; goja ime hapet
kundër armiqve të mi, sepse gëzohem nga shpëtimi yt.

<span id="an_2:2">2:2</span> Nuk ka asnjë të shenjtë si Zoti, sepse nuk
ka asnjë tjetër vëç teje, nuk ka asnjë shkëmb si Perëndia ynë.

<span id="an_2:3">2:3</span> Mos vazhdoni të flisni me aq mburrje; të
mos dalin fjalë arrogante nga goja juaj, sepse Zoti është Perëndia i
njohjes dhe ai i peshon veprimet.

<span id="an_2:4">2:4</span> Dhe harqet e të fuqishmëve thyhen, ndërsa
të dobëtit janë pajisur me forcë.

<span id="an_2:5">2:5</span> Ata që ishin të ngopur shkojnë si punëtorë
ditorë për një copë bukë, ndërsa ata që ishin të uritur nuk vuajnë më
nga uria. Madje edhe ajo që ishte shterpë, ka pjellë shtatë herë, ndërsa
ajo që ka shumë fëmijë është dobësuar.

<span id="an_2:6">2:6</span> Zoti të bën të vdesësh dhe të bën të
jetosh; të zbret në Sheol dhe të ngjit që andej.

<span id="an_2:7">2:7</span> Zoti të varfëron dhe të pasuron, ai të
poshtëron dhe ai të lartëson.

<span id="an_2:8">2:8</span> Ai e ngre të mjerin nga pluhuri dhe e heq
të varfërin nga plehrat, në mënyrë që të ulet me princat dhe të
trashëgojnë një fron lavdie; sepse shtyllat e dheut i përkasin Zotit,
dhe mbi to ai ka mbështetur botën.

<span id="an_2:9">2:9</span> Ai ruan rrugën që bëjnë shenjtorët e tij,
por të pafetë do të vdesin në errësirë, sepse njeriu nuk do të
mbizotërojë me anë të forcës.

<span id="an_2:10">2:10</span> Kundërshtarët e Zotit do të copëtohen; ai
do të gjëmojë kundër tyre nga qielli. Zoti do të gjykojë popujt deri në
skajet e tokës, do t'i japë forcë mbretit të tij dhe do ta lartojë
forcën e të vajosurit të tij".

<span id="an_2:11">2:11</span> Pastaj Elkanahu u kthye në shtëpinë e tij
në Ramah, dhe fëmija qendroi që t'i shërbejë Zotit në prani të priftit
Eli.

<span id="an_2:12">2:12</span> Bijtë e Elit ishin njerëz të këqij; nuk e
njihnin Zotin.

<span id="an_2:13">2:13</span> Dhe ja si silleshin këta priftërinj me
popullin; kur dikush ofronte një flijim, shërbëtori i priftit vinte, kur
mishi ziente, me një pirun me tri maja në dorë,

<span id="an_2:14">2:14</span> dhe e fuste në tenxhere, në kazan apo në
kusi, dhe tërë atë që piruni i madh tërhiqte sipër prifti e mbante për
vete. Kështu vepronin me tërë Izraelitët që shkonin në Shiloh.

<span id="an_2:15">2:15</span> Edhe para se të digjnin dhjamin,
shërbëtori i priftit vinte dhe i thoshte atij që bënte flijimin: "Më jep
mish për ta pjekur për priftin, sepse ai nuk do të pranojë prej teje
mish të pjekur, por mish të gjallë".

<span id="an_2:16">2:16</span> Dhe në qoftë se njeriu i thoshte: "Më
parë të tymoset dhjami, pastaj të marrësh sa të duash", ai përgjigjej:
"Jo, duhet të ma japësh tani; përndryshe do ta marr me forcë".

<span id="an_2:17">2:17</span> Prandaj mëkati i dy të rinjve ishte shumë
i madh përpara Zotit, sepse ata përçmonin ofertat që i bëheshin Zotit.

<span id="an_2:18">2:18</span> Por Samueli kryente shërbimin para Zotit,
megjithëse akoma fëmijë, dhe ishte mbështjellë me një efod prej liri.

<span id="an_2:19">2:19</span> E ëma i përgatiste një veshje të vogël
dhe ia çonte çdo vit kur ngjitej me burrin e saj për të ofruar flijimin
vjetor.

<span id="an_2:20">2:20</span> Atëherë Eli bekonte Elkanahun dhe
bashkëshorten e tij, duke thënë: "Zoti të dhëntë fëmijë të tjerë nga kjo
grua, me kërkesën që ajo i ka bërë Zotit!". Pastaj ata ktheheshin në
shtëpinë e tyre.

<span id="an_2:21">2:21</span> Kështu Zoti vizitoi Anën, dhe kjo mbeti
me barrë dhe lindi tre djem dhe dy vajza. Ndërkaq djali Samuel po rritej
pranë Zotit.

<span id="an_2:22">2:22</span> Por Eli ishte shumë plak dhe dëgjoi të
gjitha ato që bijtë e tij i bënin gjithë Izraelit dhe si ata binin në
shtrat me gratë që kryenin shërbimin në hyrje të çadrës së mbledhjes;

<span id="an_2:23">2:23</span> dhe u tha atyre: "Pse bëni gjëra të
tilla? Sepse dëgjoj nga tërë populli për veprimet tuaja të këqija.

<span id="an_2:24">2:24</span> Mos, bijtë e mi, sepse zërat që dëgjoj
për ju nuk janë aspak të mira; ju e shtyni popullin e Zotit të mëkatojë.

<span id="an_2:25">2:25</span> Në rast se një njeri mëkaton kundër një
njeriu tjetër, Perëndia e gjykon, por në rast se një njeri mëkaton
kundër Zotit, kush do të ndërhyjë për të?". Por ata nuk e dëgjuan zërin
e atit të tyre, sepse Zoti dëshironte të vdisnin.

<span id="an_2:26">2:26</span> Ndërkaq fëmija Samuel po rritej në shtat
dhe në mirëdashjen e Zotit dhe të njerëzve.

<span id="an_2:27">2:27</span> Një njeri i Perëndisë erdhi tek Eli dhe i
tha: "Kështu flet Zoti: A nuk u shfaqa në shtëpinë e atit tënd, kur në
Egjipt ata ishin skllevër të shtëpisë së Faraonit?

<span id="an_2:28">2:28</span> Nuk e kam zgjedhur unë midis gjithë
fiseve të Izraelit, që të jetë prifti im, të ngjitet te altari im, të
djegë temjanin dhe të veshë efodin para meje? Dhe a nuk kam qenë unë ai
që i dha shtëpisë së atit tënd tërë flijimet e djegura të bijve të
Izraelit të bëra me zjarr?

<span id="an_2:29">2:29</span> Pse pra i përçmoni flijimet dhe blatimet
e mia që kam urdhëruar të bëhen në banesën time, dhe pse nderoni më
tepër fëmijët tuaj se mua, duke u trashur me pjesën më të mirë të
blatimeve të Izraelit, të popullit tim?

<span id="an_2:30">2:30</span> Prandaj kështu thotë Zoti, Perëndia i
Izraelit: Unë kisha shpallur që shtëpia jote dhe shtëpia e atit tënd do
të kishin ecur gjithnjë para meje, por tani Zoti thotë: Qoftë larg meje
kjo gjë; sepse unë nderoj ata që më nderojnë, por ata që më përçmojnë do
të përçmohen gjithashtu nga ana ime.

<span id="an_2:31">2:31</span> Ja, po vijnë ditët kur unë do të
shkatërroj forcën tënde dhe forcën e shtëpisë së atit tënd në mënyrë që
të mos ketë më asnjë plak në shtëpinë tënde.

<span id="an_2:32">2:32</span> Dhe ke për të parë mjerimin e banesës
sime, ndonëse dhe Perëndia i ka bërë aq të mira Izraelit, nuk do të ketë
kurrë më asnjë plak në shtëpinë tënde.

<span id="an_2:33">2:33</span> Por ai nga të tutë që nuk kam për të
hequr nga altari im do të konsumojë sytë e tu dhe do ta mbushë me
trishtim zemrën tënde; dhe tërë pasardhësit e shtëpisë sate do të vdesin
në lulen e rinisë.

<span id="an_2:34">2:34</span> Do të të shërbejë si shenjë ajo që ka për
t'u ndodhur dy bijve të tu, Hofnit dhe Finehasit; që të dy do të vdesin
në të njëjtën ditë.

<span id="an_2:35">2:35</span> Por unë do të zgjedh për vete një prift
besnik, që ka për të vepruar simbas asaj që ndjej në zemrën dhe në
shpirtin tim; unë do t'i ndërtoj një shtëpi të qendrueshme, dhe ai ka
për të ecur gjithmonë para të vajosurit tim.

<span id="an_2:36">2:36</span> Dhe kushdo që ka për të mbetur në
shtëpinë tënde do të vijë të përulet para tij për një monedhë argjendi
dhe një copë buke, dhe do të thotë: "Më prano, të lutem, në një nga
detyrat priftërore, që të mund të ha një copë bukë"".

<span id="an_3:1">3:1</span> Samueli i ri i shërbente Zotit në prani të
Eliut. Fjala e Zotit ishte e rrallë në ato ditë, dhe nuk kishte ndonjë
zbulesë të gjerë.

<span id="an_3:2">3:2</span> Në atë kohë Eli rrinte shtrirë në vendin e
tij të zakonshëm (tani shikimi i tij kishte filluar të errësohej dhe ai
nuk mund të shikonte).

<span id="an_3:3">3:3</span> Llampa e Perëndis nuk ishte shuar akoma dhe
Samueli ishte shtrirë në tabernakullin e Zotit, ku gjendej edhe arka e
Perëndisë.

<span id="an_3:4">3:4</span> Atëherë Zoti thirri Samuelin që u përgjegj:
"Ja ku jam!".

<span id="an_3:5">3:5</span> Pastaj vrapoi tek Eli dhe i tha: "Ja ku
jam, se ti më thirre". Ai u përgjegj: "Unë nuk të kam thirrur, shko të
flesh". Kështu ai vajti të flerë.

<span id="an_3:6">3:6</span> Zoti e thirri përsëri Samuelin. Dhe Samueli
u ngrit, shkoi tek Eli dhe i tha: "Ja ku jam, se ti më thirre". Por ai u
përgjegj: "Biri im, unë nuk të kam thirrur; shko të flesh".

<span id="an_3:7">3:7</span> (Por Samueli nuk e njihte akoma Zotin, dhe
fjala e tij nuk i ishte shfaqur akoma).

<span id="an_3:8">3:8</span> Zoti e thirri përsëri për të tretën herë
Samuelin. Kështu ai u ngrit, shkoi tek Eli dhe i tha: "Ja ku jam, se ti
më thirre". Atëherë Eli kuptoi që Zoti e thërriste të riun.

<span id="an_3:9">3:9</span> Prandaj Eli i tha Samuelit: "Shko e bjer
dhe, në qoftë se të thërret prapë, do të thuash: "Folë, o Zot, sepse
shërbëtori yt të dëgjon"". Kështu Samueli vajti të shtrihet në vendin e
tij.

<span id="an_3:10">3:10</span> Pastaj Zoti erdhi, u vendos aty afër dhe
thirri si herët e tjera: "Samuel, Samuel!". Samueli u përgjegj: "Folë,
sepse shërbëtori yt të dëgjon".

<span id="an_3:11">3:11</span> Atëherë Zoti i tha Samuelit: "Ja, jam
duke bërë në Izrael një gjë që do të shungullojë veshët e kujtdo që ka
për ta dëgjuar.

<span id="an_3:12">3:12</span> Atë ditë unë do të kryej kundër Eliut të
gjitha ato që thashë lidhur me shtëpinë e tij, nga fillimi deri në fund.

<span id="an_3:13">3:13</span> Po i deklaroj që jam bërë gati të
ndëshkoj shtëpinë e tij për gjithnjë, për shkak të paudhësisë që e
karakterizon, sepse bijtë e tij janë bërë të neveritshëm dhe ai nuk i ka
frenuar.

<span id="an_3:14">3:14</span> Prandaj unë i betohem shtëpisë së Elit që
paudhësia e shtëpisë së Elit nuk do të shlyhet kurrë me flijime dhe me
blatime".

<span id="an_3:15">3:15</span> Samueli mbeti i shtrirë deri në mëngjes,
pastaj hapi dyert e shtëpisë së Zotit. Ai kishte frikë t'i tregonte Elit
vegimin e tij.

<span id="an_3:16">3:16</span> Por Eli thirri Samuelin, duke thënë:
"Samuel, biri im!". Ai u përgjegj: "Ja ku jam".

<span id="an_3:17">3:17</span> Ai tha: "Çfarë të tha? Të lutem, mos më
fshih asgjë. Perëndia veproftë ashtu me ty, madje edhe më keq, në rast
se ti më fsheh diçka nga të gjitha ato që të tha".

<span id="an_3:18">3:18</span> Samueli ia tregoi atëherë të gjitha, pa i
fshehur asgjë. Dhe Eli tha: "Ai është Zoti; le të bëjë atë që i pëlqen
atij".

<span id="an_3:19">3:19</span> Ndërkaq Samueli rritej; dhe Zoti ishte me
të dhe nuk la të shkonin kot asnjë nga fjalët e tij.

<span id="an_3:20">3:20</span> Tërë Izraeli, nga Dani deri tek
Beer-Sheba, mësoi që Samueli ishte bërë profet i Zotit.

<span id="an_3:21">3:21</span> Zoti vazhdonte t'i shfaqej në Shiloh,
sepse në Shiloh Zoti i shfaqej Samuelit me anë të fjalës së vet.

<span id="an_4:1">4:1</span> Fjala e Samuelit i drejtohej tërë Izraelit.
Izraeli doli të luftojë kundër Filistejve dhe ngriti kampin e tij pranë
Eben-Ezerit, ndërsa Filistejtë u vendosën pranë Afekut.

<span id="an_4:2">4:2</span> Pastaj Filistejtë u renditën për betejë
kundër Izraelit; filloi një betejë e madhe, por Izraeli u mund nga
Filistejtë, të cilët vranë në fushën e betejës rreth katër mijë veta.

<span id="an_4:3">4:3</span> Kur populli u kthye në kamp, pleqtë e
Izraelit thanë: "Pse Zoti na mundi sot përpara Filistejve? Të shkojmë të
marrim në Shiloh arkën e besëlidhjes së Zotit, në mënyrë që të ndodhet
në mes nesh dhe të na shpëtojë nga duart e armiqve tanë!".

<span id="an_4:4">4:4</span> Kështu populli dërgoi në Shiloh njerëz që
të merrnin që andej arkën e besëlidhjes së Zotit të ushtërive, që ulët
midis kerubinëve; dhe dy bijtër e Elit, Hofni dhe Finehasi, ishin aty me
arkën e besëlidhjes së Perëndisë.

<span id="an_4:5">4:5</span> Kur arka e besëlidhjes së Zotit hyri në
kamp, i gjithë Izraeli shpërtheu në një britmë gëzimi aq të fuqishme sa
vetë toka e drodh.

<span id="an_4:6">4:6</span> Filistejtë, duke dëgjuar buçimën e asaj
britme, thanë: "Çfarë kuptimi ka buçima e kësaj britme të madhe në
kampin e Hebrenjve?". Pastaj mësuan që arka e Zotit kishte arritur në
kamp.

<span id="an_4:7">4:7</span> Kështu Filistejtë u trembën, sepse thonin:
"Perëndia erdhi në kamp". Dhe thirrën: "Mjerë ne! Një gjë e tillë nuk ka
ndodhur kurrë më parë.

<span id="an_4:8">4:8</span> Mjerë ne! Kush do të na shpëtojë nga duart
e këtyre perëndive të fuqishme? Këto janë perënditë që i goditën
Egjiptasit me lloj lloj plagësh në shkretëtirë.

<span id="an_4:9">4:9</span> Qëndroni të fortë dhe silluni si burra, o
Filistej, që të mos bëheni skllevër të Hebrenjve, ashtu si ata qenë
skllevërit tuaj. Silluni si burra dhe luftoni!".

<span id="an_4:10">4:10</span> Kështu Filistejtë luftuan dhe Izraeli u
mund; dhe gjithkush vrapoi te çadra e vet. Masakra qe me të vërtetë e
madhe; Izraeli humbi tridhjetë mijë këmbësorë.

<span id="an_4:11">4:11</span> Edhe arka e Perëndisë u morr dhe dy
djemtë e Elit, Hofni dhe Finehasi, vdiqën.

<span id="an_4:12">4:12</span> Një njeri i Beniaminit vrapoi nga fusha e
betejës dhe arriti po atë ditë në Shiloh, me rroba të grisura dhe kokën
të mbuluar me dhe.

<span id="an_4:13">4:13</span> Kur arriti, ja, Eli ishte ulur mbi
ndenjësen e tij në anë të rrugës, duke shikuar, sepse zemra e tij
dridhej për arkën e Perëndisë. Sapo ai njeri hyri në qytet dhe njoftoi
për atë që kishte ndodhur, një britmë u ngrit nga tërë qyteti.

<span id="an_4:14">4:14</span> Kur dëgjoi zhurmën e britmave, Eli tha:
"Ç'kuptim ka zhurma e kësaj rrëmuje?". Pastaj ai njeri erdhi me të
shpejtë për t'i treguar Elit atë që kishte ndodhur.

<span id="an_4:15">4:15</span> Eli ishte nëntëdhjetë e tetë vjeç;
shikimi i tij qe errësuar aq sa që ai nuk shikonte më.

<span id="an_4:16">4:16</span> Njeriu i tha Elit: "Jam ai që ka ardhur
nga fusha e betejës. Sot kam ikur me vrap nga fusha e betejës". Eli tha:
"Si vajtën punët, biri im?".

<span id="an_4:17">4:17</span> Atëherë lajmëtari u përgjegj dhe tha:
"Iezraeli ia mbathi përpara Filistejve dhe u bë një masakër e madhe në
popull; edhe dy djemtë e tu, Hofni dhe Finehasi, vdiqën, dhe arka e
Perëndisë u morr".

<span id="an_4:18">4:18</span> Sa u zu në gojë arka e Perëndisë, Eli ra
nga ndenjësja prapa, përbri derës, theu qafën dhe vdiq, sepse ishte plak
dhe i rënduar. Qe gjyqtar i Izraelit dyzet vjet me radhë.

<span id="an_4:19">4:19</span> E reja e tij, gruaja e Finehasit, ishte
me barrë dhe në prag të lindjes; kur dëgjoi lajmin që arka e Perëndisë
ishte kapur dhe vjehrri i saj dhe i shoqi kishin vdekur, u kërrus dhe
lindi, sepse e zunë dhimbjet.

<span id="an_4:20">4:20</span> Në çastin kur ishte duke vdekur, gratë që
kujdeseshin për të i thanë: "Mos u tremb, sepse ke lindur një djalë".
Por ajo nuk u përgjegj dhe nuk u kushtoi vëmëndje fjalëve të tyre,

<span id="an_4:21">4:21</span> por ia vuri emrin Ikabod fëmijës, duke
thënë: "Lavdia u largua nga Izraeli", sepse arka e Perëndisë ishte marr
për shkak të vjehrrit të saj dhe të burrit të saj.

<span id="an_4:22">4:22</span> Ajo tha: "Lavdia është larguar nga
Izraeli, sepse arka e Perëndisë është marr".

<span id="an_5:1">5:1</span> Atëherë Filistejtë e morën arkën e
Perëndisë dhe e mbartën nga Eben-Ezeriu në Ashdod;

<span id="an_5:2">5:2</span> pastaj Filistejtë e morën arkën e
Perëndisë, e çuan në tempullin e Dagonit dhe e vendosën pranë Dagonit.

<span id="an_5:3">5:3</span> Të nesërmen banorët e Ashdodit u ngritën
herët, por Dagoni qe rrëzuar me fytyrë për tokë përpara arkës së Zotit.
Kështu e morën Dagonin dhe e vunë përsëri në vendin e tij.

<span id="an_5:4">5:4</span> Të nesërmen u ngritën herët, dhe ja Dagoni
qe rrëzuar përsëri me fytyrën për tokë përpara arkës së Zotit, kurse
koka e Dagonit dhe të dy pëllëmbët e duarve të tij u gjetën të prera mbi
prag; nga Dagoni kishte mbetur vetëm trungu.

<span id="an_5:5">5:5</span> Prandaj, deri ditën e sotme, priftërinjtë e
Dagonit dhe tërë ata që hyjnë në tempullin e Dagonit nuk vënë këmbë mbi
pragun e Dagonit në Ashdod.

<span id="an_5:6">5:6</span> Pastaj dora e Zotit rëndoi mbi banorët e
Ashdodit dhe i shkretoi, i goditi me hemoroide Ashdodin dhe territorin e
tij.

<span id="an_5:7">5:7</span> Kur banorët e Ashdodit panë që punët
shkonin në atë mënyrë, ata thanë: "Arka e Perëndisë të Izraelit nuk
duhet të mbetet në mes nesh, sepse dora e tij ka qenë e rëndë me ne dhe
me Dagonin, perëndinë tonë".

<span id="an_5:8">5:8</span> Kështu ata mblodhën pranë tyre tërë princat
e Filistejve dhe thanë: "Çfarë duhet të bëjmë me arkën e Perëndisë të
Izraelit?". Princat u përgjegjën: "Të mbartet arka e Perëndisë të
Izraelit në Gatha".

<span id="an_5:9">5:9</span> Kështu arka e Perëndisë të Izraelit u mbart
aty. Por mbas transportimit të saj, dora e Zotit u kthye kundër atij
qyteti, duke i shkaktuar një lemeri të madhe; dhe Zoti i goditi njerëzit
e qytetit, të mëdhenj e të vegjël, me një epidemi hemoroidesh.

<span id="an_5:10">5:10</span> Atëherë arkën e Perëndisë e dërguan në
Ekron. Por, sapo arka e Perëndisë arriti në Ekron, banorët e Ekronit
protestuan duke thënë: "Kanë sjellë arkën e Perëndisë të Izraelit te ne,
që të vdesim ne dhe populli ynë!".

<span id="an_5:11">5:11</span> Kështu mblodhën tërë pincat e Filistejve
dhe u thanë: "Largojeni arkën e Perëndisë të Izraelit; ajo të kthehet në
vendin e saj, që të mos shkaktojë vdekjen tonë dhe të popullit tonë!".
Në fakt ishte përhapur një lemeri vdekjeprurëse në të gjithë qytetin,
sepse dora e Perëndisë rëndonte shumë mbi të.

<span id="an_5:12">5:12</span> Ata që nuk vdisnin prekeshin nga
hemoroidet, dhe britmat e qytetit ngjiteshin deri në qiell.

<span id="an_6:1">6:1</span> Arka e Zotit mbeti shtatë muaj në vendin e
Filistejve.

<span id="an_6:2">6:2</span> Pastaj Filistejtë mblodhën priftërinjtë dhe
shortarët dhe thanë: "Ç'duhet të bëjmë me arkën e Zotit? Na trego
mënyrën që duhet të përdorim për ta kthyer përsëri në vendin e saj".

<span id="an_6:3">6:3</span> Atëherë ata u përgjegjën: "Në qoftë se e
ktheni arkën e Perëndisë së Izraelit, mos e ktheni bosh, por dërgoni me
të të paktën një ofertë zhdëmtimi; atëherë do të shëroheni dhe do të
mësoni pse dora e tij nuk ju ndahej".

<span id="an_6:4">6:4</span> Ata pyetën: "Çfarë oferte zhdëmtimi do t'i
dërgojmë neve?". Ata u përgjegjën: "Pesë hemorroide ari dhe pesë minj
ari simbas numrit të princave të Filistejve, sepse e njëjta plagë ka
goditur ju dhe princat tuaj.

<span id="an_6:5">6:5</span> Bëni, pra, disa figura të hemorroideve dhe
të minjve tuaj që shkatërrojnë vendin, dhe i thurrni lavdi Perëndisë së
Izraelit; ndofta ai do ta zbusë dorën e tij mbi ju, mbi perënditë tuaj
dhe mbi vendin tuaj.

<span id="an_6:6">6:6</span> Pse, vallë, e ngurtësoni zemrën tuaj ashtu
si Egjiptasit dhe Faraoni ngurtësuan zemrën e tyre? Kur kreu gjëra të
fuqishme midis tyre, nuk i lanë të shkojnë, dhe kështu ata mundën të
shkojnë?

<span id="an_6:7">6:7</span> Bëni, pra, një qerre të re, pastaj merrni
dy lopë qumështore mbi të cilat nuk është vënë kurrë zgjedha dhe i
mbrihni lopët në qerre, por i çoni viçat e tyre në stallë larg tyre.

<span id="an_6:8">6:8</span> Pastaj merrni arkën e Zotit dhe vendoseni
mbi qerre; dhe punimet prej ari që i çoni Zotit si ofertë zhdëmtimi i
vini në një shportë pranë saj.

<span id="an_6:9">6:9</span> Dhe rrini e shikoni, në rast se ngjitet
nëpër rrugën që të çon në territorin e tij, në Beth-Shemesh, është Zoti
që na ka bërë këtë të keqe të madhe; ndryshe do të të mësojmë që nuk ka
qenë dora e tij që na ka goditur, por kjo ka ndodhur rastësisht".

<span id="an_6:10">6:10</span> Ata, pra, vepruan kështu: morën dy lopë
qumështore, i mbrehën në qerre dhe mbyllën viçat në stallë.

<span id="an_6:11">6:11</span> Pastaj vendosën mbi qerre arkën e Zotit
dhe shportën me minjtë prej ari dhe figurat e hemorroideve.

<span id="an_6:12">6:12</span> Atëherë lopët u nisën pikërisht në
drejtim të Beth-Shemeshit, duke ndjekur gjithnjë atë rrugë dhe duke
pëllitur ndërsa po ecnin, pa u kthyer as djathtas, as majtas. Princat e
Filistejve i ndoqën deri në kufirin e Beth-Shemeshit.

<span id="an_6:13">6:13</span> Banorët e Beth-Shemeshit ishin duke
korrur grurin në luginë; duke ngritur sytë, panë arkën dhe u gëzuan qe e
panë.

<span id="an_6:14">6:14</span> Qerrja, pasi arriti në kampin e Jozueut
në Beth-Shemesh, u ndal aty. Aty kishte një gur të madh; kështu ata çanë
lëndën e drurit të qerres dhe i ofruan lopët si olokauste të Zotit.

<span id="an_6:15">6:15</span> Levitët hoqën arkën e Zotit dhe shportën
që i rrinte pranë dhe në të cilën gjendeshin sendet prej ari, dhe i
vendosëm mbi një gur të madh. Po atë ditë njerëzit e Beth-Shemeshit
ofruan dhe i bënë flijime Zotit.

<span id="an_6:16">6:16</span> Mbasi pesë princat e Filistejve panë këtë
gjë, po atë ditë u kthyen në Ekron.

<span id="an_6:17">6:17</span> Këto janë hemorroidet prej ari që
Filistejtë i dërguan Zotit si ofertë zhdëmtimi; një për Ashdodin, një
për Gazën, një për Askalonin, një për Gathin, një për Ekronin;

<span id="an_6:18">6:18</span> dhe minjtë prej ari simbas numrit të të
gjitha qyteteve të Filistejve që u përkisnin pesë princëve, nga qytetet
e fortifikuara deri në fshatrat e fushës, deri në gurin e madh e mbi të
cilin u vendos arka e Zotit dhe që qëndron deri në ditën e sotme në
fushën e Jozueut, Bethshemitit.

<span id="an_6:19">6:19</span> Zoti goditi disa njerëz të
Beth-Shemeshit, sepse kishin shikuar brenda arkës së Zotit; ai goditi
shtatëdhjetë njerëz të popullit. Populli mbajti zi për ta, sepse Zoti e
kishte prekur me një fatkeqësi të madhe.

<span id="an_6:20">6:20</span> Njerëzit e Beth-Shemeshit thanë: "Kush
mund të rezistojë përpara Zotit, këtij Perëndie të shenjtë? Nga kush do
të ngjitet arka, kur të niset nga ne?".

<span id="an_6:21">6:21</span> Kështu u dërguan lajmëtarë banorëve të
Kiriath-Jearimit për t'u thënë: "Filistejtë e kanë kthyer arkën e Zotit;
zbrisni dhe çojeni lart te ju".

<span id="an_7:1">7:1</span> Atëherë njerëzit e Kiriath-Jearimit erdhën,
e çuan lart arkën e Zotit dhe e vendosën në shtëpinë e Abinadadit në
kodër, dhe shenjtëruan të birin Eleazarin që të ruante arkën e Zotit.

<span id="an_7:2">7:2</span> Shumë kohë kishte kaluar nga dita që arka
ishte vendosur në Kiriath-Jearim; kishin kaluar njëzet vjet dhe tërë
shtëpia e Izraelit i ankohej Zotit.

<span id="an_7:3">7:3</span> Atëherë Samueli i foli tërë shtëpisë së
Izraelit, duke thënë: "Në rast se ktheheni tek Zoti me gjithë zemër,
hiqni nga gjiri juaj perënditë e huaja dhe Ashtarithin dhe mbani zemrën
tuaj tek Zoti dhe

<span id="an_7:4">7:4</span> Kështu bijtë e Izraelit hoqën mënjanë
Baalët dhe Ashtarothët dhe i shërbyen vetëm Zotit.

<span id="an_7:5">7:5</span> Pastaj Samueli tha: "Mblidhni tërë Izraelin
në Mitspah dhe unë do t'i lutem Zotit për ju".

<span id="an_7:6">7:6</span> Kështu ata u mblodhën në Mitspah, morën ujë
dhe e derdhën përpara Zotit; pastaj po atë ditë agjëruan dhe atje thanë:
"Kemi mëkatuar kundër Zotit". Samueli i gjykoi bijtë e Izraelit në
Mitspah.

<span id="an_7:7">7:7</span> Kur Filistejtë mësuan që bijtë e Izraelit
ishin mbledhur në Mitspah, princat e Filistejve u nisën kundër Izraelit.
Kur bijtë e Izraelit dëgjuan këtë patën frikë nga Filistejtë.

<span id="an_7:8">7:8</span> Atëherë bijtë e Izraelit i thanë Samuelit:
"Mos e ndërpre klithmën tënde për neve tek Zoti, që ai të na shpëtojë
nga duart e Filistejve".

<span id="an_7:9">7:9</span> Kështu Samueli mori një qengj pirës dhe e
ofroi tërësisht si olokaust Zotit; Samueli i thirri Zotit për Izraelin
dhe Zoti ia plotësoi kërkesën.

<span id="an_7:10">7:10</span> Ndërsa Samueli ofronte olokaustin,
Filistejtë u afruan për të sulmuar Izraelin; por Zoti bubulloi me buçimë
të madhe kundër Filistejve dhe i ngatërroi deri në atë pikë sa u mundën
para Izraelit.

<span id="an_7:11">7:11</span> Njerëzit e Izraelit dolën nga Mitspahu, i
ndoqën Filistejtë dhe i mundën deri poshtë Beth-Karit.

<span id="an_7:12">7:12</span> Atherë Samueli mori një gur e ngriti
midis Mitspahut dhe Shenit dhe e quajti Eben-Ezer, duke thënë: "Deri
këtu Zoti na ka ndihmuar".

<span id="an_7:13">7:13</span> Kështu Filistejtë u poshtëruan dhe nuk u
kthyen më të shkelin territorin e Izraelit; dhe dora e Zotit u ngrit
kundër Filistejve gjatë gjithë kohës së Samuelit.

<span id="an_7:14">7:14</span> Edhe qytetet që Filistejtë i kishin marrë
Izraelit iu kthyen Izraelit, nga Ekroni deri në Gath. Izraeli çliroi
territorin e tij nga duart e Filistejve. Dhe u vendos paqja midis
Izraelit dhe Amorejve.

<span id="an_7:15">7:15</span> Samueli qe gjykatës i Izraelit gjatë
gjithë jetës së tij.

<span id="an_7:16">7:16</span> Çdo vit ai i binte përqark Bethelit,
Gilgalit dhe Mitspahut dhe ushtronte funksionin e gjyqtarit të Izraelit
mbi tërë këto vende.

<span id="an_7:17">7:17</span> Pastaj kthehej në Ramah, sepse aty ishte
shtëpia e tij. Aty e gjykonte Izraelin dhe po aty ngriti një altar për
Zotin.

<span id="an_8:1">8:1</span> Kur Samueli u plak emëroi bijtë e tij si
gjyqtarë të Izraelit.

<span id="an_8:2">8:2</span> I parëlinduri i tij quhej Joel dhe i dyti
Abiah; ata ushtronin funksionin e gjyqtarit në Beer-Sheba.

<span id="an_8:3">8:3</span> Por bijtë e tij nuk ndoqën shembëllin e
tij, u larguan nga rruga e drejtë duke siguruar fitime të palejueshme,
pranuan dhurata dhe e prishnin drejtësinë.

<span id="an_8:4">8:4</span> Atëherë tërë pleqtë e Izraelit u mblodhën,
erdhën te Samueli në Ramah,

<span id="an_8:5">8:5</span> dhe i thanë: "Ja, ti tani je plakur dhe
bijtë e tu nuk ndjekin gjurmët e tua; prandaj cakto mbi ne një mbret që
të na qeverisë ashtu siç ndodh në të gjitha kombet".

<span id="an_8:6">8:6</span> Por kjo nuk i pëlqeu Samuelit, sepse ata
kishin thënë: "Na jep një mbret që të na qeverisë". Prandaj Samueli iu
lut Zotit.

<span id="an_8:7">8:7</span> Dhe Zoti i tha Samuelit: "Dëgjo zërin e
popullit për të gjitha ato që të thotë, sepse ata nuk të kanë hedhur
poshtë ty, por kanë hedhur poshtë mua, me qëllim që unë të mos mbretëroj
mbi ta.

<span id="an_8:8">8:8</span> Sillen me ty, ashty siç kanë bërë gjithnjë
nga dita që i nxora nga Egjipti e deri më sot: më kanë braktisur për t'u
shërbyer perëndive të tjera.

<span id="an_8:9">8:9</span> Tani, pra, dëgjo kërkesën e tyre, por
lajmëroi solemnisht dhe shpallju të drejtat e mbretit që do të sundojë
mbi ta".

<span id="an_8:10">8:10</span> Kështu Samueli i tregoi tërë fjalët e
Zotit drejtuar popullit që i kërkonte një mbret.

<span id="an_8:11">8:11</span> Dhe tha: "Këto do të jenë të drejtat e
mbretit që do të mbretërojë mbi ju. Ai do t'i marrë bijtë tuaj dhe do
t'i caktojë në qerret e tij, me qëllim që të bëhen kalorës të tij dhe të
vrapojnë përpara qerreve;

<span id="an_8:12">8:12</span> për t'i bërë ata kapidanë të mijëshëve
dhe të pesëdhjetëshëve, për t'i vënë ata t'i lërojnë arat, t'i korrin të
lashtat, t'i prodhojnë armë lufte dhe vegla për qerret e tij.

<span id="an_8:13">8:13</span> Do të marrë bijat tuaja për t'i bërë
parfumiere, gjellbërëse dhe furrtare.

<span id="an_8:14">8:14</span> Do të marrë arat tuaja, vreshtat dhe
ullishtet tuaja; më të mirat që keni, për t'ua dhënë eunukëve dhe
shërbëtorëve të tij.

<span id="an_8:15">8:15</span> Do të marrë të dhjetën e farërave dhe të
vreshtave tuaja për t'ua dhënë eunukëve dhe shërbëtorëve të tij.

<span id="an_8:16">8:16</span> Do të marrë shërbëtorët, shërbëtoret, të
rinjtë tuaj më të mirë dhe gomarët që keni për t'i përdorur në punimet e
tij.

<span id="an_8:17">8:17</span> Do të marrë edhe të dhjetën e kopeve
tuaja, dhe ju do të jeni skllevërit e tij.

<span id="an_8:18">8:18</span> Atë ditë ju do të ulërini për shkak të
mbretit që keni për vete, por Zoti nuk do t'ju përgjigjet".

<span id="an_8:19">8:19</span> Me gjithatë populli nuk deshi t'i dëgjojë
fjalët e Samuelit dhe tha: "Jo, do të kemi një mbret mbi ne.

<span id="an_8:20">8:20</span> Kështu do të jemi edhe ne si gjithë
kombet; mbreti ynë do të na qeverisë, do të na dalë në krye dhe do të
luftojë në betejat tona".

<span id="an_8:21">8:21</span> Samueli i dëgjoi tërë fjalët e popullit
dhe ia tregoi Zotit.

<span id="an_8:22">8:22</span> Zoti i tha Samuelit: "Dëgjoje kërkesën e
tyre dhe cakto një mbret mbi ta". Atëherë Samueli u tha njerëzve të
Izraelit: "Secili të kthehet në qytetin e tij".

<span id="an_9:1">9:1</span> Kishte një njeri të Beniaminit, që quhej
Kish, ishte bir i Abielit, bir i Tserorit, bir i Bekorathit, bir i
Afiahut, bir i një Beniaminiti, një njeri i fortë dhe trim.

<span id="an_9:2">9:2</span> Ai kishte një djalë të quajtur Saul, i ri
dhe i bukur, ndër bijtë e Izraelit nuk kishte asnjë më të bukur se ai;
që nga supet e lart, ai ua kalonte, për shtat, gjithë njerëzve të tjerë.

<span id="an_9:3">9:3</span> Gomarët e Kishit, atit të Saulit, kishin
humbur; Kishi i tha të birit, Saulit: "merr me vete një nga shërbëtorët,
çohu dhe shko të kërkosh gomarët".

<span id="an_9:4">9:4</span> Kështu ai kaloi nëpër krahinën malore të
Efraimit dhe përshkoi vendin e Shalishas, pa i gjetur; pastaj kaloi
nëpër vendin e Shaalimit, por nuk ishin as aty; përshkuan pastaj vendin
e Beniaminitëve, por nuk i gjetën as aty.

<span id="an_9:5">9:5</span> Kur arritën në vendin e Tsufit, Sauli i tha
shërbëtorit të tij që ishte me të: "Çohu, të kthehemi, që të mos ndodhë
që im atë të heqë mendjen nga gomaret dhe të fillojë të shqetësohet për
ne".

<span id="an_9:6">9:6</span> Shëbëtori i tha: "Ja, në këtë qytet jeton
një njeri i Perëndisë, që e nderojnë shumë; tërë ato që ai thotë,
realizohen pa tjetër. Tani le të shkojmë atje; ndofta do të na tregojë
rrugën që duhet të ndjekim".

<span id="an_9:7">9:7</span> Sauli i tha shërbëtorit të tij: "Por ja, në
qoftë se shkojmë, çfarë t'i çojmë njeriut të Perëndisë? Sepse buka e
thasëve tanë ka mbaruar dhe nuk kemi asnjë dhuratë për t'i çuar njeriut
të Perëndisë. Çfarë kemi me vete?".

<span id="an_9:8">9:8</span> Dhe shërbëtori iu përgjegj Saulit, duke
thënë: "Ja, unë kam në dorë një çerek sikli prej argjendi; do t'ia jap
njeriut të Perëndisë dhe ai do të na tregojë rrugën që duhet të
ndjekim".

<span id="an_9:9">9:9</span> (Në të kaluarën në Izrael, kur dikush
shkonte për t'u këshilluar me Perëndinë, thoshte: "Çohu të shkojmë te
shikuesi", sepse profeti i sotëm në të kaluarën quhej shikues).

<span id="an_9:10">9:10</span> Atëherë Sauli i tha shërbëtorit të tij:
"Mirë e the. Çohu të shkojmë!". Dhe u drejtuan nga qyteti ku gjendej
njeriu i Perëndisë.

<span id="an_9:11">9:11</span> Ndërsa merrnin të përpjetën që të çon në
qytet, takuan rrugës dy vajza që kishin dalë për të mbushur ujë dhe i
pyetën ato: "Këtu është shikuesi?".

<span id="an_9:12">9:12</span> Ato u përgjigjën duke thënë: "Po, ja ku
është pak përpara jush, nxitoni. Sot erdhi në qytet, sepse sot populli
duhet të bëjë një flijim në vendin e lartë.

<span id="an_9:13">9:13</span> Sa të hyni në qytet, do ta gjeni me
siguri para se të ngjitet në vendin e lartë për të ngrënë. Populli nuk
do të hajë deri sa ai të mbërrijë, sepse ai ka për të bekuar flijimin;
pastaj të ftuarit do të fillojnë të hanë. Prandaj ngjituni lart, sepse
tani do ta gjeni".

<span id="an_9:14">9:14</span> Kështu u ngjitën në qytet; ndërsa ata
hynin në qytet, Samueli dilte në drejtim të tyre për t'u ngjitur në
vendin e lartë.

<span id="an_9:15">9:15</span> Por një ditë para arritjes së Saulit,
Zoti e kishte lajmëruar Samuelin duke thënë:

<span id="an_9:16">9:16</span> "Nesër në këtë orë do të dërgoj një njeri
nga vendi i Beniaminit, dhe ti do ta vajosësh si udhëheqës të popullit
tim të Izraelit. Ai do ta shpëtojë popullin tim nga duart e Filistejve,
sepse pashë mjerimin e popullit tim, sepse britmat e tij arritën deri
tek unë".

<span id="an_9:17">9:17</span> Kur Samueli pa Saulin, Zoti i tha: "Ky
është njeriu për të cilin të fola; ai do të mbretërojë mbi popullin
tim".

<span id="an_9:18">9:18</span> Pastaj Sauli iu afrua Samuelit në mes të
portës dhe i tha: "Tregomë të lutem, ku është shtëpia e shikuesit".

<span id="an_9:19">9:19</span> Samueli iu përgjegj Saulit dhe i tha:
"Jam unë shikuesi. Ngjitu para meje në kodër; sot do të hani me mua.
Nesër në mëngjes do të lë të shkosh dhe do të të tregoj tërë ato që ke
në zemër.

<span id="an_9:20">9:20</span> Përsa u përket gomarëve të tu që të kanë
humbur tri ditë më parë, mos u mërzit se i kanë gjetur. E kujt i
drejtohet gjithë dëshira e Izraelit, veçse ty dhe tërë shtëpisë së atit
tënd?".

<span id="an_9:21">9:21</span> Sauli, duke u përgjegjur, tha: "A nuk jam
unë një Beniaminit, një nga fiset më të vogla të Izraelit? Dhe familja
ime a nuk është, vallë më e vogla e gjithë familjeve të fisit të
Beniaminit? Pse më flet, pra, në këtë mënyrë?".

<span id="an_9:22">9:22</span> Atëherë Samueli mori Saulin dhe
shërbëtorin e tij, i futi në sallë dhe i uli në krye të tryezës të të
ftuarve që ishin rreth tridhjetë e pesë veta.

<span id="an_9:23">9:23</span> Pastaj Samueli i tha gjellëbërësit: "Sill
pjesën që të dhashë dhe për të cilën të thashë: "Vëre mënjanë"".

<span id="an_9:24">9:24</span> Gjellëbërësi mori atëherë kofshën dhe atë
që i ngjitej asaj, dhe ia vuri përpara Saulit. Pastaj Samueli tha: "Ja,
ajo që u mbajt rezervë, u vu mënjanë për ty; haje se është ruajtur
apostafat për ty kur ftova popullin". Kështu atë ditë Sauli hëngri
bashkë me Samuelin.

<span id="an_9:25">9:25</span> Pastaj zbritën nga vendi i lartë në qytet
dhe Samueli foli me Saulin mbi taracë.

<span id="an_9:26">9:26</span> Të nesërmen u ngritën herët, në të
gdhirë. Samueli e thirri Saulin në taracë, duke i thënë: "Çohu, dhe unë
do të lë të shkosh". Sauli u ngrit dhe që të dy, ai dhe Samueli, dolën
jashtë.

<span id="an_9:27">9:27</span> Kur zbritën në periferi të qytetit,
Samueli i tha Saulit: "Thuaji shërbëtorit të kalojë para nesh dhe të
shkojë përpara, por ti ndalu një çast, në mënyrë që të kem mundësi të të
njoftoj fjalën e Perëndisë".

<span id="an_10:1">10:1</span> Atëherë Samueli mori një enë të vogël me
vaj dhe e derdhi mbi kokën e tij; pastaj e puthi dhe tha: "A nuk të ka
vajosur Zoti si kreu i trashëgimisë së tij?

<span id="an_10:2">10:2</span> Sot, kur të ikësh nga unë, do të gjesh dy
njerëz pranë varrit të Rakelës në kufirin e Beniaminit, në Tseltsah. Ata
do të thonë: Gomaret që shkove të kërkosh u gjetën; tani yt atë nuk
shqetësohet për gomaret, por për ju, dhe thotë: "Çfarë duhet të bëj për
birin tim?".

<span id="an_10:3">10:3</span> Pastaj ti do ta kalosh atë vend dhe do të
arrish në lisin e Taborit; aty do të takosh tre njerëz që shkojnë për të
adhuruar Perëndinë në Bethel: njëri do të mbajë tre keca, tjetri tri
bukë dhe i treti një calik me verë.

<span id="an_10:4">10:4</span> Ata do të të përshëndetin dhe do të të
japin dy bukë, që do t'i marrësh nga duart e tyre.

<span id="an_10:5">10:5</span> Pastaj ti do të arrish në kodrinën e
Perëndisë, ku gjendet garnizoni i Filistejve; dhe këtu, duke arritur në
qytet, do të takosh një grup profetësh që do të zbresin nga vendi i
lartë, të paraprirë nga një harpë, një dajre, një fyell dhe një qeste,
dhe që do të bëjnë profeci.

<span id="an_10:6">10:6</span> Atëherë Fryma e Zotit do të të ngarkojë
të bësh profeci me ta, dhe do të shndërrohesh në një njeri tjetër.

<span id="an_10:7">10:7</span> Kur këto shenja do të realizohen, bëj atë
që rasti kërkon, sepse Perëndia është me ty.

<span id="an_10:8">10:8</span> Pastaj ti do të zbresësh para meje në
Gilgal: dhe ja, unë do të zbres te ti për të ofruar olokauste dhe për të
kryer flijime falenderimi. Ti do të presësh shtatë ditë deri sa unë të
vij te ti dhe të të them çfarë duhet të bësh".

<span id="an_10:9">10:9</span> Sapo ktheu kurrizin për të lënë Samuelin,
Perëndia ia ndërroi zemrën në një tjetër, dhe tërë ato shenja u
realizuan po atë ditë.

<span id="an_10:10">10:10</span> Sapo arritën atje në kodër, një grup
profetësh i doli përpara; atëherë ai u ngarkua nga Fryma e Perëndisë dhe
filloi të bëjë profeci në mes tyre.

<span id="an_10:11">10:11</span> Atëherë tërë ata që e kishin njohur më
parë, duke parë që profetizonte bashkë me profetët, i thonin njerë
tjetrit: "Çfarë i ka ndodhur birit të Kishit? Éshtë edhe Sauli midis
profetëve?".

<span id="an_10:12">10:12</span> Pastaj një vendas u përgjegj, duke
thënë: "Po kush është ati i tyre?". Për këtë arësye u bë proverb thënia:
"Éshtë edhe Sauli midis prefetëve?".

<span id="an_10:13">10:13</span> Me të mbaruar profecitë, Sauli u
drejtua në vendin e lartë.

<span id="an_10:14">10:14</span> Pastaj ungji i Saulit e pyeti atë dhe
shërbëtorin e tij: "Ku keni vajtur?". Ai u përgjegj: "Të kërkojmë
gomaret, por, duke parë se nuk ishin, shkuam te Samueli".

<span id="an_10:15">10:15</span> Ungji i Saulit shtoi: "Më trego, të
lutem, çfarë ju tha Samueli".

<span id="an_10:16">10:16</span> Kështu iu përgjegj Sauli ungjit të tij:
"Ai na siguroi që gomaret i kishin gjetur". Por nuk tha asgjë lidhur me
atë që Samueli kishte thënë për mbretërinë.

<span id="an_10:17">10:17</span> Pastaj Samueli mblodhi popullin para
Zotit në Mitspah,

<span id="an_10:18">10:18</span> dhe u tha bijve të Izraelit: "Kështu
thotë Zoti, Perëndia i Izraelit: "Unë e nxora Izraelin nga Egjipti dhe
ju çlirova nga duart e Egjiptasve dhe nga duart e të gjitha mbretërve që
ju shtypnin".

<span id="an_10:19">10:19</span> Por sot ju keni hedhur poshtë Perëndinë
tuaj që ju ka shpëtuar nga fatkeqësitë dhe mundimet tuaja dhe i thoni:
"Cakto një mbret mbi ne!". Prandaj paraqituni para Zotit sipas fiseve
dhe sipas mijëshëve".

<span id="an_10:20">10:20</span> Pastaj Samueli afroi tërë fiset e
Izraelit, dhe u zgjodh fisi i Beniaminit.

<span id="an_10:21">10:21</span> Pas kësaj afroi fisin e Beniaminit
sipas familjeve të tij dhe u zgjodh familja e Matrit. Pastaj u zgjodh
Sauli, bir i Kishit; e kërkuan, por nuk e gjetën.

<span id="an_10:22">10:22</span> Atëherë u këshilluan përsëri me Zotin:
"A ndodhet tanimë këtu?". Zoti u përgjegj: "Ja ku është fshehur midis
bagazheve".

<span id="an_10:23">10:23</span> Vrapuan ta nxjerrin që andej; kështu ai
u paraqit para popullit, dhe ishte më i lartë se gjithë njerëzit nga
supi e lart.

<span id="an_10:24">10:24</span> Pastaj Samueli i tha tërë popullit: "E
shihni atë që ka zgjedhur Zoti? Nuk ka asnjë si ai në tërë popullin.
Kështu tërë populli lëshoi britma gëzimi dhe thirri: "Rroftë mbreti!".

<span id="an_10:25">10:25</span> Atëherë Samueli i paraqiti popullit të
drejtat e mbretërisë dhe i shkroi në një libër, që vendosi përpara
Zotit. Pas kësaj Samueli ktheu tërë popullin, secili shkoi në shtëpinë e
tij.

<span id="an_10:26">10:26</span> Edhe Samueli shkoi në shtëpinë e tij në
Gibeah, dhe me të shkuan njerëz trima, të cilëve Perëndia u kish prekur
zemrën.

<span id="an_10:27">10:27</span> Por disa njerëz që nuk vlenin asgjë
thanë: "Si mund të na shpëtojë ky njeri?". Kështu e përçmuan dhe nuk i
bënë asnjë dhuratë. Por ai nuk tha asnjë fjalë.

<span id="an_11:1">11:1</span> Pastaj Amoniti Nahash shkoi të ngrejë
kampin kundër Jabeshit të Galaadit. Atëherë tërë ata të Jabeshit i thanë
Nahashit: "Lidh aleancë me ne dhe ne do të të shërbejmë".

<span id="an_11:2">11:2</span> Amoniti Nahash iu përgjegj kështu: "Unë
do të bëj aleancë me ju me këtë kusht: t'ju nxjerr syrin e djathtë të
gjithëve për të poshtëruar tërë Izraelin.

<span id="an_11:3">11:3</span> Pleqtë e Jabeshit i thanë: "Na jep shtatë
ditë kohë që të dërgojmë lajmëtarë në tërë territorin e Izraelit; dhe në
qoftë se nuk vjen asnjeri për të na shpëtuar, do të dorëzohemi në duart
e tua".

<span id="an_11:4">11:4</span> Kështu lajmëtarët arritën në Gibeah të
Saulit dhe i njoftuan këto fjalë para popullit; atëherë tërë populli
ngriti zërin dhe qau.

<span id="an_11:5">11:5</span> Ndërkaq Sauli po kthehej nga fshati pas
qeve të tij. Dhe Sauli tha: "Çfarë ka populli që qan?". I njoftoi
atëherë fjalët e njerëzve të Jabeshit.

<span id="an_11:6">11:6</span> Me të dëgjuar këto fjalë, Fryma e
Perëndisë përfshiu Saulin, zemërimi i të cilit u rrit me të madhe.

<span id="an_11:7">11:7</span> Ai mori një pendë qesh, i preu qetë
copë-copë dhe i dërgoi në të gjithë territorin e Izraelit me anë të
lajmëtarëve, duke thënë: "Kështu do të trajtohen qetë, e atij që nuk do
të ndjekë Saulin dhe Samuelin". Tmerri i Zotit zuri popullin dhe ai u
ngrit si një njeri i vetëm.

<span id="an_11:8">11:8</span> Sauli i kaloi në revistë në Bezek, dhe
ishin treqind mijë bij të Izraelit dhe tridhjetë mijë burra të Judës.

<span id="an_11:9">11:9</span> Pastaj u thanë lajmëtarëve që kishin
ardhur: "Kështu do t'u thoni njerëzve të Jabeshit nga Galaadi: "Nesër,
kur dielli të fillojë të ngrohë, do të çliroheni"". Lajmëtarët shkuan
t'ua njoftojnë këtë njerëzve të Jabeshit, të cilët u gëzuan.

<span id="an_11:10">11:10</span> Atëherë njerëzit e Jabeshit u thanë
Amonitëve: "Nesër do të vimë tek ju dhe do të bëni ç'të doni me ne".

<span id="an_11:11">11:11</span> Të nesërmen, Sauli e ndau popullin në
tre grupe, të cilët hynë në mes të kampit armik para mëngjesit dhe i
grinë Amonitët deri në zheg të ditës. Ata që shpëtuan u shpërndanë dhe
nuk mbetën as dy veta bashkë.

<span id="an_11:12">11:12</span> Populli i tha atëherë Samuelit: "Kush
ka thënë: "A duhet të mbretërojë Sauli mbi ne?". Na i jepni këta njerëz
dhe ne do t'i vrasim".

<span id="an_11:13">11:13</span> Por Sauli u përgjegj: "Asnjeri nuk do
të vritet në këtë ditë, sepse sot Zoti ka realizuar një çlirim të madh
në Izrael".

<span id="an_11:14">11:14</span> Pastaj Samueli i tha popullit: "Ejani,
shkojmë në Gilgal dhe aty ta përtërijmë mbretërinë".

<span id="an_11:15">11:15</span> Kështu tërë populli shkoi në Gilgal dhe
aty përpara Zotit në Gilgal e caktuan Saulin mbret. Aty përpara Zotit
ofruan flijime falenderimi; dhe po aty Sauli dhe tërë njerëzit e
Izraelit u gëzuan shumë.

<span id="an_12:1">12:1</span> Atëherë Samueli i tha tërë Izraelit: "Ja,
unë ju dëgjova për të gjitha ato që më thatë dhe vura një mbret mbi ju.

<span id="an_12:2">12:2</span> Dhe tani ja, mbreti që do të shkojë para
jush. Unë tashmë jam plak dhe i thinjur, dhe bijtë e mij janë midis
jush, unë kam ecur para jush qysh nga rinia ime deri më sot.

<span id="an_12:3">12:3</span> Ja ku jam, dëshmoni kundër meje përpara
Zotit dhe përpara atij që është vajosur: Kujt i kam marrë kaun? Kujt i
kam marrë gomarin? Kujt i kam ngrënë hakun? Cilin kam shtypur? Nga duart
e kujt kam pranuar ndonjë dhuratë që më ka zënë sytë? Unë do t'jua
kthej".

<span id="an_12:4">12:4</span> Ata iu përgjegjën: "Ti nuk na ke ngrënë
hakun, nuk na ke shtypur dhe nuk ke marrë asgjë nga duart e askujt".

<span id="an_12:5">12:5</span> Ai u tha atyre: "Zoti është dëshmitar
kundër jush dhe i vajosuri i tij është dëshmitar në këtë ditë, që nuk
gjetët asgjë në duart e mia". Ata iu përgjegjën: "Po, ai është
dëshmitar!".

<span id="an_12:6">12:6</span> Atëherë Samueli i tha popullit: "Éshtë
Zoti që i vendosi Moisiun dhe Aaronin, dhe që i nxori etërit tuaj nga
Egjipti.

<span id="an_12:7">12:7</span> Prandaj paraqituni që unë të kem mundësi
para Zotit të vë në dukje bashkë me ju veprat e drejta që Zoti ka kryer
për ju dhe për etërit tuaj.

<span id="an_12:8">12:8</span> Pas vajtjes së Jakobit në Egjipt dhe mbas
thirrjeve të etërve tuaj drejtuar Zotit, Zoti dërgoi Moisiun dhe Aaronin
që i nxorën etërit tuaj nga Egjipti dhe i bëri të banojnë në këtë vend.

<span id="an_12:9">12:9</span> Por ata e harruan Zotin, Perëndinë e
tyre, dhe ai i shiti në duart e Siseras, komandantit të ushtrisë së
Hatsorit, dhe në pushtetin e Filistejve dhe të mbretit të Moabit, të
cilët u shpallën luftë atyre.

<span id="an_12:10">12:10</span> Atëherë i thirrën Zotit dhe i thanë:
"Kemi mëkatuar, sepse kemi braktisur Zotin dhe u kemi shërbyer Baalëve
dhe Ashtarothëve; por tani na çliro nga duart e armiqve tanë dhe ne do
të të shërbejmë ty".

<span id="an_12:11">12:11</span> Dhe kështu Zoti dërgoi Jerubaalin,
Bedanin, Jeftin dhe Samuelin, dhe ju çliroi nga duart e armiqve tuaj që
ndodheshin rreth e rrotull, dhe ju jetuat në siguri.

<span id="an_12:12">12:12</span> Por kur patë që Nabashi, mbret i bijve
të Amonit, filloi të lëvizë kundër jush, më thatë: "Jo, një mbret duhet
të sundojë mbi ne", pikërisht kur Zoti, Perëndia juaj, ishte mbreti
juaj.

<span id="an_12:13">12:13</span> Ky është, pra, mbreti që keni zgjedhur
dhe keni kërkuar; ja, Zoti ka vënë një mbret mbi ju.

<span id="an_12:14">12:14</span> Në qoftë se keni frikë nga Zoti, i
shërbeni dhe dëgjoni zërin e tij, dhe nuk ngrini krye kundër urdhërimeve
të Zotit, atëherë ju dhe mbreti që mbretëron mbi ju do të ndiqni Zotin,
Perëndinë tuaj.

<span id="an_12:15">12:15</span> Por në rast se nuk i bindeni zërit të
Zotit dhe kundërshtoni urdhërimet e tij, atëherë dora e Zotit do të
ngrihet kundër jush, ashtu si është ngritur kundër etërve tuaj.

<span id="an_12:16">12:16</span> Prandaj tani ndaluni dhe shikoni këtë
gjë të madhe që Zoti do të bëjë para syve tuaj.

<span id="an_12:17">12:17</span> A nuk jemi vallë në kohën e korrjes së
grurit? Unë do të kërkoj ndihmën e Zotit dhe ai do të dërgojë bubullima
dhe shi; kështu do të kuptoni dhe do të shihni se e keqja që keni bërë
duke kërkuar një mbret për ju, është e madhe në sytë e Zotit".

<span id="an_12:18">12:18</span> Atëherë Samueli kërkoi ndihmën e Zotit
dhe ai dërgoi atë ditë bubullima dhe shi; dhe tërë populli pati një
frikë të madhe nga Zoti dhe nga Samueli.

<span id="an_12:19">12:19</span> Pastaj tërë populli i tha Samuelit:
"Lutju Zotit, Perëndisë tënd, për shërbëtorët e tu, që të mos vdesin,
sepse tërë mëkateve tona u kemi shtuar të keqen e kërkimit të një mbreti
për ne".

<span id="an_12:20">12:20</span> Samueli iu përgjegj popullit: "Mos u
frikësoni; edhe se keni bërë gjithë këtë të keqe, mos lini së ndjekuri
Zotin, por shërbejini Zotit me të gjithë zemrën tuaj.

<span id="an_12:21">12:21</span> Mos u largoni për të ndjekur gjëra të
kota, që nuk vlejnë as çlirojnë, sepse janë gjëra të kota.

<span id="an_12:22">12:22</span> Sepse Zoti nuk do ta braktisë popullin
e tij, për hir të tij të madh, sepse i pëlqeu Zotit t'ju bëjë popullin e
vet.

<span id="an_12:23">12:23</span> Sa për mua, mos ndodhtë kurrë që unë të
mëkatoj kundër Zotit duke hequr dorë nga lutjet për ju; përkundrazi, do
t'ju tregoj rrugën e mirë dhe të drejtë.

<span id="an_12:24">12:24</span> Vetëm kini frikë nga Zoti dhe i
shërbeni besnikërisht me gjithë zemër; mbani parasysh gjërat e mëdha që
ka bërë për ju.

<span id="an_12:25">12:25</span> Por në rast se vazhdoni të bëni të
keqen, si ju ashtu dhe mbreti juaj do të flakeni tutje".

<span id="an_13:1">13:1</span> Sauli ishte tridhjetë vjeç kur filloi të
mbretërojë; dhe mbasi mbretëroi dy vjet mbi Izraelin,

<span id="an_13:2">13:2</span> ai zgjodhi tre mijë ushtarë të Izraelit:
dy mijë rrinin me të në Mikmash dhe në krahinën malore të Betelit; dhe
një mijë me Jonathanin në Gibeah të Beniaminit; e ktheu prapa pjesën
tjetër të popullit, secili shkoi në çadrën e vet.

<span id="an_13:3">13:3</span> Jonathani e mundi garnizonin e Filistejve
që ndodhej në Geba, dhe Filistejtë e mësuan këtë ngjarje; Atëherë Sauli
urdhëroi që t'u binin borive në tërë vendin, duke thënë: "Le ta dijnë
Hebrenjtë!".

<span id="an_13:4">13:4</span> Dhe në tëtë Izraelin filluan të thonë:
"Sauli mundi garnizonin e Filistejve dhe Izraeli tani urrehet nga
Filistejtë". Kështu populli u thirr në Gilgal për të shkuar pas Saulit.

<span id="an_13:5">13:5</span> Edhe Filistejtë u mblodhën për të luftuar
kundër Izraelit, me tridhjetë mijë qerre, gjashtë mijë kalorës dhe shumë
njerëz, si rëra në bregun e detit. Ata u nisën pra, dhe u vendosën në
Mikmash, në lindje të Beth-Avenit.

<span id="an_13:6">13:6</span> Kur Izraelitët e panë se ishin në rrezik
(pse populli u gjend ngushtë), u fshehën në shpella, në gëmusha, ndër
shkëmbinj, në guva dhe në hauze.

<span id="an_13:7">13:7</span> Disa Hebrenj kaluan Jordanin për të
vajtur në vendin e Gadit dhe të Galaadit. Sauli ishte akoma në Gilgal
dhe tërë populli shkonte pas tij duke u dridhur.

<span id="an_13:8">13:8</span> Ai priti shtatë ditë simbas kohës së
caktuar nga Samueli; por Samueli nuk po vinte në Gilgal dhe populli
kishte filluar të shpërndahej larg tij.

<span id="an_13:9">13:9</span> Atëherë Sauli tha: "Më sillni olokaustin
dhe flijimet e falenderimit". Pastaj ofroi olokaustin.

<span id="an_13:10">13:10</span> Sapo kishte mbaruar së ofruari
olokaustin, kur erdhi Samueli; dhe Sauli i doli përpara për ta
përshëndetur.

<span id="an_13:11">13:11</span> Por Samueli i tha: "Çfarë bëre
kështu?". Sauli u përgjegj: "Kur pashë që populli po shpërndahej larg
meje, që ti nuk kishe arritur ditën e caktuar dhe që Filistejtë po
mblidheshin në Mikmash, thashë me vete:

<span id="an_13:12">13:12</span> "Tani Filistejtë do të më sulen në
Gilgal dhe unë akoma nuk i jam lutur Zotit". Prandaj e mblodha veten dhe
ofrova olokastin".

<span id="an_13:13">13:13</span> Atëherë Samueli i tha Saulit: "Ti ke
vepruar pa mend; nuk ke respektuar urdhërimin që Zoti, Perëndia yt, të
kishte dhënë. Në fakt Zoti do të vendoste për gjithnjë mbretërinë tënde
mbi Izraelin.

<span id="an_13:14">13:14</span> Tani përkundrazi mbretëria jote nuk ka
për të vazhduar, Zoti ka kërkuar një njeri simbas zemrës së tij, dhe
Zoti e ka caktuar princ të populli të tij, sepse ti nuk ke respektuar
atë që Zoti të pati urdhëruar".

<span id="an_13:15">13:15</span> Pastaj Samueli u ngrit dhe u ngjit nga
Gilgali në Gibeah të Beniaminit, dhe Sauli kaloi në revistë popullin që
gjendej me të; ishin rreth gjashtë qind veta.

<span id="an_13:16">13:16</span> Sauli, Jonathani, bir i tij, dhe
njerëzit që mbetën me ta qëndruan në Gibeah të Beniaminit, ndërsa
Filistejtë ishin vendosur në Mikmash.

<span id="an_13:17">13:17</span> Pastaj nga kampi i Filistejve dolën
disa cuba, të ndarë në tri grupe: njeri grup mori udhën në drejtim të
Ofrahut, drejt vendit të Shualit;

<span id="an_13:18">13:18</span> një grup tjetër u fut në rrugën e
Beth-Horonit; grupi i tretë mori rrugën e kufirit që sundon luginën e
Tseboimit, në drejtim të shkretëtirës.

<span id="an_13:19">13:19</span> Në tërë vendin e Izraelit nuk gjeje as
edhe një kovaç, sepse Filistejtë thonin: "Hebrenjtë të mos prodhojnë
shpata ose shtiza".

<span id="an_13:20">13:20</span> Kështu tërë Izraelitët shkonin te
Filistejtë për të mprehur kush plorin, kush sëpatën, kush belin.

<span id="an_13:21">13:21</span> Çmimi për mprehje ishte një pim për
belin, për sëpatën, për sfurkun, për rregullimin e hostenëve.

<span id="an_13:22">13:22</span> Kështu ditën e betejës nuk shihje as
shpatë, as shtizë në duart e tërë njeëzve që ishin me Saulin dhe me
Jonathanin, ato i kishin vetëm Sauli dhe Jonathani, bir i tij.

<span id="an_13:23">13:23</span> Garnizoni i Filistejve doli pastaj dhe
u drejtua nga qafa e Mikmashit.

<span id="an_14:1">14:1</span> Një ditë ndodhi që Jonathani, bir i
Saulit, i tha shqyrtarit të tij të ri: "Eja, shkojmë drejt pozicioneve
të Filistejve, që ndodhen në anën tjetër". Por nuk i tha asgjë të atit.

<span id="an_14:2">14:2</span> Sauli rrinte atëherë në skajin e Gibeahut
nën shegën që është në Migron, dhe njerëzit që ishin me të arrinin në
rreth gjashtë qind veta.

<span id="an_14:3">14:3</span> Ahijahu, bir i Ahitubit, vëllai i
Ikabodit, birit të Finehasit, birit të Elit, prift i Zotit, në Shiloh
kishte veshur efodin. Por populli nuk e dinte që Jonathani kishte ikur.

<span id="an_14:4">14:4</span> Ndërmjet kalimeve nëpër të cilat
Jonathani kërkonte të arrinte në pozicionin e Filistejve, kishte një
shkëmb që ngrihej nga një anë dhe një shkëmb që ngrihej nga ana tjetër;
njëri quhej Botsets dhe tjetri Seneh.

<span id="an_14:5">14:5</span> Njeri nga shkëmbinjtë ngrihej në veri,
përballë Mikmashit dhe tjetri në jug, përballë Gibeahut.

<span id="an_14:6">14:6</span> Jonathani i tha shqyrtarit të ri: "Eja,
shkojmë drejt pozicioneve të këtyre të parrethprerëve; ndofta Zoti ka
për të vepruar në favorin tonë, sepse asgjë nuk e pengon Zotin të
sigurojë shpëtimin me shumë ose me pak njerëz".

<span id="an_14:7">14:7</span> Shqyrtari i tij iu përgjegj: "Bëj ç'ke
për zemër; shko përpara; jam gati të shkoj me ty ku ta dëshirojë zemra
jote".

<span id="an_14:8">14:8</span> Atëherë Jonathani tha: "Ja, ne do të
shkojmë drejt atyre njerëzve dhe do t'i bëjmë që të na shohin.

<span id="an_14:9">14:9</span> Po të na thonë: "Ndaluni deri sa t'ju
arrijmë", ne do të qëndrojmë në vend dhe nuk do të shkojmë tek ata;

<span id="an_14:10">14:10</span> por në rast se na thonë: "Ejani te ne",
ne do të shkojmë, sepse Zoti i ka dhënë në duart tona; dhe kjo do të na
shërbejë si shenjë".

<span id="an_14:11">14:11</span> Kështu të dy u panë nga garnizoni i
Filistejve; dhe Filistejtë thanë: "Ja Hebrenjtë që po dalin nga shpellat
ku ishin fshehur!".

<span id="an_14:12">14:12</span> Pastaj njerëzit e garnizonit iu kthyen
Jonathanit dhe shqyrtarit të tij dhe thanë: "Ejani te ne se kemi diçka
për t'ju thënë". Atëherë Jonathani i tha shqyrtarit të tij: "Eja pas
meje, sepse Zoti i ka dhënë në duart e Izraelit".

<span id="an_14:13">14:13</span> Jonathani u ngjit duke u kacavarur me
duar dhe me këmbë, i ndjekur nga shqyrtari i tij. Filistejtë binin
përpara Jonathanit, dhe shqyrtari pas tij i vriste.

<span id="an_14:14">14:14</span> Kjo qe masakra e parë e kryer nga
Jonathani dhe nga shqyrtari i tij; në të humbën jetën rreth njëzet veta,
në një sipërfaqe prej rreth gjysmë jugeri tokë.

<span id="an_14:15">14:15</span> Tmerri u përhap në kamp, në fshatra dhe
në gjithë popullin; edhe garnizoni dhe cubat u trembën gjithashtu; bile
edhe toka u drodh dhe u shndërrua kështu në një llahtarë të Perëndisë.

<span id="an_14:16">14:16</span> Rojet e Saulit në Gibeah të Beniaminit
vështruan dhe panë që turma po shpërndahej dhe po ikte sa andej këtej.

<span id="an_14:17">14:17</span> Atëherë Sauli u tha njerëzve që ishin
me të: "Bëni apelin për të parë se kush ka ikur nga ne". U bë apeli, dhe
ja, mungonin Jonathani dhe shqyrtari i tij.

<span id="an_14:18">14:18</span> Atëherë Sauli i tha Ahijaut: "Afroje
arkën e Perëndisë!" (sepse në atë kohë arka e Perëndisë ishte me bijtë e
Izraelit).

<span id="an_14:19">14:19</span> Ndërsa Sauli fliste me priftin, rrëmuja
në kampin e Filistejve vazhdonte të shtohej; kështu Sauli i tha priftit:
"Hiqe dorën tënde!".

<span id="an_14:20">14:20</span> Pastaj Sauli dhe tërë populli që ishte
me të u mblodhën dhe lëvizën drejt vendit të betejës; dhe ja që shpata e
secilit drejtohej kundër shokut të tij dhe rrëmuja ishte shumë e madhe.

<span id="an_14:21">14:21</span> Vetë Hebrenjtë, të cilët prej pak kohe
gjendeshin me Filistejtë dhe ishin ngjitur bashkë me ta në kamp nga
krahina përreth, u bashkuan me Izraelitët që ishin me Saulin dhe
Jonathanin.

<span id="an_14:22">14:22</span> Po kështu tërë Izraelitët që ishin
fshehur në zonën malore të Efraimit, kur mësuan që Filistejtë po ia
mbathnin, filluan edhe ata t'i ndjekin duke marrë pjesë në betejë.

<span id="an_14:23">14:23</span> Kështu atë ditë Zoti e shpëtoi Izraelin
dhe beteja u shtri deri në Beth-Aven.

<span id="an_14:24">14:24</span> Por atë ditë njerëzit e Izraelit ishin
të rraskapitur, sepse Sauli e kishte vënë popullin të betohej: "I
mallkuar qoftë ai që do të prekë ushqim para mbrëmjes, para se të
hakmerrem me armiqtë e mi".

<span id="an_14:25">14:25</span> Tërë populli hyri në një pyll, ku
kishte mjaltë për tokë.

<span id="an_14:26">14:26</span> Me të hyrë populli në pyll, ai pa
mjaltin që kullonte; por askush nuk e çoi dorën në gojë, sepse populli
kishte frikë nga betimi që kishte bërë.

<span id="an_14:27">14:27</span> Por Jonathani nuk e kishte dëgjuar atin
e tij kur ai e kishte vënë popullin të betohej; prandaj zgjati majën e
bastunit që kishte në dorë, e ngjeu në hojet e mjaltit dhe e çoi në
gojë; kështu shikimi i tij u bë më i qartë.

<span id="an_14:28">14:28</span> Njeri nga populli mori fjalën dhe tha:
"Ati yt e ka vënë enkas popullin ta bëjë këtë betim, duke thënë:
"Mallkuar qoftë ai njeri që do të prekë ushqim sot", megjithëse populli
ishte i rraskapitur".

<span id="an_14:29">14:29</span> Atëherë Jonathani tha: "Ati im i solli
dëm vendit; unë shijova pak nga ky mjaltë dhe shikimi im u bë më i
qartë.

<span id="an_14:30">14:30</span> Sa më mirë do të kishte qenë sikur
populli të kishte ngrënë sot lirisht plaçkën që gjeti te armiqtë! A nuk
do të kishte pasur një masakër më të madhe të Filistejve?".

<span id="an_14:31">14:31</span> Po atë ditë ata i mundën Filistejtë nga
Mikmashi deri në Aijalon, por populli ishte tepër i lodhur.

<span id="an_14:32">14:32</span> Kështu populli u hodh mbi plaçkën,
rrëmbeu dele, lopë dhe viça dhe i theri për tokë; dhe populli i hëngri
me gjithë gjakun e tyre.

<span id="an_14:33">14:33</span> Këtë ia treguan Saulit dhe i thanë:
"Ja, populli po mëkaton kundër Zotit duke ngrënë mish me gjithë gjakun".
Ai tha: "Ju keni kryer një shkelje; rrukullisni menjëherë një gur të
madh pranë meje".

<span id="an_14:34">14:34</span> Pastaj Sauli urdhëroi: "Shpërndahuni
midis popullit dhe i thoni: "Secili të sjellë këtu tek unë lopën dhe
delen e tij; i therrni këtu dhe pastaj i hani, por mos mëkatoni ndaj
Zotit, duke ngrënë mish me gjithë gjakun e tij!". Kështu gjithkush nga
populli solli me vete lopën e tij dhe e theri në atë vend.

<span id="an_14:35">14:35</span> Sauli ndërtoi pastaj një altar kushtuar
Zotit; ky ishte altar i parë që ai i ndërtoi Zotit.

<span id="an_14:36">14:36</span> Pastaj Sauli tha: "Të zbresim natën për
të ndjekur Filistejtë dhe t'i zhveshim deri në dritën e mëngjesit; dhe
të mos lëmë asnjë prej tyre të gjallë". Populli u përgjegj: "Vepro si të
të duket më

<span id="an_14:37">14:37</span> Kështu Sauli e pyeti Perëndinë: "A
duhet të zbres për të ndjekur Filistejtë? A do t'i lësh në duart e
Izraelit?". Por Perëndia nuk dha asnjë përgjigje.

<span id="an_14:38">14:38</span> Atëherë Sauli tha: "Afrohuni këtu, ju
gjithë krerë të popullit, pranoni dhe shikoni mëkatin e kryer sot,

<span id="an_14:39">14:39</span> sepse, ashtu siç është e vërtetë që
Zoti, shpëtimtari i Izraelit, jeton edhe sikur të gjendej te Jonathani,
biri im, ai duhet të vdesë". Por asnjeri nga tërë populli nuk iu
përgjegj atij.

<span id="an_14:40">14:40</span> Atëherë ai i tha gjithë Izraelit: "Ju
qëndroni në një anë, dhe unë dhe biri im Jonathan do të qëndrojmë nga
ana tjetër". Populli iu përgjegj Saulit: "Bëj atë që të duket më mirë".

<span id="an_14:41">14:41</span> Prandaj Sauli i tha Zotit: "O Perëndi i
Izraelit, na jep përgjigjen e drejtë". Kështu u caktuan Jonathani dhe
Sauli dhe populli jo.

<span id="an_14:42">14:42</span> Pastaj Sauli tha: "Hidhni short midis
meje dhe Jonathanit, birit tim". Kështu u caktua Jonathani.

<span id="an_14:43">14:43</span> Atëherë Sauli i tha Jonathanit: "Më
trego ç'ke bërë". Jonathani i tha: "Kam provuar pak mjaltë me majën e
bastunit që kisha në dorë; ja, ku jam, kam për të vdekur!".

<span id="an_14:44">14:44</span> Sauli tha: "Perëndia e bëftë këtë dhe
bile më keq, sepse ti ke për të vdekur me siguri, o Jonathan!".

<span id="an_14:45">14:45</span> Po populli i tha Saulit: "A duhet të
vdesë Jonathani që ka sjellë këtë çlirim të madh në Izrael? Mos ndodhtë
kurrë! Ashtu siç është e vërtetë që Zoti jeton, nuk ka për të rënë në
tokë as edhe një fije floku nga koka e tij, sepse sot ai ka vepruar
bashkë me Perëndinë"! Kështu populli e shpëtoi Jonathanin dhe ai nuk
vdiq.

<span id="an_14:46">14:46</span> Pastaj Sauli u kthye nga ndjekja e
Filistejve dhe Filistejtë u kthyen në vendin e tyre.

<span id="an_14:47">14:47</span> Kështu Sauli e forcoi mbretërinë e
Izraelit dhe luftoi kundër gjithë armiqve që ndodheshin rreth e qark:
Moabit, bijve të Amonit, Edomit, mbretërve të Tsobahut dhe Filistejve;
ai korrte fitore nga çdo anë që të kthehej.

<span id="an_14:48">14:48</span> Kreu vepra trimërie, mundi Amalekitët
dhe çliroi nga duart e atyre që e plaçkitnin.

<span id="an_14:49">14:49</span> Bijtë e Saulit ishin Jonathani, Jishuji
dhe Malkishuahu; dy bijat e tij quheshin Merab, më e madhja, dhe Mikal
më e vogla.

<span id="an_14:50">14:50</span> E shoqja e Saulit quhej Ahinoam, ishe
bija e Ahimaazit; emri i komandantit të ushtrisë së tij ishte Abner, bir
i Nrerit, ungji i Saulit.

<span id="an_14:51">14:51</span> Kishi, ati i Saulit, dhe Neri, ati i
Abnerit, ishin bijtë e Abielit.

<span id="an_14:52">14:52</span> Gjatë gjithë jetës së Saulit pati një
luftë të pamëshirshme kundër Filistejve; çdo njeri të fortë dhe çdo të
ri trim që Sauli shikonte, i merrte me vete.

<span id="an_15:1">15:1</span> Pastaj Samueli i tha Saulit: "Zoti më ka
dërguar që të të vajos mbret mbi popullin tënd, mbi Izraelin; tani dëgjo
fjalët e Zotit.

<span id="an_15:2">15:2</span> Kështu thotë Zoti i ushtrive: Unë do ta
dënoj Amalekun për atë që i bëri Izraelit kur i preu rrugën, ndërsa po
dilte nga Egjipti.

<span id="an_15:3">15:3</span> Tani shko, godit Amalekun dhe cakto
shfarosjen e të gjitha gjërave që ai ka pa pasur fare mëshirë për të,
por vrit burra dhe gra, fëmijë dhe foshnja gjiri, lopë e dhen, deve dhe
gomarë".

<span id="an_15:4">15:4</span> Sauli thirri popullin dhe kaloi në
parakalim në Telaim; dyqind mijë këmbësorë dhe dhjetë mijë njerëz të
Judës.

<span id="an_15:5">15:5</span> Sauli erdhi në qytetin e Amalekut dhe
zuri pritë në luginë.

<span id="an_15:6">15:6</span> pastaj Sauli u tha Kenejve: "Shkoni,
tërhiquni, dilni jashtë Amalekitëve, që të mos ju shkatërrojë bashkë me
ta, sepse ju u treguat të mëshirshëm me të gjithë bijtë e Izraelit kur
po dilnin nga Egjipti". Kështu Kenejtë u tërhoqën nga radhët e
Amalekitëve.

<span id="an_15:7">15:7</span> Sauli i mundi Amalekitët nga Havilahu
deri në Shur, që ndodhet përballë Egjiptit.

<span id="an_15:8">15:8</span> Ai e zuri të gjallë Agagun, mbretin e
Amalekitëve, dhe vendosi shfarosjen e të gjithë popullit, duke i vrarë
me shpatë.

<span id="an_15:9">15:9</span> Por Sauli dhe populli kursyen Agagun dhe
pjesën më të mirë të deleve dhe të lopëve, të kafshëve të majme, të
qengjave dhe të kafshëve më të mira, duke mos vendosur shkatërrimin e
tyre; por vendosën zhdukjen e tërë sendeve që ishin të një cilësie të
dobët dhe pa asnjë vlerë.

<span id="an_15:10">15:10</span> Atëherë fjala e Zotit iu drejtua
Samuelit, duke i thënë:

<span id="an_15:11">15:11</span> "Unë jam penduar që e kam bërë Saulin
mbret, sepse ai është larguar nga unë dhe nuk ka zbatuar urdhërat e
mia". Samueli u trishtua dhe i klithi tërë natën Zotit.

<span id="an_15:12">15:12</span> Në mëngjes herët Samueli u ngrit për
t'i dalë përpara Saulit; por erdhën t'i thonë Samuelit: "Sauli ka shkuar
në Karmel, dhe i ka ngritur vetes një monument; pastaj është kthyer duke
kaluar tutje dhe ka zbritur në Gilgal".

<span id="an_15:13">15:13</span> Atëherë Samueli shkoi te Sauli dhe ky i
tha: "Qofsha i bekuar nga Zoti! Unë e kam zbatuar urdhrin e Zotit".

<span id="an_15:14">15:14</span> Por Samueli tha: "Ç'është kjo blegërimë
dhensh që më vjen në vesh dhe kjo pëllitje lopësh që po dëgjoj?".

<span id="an_15:15">15:15</span> Sauli u përgjegj: "Këto janë kafshë që
ua kemi marrë Amalekitëve, sepse populli kurseu pjesën më të mirë të
deleve dhe të lopëve për t'i ofruar si flijime Zotit, Perëndisë tënd;
por pjesën tjetër e kemi caktuar të shfaroset".

<span id="an_15:16">15:16</span> Atëherë Samueli i tha Saulit: "Mjaft!
Unë do të të tregoj atë që më tha Zoti sonte!". Sauli i tha "Folë".

<span id="an_15:17">15:17</span> Kështu Samueli tha: "A nuk është vallë
e vërtetë që kur ishe i vogël në sytë e tu ishe bërë kreu i fiseve të
Izraelit, dhe që Zoti të ka vajosur mbret të Izraelit?

<span id="an_15:18">15:18</span> Zoti të kishte ngarkuar një mision,
duke thënë: "Shko, vendos shfarosjen e mëkatarëve Amalekitë dhe lufto
kundër tyre deri sa të shfarosen".

<span id="an_15:19">15:19</span> Pse, pra, nuk iu binde zërit të Zotit,
por u hodhe mbi plaçkën dhe bëre atë që është e keqe në sytë e Zotit?".

<span id="an_15:20">15:20</span> Sauli i tha Samuelit: "Por unë iu binda
zërit të Zotit, plotësova misionin që Zoti më kishte ngarkuar, solla
Agagun, mbretin e Amalekut, dhe caktova për shfarosje Amalekitët.

<span id="an_15:21">15:21</span> Por populli mori gjërat më të mira që
duhet të ishin shfarosur, për t'i bërë flijime Zotit, Perëndisë tënd, në
Gilgal".

<span id="an_15:22">15:22</span> Samueli i tha: "Ndoshta i pëlqejnë
Zotit olokaustet dhe flijimet si bindje ndaj zërit të Zotit? Ja, bindja
është më e mirë se flijimi; dhe të dëgjosh me kujdes është më mirë se
dhjami i deshve.

<span id="an_15:23">15:23</span> Sepse rebelimi është si mëkati i
shortarisë dhe kryeneçësia është si kulti i idhujve dhe i perëndive
shtëpiake. Duke qenë se ke hedhur poshtë fjalën e Zotit, edhe ai të ka
hedhur poshtë si mbret".

<span id="an_15:24">15:24</span> Atëherë Sauli i tha Samuelit: "Kam
mëkatuar sepse kam shkelur urdhrin e Zotit dhe fjalët e tua, dhe kjo
sepse kisha frikë nga populli dhe dëgjova zërin e tij.

<span id="an_15:25">15:25</span> Por tani, të lutem, falma mëkatin tim
dhe kthehu me mua, që unë të mund të bie përmbys para Zotit".

<span id="an_15:26">15:26</span> Por Samueli iu përgjegj Saulit: "Unë
nuk do të kthehem me ty, sepse ke hedhur poshtë fjalën e Zotit dhe Zoti
të ka hedhur poshtë ty, që ti të mos jesh më mbret mbi Izraelin".

<span id="an_15:27">15:27</span> Ndërsa Samueli po kthehej për të ikur,
Sauli i kapi skajin e mantelit të tij që u gris.

<span id="an_15:28">15:28</span> Atëherë Samueli i tha: "Zoti hoqi sot
nga duart e tua mbretërinë e Izraelit dhe ia dha një tjetri, që është më
i mirë se ti.

<span id="an_15:29">15:29</span> Lavdia e Izraelit nuk do të gënjejë,
dhe nuk do të pendohet, sepse ai nuk është njeri që pendohet".

<span id="an_15:30">15:30</span> Atëherë Sauli tha: "Kam mëkatuar, por
tani më ndero, të lutem, para pleqve të popullit tim dhe përpara
Izraelit; kthehu me mua, që të bie përmbys përpara Zotit, Perëndisë
tënd".

<span id="an_15:31">15:31</span> Kështu Samueli u kthye me Saulin, dhe
Sauli ra përmbys përpara Zotit.

<span id="an_15:32">15:32</span> Pastaj Samueli tha: "Më sillni Agagun,
mbretin e Amalekitëve". Agagu shkoi tek ai me qejf. Agagu thoshte: "Me
siguri hidhërimi i vdekjes ka kaluar".

<span id="an_15:33">15:33</span> Samueli i tha: "Ashtu si shpata i la pa
fëmijë gratë, kështu edhe nëna jote do të mbetet pa të birin midis
grave". Pastaj Samueli e preu copë-copë Agagun përpara Zotit në Gilgal.

<span id="an_15:34">15:34</span> Pastaj Samueli shkoi në Ramah dhe Sauli
shkoi në shtëpinë e tij, në Gibeahun e tij.

<span id="an_15:35">15:35</span> Samueli nuk shkoi për ta parë më Saulin
deri ditën e vdekjes së tij, sepse Samueli mbante zi për Saulin; dhe
Zoti u pendua që e kishte bërë Saulin mbret të Izraelit.

<span id="an_16:1">16:1</span> Zoti i tha Samuelit: "Deri kur do të
mbash zi për Saulin, kurse unë e kam hedhur poshtë që mos mbretërojë mbi
Izrael? Mbushe me vaj bririn tënd dhe nisu; po të dërgoj tek Isai,
Betlemiti, sepse kam zgjedhur një mbret midis bijve të tij".

<span id="an_16:2">16:2</span> Samueli u përgjigj: "Si mund të shkoj?
Sauli ka për ta mësuar dhe do të më vrasë". Zoti tha: "Do të marësh me
vete një mëshqerre dhe do të thuash: "Kam ardhur për t'i ofruar një
flijim Zotit".

<span id="an_16:3">16:3</span> Do të ftosh Isain në ceremoninë e
flijimit, unë do të të tregoj atë që duhet të bësh, dhe ti ke për të
vajosur atë që do të të them unë".

<span id="an_16:4">16:4</span> Kështu Samueli bëri atë që i kishte thënë
Zoti dhe shkoi në Betlem; pleqtë e qytetit i dolën përpara duke u
dridhur dhe i thanë: "Po na vjen në mënyrë paqësore?".

<span id="an_16:5">16:5</span> Ai u përgjegj "Vij në mënyrë paqësore;
kam ardhur për t'i ofruar një flijim Zotit; pastrohuni dhe ejani me mua
në flijim". Vuri të pastrohen edhe Isain dhe bijtë e tij dhe i ftoi në
flijim.

<span id="an_16:6">16:6</span> Kur ata arritën, ai ia vuri syrin Eliabit
dhe tha: "Me siguri i vajosuri i Zotit është para tij".

<span id="an_16:7">16:7</span> Por Zoti i tha Samuelit: "Mos ia shiko as
pamjen as shtatgjatësinë, sepse unë e kam refuzuar, sepse Zoti nuk
shikon si shikon njeriu, njeriu shikon pamjen, kurse Zoti shikon
zemrën".

<span id="an_16:8">16:8</span> Atëherë Isai thirri Abinadabin dhe e bëri
të kalojë përpara Samuelit; por Samueli tha: "Zoti nuk zgjodhi as këtë".

<span id="an_16:9">16:9</span> Pastaj Isai bëri të kalojë Shamahu, por
Samueli tha: "Zoti nuk zgjodhi as këtë".

<span id="an_16:10">16:10</span> Kështu Isai bëri të kalojnë shtatë nga
bijtë e tij përpara Samuelit; por Samueli i tha Isait: "Zoti nuk zgjodhi
asnjë prej tyre".

<span id="an_16:11">16:11</span> Pastaj Samueli i tha Isait: "A janë
këtu tërë bijtë e tu?". Ai u përgjigj: "Mungon më i riu që tani është
duke kullotur delet". Samueli i tha Isait: "Dërgo ta sjellin, sepse nuk
do të shtrohemi në tryezë para se ai të vijë këtu".

<span id="an_16:12">16:12</span> Atëherë ai dërgoi njerëz ta marrin.
Davidi ishte kuqalash, me sy të bukur dhe pamje të hijshme. Dhe Zoti
tha: "Ngrihu, vajose se ai është".

<span id="an_16:13">16:13</span> Atëherë Samueli mori bririn e vajit dhe
e vajosi para vëllezërve të tij; që nga ajo ditë Fryma e Zotit zbriti te
Davidi. Pastaj Samueli u ngrit dhe shkoi në Ramah.

<span id="an_16:14">16:14</span> Fryma e Zotit ishte larguar nga Sauli
dhe një frym i keq e terrorizonte nga ana e Zotit.

<span id="an_16:15">16:15</span> Shërbëtorët e Saulit i thanë "Ja, një
frym i keq të shqetëson nga ana e Perëndisë.

<span id="an_16:16">16:16</span> Zoti ynë të urdhërojë, pra, që
shërbëtorët e tu që rrinë përpara teje të gjejnë një njeri që i bie mirë
harpës; kur pastaj fryma e keq nga ana e Perëndisë do të të zotërojë, ai
do t'i bjerë harpës dhe ti do ta ndjesh veten mirë".

<span id="an_16:17">16:17</span> Sauli u tha shërbëtorëve të tij: "Më
gjeni një njeri që i bie mirë dhe ma sillni".

<span id="an_16:18">16:18</span> Atëherë një nga shërbëtorët filloi të
thotë: Ja, unë pashë një nga bijtë e Isait, Betlemitit, që i bie mirë
dhe që është një njeri i fortë dhe trim, i shkathët në luftim, gojëtar i
hijshëm; dhe Zoti është me të".

<span id="an_16:19">16:19</span> Sauli, pra, i dërgoi lajmëtarë Isait
për t'i thënë: "Më dërgo birin tënd Davidin, që është me kopenë".

<span id="an_16:20">16:20</span> Atëherë Isai mori një gomar të ngarkuar
me bukë, një calik me verë, një kec dhe ia dërgoi Saulit me anë të
Davidit, birit të tij.

<span id="an_16:21">16:21</span> Davidi arriti te Sauli dhe hyri në
shërbim të tij; Saulit i hyri në zemër dhe e bëri shqyrtar të tij.

<span id="an_16:22">16:22</span> Sauli dërgoi pastaj t'i thonë Isait:
"Të lutem, lëre Davidin në shërbimin tim, sepse ai gëzon hirin tim".

<span id="an_16:23">16:23</span> Kur fryma e keq nga ana e Perëndisë
sundonte mbi Saulin, Davidi merrte harpën dhe i binte; atëherë Sauli e
ndjente veten të qetësuar dhe më mirë dhe fryma e keqe largohej prej
tij.

<span id="an_17:1">17:1</span> Filistejtë i mblodhën trupat e tyre për
luftë; u mblodhën në Sokoh, që është pronë e Judës, dhe e ngritën kampin
e tyre në Efes-Damim midis Sokohut dhe Azekahut.

<span id="an_17:2">17:2</span> Edhe Sauli dhe njerëzit e Izraelit u
mblodhën dhe e ngritën kampin e tyre në luginën e Terebintos, dhe u
rreshtuan për betejë kundër Filistejve.

<span id="an_17:3">17:3</span> Filistejtë ndodheshin në mal nga një anë
dhe Izraeli ishte në mal nga ana tjetër, dhe midis tyre ndodhej lugina.

<span id="an_17:4">17:4</span> Nga kampi i Filistejve doli një kampion i
quajtur Goliath, nga Gathi, i lartë gjashtë kubitë dhe një pëllëmbë.

<span id="an_17:5">17:5</span> Kishte në kokë një helmetë prej bronzi,
ishte veshur me një parzmore, pesha e të cilit ishte pesë mijë sikla
bronzi;

<span id="an_17:6">17:6</span> në këmbë kishte këmbore prej bronzi dhe
mbi sup mbante një ushtë prej hekuri.

<span id="an_17:7">17:7</span> Maja e ushtës së tij ishte si shuli i një
endësi dhe peshonte gjashtë qind sikla argjendi: para tij ecte shqytari
i tij.

<span id="an_17:8">17:8</span> Ai u ndal dhe u thirri grupeve të
ushtarëve të Izraelit: "Pse keni dalë për t'u radhitur në formacion
beteje? A nuk jam unë një Filiste dhe ju shërbëtorë të Saulit? Zgjidhni
një burrë që të dalë kundër meje.

<span id="an_17:9">17:9</span> Në rast se do të jetë në gjendje të
luftojë me mua dhe të më vrasë, ne do të jemi shërbëtorët tuaj; por në
rast se dal unë fitues dhe e vras, atëherë ju do të jeni shërbëtorët
tanë dhe do të na shërbeni".

<span id="an_17:10">17:10</span> Pastaj Filisteu shtoi: "Unë sot po
sfidoj trupat e Izraelit: "Më jepni një burrë dhe do të luftojmë!".

<span id="an_17:11">17:11</span> Kur Sauli dhe tërë Izraeli dëgjuan këto
fjalë të Filisteut, mbetën të shtangur dhe u hyri një frikë e madhe.

<span id="an_17:12">17:12</span> Davidi ishte biri i atij Efrateut të
Betlemit të Judës, që mbante emrin Isai dhe kishte tetë bij. Në kohën e
Saulit, ky njeri ishte i plakur dhe i shtyrë në moshë.

<span id="an_17:13">17:13</span> Tre bijtë më të mëdhenj të Isait kishin
shkuar në luftë me Saulin: emrat e tre bijve të tij që kishin shkuar në
luftë ishin: Eliabi, i parëlinduri, Abinadabi i dyti dhe Shamahu i
treti.

<span id="an_17:14">17:14</span> Davidi ishte më i riu dhe tre më të
mëdhenjtë kishin shkuar pas Saulit.

<span id="an_17:15">17:15</span> Davidi përkundrazi shkonte dhe vinte
nga Sauli për të kullotur kopenë e atit të tij në Betlem.

<span id="an_17:16">17:16</span> Filisteu u dilte përpara në mëngjes dhe
në mbrëmje, dhe vazhdoi të dalë dyzet ditë me radhë.

<span id="an_17:17">17:17</span> Isai i tha Davidit, birit të tij: "Merr
për vëllezërit e tu një efë nga ky grurë i pjekur dhe dhjetë bukë dhe
çoji shpejt vëllezërve të tu në kamp.

<span id="an_17:18">17:18</span> Dërgo edhe këto dhjetë forma djathi
komandantit të mijëshes së tyre; shiko si janë vëllezërit e tu dhe më
sill një peng nga ana e tyre.

<span id="an_17:19">17:19</span> Sauli me gjithë vëllezërit e tu dhe
gjithë burrat e Izraelit janë në luginën e Terebintit për të luftuar
Filistejtë".

<span id="an_17:20">17:20</span> Kështu Davidi u ngrit herët në mëngjes,
ia la delet e tij një rojtari, mori ngarkesën e tij dhe u nis ashtu siç
e kishte urdhëruar Isai. Arriti në kampin e qerreve, kur ushtria po
dilte për t'u radhitur në formacion beteje dhe lëshonte britma lufte.

<span id="an_17:21">17:21</span> Izraelitët dhe Filistejtë ishin
radhitur për betejë, një ushtri kundër tjetrës.

<span id="an_17:22">17:22</span> Davidi, pasi la ngarkesën e tij në
duart e rojtarit të bagazheve, vrapoi në drejtim të grupimeve të
betejës; me të arritur në vend, pyeti vëllezërit e tij si ishin.

<span id="an_17:23">17:23</span> Ndërsa po fliste me ata, ja ku doli nga
radhët e Filistejve ai kampion, Filisteu i Gathit, që mbante emrin
Goliath dhe përsëriti po ato fjalë; dhe Davidi i dëgjoi.

<span id="an_17:24">17:24</span> Tërë njerëzit e Izraelit, me ta parë
atë njeri, ikën para tij dhe u hyri një frikë e madhe.

<span id="an_17:25">17:25</span> Njerëzit e Izraelit thonin: "E keni
parë këtë njeri që shkon përpara? Ai shkon përpara për të vënë në provë
sedrën e Izraelit. Ai që do ta vrasë, kushdo qoftë, do të shpërblehet me
pasuri të mëdha nga mbreti, ky do t'i japë për grua të bijën dhe do të
përjashtojë nga çdo haraç shtëpinë e atit të tij në Izrael".

<span id="an_17:26">17:26</span> Atëherë Davidi, duke iu drejtuar
njerëzve që ishin pranë tij, tha: "Çfarë do t'i bëjnë atij burri që do
të vrasë këtë Filiste dhe do ta largojë turpin nga Izraeli? Po kush
është ky Filiste, i parrethprerë, që guxon të poshtërojë ushtrinë e
Perëndisë të gjallë?".

<span id="an_17:27">17:27</span> Njerëzit iu përgjegjën me po ato fjalë,
duke thënë: "Kështu do të bëhet me atë që do ta vrasë".

<span id="an_17:28">17:28</span> Eliabi, vëllai i tij më i madh, e
dëgjoi ndërsa fliste me ata njerëz; kështu Eliabi u zemërua me Davidin
dhe tha: "Pse erdhe këtu? Kujt ia le ato pak dele në shkretëtirë? Unë e
njoh krenarinë tënde dhe ligësinë e zemrës sate, ke zbritur këtu për të
parë betejën?".

<span id="an_17:29">17:29</span> Davidi u përgjegj: "Ç'kam bërë unë
tani?. Nuk ishte veçse një pyetje e thjeshtë!".

<span id="an_17:30">17:30</span> Duke u larguar prej tij, iu drejtua një
tjetri dhe i bëri po atë pyetje; dhe njerëzit i dhanë po atë përgjigje
të mëparshme.

<span id="an_17:31">17:31</span> Sa dëgjuan fjalët që Davidi kishte
thënë, ia treguan Saulit dhe ky dërgoi njerëz që ta thërresin.

<span id="an_17:32">17:32</span> Davidi i tha Saulit: "Asnjeri të mos
ligështohet për shkak të tij! Shërbëtori yt do të shkojë të luftojë me
këtë Filiste".

<span id="an_17:33">17:33</span> Sauli i tha Davidit: "Ti nuk mund të
shkosh të luftosh kundër këtij Filisteu, sepse ti je akoma djalosh,
ndërsa ai është një luftëtar qysh në të ritë e tij".

<span id="an_17:34">17:34</span> Por Davidi iu përgjegj Saulit:
"Shërbëtori yt kulloste kopenë e atit të tij; kur një luan ose një ari
vinte për të rrëmbyer një dele nga kopeja,

<span id="an_17:35">17:35</span> unë e ndiqja, e godisja dhe ia rrëmbeja
nga goja; në qoftë se ai kthehej kundër meje, unë e kapja nga krifa, e
godisja dhe e vrisja.

<span id="an_17:36">17:36</span> Po, shërbëtori yt ka vrarë luanin dhe
ariun; dhe ky Filiste i parrethprerë do të pësojë të njëjtin fat, sepse
ka fyer ushtrinë e Perëndisë të gjallë".

<span id="an_17:37">17:37</span> Davidi shtoi: "Zoti që më shpëtoi nga
kthetrat e luanit dhe nga panxha e ariut, do të më shpëtojë edhe nga
dora e këtij Filisteu". Atëherë Sauli i tha Davidit: "Shko dhe Zoti
qoftë me ty".

<span id="an_17:38">17:38</span> Pastaj Sauli e veshi Davidin me
armaturën e tij, i vuri në kokë një përkrenare prej bronzi dhe i veshi
parzmoren.

<span id="an_17:39">17:39</span> Pastaj Davidi ngjeshi shpatën e Saulit
mbi armaturën dhe u përpoq të ecë, sepse nuk ishte mësuar. Por Davidi i
tha Saulit: "Unë nuk mund të eci me këtë armaturë, sepse nuk jam mësuar
me të". Dhe kështu Davidi e hoqi nga trupi i tij.

<span id="an_17:40">17:40</span> Pastaj mori në dorë shkopin e tij,
zgjodhi pesë gurë të lëmuar në përrua, i vuri në torbën e bariut, në një
thes të vogël që kishte me vete; pastaj me hobenë në dorë u nis kundër
Filisteut.

<span id="an_17:41">17:41</span> Edhe Filisteu përparoi duke iu afruar
gjithnjë e më tepër Davidit, ndërsa shqyrtari i tij e paraprinte.

<span id="an_17:42">17:42</span> Filisteu shikonte me kujdes dhe, me të
parë Davidin, e përçmoi sepse ishte vetëm një i ri, kuqalash dhe i
hijshëm.

<span id="an_17:43">17:43</span> Filisteu i tha Davidit: "Mos jam vallë
një qen që po del kundër meje me shkop në dorë?". Dhe Filisteu e mallkoi
Davidin në emër të perëndive të tij.

<span id="an_17:44">17:44</span> Pastaj Filisteu i tha Davidit: "Eja
këtu, dhe unë do t'ia jap mishin tënd shpendëve të qiellit dhe kafshëve
të fushave".

<span id="an_17:45">17:45</span> Atëherë Davidi iu përgjegj Filisteut:
"Ti po më vjen me shpatë, me shtizë dhe me ushtë; kurse unë po të dal në
emër të Zotit të ushtërive, Perëndisë të ushtrisë së Izraelit që ti ke
fyer.

<span id="an_17:46">17:46</span> Pikërisht sot Zoti do të të dorëzojë në
duart e mia; dhe unë do të të rrëzoj, do të pres kokën tënde dhe do t'u
jap pikërisht sot kufomat e ushtrisë së Filistejve shpendëve të qiellit
dhe bishave të tokës, me qëllim që gjithë dheu të mësojë se ka një
Perëndi në Izrael.

<span id="an_17:47">17:47</span> Atëherë gjithë kjo turmë do të mësojë
që Zoti nuk të shpëton me anë të shpatës as me anë të shtizës; sepse
përfundimi i betejës varet nga Zoti, dhe ai do t'ju dorëzojë në duart
tona".

<span id="an_17:48">17:48</span> Kur Filisteu lëvizi dhe shkoi përpara
për t'u ndeshur me Davidin, edhe Davidi nxitoi menjëherë drejt mejdanit,
ballë Filisteut;

<span id="an_17:49">17:49</span> vuri dorën në thes, nxori prej tij një
gur, e hodhi me hobenë dhe e goditi në ballë Filisteun; guri iu fut në
ballë dhe ai ra me fytyrë për tokë.

<span id="an_17:50">17:50</span> Kështu Davidi me një hobe dhe një gur
mundi Filisteun; e goditi dhe e vrau, megjithëse Davidi nuk kishte asnjë
shpatë në dorë.

<span id="an_17:51">17:51</span> Pastaj Davidi vrapoi, u hodh mbi
Filisteun, ia mori shpatën dhe e vrau duke i prerë me të kokën. Kur
Filistejtë e panë që heroi i tyre vdiq, ikën me vrap.

<span id="an_17:52">17:52</span> Atëherë njerëzit e Izraelit dhe të
Judës u ngritën, duke lëshuar britma lufte, dhe i ndoqën Filistejtë deri
në hyrjen e luginës dhe në portat e Ekronit. Filistejtë e plagosur për
vdekje ranë në rrugën e Shaarimit, deri në Gath dhe në Ekron.

<span id="an_17:53">17:53</span> Kur bijtë e Izraelit u kthyen nga
ndjekja e Filistejve, plaçkitën kampin e tyre.

<span id="an_17:54">17:54</span> Pas kësaj Davidi mori kokën e Filisteut
dhe e çoi në Jeruzalem, por armët e tij i vendosi në çadrën e tij.

<span id="an_17:55">17:55</span> Kur Sauli kishte parë Davidin që po
dilte kundër Filisteut, kishte pyetur komandantin e ushtrisë së tij,
Abnerin: "Abner, bir i kujt është ky i ri?". Abneri iu përgjegj: "Ashtu
siç është e vërtetë që ti rron, o mbret, nuk e di".

<span id="an_17:56">17:56</span> Atëherë mbreti tha: "Merr informata mbi
prindërit e këtij djaloshi".

<span id="an_17:57">17:57</span> Kur Davidi u kthye nga vrasja e
Filisteut, Abneri e mori dhe e çoi përparea Saulit, ndërsa ai mbante
akoma në dorë kokën e Filisteut.

<span id="an_17:58">17:58</span> Sauli i tha: "O i ri, bir i kujt je?".
Davidi u përgjegj: Jam bir i shërbëtorit tënd, Betlemitit Isai".

<span id="an_18:1">18:1</span> Kur mbaroi së foluri me Saulin, shpirti i
Jonathanit mbeti i lidhur me shpirtin e Davidit, dhe Jonathani e deshi
si shpirtin e vet.

<span id="an_18:2">18:2</span> Po atë ditë Sauli e mori me vete dhe nuk
e lejoi të kthehet në shtëpinë e atit të tij.

<span id="an_18:3">18:3</span> Kështu Jonathani lidhi një besölidhje me
Davidin, sepse e donte si shpirtin e vet.

<span id="an_18:4">18:4</span> Pastaj Jonathani hoqi mantelin që kishte
veshur dhe ia dha Davidit, dhe i shtoi gjithashtu rrobat, shpatën,
harkun dhe brezin e tij.

<span id="an_18:5">18:5</span> Davidi shkonte kudo që Sauli e dërgonte
dhe dilte me sukses. Kështu Sauli e vuri në krye të luftëtarëve dhe
shihej me sy të mirë nga gjithë populli, madje edhe nga shërbëtorët e
Saulit.

<span id="an_18:6">18:6</span> Gjatë kthimit të tyre, kur Davidi po
kthehej nga vrasja e Filisteut, gratë e të gjitha qyteteve të Izraelit i
dolën para mbretit Saul, duke kënduar dhe hedhur valle me dajre, me
thirrje gëzimi dhe me vegla muzikore.

<span id="an_18:7">18:7</span> Kështu gratë u përgjigjeshin njera
tjetrës duke kënduar, dhe thoshnin: "Sauli vrau mijëshn e tij dhe Davidi
dhjetëmijëshn e tij.

<span id="an_18:8">18:8</span> Kjo gjë e pezmatoi shumë Saulin dhe këto
fjalë nuk i pëlqyen; ai tha: "Davidit i njohin dhjetë mijë dhe mua vetëm
një mijë. Tani nuk i mungon veçse mbretëria!".

<span id="an_18:9">18:9</span> Kështu nga ajo ditë Sauli e shikoi me
zili Davidin.

<span id="an_18:10">18:10</span> Të nesërmen një frym i keq nga ana e
Perëndisë e zotëroi Saulin që sillej si një i marrë në mes të shtëpisë,
kurse Davidi i binte harpës me dorën e tij si ditët e tjera dhe Sauli
mbante në dorë shtizën.

<span id="an_18:11">18:11</span> Kështu Sauli e vërtiti shtizën, duke
thënë: "Do ta gozhdoj Davidin në mur!". Por Davidi iu shmang goditjes dy
herë.

<span id="an_18:12">18:12</span> Sauli kishte frikë nga Davidi, sepse
Zoti ishte me të dhe e kishte braktisur Saulin.

<span id="an_18:13">18:13</span> Prandaj Sauli e largoi nga vetja dhe e
bëri komandant të një mijë njerëzve; dhe ai shkonte e vinte në krye të
popullit.

<span id="an_18:14">18:14</span> Davidit i shkonin mbarë të gjitha
veprat, dhe Zoti ishte me të.

<span id="an_18:15">18:15</span> Sauli, duke parë që atij i shkonte
shumë mbarë çdo gjë, kishte frikë prej tij;

<span id="an_18:16">18:16</span> por tërë Izraeli dhe Juda e donin
Davidin, sepse shkonte e vinte në krye të tyre.

<span id="an_18:17">18:17</span> Pastaj Sauli i tha Davidit: "Ja Merabi,
bija ime më e madhe; do të ta jap për grua; u bëfsh për mua një bir trim
dhe març pjesë në betejat e Zotit". Sauli mendonte kështu: "Të mos jetë
dora ime ta godasë, por dora e Filisejve".

<span id="an_18:18">18:18</span> Por Davidi iu përgjegj Saulit: "Kush
jam unë dhe çfarë është jeta ime dhe familja e atit tim në Izrael, që
unë të bëhem dhëndri i mbretit?".

<span id="an_18:19">18:19</span> Kur erdhi çasti për t'ia dhënë Davidit
Merabin, bijën e Saulit, atë ia dhanë për grua Meholathitit Adriel.

<span id="an_18:20">18:20</span> Por Mikal, bija e Saulit, e dashuronte
Davidin; këtë ia njoftuan Saulit dhe kjo gjë i pëlqeu.

<span id="an_18:21">18:21</span> Kështu Sauli mendoi: "Do t'ia jap, në
mënyrë që ky të jetë një lak për të dhe ai të bjerë në duart e
Filistejve".

<span id="an_18:22">18:22</span> Pas kësaj Sauli i urdhëroi shërbëtorët
e tij: "Bisedoni fshehurazi me Davidin dhe i thoni: "Ja, mbreti ështëi
kënaqur nga ti dhe të gjithë shërbëtorët e tij të duan, prandaj bëhu
dhëndri i mbretit".

<span id="an_18:23">18:23</span> Shërbëtorët e Saulit ia çuan këto fjalë
Davidit. Por Davidi u përgjegj: "Ju duket gjë e vogël të bëhesh dhëndri
i mbretit?. Unë jam një njeri i varfër dhe nga shtresë e ulët".

<span id="an_18:24">18:24</span> Shërbëtorët i njoftuan Saulit: "Davidi
u përgjegj në këtë mënyrë".

<span id="an_18:25">18:25</span> Atëherë Sauli tha: "Do t'i thoni kështu
Davidit: "Mbreti nuk dëshëron asnjë prikë, por njëqind lafsha të
Filisejve për t'u hakmarrë me armiqtë e mbretit"". Sauli kurdiste
komplote për të shkaktuar vdekjen e Davidit me anë të Filistejve.

<span id="an_18:26">18:26</span> Kur shërbëtorët i njoftuan Davidit këto
fjalë, Davidit iu duk gjë e mirë të bëhej dhëndër i mbretit. Ditët e
caktuara nuk kishin kaluar akoma,

<span id="an_18:27">18:27</span> kur Davidi u ngrit dhe iku me njerëzit
e tij, dhe vrau dyqind veta nga Filistejtë. Pastaj Davidi solli lafshat
e tyre dhe dorëzoi mbretit këtë sasi të saktë për t'u bërë dhëndër i
tij. Atëherë Sauli i dha të bijën Mikal për grua.

<span id="an_18:28">18:28</span> Kështu Sauli e pa dhe e kuptoi që Zoti
ishte me Davidin; dhe Mikal, bija e Saulit, e donte.

<span id="an_18:29">18:29</span> Sauli pati edhe më tepër frikë nga
Davidi dhe mbeti armiku i tij gjatë gjithë ditëve që jetoi.

<span id="an_18:30">18:30</span> Pastaj princat e Filistejve dolën për
të luftuar por, sa herë që dilnin, Davidi ia dilte më mirë se të gjithë
shërbëtorët e Saulit; kështu emri i tij u bë shumë i famshëm.

<span id="an_19:1">19:1</span> Sauli i foli birit të tij Jonathan dhe të
gjithë shërbëtorëve të tij që të vritej Davidi. Por Jonathani, bir i
Saulit, ndiente një dashuri të madhe për Davidin.

<span id="an_19:2">19:2</span> Kështu Jonathani e informoi Davidin, duke
i thënë: "Sauli, ati im, kërkon të shkaktojë vdekjen tënde; prandaj
nesër në mëngjes ruhu, rri në një vend të fshehtë dhe fshiu.

<span id="an_19:3">19:3</span> Unë do të dal dhe do të qëndroj pranë
atit tim në fushën ku ndodhesh ti, dhe do t'i flas për ty atit tim. Do
të shoh ç'ka për të ndodhur dhe do të njoftoj".

<span id="an_19:4">19:4</span> Kështu Jonathani i foli Saulit, atit të
tij, në favor të Davidit dhe i tha: "Mbreti të mos bëj mëkat në dëm të
shërbëtorit të tij, në dëm të Davidit, sepse ai nuk ka kryer mëkate
kundër teje, dhe veprat e tij kanë qenë shumë të vlefshme.

<span id="an_19:5">19:5</span> Ai ka vënë në rrezik jetën e tij, kur
vrau Filisteun, dhe Zoti ka kryer një çlirim të madh për gjithë
Izraelin. Ti e ke parë dhe je gëzuar; pse duhet të mëkatosh kundër
gjakut të pafajshëm, duke shkaktuar vdekjen e Davidit pa shkak?".

<span id="an_19:6">19:6</span> Sauli dëgjoi zërin e Jonathanit dhe u
betua: "Siç është e vërtetë që Zoti rron, ai nuk ka për të vdekur!".

<span id="an_19:7">19:7</span> Atëherë Jonathani thirri Davidin dhe i
njoftoi tërë këto gjëra. Pastaj Jonathani e shpuri përsëri Davidin te
Sauli dhe ai qëndroi në shërbim të tij si më parë.

<span id="an_19:8">19:8</span> Filloi përsëri lufta; kështu Davidi doli
të luftojë kundër Filistejve dhe i mundi keq; ata ia mbathën para tij.

<span id="an_19:9">19:9</span> Por një frym i keq nga ana e Zotit e
pushtoi Saulin, ndërsa rrinte në shtëpinë e tij me shtizë në dorë dhe
Davidi i binte harpës.

<span id="an_19:10">19:10</span> Sauli u orvat të gozhdonte Davidin në
mur me shtizën e tij, por Davidi iu shmang Saulit, dhe ky e nguli
shtizën e tij në mur. Davidi iku po atë natë dhe shpëtoi nga reziku.

<span id="an_19:11">19:11</span> Atëherë Sauli dërgoi lajmëtarë në
shtëpi të Davidit për ta përgjuar dhe për ta vrarë të nesërmen në
mëngjes; por Mikal, bashkëshortja e Davidit, e njoftoi për këtë gjë,
duke thënë: "Në rast se sonte

<span id="an_19:12">19:12</span> Kështu Mikal e zbriti Davidin nga
dritarja dhe ai iku; ia mbathi me vrap dhe shpëtoi.

<span id="an_19:13">19:13</span> Pastaj Mikal mori idhullin e shtëpisë
dhe e vuri në shtrat, në vend të kokës vuri një mbulesë prej leshi të
dhisë dhe e mbuloi me një pëlhurë.

<span id="an_19:14">19:14</span> Kur Sauli dërgoi lajmëtarët e tij për
të marrë Davidin, ajo tha: "Éshtë i sëmurë".

<span id="an_19:15">19:15</span> Atëherë Sauli dërgoi përsëri lajmëtarë
për të parë Davidin dhe u tha atyre: "Ma sillni me shtratin e tij që unë
të shkaktoj vdekjen e tij".

<span id="an_19:16">19:16</span> Kur arritën lajmëtarët, në shtrat ishte
idhulli i shtëpisë, me një mbulesë prej leshi të dhisë në vend të kokës.

<span id="an_19:17">19:17</span> Atëherë Sauli i tha Mikalit: "Pse më
mashtrove në këtë mënyrë dhe bëre të ikë armiku im, duke e lejuar të
shpëtojë?". Mikal iu përgjegj Saulit: "Ai më tha: "Lermë të ikij,
përndryshe të vrava"".

<span id="an_19:18">19:18</span> Davidi iku, pra, dhe shpëtoi kokën;
shkoi te Samueli në Ramah dhe i tregoi të gjitha ato që i kishte bërë
Sauli. Pas kësaj ai dhe Samueli vajtën të banojnë në Najoth.

<span id="an_19:19">19:19</span> Këtë gjë ia njoftuan Saulit, i cili
tha: "Davidi është në Najoth të Ramahut".

<span id="an_19:20">19:20</span> Atëherë dërgoi lajmëtarë për të marrë
Davidin; por kur këta panë asamblenë e profetëve që profetizonin, nën
kryesinë e Samuelit, Fryma e Perëndisë i përshkoi lajmëtarët e Saulit që
filluan edhe ata të bëjnë profeci.

<span id="an_19:21">19:21</span> Këtë ngjarje ia njoftuan Saulit që
dërgoi lajmëtarë të tjerë, të cilët gjithashtu filluan të bëjnë profeci.
Sauli dërgoi përsëri lajmëtarë për të tretën herë, por edhe këta filluan
të bëjnë profeci.

<span id="an_19:22">19:22</span> Atëherë shkoi vetë në Ramah dhe, kur
arritën në hauzin e madh që ndodhet në Seku, pyeti: "Ku janë Samueli dhe
Davidi?". Dikush iu përgjegj: "Ja, ndodhen në Najoth të Ramahut".

<span id="an_19:23">19:23</span> Kështu ai shkoi vetë atje, në Najoth të
Ramahut, per edhe ai u përshkua nga Fryma e Perëndisë, dhe e vazhdoi
udhëtimin e tij duke bërë profeci deri sa arriti në Najoth të Ramahut.

<span id="an_19:24">19:24</span> Edhe ai i hodhi rrobat e tij dhe bëri
profeci përpara Samuelit, dhe qendroi i shtrirë lakuriq për tokë tërë
atë ditë dhe tërë atë natë. Prandaj thuhet: "Edhe Sauli figuron midis
profetëve?".

<span id="an_20:1">20:1</span> Davidi iku nga Najothi i Ramahut, shkoi
te Jonathani dhe i tha: "Çfarë kam bërë? Cili është faji im dhe cili
është mëkati im kundër atit tënd, që ai kërkon jetën time?".

<span id="an_20:2">20:2</span> Jonathani iu përgjegj: "Mos ndodhtë
kurrë! Ti nuk ke për të vdekur; ja im atë nuk bën asnjë veprim të madh
apo të vogël pa ma njoftuar mua. Pse im atë të ma fshihte këtë gjë? Nuk
është e mundur".

<span id="an_20:3">20:3</span> Davidi u betua përsëri dhe tha: "Yt atë e
di me siguri që unë gëzoj hirin tënd dhe do të ketë thënë: "Jonathani të
mos e dijë këtë, që të mos hidhërohet". Por siç është e vërtetë që Zoti
jeton, dhe që rron shpirti yt, mua nuk më ndan nga vdekja veçse një
hap".

<span id="an_20:4">20:4</span> Jonathani i tha Davidit: "Çfarëdo gjë që
të më kërkosh, unë do ta bëj për ty".

<span id="an_20:5">20:5</span> Davidi iu përgjegj Jonathanit: "Ja, nesër
fillon hëna e re dhe unë duhet të ulem në tryezë me mbretin, por të më
lër të shkoj dhe unë do të fshihem në fshatrat deri në mbrëmjen e ditë
së tretë.

<span id="an_20:6">20:6</span> Në qoftë se atit tënd i bie në sy mungesa
ime, ti do t'i thuash: "Davidi më është lutur me insistim të hidhet për
pak kohë deri në Betlem, në qytetin e tij, sepse aty kremtohet flijimi
për tërë familjen e tij".

<span id="an_20:7">20:7</span> Në qoftë se thotë: "Mirë", shërbëtori yt
ka për të shpëtuar. Por në rast se zemërohet, dije se ka vendosur të ma
bëjë të keqen.

<span id="an_20:8">20:8</span> Tregohu, pra, i mëshirshëm me shërbëtorin
tënd, sepse e ke bërë të lidhet në një besëlidhje të Zotit me ty; por në
rast se kam ndonjë faj, vritmë ti. Pse duhet të më çosh tek ati yt?".

<span id="an_20:9">20:9</span> Jonathani tha "Larg qoftë ky mendim! Po
ta dija që im atë ka vendosur të ta bëjë të keqen, nuk do të ta tregoja
ty?".

<span id="an_20:10">20:10</span> Davidi i tha Jonathanit: "Kush do të më
njoftojë në se yt atë të përgjigjet rëndë?".

<span id="an_20:11">20:11</span> Jonathani i tha Davidit: "Eja, të dalim
ndër fusha!". Kështu që të dy dolën jashtë, në fushë.

<span id="an_20:12">20:12</span> Atëherë Jonathani i tha Davidit: "Paça
dëshmitar Zotin, Perëndinë e Izraelit! Nesër ose pasnesër, në këtë orë,
do të hetoj qëllimet e atit tim, për të parë në se ai e shikon me sy të
mirë Davidin, dhe po të mos dërgoj njeri të të njoftojë,

<span id="an_20:13">20:13</span> Zoti le t'i bëjë këtë gjë Jonathanit,
madje edhe më keq. Në qoftë se përkundrazi im atë ka ndërmend të të bëjë
një të keqe, unë do të të njoftoj dhe do të lë të shkosh me qëllim që ti
të shkosh në paqe; dhe Zoti qoftë me ty, ashtu siç ka qenë me atin tim!

<span id="an_20:14">20:14</span> Deri sa të jem gjallë, a nuk do të
përdorësh ndaj meje mirësinë e Zotit, me qëllim që mos vritem?".

<span id="an_20:15">20:15</span> Por nuk do të heqësh dorë kurrë të
përdorësh mirësinë ndaj shtëpisë sime, as atëherë kur Zoti të ketë
shfarosur nga faqja e dheut tërë armiqtë e Davidit".

<span id="an_20:16">20:16</span> Kështu Jonathani lidhi një besëlidhje
me shtëpinë e Davidit, duke thënë: "Zoti t'u kërkojë llogari armiqve të
Davidit për gjakun!".

<span id="an_20:17">20:17</span> Për hir të dashurisë që kishte për të,
Jonathani e vuri përsëri Davidin të betohet, sepse ai e donte si
shpirtin e vet.

<span id="an_20:18">20:18</span> Pastaj Jonathani i tha: "Nesër fillon
hëna e re dhe mungesa jote do të bjerë në sy, sepse vendi yt do të
mbetet bosh.

<span id="an_20:19">20:19</span> Do të lësh të kalojmë tri ditë, pastaj
do të zbresësh me të shpejtë dhe do të shkosh në vendin ku u fshehe
ditën e ngjarjes, dhe do të rrish pranë gurit të Ezelit.

<span id="an_20:20">20:20</span> Unë do të hedh tri shigjeta përbri
gurit sikur të gjuaja në shenjë.

<span id="an_20:21">20:21</span> Pastaj do të dërgoj një djalosh, duke i
thënë: "Shko të kërkosh shtigjeta". Në rast se i them djaloshit: "Shiko,
shigjetat janë nga ana jote, prandaj merri!" atëherë eja sepse, ashtu si
Zoti jeton, punët të ecin mbarë ty dhe nuk ka asnjë rrezik.

<span id="an_20:22">20:22</span> Në qoftë se përkundrazi i them
djaloshit: "Shiko, shigjetat janë matanë teje", atëherë shko, sepse Zoti
të bën të ikësh.

<span id="an_20:23">20:23</span> Sa për gjërat për të cilat kemi folur
midis nesh, ja, Zoti qoftë dëshmitar midis teje dhe meje për gjithnjë".

<span id="an_20:24">20:24</span> Kështu Davidi u fsheh nëpër ara; kur
filloi hëna e re, mbreti u ul për të ngrënë.

<span id="an_20:25">20:25</span> Mbreti u ul në karrigen e tij, si herët
e tjera, në karrigen pranë murit; Jonathani u ul përballë tij. Abneri u
ul pranë Saulit, por vendi i Davidit mbeti bosh.

<span id="an_20:26">20:26</span> Megjithatë Sauli nuk tha asgjë atë
ditë, sepse mendonte: "Do t'i ketë ndodhur diçka; nuk do të jetë i
pastër; me siguri ai nuk është i pastër".

<span id="an_20:27">20:27</span> Por të nesërmen, ditën e dytë të hënës
së re, vendi i Davidit ishte akoma bosh. Atëherë Sauli i tha Jonathanit,
birit të tij: "Pse biri i Isait nuk erdhi për të ngrënë as dje, as
sot?".

<span id="an_20:28">20:28</span> Jonathani iu përgjegj Saulit: "Davidi
më kërkoi me insistim ta lë të shkojë në Betlem;

<span id="an_20:29">20:29</span> dhe tha: "Të lutem lermë të shkoj,
sepse kemi në qytet një flijim në familje, dhe vëllai im më ka detyruar
të marr pjesë në të; tani, pra, po të gëzoj hirin tënd, të lutem, lermë
të hidhem shpejt për të parë vëllezërit e mi". Për këtë arësye nuk erdhi
në tryezën e mbretit".

<span id="an_20:30">20:30</span> Atëherë zemërimi i Saulit u ndez kundër
Jonathanit dhe i tha: "O bir i çoroditur dhe rebel, vallë nuk e di unë
që ti mban anën e birit të Isait, për turpin tënd dhe për turpin e
lakuriqësisë të nënës sate?

<span id="an_20:31">20:31</span> Sepse për deri sa biri i Isait do të
jetojë mbi tokë, nuk do të ketë qëndrueshmëri as për ty, as për
mbretërinë tënde. Prandaj dërgo ta marrin dhe sille tek unë, sepse ai
duhet të vdesë.

<span id="an_20:32">20:32</span> Jonathani iu përgjegj Saulit, atit të
tij duke i thënë: "Pse duhet të vdesë? Çfarë ka bërë?".

<span id="an_20:33">20:33</span> Atëherë Sauli e vërtiti ushtën kundër
tij për ta vrarë. Jonathani e kuptoi që vrasja e Davidit ishte diçka e
vendosur nga ana e të atit.

<span id="an_20:34">20:34</span> Kështu Jonathani u ngrit i zemëruar nga
tryeza dhe nuk hëngri gjë as ditën e dytë të hënës së re, mbasi ishte i
hidhëruar për Davidin, sepse i ati e kishte trajtuar në mënyrë të
turpshme.

<span id="an_20:35">20:35</span> Të nesërmen në mëngjes, Jonathani doli
në fushë në vendin e caktuar me Davidin, duke pasur me vete një djalosh.

<span id="an_20:36">20:36</span> Ai i tha djaloshit: "Vrapo të më
sjellësh shigjetat që unë gjuaj". Ndërsa djaloshi vraponte, ai hodhi një
shigjetë që kaloi përtej tij.

<span id="an_20:37">20:37</span> Kur djaloshi arriti në vendin ku
ndodhej shigjeta që Jonathani kishte hedhur, Jonathani i bërtiti nga
prapa: "Shigjeta, vallë ka rënë matanë teje?".

<span id="an_20:38">20:38</span> Pastaj Jonathani i bërtiti akoma
djaloshit: "Vepro shpejt, mbaro punë, mos u ndal!". Kështu djaloshi i
Jonathanit mblodhi shigjetat dhe u kthye tek i zoti.

<span id="an_20:39">20:39</span> Por djaloshi nuk e dinte asgjë; vetëm
Jonathani dhe Davidi e dinin si qëndronte çështja.

<span id="an_20:40">20:40</span> Pastaj Jonathani ia dha armët e tij
djaloshit dhe i tha: "Nisu, çoji në qytet".

<span id="an_20:41">20:41</span> Me t'u nisur djaloshi, Davidi u ngrit
nga krahu jugor, ra përmbys tri herë me fytyrë për tokë; pastaj të dy
puthen me njeri tjetrin dhe qanë bashkë; por Davidi qau më tepër.

<span id="an_20:42">20:42</span> Pastaj Jonathani i tha Davidit: "Shko
në paqe, tani që ne të dy jemi betuar në emër të Zotit; Zoti le të jetë
përgjithmonë dëshmitar midis meje dhe teje dhe ndërmjet pasardhësve të
tu dhe pasardhësve të mi". Pastaj Davidi u ngrit dhe iku; dhe Jonathani
u kthye në qytet.

<span id="an_21:1">21:1</span> Pastaj Davidi shkoi në Nob tek prifti
Ahimelek; Ahimeleku i doli përpara Davidit duke u dridhur dhe i tha:
"Pse je vetëm dhe nuk ka njeri me ty?".

<span id="an_21:2">21:2</span> Davidi iu përgjegj priftit Ahimelek:
"Mbreti më urdhëroi diçka dhe më tha: "Asnjeri të mos dijë kurrgjë për
çështjen për të cilën po të dërgoj dhe për atë që të kam urdhëruar".
Njerëzti e mi i kam drejtuar në filan vend.

<span id="an_21:3">21:3</span> Dhe tani çfarë ke në dorë? Më jep pesë
bukë ose çfarë të kesh".

<span id="an_21:4">21:4</span> Prifti iu përgjegj Davidit, duke thënë:
"Nuk kam bukë të zakonshme, ka vetëm bukë të shenjtëruar, me kusht që
burrat e tu t'u jenë përmbajtur së paku kontakteve me gratë".

<span id="an_21:5">21:5</span> Davidi iu përgjegj priftit: "Kemi mbetur
pa gra, qysh se jemi nisur, tri ditë më parë; enët e njerëzve të mi janë
të pastra; në fakt edhe buka është e zakonshme, megjithëse sot është
shenjtëruar në enët".

<span id="an_21:6">21:6</span> Kështu prifti i dha bukën e shenjtëruar,
sepse aty nuk kishte tjetër bukë veç asaj të paraqitjes, që ishte hequr
nga prania e Zotit, për ta zëvendësuar me bukë të ngrohtë në çastin kur
hiqet.

<span id="an_21:7">21:7</span> Atë ditë ndodhej aty një nga shërbëtorët
e Saulit, që qëndronte para Zotit; quhej Doeg, Edomiti, kryebariu i
Saulit.

<span id="an_21:8">21:8</span> Davidi i tha Ahimelekut: "Mos ke
rastësisht për kollaj ndonjë shtizë a një shpatë? Mbasi unë nuk kam
marrë me vete as shpatën, as armët e mia, sepse detyra e ngarkuar nga
mbreti ishte urgjente".

<span id="an_21:9">21:9</span> Prifti u përgjegj: "Éshtë shpata e
Goliathit, Filisteut, që ti vrave në luginën e Terebintos; është aty
prapa efodit, e mbështjellë me një pëlhurë; në rast se e do, merre,
sepse këtu nuk kemi tjetër veç kësaj". Davidi tha: "Asnjë nuk ia kalon
asaj; nëma!".

<span id="an_21:10">21:10</span> Atë ditë Davidi u ngrit dhe iku nga
prania e Saulit; ai shkoi në Akish, te mbreti i Gathit.

<span id="an_21:11">21:11</span> Shërbëtorët e Akishit i thanë: "A nuk
është ky Davidi, mbret i vendit? A nuk këndonin në kor për të në valle,
duke thënë: "Sauli ka vrarë një mijë të tij dhe Davidi dhjetë mijë të
tij"?".

<span id="an_21:12">21:12</span> Davidi i mbajti në zemër këto fjalë dhe
pati frikë të madhe nga Akishi, mbret i Gathit.

<span id="an_21:13">21:13</span> Kështu ndërroi mënyrën e sjelljes së
tij para tye dhe e hiqte veten si të marrë në duart e tyre; bënte
shkaravina mbi kanatet e dyerve dhe lëshonte jargë mbi mjekrën e tij.

<span id="an_21:14">21:14</span> Atëherë Akishi u tha shërbëtorëve të
tij: "Ja, e shikoni, ky është i marrë; pse ma keni sjellë?

<span id="an_21:15">21:15</span> Mos vallë më mungojnë të marrët, dhe ju
më sillni këtë për të bërë të marrin në praninë time? Ai nuk ka për të
hyrë në shtëpinë time!".

<span id="an_22:1">22:1</span> Pastaj Davidi u nis që andej dhe u
strehua në shpellën e Adulamit; kur vëllezërit e tij dhe tërë shtëpia e
atit të tij e mësuan, zbritën aty poshtë tek ai.

<span id="an_22:2">22:2</span> Dhe tërë ata që hasnin vështirësi, që
kishin borxhe o që ishin të pakënaqur u mblodhën pranë tij dhe ai u bë
kreu i tyre. Ishin me të rreth katërqind veta.

<span id="an_22:3">22:3</span> Që andej Davidi shkoi në Mitspah të
Moabit dhe i tha mbretit të Moabit: "Lejo që ati dhe nëna ime të vijnë
dhe të banojnë me ju, deri sa unë të mësoj se çfarë do të bëjë Perëndia
për mua".

<span id="an_22:4">22:4</span> Kështu ai i çoi para mbretit të Moabit,
dhe ata qëndruan me të tërë kohën që Davidi ndodhej në fortesë.

<span id="an_22:5">22:5</span> Pastaj profeti Gad i tha Davidit: "Mos
qëndro më në fortesë, por nisu dhe shko në vendin e Judës". Atëherë
Davidi u nis dhe shkoi në pyllin e Herethit.

<span id="an_22:6">22:6</span> Kur Sauli mësoi që Davidi dhe njerëzit që
ishin me të qenë zbuluar (Sauli ndodhej atëherë në Gibeah poshtë nën
drurin e marinës në Ramah, me ushtën e tij në dorë dhe të gjithë
shërbëtorët e tij e rrethonin).

<span id="an_22:7">22:7</span> Sauli u tha shërbëtorëve që i rrinin
rreth e qark: "Më dëgjoni tani, Beniaminitë! Biri i Isait do t'ju japë
juve ara dhe vreshta. Do t'ju bëjë të gjithëve komandantë të mijëshëve
dhe qindëshëve?

<span id="an_22:8">22:8</span> Të gjithë ju keni komplotuar, dhe asnjë
nga ju nuk më ka informuar për besëlidhjen, që im bir ka lidhur me birin
e Isait; dhe nuk ka asnjë prej jush që t'i vijë keq për mua dhe të më
njoftojë që im bir ka ngritur kundër meje shërbëtorin tim që të më
kurdisë kurthe siç bën sot?".

<span id="an_22:9">22:9</span> U përgjegj atëherë Idumei Doeg, që rrinte
në krye të shërbëtorëve të Saulit, dhe tha: "Unë e pashë birin e Isait
kur erdhi në Nob tek Ahimeleku, bir i Ahitubit;

<span id="an_22:10">22:10</span> ky është këshilluar me Zotin lidhur me
të, i dha ushqime dhe i dorëzoi shpatën e Filisteut Goliath".

<span id="an_22:11">22:11</span> Atëherë mbreti dërgoi të thërrasin
priftin Ahimelek, birin e Ahitubit, dhe tërë shtëpinë e atit të tij,
priftërinjtë që ishin në Nob; dhe ata erdhën të gjithë te mbreti.

<span id="an_22:12">22:12</span> Sauli tha: "Tani dëgjo, o bir i
Ahitubit!". Ai u përgjegj: Ja ku jam, o imzot".

<span id="an_22:13">22:13</span> Sauli i tha: "Pse ti dhe biri i Isait
keni komlotuar kundër meje, duke i dhënë bukë dhe një shpatë, dhe je
këshilluar me Perëndinë lidhur me të, me qëllim që të ngrihet kundër
meje dhe të më kurdisë kurthe siç bën sot?".

<span id="an_22:14">22:14</span> Atëherë Ahimeleku iu përgjegj mbretit,
duke thënë: "Po midis gjithë shërbëtorëve të tu kush është besnik si
Davidi, dhëndër i mbretit, i gatshëm nën urdhrat e tua dhe i nderuar në
shtëpinë tënde?

<span id="an_22:15">22:15</span> Vallë sot kam filluar të këshillohem me
Perëndinë për të? Mos qoftë kurrë, që mbreti të akuzojë për gjëra të
tilla shërbëtorin e tij apo dikë nga shtëpia e atit tim, sepse
shërbëtori yt nuk dinte asgjë nga tërë kjo, as pak e as shumë".

<span id="an_22:16">22:16</span> Mbreti tha: "Ti me siguri ke për të
vdekur, Ahimelek, ti dhe tërë shtëpia e atit tënd!".

<span id="an_22:17">22:17</span> Atëherë mbreti urdhëroi rojet që e
rrethonin: "Kthehuni dhe vritni priftërinjtë e Zotit, sepse edhe ata
mbajnë anën Davidit dhe e dinin që ai kishte ikur, por nuk më njoftuan".
Por shërbëtorët e mbretit nuk deshën të zgjatnin duart për të goditur
priftërinjtë e Zotit.

<span id="an_22:18">22:18</span> Atëherë mbreti i tha Doegut: "Kthehu ti
dhe godit priftërinjtë!". Kështu Idumeti Doeg u kthye dhe goditi
priftërinjtë; atë ditë vrau tetëdhjetë e pesë persona që mbanin efodin
prej liri.

<span id="an_22:19">22:19</span> Sauli goditi gjithashtu me shpatë
Nobin, qytetin e priftërinjve, burrat, gratë, të vegjëlit, foshnjat e
gjirit, lopët, gomarët dhe delet; i vrau të gjithë me shpatë.

<span id="an_22:20">22:20</span> Megjithatë një nga bijtë e Ahimelekut,
bir i Ahitubit, i quajtur Abiathar, shpëtoi dhe u strehua pranë Davidit.

<span id="an_22:21">22:21</span> Abiathari i njoftoi Davidit që Sauli
kishte vrarë priftërinjtë e Zotit.

<span id="an_22:22">22:22</span> Davidi i tha Abiatharit: "Unë e dija
mirë atë ditë që Idumeu Doeg, i cili ndodhej aty, pa dyshim do ta
lajmëronte Saulin. Unë jam shkaktari i vdekjes të të gjithë personave të
shtëpisë së atit tënd.

<span id="an_22:23">22:23</span> Rri me mua, mos ki frikë; ai që kërkon
jetën time kërkon edhe tënden; por me mua do të jesh i sigurt.

<span id="an_23:1">23:1</span> Pastaj i thanë Davidit: "Ja, Filistejtë
janë duke luftuar kundër Kejlahut dhe po plaçkisnin lëmenjtë".

<span id="an_23:2">23:2</span> Kështu Davidi u këshillua me Zotin, duke
thënë: "Të shkoj unë t'i mund këta Filistej?". Zoti iu përgjegj me këto
fjalë Davidit: "Shko, mundi Filistejtë dhe shpëto Kejlahun".

<span id="an_23:3">23:3</span> Por njerëzit e Davidit i thanë: "Ja, ne
na ka zënë frika që këtu në Jude, si do të bëhet pastaj në rast se
shkojmë në Kejlah kundër trupave të Filistejve?".

<span id="an_23:4">23:4</span> Davidi u këshillua përsëri me Zotin dhe
Zoti iu përgjegj dhe i tha: "Çohu, zbrit në Kejlah, sepse unë do t'i jap
Filistejtë në duart e tua".

<span id="an_23:5">23:5</span> Atëherë Davidi shkoi me njerëzit e tij në
Kejlah, luftoi kundër Filistejve, ua mori bagëtinë dhe bëri kërdi të
madhe në radhët e tyre. Kështu Davidi çliroi banorët e Kejlahut.

<span id="an_23:6">23:6</span> Kur Abiathari, bir i Ahimelekut, u
strehua pranë Davidit në Kejlah, solli me vete edhe efodin.

<span id="an_23:7">23:7</span> Saulin e njoftuan që Davidi kishte
arritur në Kejlah. Atëherë Sauli tha: "Perëndia e ka dorëzuar në duart e
mia, sepse vajti të mbyllet në një qytet që ka porta dhe shule.".

<span id="an_23:8">23:8</span> Sauli mblodhi tërë popullin për luftë,
për të zbritur në Kejlah dhe për të rrethuar Davidin dhe njerëzit e tij.

<span id="an_23:9">23:9</span> Kur Davidi mësoi që Sauli po kurdiste të
keqen kundër tij, i tha priftit Abiathar: "Sille këtu efodin".

<span id="an_23:10">23:10</span> Pastaj Davidi tha: "O Zot, Perëndi i
Izraelit, shërbëtori yt e ka kuptuar qartë që Sauli kërkon të vijë në
Kejlah për ta shkatërruar qytetin për shkakun tim.

<span id="an_23:11">23:11</span> Krerët e Kejlahut a do të më dorëzojnë
në duart e tij? A do të zbresë Sauli si ka dëgjuar shërbëtori yt? O Zot,
Perëndi i Izraelit, bëja të ditur shërbëtorit tënd!". Zoti u përgjegj:
"Ka për të zbritur".

<span id="an_23:12">23:12</span> Davidi pyeti akoma: "Krerët e Kejlahut
a do të më dorëzojnë mua dhe njerëzit e mi në duart e Saulit?". Zoti u
përgjegj: "Do t'ju dorëzojnë".

<span id="an_23:13">23:13</span> Atëherë Davidi dhe njerëzit e tij,
rreth gjashtëqind veta, dolën nga Kejlahu dhe brodhën sa andej e këtej.
Kur Sauli u njoftua që Davidi kishte ikur nga Kejlahu, ai hoqi dorë nga
fushata e tij.

<span id="an_23:14">23:14</span> Davidi banoi në fortesa të shkretëtirës
dhe qëndroi në krahinën malore të shkretëtirës së Zifit. Sauli e
kërkonte vazhdimisht, por Perëndia nuk ia dorëzoi në dorë.

<span id="an_23:15">23:15</span> Davidi, duke ditur që Sauli ishte nisur
për ta vrarë, mbeti në shkretëtirën e Zifit, në pyll.

<span id="an_23:16">23:16</span> Atëherë Jonathani, bir i Saulit, u
ngrit dhe shkoi te Davidi në pyll; dhe e ndihmoi të gjejë forcë te
Perëndia.

<span id="an_23:17">23:17</span> Pastaj i tha: "Mos ki frikë, sepse
Sauli, ati im, nuk do të arrijë të të shtjerë në dorë; ti do të
mbretërosh mbi Izraelin dhe unë do të jem i dyti pas teje. Vetë Sauli,
ati im, e di këtë".

<span id="an_23:18">23:18</span> Kështu të dy bënë një besëlidhje para
Zotit; pas kësaj Davidi mbeti në pyll, kurse Jonathani shkoi në shtëpinë
e tij.

<span id="an_23:19">23:19</span> Pastaj Zifejtë shkuan te Sauli në
Gibeah dhe i thanë: "A nuk rri Davidi i fshehur në fortesa në pyll, mbi
kodrën e Hakilahut që ndodhet në jug të shkretëtirës?

<span id="an_23:20">23:20</span> Prandaj, o mbret, zbrit, sepse gjithë
dëshira e shpirtit tënd është të zbresësh; do të mendojmë ne ta
dorëzojmë në duart e mbretit".

<span id="an_23:21">23:21</span> Sauli tha: "Qofshi të bekuar nga Zoti,
sepse ju ka ardhur keq për mua!

<span id="an_23:22">23:22</span> Shkoni, ju lutem, dhe sigurohuni më
mirë për të njohur dhe për të parë vendin ku strehohet, dhe kush e ka
parë atje, sepse më thonë që ai është shumë dinak.

<span id="an_23:23">23:23</span> Përpiquni të njihni të gjitha vendet e
fshehta ku strehohet; pastaj kthehuni tek unë me lajme të sigurta dhe
unë do të vij me ju. Kështu, në qoftë se ai është në atë vend, unë do ta
kërkoj midis të gjithë mijërave të Judës".

<span id="an_23:24">23:24</span> Atëherë ata u ngritën dhe shkuan në
Zif, përpara Saulit: por Davidi dhe njerëzit e tij ishin në shkretëtirën
e Maonit, në Arabah, në jug të shkretëtirës.

<span id="an_23:25">23:25</span> Kur Sauli dhe njerëzit e tij shkuan ta
kërkojnë, Davidin e kishin lajmëruar; prandaj ai zbriti te shkëmbi dhe
mbeti në shkretëtirën e Maonit. Kur e mori vesh Sauli, e ndoqi Davidin
në shkretëtirën e Maonit.

<span id="an_23:26">23:26</span> Sauli ecte mbi një anë të malit, ndërsa
Davidi me gjithë njerëzit e tij ecnin në anën tjetër. Kur Davidi po
shpejtonte marshimin e tij për t'i shpëtuar Saulit, ndërsa Sauli dhe
njerëzit e tij ishin duke rrethuar Davidin dhe njerëzit e tij për t'i
kapur,

<span id="an_23:27">23:27</span> arriti te Sauli një lajmëtar që tha:
"Shpejtohu të vish, sepse Filistejtë kanë pushtuar vendin".

<span id="an_23:28">23:28</span> Kështu Sauli nuk e ndoqi më Davidin dhe
shkoi të përballojë Filistejtë; prandaj ky vend u quajt "shkëmbi i
ndarjes".

<span id="an_23:29">23:29</span> Pastaj që andej Davidi shkoi për t'u
vendosur në fortesat e En-Gedit.

<span id="an_24:1">24:1</span> Kur Sauli u kthye nga ndjekja e
Filistejve, i njoftuan sa vijon: "Ja, Davidi është në shkretëtirën e
En-Gedit".

<span id="an_24:2">24:2</span> Atëherë Sauli mori tre mijë njerëz të
zgjedhur nga tërë Izraeli dhe shkoi të kërkojë Davidin dhe njerëzit e
tij përballë shkëmbinjve të dhive të egra.

<span id="an_24:3">24:3</span> Me të arritur në vathët e deleve gjatë
rrugës, ku ndodhej një shpellë, Sauli hyri brenda saj për të bërë një
nevojë natyrale. (Davidi dhe njerëzit e tij ishin në fund të shpellës).

<span id="an_24:4">24:4</span> Njerëzit e Davidit i thanë: "Kjo është
dita gjatë së cilës Zoti të thotë: "Ja, unë po ta dorëzoj në dorën tënde
armikun tënd; bëj me të ç'të duash"". Atëherë Davidi u ngrit dhe pa u
diktuar preu një cep të mantelit të Saulit.

<span id="an_24:5">24:5</span> Por pas kësaj Davidit i rrahu zemra,
sepse i kishte prerë cepin e mantelit Saulit.

<span id="an_24:6">24:6</span> Kështu u tha njerëzve të tij: "Të më
ruajë Zoti nga kryerja e një veprimi të tillë kundër zotërisë sime,
kundër të vajosurit të Zotit, nga shtrirja e dorës sime kundër tij,
sepse është i vajosuri i Zotit".

<span id="an_24:7">24:7</span> Me këto fjalë Davidi i ndali njerëzit e
tij dhe nuk i la të hidhen kundër Saulit. Pastaj Sauli u ngrit, doli nga
shpella dhe vazhdoi rrugën e tij.

<span id="an_24:8">24:8</span> Pas kësaj edhe Davidi u ngrit, doli nga
shpella dhe i thirri Saulit, duke thënë: "O mbret, o imzot!". Atëherë
Sauli u kthye, dhe Davidi uli fytyrën për tokë dhe u përul.

<span id="an_24:9">24:9</span> Davidi i tha Saulit: "Pse dëgjon fjalët e
njerëzve që thonë: "Davidi kërkon të të bëj keq?".

<span id="an_24:10">24:10</span> Ja, sot sytë e tu panë që sot Zoti të
kishte dorëzuar në duart e mia në atë shpellë; dikush më tha të të vras,
por unë të kurseva dhe thashë: "Nuk do ta shtrij dorën kundër zotërisë
tim, sepse është i vajosuri i Zotit".

<span id="an_24:11">24:11</span> Veç kësaj, o ati im, shiko në dorën
time cepin e mantelit tënd. Në rast se kam prerë cepin e mantelit tënd
dhe nuk të kam vrarë, mund të kuptosh dhe të bindesh që nuk ka në
veprimet e mia ligësi, as rebelim dhe se nuk kam mëkatuar kundër teje;
por ti po më kurdis gracka për të më hequr jetën!

<span id="an_24:12">24:12</span> Zoti le të vendosë midis teje dhe meje
dhe Zoti le të më marrë hakun kundër teje; sepse unë nuk do ta ngre
dorën kundër teje.

<span id="an_24:13">24:13</span> Ashtu si thotë proverbi i lashtë:
"Ligësia vjen nga të liqtë". Por unë nuk do ta shtrij dorën time kundër
teje.

<span id="an_24:14">24:14</span> Kundër kujt ka dalë mbreti i Izraelit?
Cilin je duke persekutuar? Një qen të ngordhur, një plesht?

<span id="an_24:15">24:15</span> Zoti le të jetë gjykatës dhe le të
sigurojë drejtësi midis meje dhe teje; të ketë mundësinë të shohë dhe të
mbrojë çështjen time, të më japë hak, duke më liruar nga duart e tua".

<span id="an_24:16">24:16</span> Kur Davidi mbaroi së thëni këto fjalë
Saulit, ky i tha: "Ky është zëri yt, biri im David?". Dhe Sauli ngriti
zërin dhe filloi të qajë.

<span id="an_24:17">24:17</span> Pastaj i tha Davidit: "Ti je më i
drejtë se unë, sepse më ke bërë të mira, kurse unë të kam bërë të
këqija.

<span id="an_24:18">24:18</span> Ti sot tregove qe je sjellë mirë me
mua, sepse Zoti më kishte lënë në duart e tua, por ti nuk më vrave.

<span id="an_24:19">24:19</span> Kur, pra, një njeri takon armikun e tij
dhe e lë të shkojë në paqe? Zoti të dhëntë të mira për atë që më ke bërë
sot.

<span id="an_24:20">24:20</span> Tani e di me siguri që ti do të
mbretërosh dhe që mbretëria e Izraelit do të jetë e qëndrueshme në duart
e tua.

<span id="an_24:21">24:21</span> Prandaj betomu në emër të Zotit që nuk
do t'i vrasësh pasardhësit e mi pas meje dhe nuk do ta fshish emrin tim
nga shtëpia e atit tim".

<span id="an_24:22">24:22</span> Davidi iu betua Saulit. Pastaj Sauli
shkoi në shtëpinë e tij, ndërsa Davidi dhe njerëzit e tij u ngjitën në
fortesë.

<span id="an_25:1">25:1</span> Pastaj Samueli vdiq, dhe tërë Izraeli u
mblodh dhe e qau, e varrosën në shtëpinë e tij në Ramah. Atëherë Davidi
u ngrit dhe zbriti në shkretëtirën e Paranit.

<span id="an_25:2">25:2</span> Në Maon jetonte një njeri pronat e të
cilit ndodheshin në Karmel; ky njeri ishte shumë i pasur; kishte tre
mijë dele dhe një mijë dhi, dhe ndodhej në Karmel për të qethur delet e
tij.

<span id="an_25:3">25:3</span> Ky njeri quhej Nabal dhe gruaja e tij
Abigail; ajo ishte një grua me gjykim të shëndoshë dhe e hijshme, por
burri i saj ishte i ashpër dhe i keq në veprimet e tij; ai rridhte nga
Kalebi.

<span id="an_25:4">25:4</span> Kur Davidi mësoi në shkretëtirë që Nabali
ishte duke qethur delet e tij,

<span id="an_25:5">25:5</span> dërgoi dhjetë të rinj; Davidi u tha të
rinjve: "Ngjituni në Karmel, shkoni tek Nabali dhe pyeteni nga ana ime
në se është mirë,

<span id="an_25:6">25:6</span> dhe i thoni kështu: "Shëndet! Paqe ty,
paqe shtëpisë sate dhe paqe çdo gjëje që të përket!

<span id="an_25:7">25:7</span> Mësova që te ti ndodhen qethësit; kur
barinjtë e tu ndodheshin te ne, nuk u kemi bërë asnjë të keqe, dhe nuk u
ka munguar gjë gjatë kohës që kanë qenë në Karmel.

<span id="an_25:8">25:8</span> Pyet shërbëtorët e tu dhe do të ta thonë.
Paçin hirin tënd këta të rinj, sepse kemi ardhur në një ditë gëzimi;
jepu, të lutem, shërbëtorëve të tu dhe birit tënd David ç'të kesh
mundësi"".

<span id="an_25:9">25:9</span> Kështu të rinjtë e Davidit shkuan dhe i
njoftuan Nabalit tërë këto fjalë në emër të Davidit, pastaj pritën.

<span id="an_25:10">25:10</span> Por Nabali iu përgjegj shërbëtorëve të
Davidit, duke thënë: "Kush është Davidi dhe kush është biri i Isait? Sot
ka shumë shërbëtorë që largohen nga zotërinjtë e tyre.

<span id="an_25:11">25:11</span> Do të marr, pra, bukën time, ujin tim
dhe mishin e kafshëve që kam vrarë për qethësit e mi, për t'ua dhënë
njerëzve që unë nuk di se nga vijnë?".

<span id="an_25:12">25:12</span> Kështu të rinjtë e Davidit morën
përsëri rrugën e tyre, u kthyen dhe shkuan të njoftojnë tërë këto fjalë.

<span id="an_25:13">25:13</span> Atëherë Davidi u tha njerëzve të tij:
"Secili do të ngjesh shpatën". Kështu secili ngjeshi shpatën e tij dhe
Davidi ngjeshi të vetën; rreth katërqind veta shkuan pas Davidit dhe
dyqind mbetën me plaçkat.

<span id="an_25:14">25:14</span> Por një nga shërbëtorët e lajmëroi
Abigailin, gruan e Nabalit, duke thënë: "Ja, Davidi ka dërguar lajmëtarë
nga shkretëtira për të përshëndetur zotin tonë, por ai i ka fyer.

<span id="an_25:15">25:15</span> Mirëpo këta njerëz janë sjellë shumë
mirë me ne, nuk na kanë bërë asnjë të keqe dhe nuk ka munguar asgjë në
kohën që kemi bredhur bashkë me ta nëpër fusha.

<span id="an_25:16">25:16</span> Ata kanë qenë për ne një mur mbrojtjeje
natën e ditën për gjithë kohën që kemi kullotur bashkë me ta kopenë
tonë.

<span id="an_25:17">25:17</span> Dije dhe shiko atë që duhet të bësh,
sepse ka për t'i ngjarë ndonjë fatkeqësi zotit tonë dhe tërë shtëpisë së
tij; ai është një njeri aq i keq, sa nuk mund t'i flasësh".

<span id="an_25:18">25:18</span> Atëherë Abigaili mori me nxitim dyqind
bukë, dy calikë verë, pesë dele të gatuara, pesë masa gruri të pjekur,
njëqind vile rrush të thatë dhe dyqind bukë fiku dhe i ngarkoi mbi
gomarë.

<span id="an_25:19">25:19</span> Pastaj u tha shërbëtorëve të saj:
"Shkoni para meje, unë do t'ju ndjek". Por nuk i tha asgjë Nabalit,
burrit të saj.

<span id="an_25:20">25:20</span> Ndërsa ajo po zbriste hipur mbi gomar
nëpër një shteg të fshehur nga mali, Davidi dhe njerëzit e tij zbrisnin
në drejtim të saj, dhe ajo i ndeshi ata.

<span id="an_25:21">25:21</span> Davidi kishte thënë: "Kam ruajtur më
kot tërë ato që ai njeri kishte në shkretëtirë. Nuk i ka dalë mangut
kurrë asgjë nga tërë ato që kishte, por ai ma ktheu të mirën me të keqe.

<span id="an_25:22">25:22</span> Kështu ua bëftë Perëndia armiqve të
Davidit, madje edhe më keq, në rast se nga të gjitha ato që ai zotëron
kam për të lënë të gjallë një mashkull të vetëm deri në mëngjes".

<span id="an_25:23">25:23</span> Kur Abigaili pa Davidin, zbriti shpejt
nga gomari dhe ra përmbys me fytyrën për tokë përpara Davidit.

<span id="an_25:24">25:24</span> Kështu u shtri në këmbët e tij dhe tha:
"O imzot, mbi mua, vetëm mbi mua bie faji! Por lejo shërbëtoren tënde të
të flasë, dhe ti dëgjo fjalët e saj.

<span id="an_25:25">25:25</span> Të lutem, mos ia vër re atij njeriu të
neveritshëm, Nabalit, sepse ai është pikërisht ashtu si e ka emrin, ai
quhet Nabal dhe karakterizohet nga budallallëku; por unë, shërbëtorja
jote, nuk i kam parë të rinjtë e dërguar nga zotëria im.

<span id="an_25:26">25:26</span> Kështu, pra, imzot, ashtu siç është e
vërtetë që Zoti rron dhe që shpirti yt jeton, Zoti të ka penguar të
derdhësh gjak dhe të vendosësh drejtësi me duart e tua. Armiqtë e tu dhe
ata që duan t'i bëjnë keq zotërisë sime qofshin si Nabali!

<span id="an_25:27">25:27</span> Dhe tani kjo dhuratë që shërbyesja jote
i ka sjellë zotërisë sime, t'u jepet të rinjve që ndjekin zotërinë tim.

<span id="an_25:28">25:28</span> Por falja fajin shërbëtores sate; me
siguri Zoti do ta bëjë të qëndrueshme shtëpinë e zotërisë tim, sepse
zotëria im lufton në betejat e Zotit, dhe gjatë tërë kohës së jetës sate
nuk është gjetur asnjë e keqe te ti.

<span id="an_25:29">25:29</span> Në rast se del dikush që të të
persekutojë dhe të kërkojë jetën tënde, jeta e zotërisë sim do të ruhet
në peshtafin e jetës pranë Zotit, Perëndisë tënd, ndërsa jetën e armiqve
të tu Zoti do ta flakë si nga zgavra e një hobëje.

<span id="an_25:30">25:30</span> Kështu, kur Zoti t'i ketë bërë zotërisë
tim të mirat që i ka premtuar dhe të të ketë vënë në krye të Izraelit,

<span id="an_25:31">25:31</span> kjo gjë nuk do të jetë dhimbje për ty,
as edhe një brejtje e ndërgjegjes së zotërisë tim; domethënë të ketë
derdhur gjak pa shkak dhe të ketë marrë hak me vetëgjyqësi. Por kur Zoti
do t'i bëjë të mira zotërisë tim, kujto shërbëtoren tënde".

<span id="an_25:32">25:32</span> Atëherë Davidi i tha Abigailit: "Qoftë
i bekuar Zoti, Perëndia i Izraelit, që sot të dërgoi ballë meje!

<span id="an_25:33">25:33</span> E bekuar qoftë këshilla jote dhe e
bekuar qofsh ti që më pengove sot të derdh gjak dhe të vendos drejtësinë
me duart e mia!

<span id="an_25:34">25:34</span> Sepse, sigurisht, ashtu siç është e
vërtetë që rron Zoti, Perëndia i Izraelit, që më ka penguar të të bëjë
të keqen, po të mos ishe nxituar të më dilje përpara, në të gdhirë të
ditës Nabalit nuk do t'i kishte mbetur asnjë njeri i gjallë".

<span id="an_25:35">25:35</span> Kështu Davidi mori nga duart e saj ato
që ajo kishte sjellë dhe i tha: "Kthehu në paqe në shtëpinë tënde;
shiko, unë dëgjova zërin tënd dhe pata respekt për personin tënd".

<span id="an_25:36">25:36</span> Abigaili u kthye pastaj te Nabali; ai
kishte shtruar banket në shtëpinë e tij, një banket prej mbreti. Nabali
e kishte zemrën të gëzuar, ishte i dehur xurxull; prandaj ajo nuk i tha
asgjë, as pak as shumë, deri sa gdhiu.

<span id="an_25:37">25:37</span> Por të nesërmen në mëngjes, kur efekti
i verës kishte kaluar, gruaja i tregoi Nabalit këto gjëra; atëherë zemra
iu ligështua dhe ai mbeti si një gur.

<span id="an_25:38">25:38</span> Rreth dhjetë ditë më vonë Zoti e goditi
Nabalin dhe ai vdiq.

<span id="an_25:39">25:39</span> Kur mësoi që Nabali kishte vdekur,
Davidi tha: "Qoftë i bekuar Zoti, që më dha hak për fyerjen e rëndë të
Nabalit dhe nuk e lejoi shërbëtorin e tij të kryejë ndonjë të keqe! Zoti
bëri që të bjerë mbi kokën e tij ligësia e Nabalit". Pastaj Davidi
dërgoi një njeri të flasë me Abigailin, me qëllim që ajo të bëhej
bashkëshortja e tij.

<span id="an_25:40">25:40</span> Shërbëtorët e Davidit erdhën te
Abigaili në Karmel dhe i folën kështu, duke thënë: "Davidi na ka dërguar
te ti, sepse dëshiron të të marrë për grua".

<span id="an_25:41">25:41</span> Atëherë ajo u ngrit në këmbë, ra
përmbys me fytyrën për tokë dhe tha: "Ja, t'u bëftë shërbëtorja jote
skllave, që t'u lajë këmbët shërbëtorëve të zotërisë tim".

<span id="an_25:42">25:42</span> Pastaj Abigaili u ngrit me nxitim, hipi
mbi një gomar dhe, e ndihmuar nga pesë vajza, ndoqi lajmëtarët e Davidit
dhe u bë bashkëshortja e tij.

<span id="an_25:43">25:43</span> Davidi mori edhe Ahinoamin e Jezreelit,
dhe që të dyja u bënë bashkëshorte të tij.

<span id="an_25:44">25:44</span> Por Sauli ia kishte dhënë vajzën e tij
Mikal, që ishte gruaja e Davidit, Paltit, birit të Lashit, që ishte nga
Galimi.

<span id="an_26:1">26:1</span> Zifejtë erdhën te Sauli në Gibeah dhe i
thanë: "Mos është fshehur Davidi në kodrën e Hakilahut në kufi me
shkretëtirën?".

<span id="an_26:2">26:2</span> Atëherë Sauli u ngrit dhe zbriti në
drejtim të shkretëtirës së Zifit, duke pasur me vete tre mijë njerëz të
zgjedhur të Izraelit, për të kërkuar Davidin në shkretëtirën e Zifit.

<span id="an_26:3">26:3</span> Sauli e ngriti kampin e tij në kodrën e
Hakilahut, që ndodhet në kufi me shkretëtirën pranë rrugës, ndërsa
Davidi gjendej në shkretëtirë. Kur e kuptoi që Sauli vinte për ta
kërkuar në shkretëtirë,

<span id="an_26:4">26:4</span> Davidi dërgoi disa spiunë dhe mësoi që
Sauli kishte arritur me të vërtetë.

<span id="an_26:5">26:5</span> Atëherë Davidi u ngrit dhe shkoi në
vendin ku Sauli kishte ngritur kampin. Davidi vrojtoi vendin ku ishin
shtrirë Sauli dhe Abneri, bir i Nerit, komandant i ushtrisë së tij.
Sauli ishte shtrirë në kampin e qerreve dhe njerëzit e tij ishin rreth
tij.

<span id="an_26:6">26:6</span> Davidi iu drejtua pastaj Hiteut Alimelek
dhe Abishait, birit të Tserujahut dhe vëlla i Joabit; dhe u tha atyre:
"Kush do të vijë me mua te Sauli në kamp?". Abidshai u përgjegj: "Do të
vij unë bashkë me ty".

<span id="an_26:7">26:7</span> Kështu Davidi dhe Abishai arritën natën
te këta njerëz; dhe ja që Sauli rrinte shtrirë i përgjumur në kampin e
qerreve, me shtizën e tij të ngulur në tokë, nga ana e kokës, kurse
Abneri dhe njerëzit e tij po flinin rreth tij.

<span id="an_26:8">26:8</span> Atëherë Abishai i tha Davidit: "Sot
Perëndia të ka dhënë në dorë armikun tënd; prandaj, të lutem, më lejo ta
godas me shtizë dhe ta mbërthej në tokë me një të rënë të vetme; nuk do
të ketë nevojë për një goditje të dytë".

<span id="an_26:9">26:9</span> Por Davidi i tha Abishait: "Mos e vrit;
kush me të vërtetë mund të ngrejë dorën kundër të vajosurit të Zotit pa
u bërë fajtor?".

<span id="an_26:10">26:10</span> Pastaj Davidi shtoi: "Ashtu siç është e
vërtetë që Zoti rron, vetëm Zoti do ta godasë; o sepse do t'i vijë dita
dhe ka për të vdekur, o sepse do të shkojë të luftojë dhe do të vritet.

<span id="an_26:11">26:11</span> Zoti të më ruajë që të mos e shtyj
dorën kundër të vajosurit të Zotit! Tani, të lutem merre shtizën që
është pranë kokës së tij dhe enën e ujit dhe të ikim".

<span id="an_26:12">26:12</span> Kështu Davidi mori shtizën dhe kanën e
ujit që ishte pranë kokës së Saulit dhe iku. Asnjeri nuk pa gjë, asnjeri
nuk vuri re, asnjeri nuk u zgjua; të gjithë flinin, sepse një gjumë i
thellë i dërguar nga Zoti i kishte zënë.

<span id="an_26:13">26:13</span> Pastaj Davidi kaloi në krahun e kundërt
dhe u ndal larg, në majën e malit; kishte një lartësi të madhe midis
tyre.

<span id="an_26:14">26:14</span> Atëherë Davidi u thirri njerëzve të
Saulit dhe të Abnerit, birit të Nerit, dhe u tha: "Abner, nuk po
përgjigjesh?". Abneri u përgjegj dhe tha: "Kush je ti që po i bërtet
mbretit?".

<span id="an_26:15">26:15</span> Davidi i tha kështu Abnerit: "A nuk je
një njeri trim? Dhe kush është baraz me ty në Izrael? Pse, pra, nuk e
ruajte mirë mbretin, zotërinë tënde? Njëri nga populli erdhi në fakt për
të vrarë mbretin, zotërinë tënde.

<span id="an_26:16">26:16</span> Ajo që ke bërë nuk është aspak e mirë.
Ashtu siç është e vërtetë që Zoti rron, ju meritoni vdekjen, sepse nuk e
keni ruajtur mirë zotërinë tuaj, të vajosurin e Zotit! Dhe tani shiko ku
është shtiza e mbretit dhe kana e ujit që ishte pranë kokës së tij!".

<span id="an_26:17">26:17</span> Sauli njohu zërin e Davidit dhe tha: "A
është zëri yt, o biri im David?". Davidi u përgjegj: "Éshtë zëri im, o
mbret, o imzot!".

<span id="an_26:18">26:18</span> Pastaj shtoi: "Pse zotëria im e
persekuton shërbëtorin e tij? Ç'kam bërë? Çfarë të keqe kam kryer?

<span id="an_26:19">26:19</span> Prandaj tani, të lutem, dëgjo, o mbret,
o imzot, fjalët e shërbëtorit tënd. Në rast se Zoti të nxit kundër meje,
ai le të pranojë një blatim! Por në rast se janë njerëz, qofshin të
mallkuar përpara Zotit, sepse sot më kanë përzënë që të më pengonin të
merrja pjesën në trashëgiminë e Zotit, duke më thënë: "Shko t'u shërbesh
perëndive të tjera".

<span id="an_26:20">26:20</span> Tani, pra, gjaku im mos rëntë në tokë
larg pranisë të Zotit! Sepse mbreti i Izraelit doli për të kërkuar një
plesht, ashtu si gjuajnë një thëllëzë nëpër male".

<span id="an_26:21">26:21</span> Atëherë Sauli tha: "Kam mëkatuar;
ktheu, biri im David, sepse nuk do të bëj më asnjë të keqe, sot jeta ime
ishte e çmuar në sytë e tua; ja, kam vepruar si një budalla dhe kam
gabuar rëndë".

<span id="an_26:22">26:22</span> Davidi u përgjegj: "Ja, shtiza e
mbretit; le të vijë këtu një nga të rinjtë e ta marrë.

<span id="an_26:23">26:23</span> Zoti do t'i japë secilit simbas
drejtësisë dhe besnikërisë së tij; sot në fakt Zoti të kishte dhënë në
duart e mia, por unë nuk desha të shtrija dorën time kundër të vajosurit
të Zotit.

<span id="an_26:24">26:24</span> Ashtu si sot jeta jote ka qenë e çmuar
në sytë e mi, kështu ka për të qenë e çmuar jeta ime në sytë e Zotit;
dhe ai të më largojë çdo fatkeqësi".

<span id="an_26:25">26:25</span> Atëherë Sauli i tha Davidit: "Qofsh i
bekuar, biri im David. Ti do të bësh vepra të mëdha dhe ke për të dalë
me siguri fitimtar". Kështu Davidi vazhdoi rrugën e tij dhe Sauli u
kthye në shtëpinë e vet.

<span id="an_27:1">27:1</span> Davidi tha në zemër të tij: "Një ditë ose
një tjetër unë do të vritem nga dora e Saulit; prandaj nuk ka asgjë më
të mirë për mua se sa të shpëtoj kokën në vendin e Filistejve; kështu
Sauli do të heqë

<span id="an_27:2">27:2</span> Prandaj Davidi u ngrit dhe shkoi, bashkë
me gjashtëqind njerëzit që kishte me vete, te Akishi, bir i Maokut,
mbret i Gathit.

<span id="an_27:3">27:3</span> Kështru Davidi qëndroi me Akishin në
Gath, ai vetë dhe njerëzit e tij, secili me familjen e vet; Davidi me dy
bashkëshortet e tij: Jezreelitja Ahinoama dhe Karmelitja Abigail, që
kishte qenë gruaja e Nabalit.

<span id="an_27:4">27:4</span> Pastaj i njoftuan Saulit që Davidi kishte
ikur në Gath, dhe ai nuk e kërkoi më.

<span id="an_27:5">27:5</span> Davidi i tha Akishit: "Në rast se gëzoj
hirin tënd, të më jepet një vend në një qytet të fushës ku unë të mund
të banoj. Pse duhet që shërbëtori yt të banojë me ty në qytetin
mbretëror?".

<span id="an_27:6">27:6</span> Kështu atë ditë Akishi i dha Tsiklagun;
për këtë arësye Tsiklagu u ka përkitur mbretërve të Judës deri ditën e
sotme.

<span id="an_27:7">27:7</span> Davidi qëndroi në vendin e Filistejve një
vit e katër muaj.

<span id="an_27:8">27:8</span> Davidi dhe njerëzit e tij niseshin dhe
bënin plaçkitje në vendin e Geshuritëve, të Girzitëve dhe të
Amalekitëve; këto popullata banonin prej kohëve të vjetra në këtë vend
duke u shtrirë nga Shuri deri në vendin e Egjiptit.

<span id="an_27:9">27:9</span> Davidi e shkretonte vendin dhe nuk linte
gjallë as burra as gra; pastaj merrte dele, lopë, gomarë, deve dhe
rroba, dhe kthehej dhe shkonte tek Akishi.

<span id="an_27:10">27:10</span> Kur Akishi e pyeste: "Ku keni plaçkitur
sot?", Davidi i përgjigjej: "Kundër jugut të Judës, kundër jugut të
Kenejve".

<span id="an_27:11">27:11</span> Davidi nuk linte gjallë as burra as
gra, sepse mund të çonin lajme, dhe thoshte: "Mund të japim njoftime mbi
ne dhe të thonë: "Kështu ka bërë Davidi"". Kështu veproi ai gjatë gjithë
kohës që qëndroi në vendin e Filistejve.

<span id="an_27:12">27:12</span> Kështu Akishi i besonte Davidit dhe
thoshte: "Ai u bë i urrejtshëm nga populli i Izraelit dhe kështu do të
jetë gjithmonë shërbëtori im".

<span id="an_28:1">28:1</span> Ato ditë Filistejtë mblodhën ushtrinë e
tyre për të luftuar Izraelin. Atëherë Akishi i tha Davidit: "Dije mirë
që duhet të dalësh të luftosh bashkë me mua, ti dhe njerëzit e tu".

<span id="an_28:2">28:2</span> Davidi iu përgjegj Akishit: "Ti me siguri
ke për të parë atë që do të bëjë shërbëtori yt". Atëherë Akishi i tha
Davidit: "Mirë, pra, unë do të të bëhem roje personale për gjithnjë".

<span id="an_28:3">28:3</span> Samueli kishte vdekur dhe gjithë Izraeli
e kishte qarë, e kishin varrosur në Ramah, në qytetin e tij. Dhe Sauli
kishte përzënë nga vendi mediumet dhe shortarët.

<span id="an_28:4">28:4</span> Kështu Filistejtë u mblodhën dhe erdhën
të fushojnë në Shunem, ndërsa Sauli mblodhi tërë Izraelin dhe fushoi në
Gilboa.

<span id="an_28:5">28:5</span> Kur Sauli pa ushtrinë e Filistejve pati
frikë dhe zemra e tij u drodh fortë.

<span id="an_28:6">28:6</span> Kështu Sauli i kërkoi këshillë Zotit dhe
Zoti nuk iu përgjegj as me anë të ëndrrave, as nëpërmjet Urimit dhe as
me anë të profetëve.

<span id="an_28:7">28:7</span> Atëherë Sauli u tha shërbëtorëve të tij:
"Më gjeni një grua që të jetë mediume, me qëllim që unë të mund të shkoj
tek ajo për t'u këshilluar". Shërbëtorët e tij i thanë: "Ja, në En-Dor
ka një grua që është mediume".

<span id="an_28:8">28:8</span> Kështu Sauli u vesh ndryshe për të mos u
njohur dhe u nis me dy burra. Arritën tek ajo grua natën dhe Sauli i
tha: "Bëj një shortari për mua, të lutem, me një seancë spiritizmi dhe
më thirr atë që do të të them".

<span id="an_28:9">28:9</span> Gruaja iu përgjegj: "Ja, ti e di ç'ka
bërë Sauli; ai i ka shfarosur nga vendi mediumet dhe shortarët. Pse i
ngre një grackë jetës sime, për të shkaktuar vdekjen time?".

<span id="an_28:10">28:10</span> Atëherë Sauli iu betua në emër të
Zotit, duke thënë: "Ashtu siç është e vërtetë që Zoti rron, asnjë
ndëshkim nuk do të kesh për këtë!".

<span id="an_28:11">28:11</span> Gruaja i tha: "Cilin duhet të të
nxjerr?". Ai i tha: "Më nxirr Samuelin".

<span id="an_28:12">28:12</span> Kur pa Samuelin, gruaja bërtiti me zë
të lartë; dhe gruaja i tha Saulit: "Pse më mashtrove? Ti je Sauli!".

<span id="an_28:13">28:13</span> Mbreti iu përgjegj: "Mos ki frikë;
çfarë shikon?". Gruaja i tha Saulit: "Shoh një qenie mbinjerëzore që
ngrihet nga toka".

<span id="an_28:14">28:14</span> Ai e pyeti: "Ç'formë ka?". Ajo u
përgjegj: "Éshtë një plak që po ngjitet dhe është mbështjellë me një
mantel". Atëherë Sauli kuptoi se ishte Samueli, u përul me fytyrën për
tokë dhe ra përmbys.

<span id="an_28:15">28:15</span> Samueli i tha Saulit: "Pse më
shqetësove duke bërë që të dal?". Sauli iu përgjegj: "Ndodhem në një
ankth të madh, sepse Filistejtë më luftojnë dhe Perëndia është larguar
nga unë, dhe nuk më përgjigjet

<span id="an_28:16">28:16</span> Samueli i tha: "Pse këshillohesh me
mua, në qoftë se Zoti është larguar nga ti dhe është bërë armiku yt?

<span id="an_28:17">28:17</span> Zoti veproi ashtu siç kishte thënë
nëpërmjet meje. Zoti e shkëputi mbretërinë nga duart e tua dhe ia dha
një tjetri, Davidit,

<span id="an_28:18">28:18</span> sepse nuk iu binde zërit të Zotit dhe
nuk zbatove në jetë zemërimin e thellë të tij kundër Amalekut; për këtë
arsye Zoti të bëri sot këtë gjë.

<span id="an_28:19">28:19</span> Zoti do ta japë edhe Izraelin bashkë me
ty në duart e Filistejve; nesër ti dhe bijtë e tu do të jeni me mua.
Zoti do të japë gjithashtu ushtrinë e Izraelit në duart e Filistejve.

<span id="an_28:20">28:20</span> Atëherë Sauli ra menjëherë për së gjati
për tokë, sepse ishte trembur shumë nga fjalët e Samuelit; ai kishte
qenë edhe më parë pa fuqi, sepse nuk kishte ngrënë tërë atë ditë dhe
tërë atë natë.

<span id="an_28:21">28:21</span> Gruaja iu afrua Saulit dhe duke e parë
të tmerruar fare, i tha: "Ja, shërbëtorja jote iu bind zërit tënd; unë
vura në rrezik jetën time për t'iu bindur fjalëve që më the.

<span id="an_28:22">28:22</span> Prandaj dëgjo edhe ti zërin e
shërbëtores sate dhe lermë të vë para teje një copë buke; ha, sepse
kështu do të marrësh fuqi për ta rifilluar rrugën".

<span id="an_28:23">28:23</span> Por ai refuzoi dhe tha: "Nuk do të ha".
Por shërbëtorët e tij bashkë me gruan ngulën këmbë dhe ai i dëgjoi;
kështu u ngrit nga toka dhe u ul në shtrat.

<span id="an_28:24">28:24</span> Gruaja kishte në shtëpi një viç të
majmë; e theri shpejt e shpejt, pastaj mori miellin, gatoi brumin dhe
përgatiti disa bukë pa maja.

<span id="an_28:25">28:25</span> I vuri këto ushqime Saulit dhe
shërbëtorëve të tij, dhe ata i hëngrën; pastaj u ngritën dhe u nisën po
atë natë.

<span id="an_29:1">29:1</span> Filistejtë i mblodhën tërë forcat e tyre
në Afek, ndërsa Izralitët e ngritën kampin e tyre pranë burimit të
Jezreelit.

<span id="an_29:2">29:2</span> Princat e Filistejve ecnin me qindëshet
dhe mijëshet e tyre, ndërsa Davidi dhe njerëzit e tij ecnin në praparojë
me Akishin.

<span id="an_29:3">29:3</span> Atëherë krerët e Filistejve thanë: "Çfarë
po bëjnë kështu këta Hebrenj?". Akishi iu përgjegj krerëve të
Filistejve: "A nuk është ky Davidi, shërbëtori i Saulit, i mbretit të
Izraelit, që ka qenë me mua këto ditë o këto vite? Tek ai nuk kam gjetur
asnjë të metë të madhe nga dita e dezertimit të tij e deri më sot!".

<span id="an_29:4">29:4</span> Por krerët e Filistejve u zemëruan me të
dhe i thanë: "Ktheje prapa atë njeri me qëllim që të kthehet në vendin
që i ke caktuar. Të mos vijë të luftojë me ne që të mos na bëhet armiku
ynë gjatë betejës. Si mund ta rifitojë ai favorin e zotërisë së tij,
veçse me kokën e këtyre njerëzve?

<span id="an_29:5">29:5</span> Nuk është ky Davidi për të cilin këndonin
në kor në vallet, duke thënë: "Sauli ka vrarë mijëshen e tij dhe Davidi
dhjetë mijëshen e tij?"".

<span id="an_29:6">29:6</span> Atëherë Akishi thirri Davidin dhe i tha:
"Ashtu siç është e vërtetë që Zoti rron, ti je një njeri i drejtë dhe
shoh me kënaqësi ecejakun tënd me mua në ushtri, sepse nuk kam gjetur
asgjë të keqe që

<span id="an_29:7">29:7</span> Prandaj kthehu prapa dhe shko në paqe,
mos bëj asgjë që nuk u pëlqen princave të Filistejve.

<span id="an_29:8">29:8</span> Davidi i tha Akishit: "Çfarë kam bërë dhe
çfarë ke gjetur te shërbëtori yt prej ditës që erdha me ty e deri më
sot, që të më pengojnë të luftoj kundër armiqve të mbretit, zotërisë
tim?".

<span id="an_29:9">29:9</span> Akishi iu përgjegj Davidit, duke thënë:
"E kupton që për sytë e mi ti je i këndshëm si një engjëll i Perëndisë;
por princat e Filistejve kanë thënë: "Ai nuk duhet të marrë pjesë me ne
në betejë!".

<span id="an_29:10">29:10</span> aaa see Prandaj çohu herët nesër në
mëngjes bashkë me shërbëtorët e zotërisë tënd që kanë ardhur bashkë me
ty; çohuni në mëngjes herët dhe nisuni në të gdhirë".

<span id="an_29:11">29:11</span> Kështu Davidi dhe njerëzit e tij u
ngritën herët në mëngjes për t'u nisur dhe për t'u kthyer në vendin e
Filistejve. Filistejtë përkundrazi shkuan në Jezreel.

<span id="an_30:1">30:1</span> Kur Davidi dhe njerëzt e tij arritën në
Tsiklag ditën e tretë, Amalekitët kishin kryer një plaçkitje në Negev
dhe në Tsiklag; kishin pushtuar Tsiklagun dhe i kishin vënë zjarrin;

<span id="an_30:2">30:2</span> kishin zënë robër gratë dhe tërë ata që
ndodheshin aty, të vegjël a të rritur; nuk kishin vrarë asnjeri, por i
kishin marrë me vete dhe kishin shkuar.

<span id="an_30:3">30:3</span> Kur Davidi dhe njerëzit e tij arritën në
qytet, ja, qyteti ishte shkatërruar nga zjarri, dhe gratë, bijtë dhe
bijat e tyre i kishin marrë me vete si robër.

<span id="an_30:4">30:4</span> Atëherë Davidi dhe tërë ata që ishin me
të ngritën zërin dhe qanë, deri sa nuk patën forcë të qajnë.

<span id="an_30:5">30:5</span> Dy bashkëshortet e Davidit, Jezreelitja
Ahinoama dhe Karmelitja Abigail, e cila kishte qënë bashkëshorte e
Nabalit, figuronin gjithashtu midis robërve.

<span id="an_30:6">30:6</span> Davidi ishte shqetësuar shumë se njerëzit
flisnin për ta vrarë atë me gurë, sepse të gjithë e kishin shpirtin të
trishtuar për shkak të bijve dhe të bijave të tyre; por Davidi u forcua
tek Zoti, Perëndia i tij.

<span id="an_30:7">30:7</span> Pastaj Davidi i tha priftit Abiathar,
birit të Ahimelekut: "Të lutem, më sill efodin". Abiathari i solli
efodin Davidit.

<span id="an_30:8">30:8</span> Kështu Davidi u këshillua me Zotin dhe e
pyeti: "A duhet ta ndjek këtë bandë? Do ta arrij?". Zoti iu përgjegj:
"Ndiqe, sepse do ta arrish me siguri dhe do të rimarrësh pa tjetër çdo
gjë".

<span id="an_30:9">30:9</span> Kështu Davidi u nis me gjashtëqind
njerëzit që kishte me vete dhe arriti në përruan Besor, ku u ndalën ata
që kishin mbetur prapa;

<span id="an_30:10">30:10</span> por Davidi vazhdoi ndjekjen me
katërqind njerëz, kurse dyqind mbetën prapa, sepse ishin tepër të lodhur
për të kapërcyer përruan e Besorit.

<span id="an_30:11">30:11</span> Gjetën në fushë një Egjiptas dhe ia
çuan Davidit. I dhanë bukë për të ngrënë dhe ujë për të pirë;

<span id="an_30:12">30:12</span> i dhanë gjithashtu një copë bukë fiku
dhe dy vile rrushi. Pasi hëngri, ai e mblodhi veten, sepse nuk kishte
ngrënë bukë as nuk kishte pirë ujë tri ditë e tri netë me radhë.

<span id="an_30:13">30:13</span> Davidi e pyeti: "Ti kujt i përket dhe
nga vjen?". Ai u përgjegj: "Jam një egjiptas i ri, shërbëtor i një
Amalekiti; pronari im më braktisi, sepse tri ditë më parë u sëmura.

<span id="an_30:14">30:14</span> Kemi bërë një plaçkitje në jug të
Kerethejve, në territorin e Judës dhe në jug të Tsalebit, dhe i kemi
vënë zjarrin Tsiklagut".

<span id="an_30:15">30:15</span> Davidi i tha: "A mund të më çosh poshtë
ku ndodhet kjo bandë?". Ai u përgjegj: "Betomu në emër të Perëndisë që
nuk do të më vrasësh dhe nuk do të më dorëzosh në duart e pronarit tim,
dhe unë do të çoj poshtë, aty ku gjendet kjo bandë".

<span id="an_30:16">30:16</span> Dhe e çoi poshtë; dhe ja Amalekitët
ishin shpërndarë në të gjithë vendin; hanin, pinin dhe bënin festë për
plaçkën e madhe që kishin sjellë nga vendi i Filistejve dhe nga vendi u
Judës.

<span id="an_30:17">30:17</span> Davidi i sulmoi nga muzgu deri në
mbrëmjen e ditës tjetër; asnjeri prej tyre nuk shpëtoi, përveç katërqind
të rinjve që u hipën deveve dhe ia mbathën.

<span id="an_30:18">30:18</span> Kështu Davidi rimori të gjitha ato që
Amalekitët kishin marrë me vete; Davidi gjeti edhe dy gratë e tij.

<span id="an_30:19">30:19</span> Kështu ata nuk humbën asgjë, as të
vegjëlit as të rriturit, as bijtë as bijat, as plaçkat dhe as ndonjë gjë
tjetër që u kishin marrë. Davidi i rimori të gjitha.

<span id="an_30:20">30:20</span> Kështu Davidi shtiu në dorë kopetë e
bagëtisë së imët dhe tufat e bagëtisë së trashë; dhe ata që ecnin para
bagëtive thonin: "Kjo është plaçka e Davidit!".

<span id="an_30:21">30:21</span> Pastaj Davidi arriti te dyqind njerëzit
që kishin qenë tepër të lodhur për të shkuar pas Davidit që ai i kishte
lënë në përruan e Besorit. Këta i dolën para Davidit dhe njerëzve që
ishin me të. Kështu Davidi iu afrua atyre dhe i përshëndeti.

<span id="an_30:22">30:22</span> Atëherë tërë njerëzit e këqij dhe të
poshtër që kishin shkuar me Davdin filluan të thonë: "Me qenë se këta
nuk erdhën me ne; nuk do t'u japim asgjë nga plaçka që kemi shtënë në
dorë, përveç grave dhe fëmijve të secilit; t'i marrin dhe të ikin!".

<span id="an_30:23">30:23</span> Por Davidi tha: "Mos u sillni kështu, o
vëllezërit e mi, me atë që Zoti na ka dhënë duke na mbrojtur dhe duke
vënë në duart tona bandën që kishte ardhur kundër nesh.

<span id="an_30:24">30:24</span> Po kush do t'ju dëgjojë në këtë
propozim? E njëjtë ka për të qenë pjesa e atij që shkon për të luftuar
dhe e atij që rri pranë plaçkave; do t'i ndajmë pjesët bashkë".

<span id="an_30:25">30:25</span> Qysh prej asaj dite u veprua kështu;
Davidi e bëri atë statut dhe normë për Izraelin deri në ditën e sotme.

<span id="an_30:26">30:26</span> Kur Davidi u kthye në Tsiklag, një
pjesë të plaçkës ua dërgoi pleqve të Judës, miq të tij, duke thënë: "Ja
një dhuratë e ardhur nga plaçka që u morëm armiqve të Zotit".

<span id="an_30:27">30:27</span> U dërgoi atyre të Bethelit, të Ramothit
të Negevit dhe atyre të Jatirit,

<span id="an_30:28">30:28</span> atyre të Areorit, atyre të Sifmothit,
atyre të Eshtemoas,

<span id="an_30:29">30:29</span> atyre të Rakalit, atyre të qyteteve të
Jerameelitëve dhe atyre të qyteteve të Kenejve,

<span id="an_30:30">30:30</span> atyre të Hormahut, atyre të
Kor-Ashanit, atyre të Athakut,

<span id="an_30:31">30:31</span> atyre të Hebronit dhe atyre të të
gjithë vendeve nga kishte kaluar Davidi me njerëzit e tij.

<span id="an_31:1">31:1</span> Filistejtë u ndeshën me Izraelin dhe
Izraelitët ua mbathën para Filistejve, dhe ranë të vrarë në malin
Gilboa.

<span id="an_31:2">31:2</span> Filistejtë ndoqën me furi Saulin dhe
bijtë e tij; kështu Filistejtë vranë Jonathanin, Abinadabin dhe
Malkishuahun, bij të Saulit.

<span id="an_31:3">31:3</span> Beteja u ashpërsua kundër Saulit;
harkëtarët e arritën dhe ai u plagos rëndë prej tyre.

<span id="an_31:4">31:4</span> Sauli i tha shërbëtorëve të tij: "Nxirre
shpatën tënde dhe më shpo me të; të mos vinë këta të parrethprerë të më
shpojnë dhe të tallen me mua". Por shqyrtari i tij nuk deshi ta kryejë
këtë veprim, sepse e kishte zënë një frikë e madhe. Atëherë Sauli mori
shpatën dhe u hodh mbi të.

<span id="an_31:5">31:5</span> Kur shqyrtari pa se Sauli kishte vdekur,
edhe ai u hosh mbi shpatën e vet dhe vdiq me të.

<span id="an_31:6">31:6</span> Kështu po atë ditë vdiqën bashkë Sauli,
tre bijtë e tij, shqyrtari dhe tërë njerëzit e tij.

<span id="an_31:7">31:7</span> Kur Izraelitët që ndodheshin matanë
luginës dhe matanë Jordanit panë që njerëzit e Izraelit ua kishin
mbathur me vrap dhe që Sauli dhe bijtë e tij kishin vdekur, braktisën
qytetet dhe ua mbathën. Atëherë erdhën Filistejtë dhe u vendosën aty.

<span id="an_31:8">31:8</span> Të nesërmen Filistejtë erdhën për të
zhveshur të vrarët dhe gjetën Saulin dhe tre bijtë e tij të rënë në
malin Gilboa.

<span id="an_31:9">31:9</span> I prenë kokën Saulit, e zhveshën nga
armatimi i tij dhe dërguan lajmëtarë në tërë vendin e Filistejve për ta
çuar lajmin në tempullin e idhujve të tyre dhe popullit.

<span id="an_31:10">31:10</span> E vendosën pastaj armaturën e tij në
tempullin e Ashtarothit dhe e varën kufomën e tij në muret e
Beth-Shanit.

<span id="an_31:11">31:11</span> Por kur banorët e Jabeshit të Galaadit
mësuan atë që Filistejtë i kishin bërë Saulit,

<span id="an_31:12">31:12</span> tërë njerëzit trima u ngritën, ecën
tërë natën dhe hoqën nga muret e Beth-Shanit kufomën e Saulit dhe
kufomat e bijve të tij; pastaj u kthyen në Jabesh dhe këtu i dogjën ato.

<span id="an_31:13">31:13</span> Pastaj muarrën kockat e tyre, i
varrosën poshtë marinës në Jabesh dhe agjëruan shtatë ditë me radhë.

------------------------------------------------------------------------

[Next: 2 Samuel](sa2)
