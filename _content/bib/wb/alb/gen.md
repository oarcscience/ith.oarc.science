[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Next](exo) 

------------------------------------------------------------------------

### Albanian Bible: Genesis

<span id="an_1:1">1:1</span> Në fillim Perëndia krijoi qiejt dhe tokën.

<span id="an_1:2">1:2</span> Toka ishte pa trajtë, e zbrazët dhe
errësira mbulonte sipërfaqen e humnerës; dhe Fryma e Perëndisë
fluturonte mbi sipërfaqen e ujërave.

<span id="an_1:3">1:3</span> Pastaj Perëndia tha: "U bëftë drita!". Dhe
drita u bë.

<span id="an_1:4">1:4</span> Dhe Perëndia pa që drita ishte e mirë; dhe
Perëndia e ndau dritën nga errësira.

<span id="an_1:5">1:5</span> Dhe Perëndia e quajti dritën "ditë" dhe
errësirën "natë". Kështu erdhi mbrëmja e pastaj erdhi mëngjesi: dita e
parë.

<span id="an_1:6">1:6</span> Pastaj Perëndia tha: "Le të jetë një kupë
qiellore mes ujërave, që t'i ndajë ujërat nga ujërat".

<span id="an_1:7">1:7</span> Dhe Perëndia krijoi kupën qiellore dhe ndau
ujërat që ishin poshtë saj nga ujërat që ishin sipër saj. Dhe kështu u
bë.

<span id="an_1:8">1:8</span> Dhe Perëndia e quajti kupën qiellore
"qiell". Kështu erdhi mbrëmja, pastaj erdhi mëngjesi: dita e dytë.

<span id="an_1:9">1:9</span> Pastaj Perëndia tha: "Ujërat që janë nën
qiellin të grumbullohen në një vend të vetëm dhe të shfaqet tera". Dhe
kështu u bë.

<span id="an_1:10">1:10</span> Dhe Perëndia e quajti terën "tokë" dhe
grumbullimin e ujërave "detë". Dhe Perëndia pa që kjo ishte mirë.

<span id="an_1:11">1:11</span> Pastaj Perëndia tha: "Të mbijë toka
gjelbërimin, barërat të nxjerrin farë dhe drurët frutore të japin në
tokë një frut që të përmbajë farën e tij, secili simbas llojit të tij".
Dhe kështu u bë.

<span id="an_1:12">1:12</span> Dhe toka prodhoi gjelbërim, barëra që e
bënin farën simbas llojit të tyre dhe drurë që mbanin fruta me farën e
tyre brenda, secili simbas llojit të vet. Dhe Perëndia e pa se kjo ishte
mirë.

<span id="an_1:13">1:13</span> Kështu erdhi mbrëmja, pastaj erdhi
mëngjesi; dita e tretë.

<span id="an_1:14">1:14</span> Pastaj Perëndia tha: "Të ketë ndriçues në
kupën qiellore për të ndarë ditën nga nata; dhe të shërbejnë si shenja,
për të dalluar stinët, ditët dhe vitet;

<span id="an_1:15">1:15</span> dhe të shërbejnë si ndriçues në kupën
qiellore për të ndriçuar tokën". Dhe kështu u bë.

<span id="an_1:16">1:16</span> Perëndia krijoi pastaj dy ndriçues të
mëdhenj: ndriçuesin e madhë për qeverisjen e ditës dhe ndriçuesin e
vogël për qeverisjen e natës; ai krijoi gjithashtu yjet.

<span id="an_1:17">1:17</span> Dhe Perëndia i vendosi në kupën qiellore
për të ndriçuar tokën,

<span id="an_1:18">1:18</span> për të qeverisur ditën dhe natën dhe për
ta ndarë dritën nga errësira. Dhe Perëndia e pa që kjo ishte mirë.

<span id="an_1:19">1:19</span> Kështu erdhi mbrëmja dhe erdhi mëngjesi:
dita e katërt.

<span id="an_1:20">1:20</span> Pastaj Perëndia tha: "Të mbushen ujërat
nga një numër i madh qeniesh të gjalla dhe të fluturojnë zogjtë lart mbi
tokë nëpër hapësirën e madhe të kupës qiellore".

<span id="an_1:21">1:21</span> Kështu Perëndia krijoi kafshët e mëdha
ujore dhe të gjitha gjallesat që lëvizin dhe që mbushin ujërat, secili
simbas llojit të vet, e çdo shpend fluturues simbas llojit të vet. Dhe
Perëndia e pa se kjo ishte mirë.

<span id="an_1:22">1:22</span> Dhe Perëndia i bekoi duke thënë: "Të jeni
të frytshëm, shumëzoni dhe mbushni ujërat e deteve, e zogjtë të
shumëzohen mbi tokë".

<span id="an_1:23">1:23</span> Kështu erdhi mbrëmja dhe pastaj mëngjesi:
dita e pestë.

<span id="an_1:24">1:24</span> Pastaj Perëndia tha: "Të prodhojë toka
qenie të gjalla sipas llojit të tyre: kafshë, rrëshqanorë dhe bisha të
tokës, simbas llojit të tyre". Dhe kështu u bë.

<span id="an_1:25">1:25</span> Dhe Perëndia bëri egërsirat e tokës sipas
llojit të tyre, kafshët simbas llojit të tyre dhe të gjithë rrëshqanorët
e tokës simbas llojit të tyre. Dhe Perëndia e pa që kjo ishte mirë.

<span id="an_1:26">1:26</span> Pastaj Perëndia tha: "Ta bëjmë njeriun
sipas shëmbëlltyrës sonë dhe në ngjasim me ne, dhe të ushtrojë sundimin
e tij mbi peshqit e detit, mbi zogjtë e qiellit, mbi kafshët e mbi
gjithë tokën, mbi rrëshqanorët që zvarriten mbi dhe".

<span id="an_1:27">1:27</span> Kështu Perëndia krijoi njeriun simbas
shëmbëlltyrës së vet, simbas shëmbëlltyrës së Perëndisë; Ai krijoi
mashkullin e femrën.

<span id="an_1:28">1:28</span> Dhe Perëndia i bekoi; dhe Perëndia u tha
atyre: "Të jeni të frytshëm dhe shumëzohuni, mbushni tokën e
nënshtrojeni, e sundoni mbi peshqit e detit, mbi zogjtë e qiellit dhe
mbi çdo qenie që lëviz mbi tokë".

<span id="an_1:29">1:29</span> Dhe Perëndia tha: "Ja unë po ju jap çdo
bar që lëshon farë mbi sipërfaqen e mbarë tokës dhe çdo pemë të ketë
fruta që përmbajnë farë; kjo do t'ju shërbejë si ushqim.

<span id="an_1:30">1:30</span> Dhe çdo kafshe të tokës, çdo zogu të
qiellit dhe çdo gjëje që lëviz mbi tokë dhe ka në vetvete një frymë
jete, unë i jap çdo bar të gjelbër si ushqim". Dhe kështu u bë.

<span id="an_1:31">1:31</span> Atëherë Perëndia shikoi të gjitha ato që
kishte bërë, dhe ja, ishte shumë mirë. Kështu erdhi mbrëmja dhe pastaj
erdhi mëngjesi: dita e gjashtë.

<span id="an_2:1">2:1</span> Kështu përfunduan qielli dhe toka si dhe
tërë ushtria e tyre.

<span id="an_2:2">2:2</span> Ndërkaq ditën e shtatë Perëndia mbaroi
veprën që kishte kryer dhe ditën e shtatë u çlodh nga gjithë vepra që
kishte kryer.

<span id="an_2:3">2:3</span> Dhe Perëndia bekoi ditën e shtatë dhe e
shenjtëroi, sepse atë ditë Perëndia u çlodh nga gjithë vepra që kishte
krijuar dhe kryer.

<span id="an_2:4">2:4</span> Këto janë origjina e qiellit dhe e tokës
kur u krijuan, ditën që Zoti Perëndi krijoi tokën dhe qiellin.

<span id="an_2:5">2:5</span> Nuk kishte ende mbi tokë asnjë shkurrëz në
fushë dhe asnjë bar nuk kishte mbirë ende në fushë, sepse Zoti Perëndi
nuk kishte hedhur asnjë shi mbi tokën dhe nuk ekzistonte njeriu për të
punuar tokën.

<span id="an_2:6">2:6</span> Por nga toka ngjitej një avull që ujiste
tërë sipërfaqen e tokës.

<span id="an_2:7">2:7</span> Atëherë Zoti Perëndi formoi njeriun nga
pluhuri i tokës, i fryu në vrimat e hundës një frymë jete, dhe njeriu u
bë një qenie e gjallë.

<span id="an_2:8">2:8</span> Pastaj Zoti Perëndi mbolli një kopsht në
Eden, në lindje, dhe vendosi në të njeriun që kishte formuar.

<span id="an_2:9">2:9</span> Pastaj Zoti Perëndi bëri që të mbijnë nga
toka lloj-lloj pemësh të këndshme nga pamja dhe që jepnin fruta të mira
për t'u ngrënë; në mes të kopshtit gjendeshin edhe pema e jetës dhe pema
e njohjes të së mirës dhe të së keqes.

<span id="an_2:10">2:10</span> Një lumë dilte nga Edeni për të ujitur
kopshtin dhe ndahej në katër rrjedha uji.

<span id="an_2:11">2:11</span> Emri i lumit të parë është Pishon; është
ai që rrethon tërë vendin e Havilahut, ku ka flori;

<span id="an_2:12">2:12</span> dhe floriri i këtij vendi është i mirë;
aty gjenden gjithashtu bdeli dhe guri i oniksit.

<span id="an_2:13">2:13</span> Emri i lumit të dytë është Gihon, dhe ai
rrethon tërë vendin e Kushit.

<span id="an_2:14">2:14</span> Emri i lumit të tretë është Tigri, dhe
është ai që rrjedh në lindje të Asirisë. Lumi i katërt është Eufrati.

<span id="an_2:15">2:15</span> Zoti Perëndi e mori pra njeriun dhe e
futi në kopshtin e Edenit, me qëllim që ta punonte dhe ta ruante.

<span id="an_2:16">2:16</span> Dhe Zoti Perëndi e urdhëroi njeriun duke
i thënë: "Ha bile lirisht nga çdo pemë e kopshtit;

<span id="an_2:17">2:17</span> por mos ha nga pema e njohjes të së mirës
dhe të së keqes, sepse ditën që do të hash prej saj ke për të vdekur me
siguri".

<span id="an_2:18">2:18</span> Pastaj Zoti Perëndi tha: "Nuk është mirë
që njeriu të jetë vetëm; unë do t'i bëj një ndihmë që i leverdis".

<span id="an_2:19">2:19</span> Dhe Zoti Perëndi formoi nga dheu tërë
kafshët e fushës dhe tërë zogjtë e qiellit dhe i çoi te njeriu për të
parë si do t'i quante; dhe sido që njeriu t'i quante qeniet e gjalla, ai
do të ishte emri i tyre.

<span id="an_2:20">2:20</span> Dhe njeriu u vuri emra tërë bagëtisë,
zogjve të qiellit dhe çdo kafshe të fushave; por për njeriun nuk u gjend
asnjë ndihmë e përshtatshme për të.

<span id="an_2:21">2:21</span> Atëherë Zoti Perëndi e futi në një gjumë
të thellë njeriun, të cilin e zuri gjumi; dhe mori një nga brinjët e tij
dhe e mbylli mishin në atë vend.

<span id="an_2:22">2:22</span> Pastaj Zoti Perëndi me brinjën që i
kishte hequr njeriut formoi një grua dhe e çoi te njeriu.

<span id="an_2:23">2:23</span> Dhe njeriu tha: "Kjo së fundi është kocka
e kockave të mia dhe mishi i mishit tim. Ajo do të quhet grua sepse
është nxjerrë nga burri".

<span id="an_2:24">2:24</span> Për këtë arsye njeriu do të braktisë
babanë dhe nënën e tij dhe do të bashkohet me gruan e tij, dhe do të
jenë një mish i vetëm.

<span id="an_2:25">2:25</span> Dhe burri e gruaja e tij ishin që të dy
lakuriq dhe nuk kishin turp prej kësaj.

<span id="an_3:1">3:1</span> Por gjarpri ishte më dinaku ndër të gjitha
bishat e fushave që Zoti Perëndi kishte krijuar, dhe i tha gruas: "A ka
thënë me të vërtetë Perëndia: "Mos hani nga të gjitha pemët e
kopshtit?"".

<span id="an_3:2">3:2</span> Dhe gruaja iu përgjegj gjarprit: "Nga fruti
i pemëve të kopshtit mund të hamë;

<span id="an_3:3">3:3</span> por nga fruti i pemës që është në mes të
kopshtit Perëndia ka thënë: "Mos hani dhe mos e prekni, ndryshe do të
vdisni"".

<span id="an_3:4">3:4</span> Atëherë gjarpri i tha gruas: "Ju s'keni për
të vdekur aspak;

<span id="an_3:5">3:5</span> por Perëndia e di që ditën që do t'i hani,
sytë tuaj do të hapen dhe do të jeni në gjendje si Perëndia të njihni të
mirën dhe të keqen".

<span id="an_3:6">3:6</span> Dhe gruaja pa që pema ishte e mirë për t'u
ngrënë, që ishte e këndshme për sytë dhe që pema ishte i dëshirueshme
për ta bërë të zgjuar dikë; dhe ajo mori nga fruti i saj, e hëngri dhe i
dha edhe burrit të saj që ishte me të, dhe hëngri edhe ai.

<span id="an_3:7">3:7</span> Atëherë iu hapën sytë të dyve dhe e panë që
ishin lakuriq; kështu ata qepën gjethe fiku dhe bënë breza për t'u
mbuluar.

<span id="an_3:8">3:8</span> Pastaj dëgjuan zërin e Zotit Perëndi që
shëtiste në kopsht në flladin e ditës; dhe burri e gruaja e tij u
fshehën nga prania e Zotit Perëndi midis pemëve të kopshtit.

<span id="an_3:9">3:9</span> Atëherë Zoti Perëndi thirri njeriun dhe i
tha: "Ku je?".

<span id="an_3:10">3:10</span> Ai u përgjigj: "Dëgjova zërin tënd në
kopsht, dhe pata frikë sepse isha lakuriq dhe u fsheha".

<span id="an_3:11">3:11</span> Dhe Perëndia i tha: "Kush të tregoi se
ishe lakuriq? Mos vallë ke ngrënë nga pema që unë të kisha urdhëruar të
mos haje?".

<span id="an_3:12">3:12</span> Njeriu u përgjigj: "Gruaja që ti më vure
pranë më dha nga pema dhe unë e hëngra".

<span id="an_3:13">3:13</span> Dhe Zoti Perëndi i tha gruas: "Pse e bëre
këtë?". Gruaja u përgjigj: "Gjarpri më mashtroi dhe unë hëngra prej
saj".

<span id="an_3:14">3:14</span> Atëherë Zoti Perëndi i tha gjarprit: "Me
qenë se bëre këtë gjë, qofsh i mallkuar ndër gjithë kafshët dhe tërë
bishat e fushave! Ti do të ecësh mbi barkun tënd dhe do të hash pluhur
gjithë ditët e jetës sate.

<span id="an_3:15">3:15</span> Dhe unë do të shtie armiqësi midis teje
dhe gruas, midis farës sate dhe farës së saj; fara e saj do të shtypë
kokën tënde, dhe ti do të plagosësh thembrën e farës së saj".

<span id="an_3:16">3:16</span> Gruas i tha: "Unë do të shumëzoj në masë
të madhe vuajtjet e tua dhe barrët e tua; me vuajtje do të lindësh
fëmijë; dëshirat e tua do të drejtohen ndaj burrit tënd dhe ai do të
sundojë mbi ty".

<span id="an_3:17">3:17</span> Pastaj i tha Adamit: "Me qenë se dëgjove
zërin e gruas sate dhe hëngre nga pema për të cilën të kisha urdhëruar
duke thënë: "Mos ha prej saj", toka do të jetë e mallkuar për shkakun
tënd, ti do të

<span id="an_3:18">3:18</span> Ajo do të prodhojë gjemba dhe bimë
gjembore, dhe ti do të hash barin e fushave;

<span id="an_3:19">3:19</span> do të hash bukën me djersën e ballit,
deri sa të rikthehesh në dhe sepse nga ai ke dalë; sepse ti je pluhur
dhe në pluhur do të rikthehesh".

<span id="an_3:20">3:20</span> Dhe burri i vuri gruas së tij emrin Evë,
sepse ajo qe nëna e tërë të gjallëve.

<span id="an_3:21">3:21</span> Pastaj Zoti Perëndi i bëri Adamit dhe
gruas së tij tunika prej lëkure dhe i veshi.

<span id="an_3:22">3:22</span> Dhe Zoti Perëndi tha: "Ja, njeriu u bë si
një prej nesh, sepse njeh të mirën dhe të keqen. Dhe tani nuk duhet t'i
lejohet të shtrijë dorën e tij për të marrë edhe nga pema e jetës kështu
që, duke ngrënë nga ajo, të jetojë për gjithnjë".

<span id="an_3:23">3:23</span> Prandaj Zoti Perëndi e dëboi njeriun nga
kopshti i Edenit, me qëllim, që të punonte tokën nga e cila kishte dalë.

<span id="an_3:24">3:24</span> Kështu ai e dëboi njeriun; dhe vendosi në
lindje të kopshtit të Edenit kerubinët që vërtisnin nga çdo anë një
shpatë flakëruese për të ruajtur rrugën e pemës së jetës.

<span id="an_4:1">4:1</span> Por Adami njohu Evën, gruan e tij, e cila u
ngjiz dhe lindi Kainin, dhe ai tha: "Fitova një burrë nga Zoti".

<span id="an_4:2">4:2</span> Pastaj lindi Abeli, vëllai i tij. Dhe Abeli
u bë bari kopesh, ndërsa Kaini u bë punonjës i tokës.

<span id="an_4:3">4:3</span> Me kalimin e kohës, Kaini i bëri një ofertë
frutash të tokës Zotit;

<span id="an_4:4">4:4</span> por Abeli i ofroi edhe ai të parëlindurit e
kopesë së tij dhe yndyrën e tyre. Dhe Zoti e çmoi Abelin dhe dhuratën e
tij,

<span id="an_4:5">4:5</span> por nuk çmoi Kainin dhe ofertën e tij. Dhe
kështu Kaini u pezmatua shumë dhe fytyra e tij mori një pamje të
dëshpëruar.

<span id="an_4:6">4:6</span> Atëherë Zoti i tha Kainit: "Pse je
pezmatuar dhe pse fytyra jote është dëshpëruar?

<span id="an_4:7">4:7</span> Në rast se bën mirë a nuk do të pranohesh?
Por në qoftë se bën keq, mëkati po të ruan te porta dhe dëshirat e tij
drejtohen ndaj teje; por ti duhet ta sundosh".

<span id="an_4:8">4:8</span> Dhe Kaini foli me të vëllanë, Abelin; kur u
gjendën në fushë, Kaini u ngrit kundër vëllait të tij Abelit dhe e vrau.

<span id="an_4:9">4:9</span> Atëherë Zoti i tha Kainit: "Ku është
vëllait yt Abeli?". Ai u përgjegj: "Nuk e di; mos jam unë rojtari i
vëllait tim?".

<span id="an_4:10">4:10</span> Zoti i tha: "Çfarë ke bërë? Zëri i gjakut
të vëllait tënd më vëngon nga toka.

<span id="an_4:11">4:11</span> Dhe ti tani je më i mallkuar se toka që
hapi gojën për të marrë gjakun e vëllait tënd nga dora jote.

<span id="an_4:12">4:12</span> Kur të punosh tokën, ajo nuk do të të
japë më prodhimet e saj, dhe ti do të jesh një endacak dhe një ikanak
mbi tokë".

<span id="an_4:13">4:13</span> Atëherë Kaini i tha Zotit; "Ndëshkimi im
është tepër i madh aq sa unë nuk mund ta duroj.

<span id="an_4:14">4:14</span> Ja, ti po më dëbon sot nga faqja e këtij
dheu dhe do të fshihem nga fytyra jote; dhe do të bëhem endacak dhe
ikanak nëpër botë dhe do të ndodhë që të më vrasë kushdo që do të më
gjejë".

<span id="an_4:15">4:15</span> Dhe Zoti i tha: "Prandaj, kushdo qoftë të
vrasë Kainin, do të dënohet shtatë herë". Dhe Zoti vuri një shenjë mbi
Kainin, me qëllim që kushdo që ta gjente të mos e vriste.

<span id="an_4:16">4:16</span> Atëherë Kaini u largua nga prania e Zotit
dhe banoi në vendin e quajtur Nod, në lindje të Edenit.

<span id="an_4:17">4:17</span> Dhe Kaini njohu të shoqen, e cila u ngjiz
dhe lindi Enokun. Pastaj Kaini ndërtoi një qytet, të cilit i vuri emrin
Enok, emri i të birit.

<span id="an_4:18">4:18</span> Dhe Enokut i lindi Iradi; Iradit i lindi
Mehujaeli; Mehujaelit i lindi Methusaeli dhe Mathusaelit i lindi Lameku.

<span id="an_4:19">4:19</span> Dhe Lameku mori dy gra: emri i njërës
ishte Ada dhe emri i tjetrës Cilah.

<span id="an_4:20">4:20</span> Dhe Ada lindi Jabalin, që ishte babai i
atyre që banojnë nën çadra dhe merren me rritjen e bagëtisë.

<span id="an_4:21">4:21</span> Por emri i të vëllait ishte Jubal, që
ishte babai i gjithë atyre që i binin qestes dhe flautit.

<span id="an_4:22">4:22</span> Cilah lindi edhe ajo Tubal-kainin,
krijuesi i çfarëdo lloji veglash prej bronzi dhe hekuri, dhe motra e
Tubal-kainit qe Naama.

<span id="an_4:23">4:23</span> Pastaj Lameku u tha grave të tij: "Ada
dhe Cilah, dëgjoni zërin tim; gra të Lamekut, u vini re fjalëve të mia!
Po, unë vrava një njeri sepse më plagosi, dhe një të ri sepse më
shkaktoi një irnim.

<span id="an_4:24">4:24</span> Në rast se do t'i merret hak Kainit
shtatë herë, Lamekut do t'i merret hak shtatëdhjetë herë shtatë".

<span id="an_4:25">4:25</span> Pastaj Adami njohu përsëri gruan e tij,
që lindi një djalë dhe e quajti Seth, sepse ajo tha: "Perëndia më dha
një tjetër pasardhës në vend të Abelit, që u vra nga Kaini".

<span id="an_4:26">4:26</span> Edhe Sethit i lindi një djalë, të cilin e
quajti Enosh. Atëherë filluan të kërkojnë emrin e Zotit.

<span id="an_5:1">5:1</span> Ky është libri i prejardhjes së Adamit.
Ditën që Perëndia krijoi njeriun e bëri të ngjashëm me Perëndinë.

<span id="an_5:2">5:2</span> Ai i krijoi mashkull dhe femër, i bekoi dhe
u dha emrin njeri, ditën që u krijuan.

<span id="an_5:3">5:3</span> Adami jetoi njëqind e tridhjetë vjet dhe i
lindi një djalë që i përngjiste, një lloj në shëmbëlltyrë të tij dhe e
quajti Seth.

<span id="an_5:4">5:4</span> Mbas lindjes së Sethit, Adami jetoi
tetëqind vjet dhe pati bij dhe bija.

<span id="an_5:5">5:5</span> Kështu Adami jetoi gjithsej nëntëqind e
tridhjetë vjet; pastaj vdiq.

<span id="an_5:6">5:6</span> Sethi jetoi njëqind e pesë vjet dhe i lindi
Enoshi.

<span id="an_5:7">5:7</span> Pas lindjes së Enoshit, Sethi jetoi
tetëqind e shtatë vjet dhe pati bij e bija të tjerë.

<span id="an_5:8">5:8</span> Kështu tërë koha që Sethi jetoi qe
nëntëqind e dymbëdhjetë vjet; pastaj vdiq.

<span id="an_5:9">5:9</span> Enoshi jetoi nëntëdhjetë vjet dhe i lindi
Kenani.

<span id="an_5:10">5:10</span> Mbas lindjes së Kenanit, Enoshi jetoi
tetëqind e pesëmbëdhjetë vjet dhe pati bij e bija të tjerë.

<span id="an_5:11">5:11</span> Kështu Enoshi jetoi gjithsej nëntëqind e
pesë vjet; pastaj vdiq.

<span id="an_5:12">5:12</span> Kenani jetoi shtatëdhjetë vjet dhe i
lindi Mahalaleeli.

<span id="an_5:13">5:13</span> Mbas lindjes së Mahalaleelit, Kenani
jetoi tetëqind e dyzet vjet dhe pati bij e bija të tjerë.

<span id="an_5:14">5:14</span> Kështu Kenani jetoi gjithsej nëntëqind e
dhjetë vjet; pastaj vdiq.

<span id="an_5:15">5:15</span> Mahalaleeli jetoi gjashtëdhjetë e pesë
vjet dhe i lindi Jaredi.

<span id="an_5:16">5:16</span> Mbas lindjes së Jaredit, Mahalaleeli
jetoi tetëqind e tridhjetë vjet dhe pati bij e bija të tjerë.

<span id="an_5:17">5:17</span> Kështu Mahalaleeli jetoi gjithsej
tetëqind e nëntëdhjetë e pesë vjet; pastaj vdiq.

<span id="an_5:18">5:18</span> Jaredi jetoi njëqind e gjashtëdhjetë e dy
vjet dhe i lindi Enoku.

<span id="an_5:19">5:19</span> Mbas lindjes së Enokut, Jaredi jetoi
tetëqind vjet dhe pati bij dhe bija të tjerë.

<span id="an_5:20">5:20</span> Kështu Jaredi jetoi gjithsej nëntëqind e
gjashtëdhjetë e dy vjet; pastaj vdiq.

<span id="an_5:21">5:21</span> Enoku jetoi gjashtëdhjetë e pesë vjet dhe
i lindi Methuselahu.

<span id="an_5:22">5:22</span> Mbas lindjes të Methuselahut, Enoku eci
me Perëndinë treqind vjet dhe pati bij e bija të tjerë.

<span id="an_5:23">5:23</span> Kështu Enoku jetoi gjithsej treqind e
gjashtëdhjetë e pesë vjet.

<span id="an_5:24">5:24</span> Pra Enoku eci me Perëndinë, por nuk u
gjend më, sepse Perëndia e mori me vete.

<span id="an_5:25">5:25</span> Metuselahu jetoi njëqind e tetëdhjetë e
shtatë vjet dhe i lindi Lameku.

<span id="an_5:26">5:26</span> Mbas lindjes së Lamekut, Metuselahu jetoi
shtatëqind e tetëdhjetë e dy vjet dhe i lindën bij e bija.

<span id="an_5:27">5:27</span> Kështu Metuselahu jetoi gjithsej
nëntëqind e gjashtëdhjetë e nëntë vjet; pastaj ai vdiq.

<span id="an_5:28">5:28</span> Lameku jetoi njëqind e tetëdhjetë e dy
vjet dhe i lindi një bir;

<span id="an_5:29">5:29</span> dhe i vuri emrin Noe, duke thënë: "Ky do
të na ngushëllojë për punën tonë dhe për mundin e duarve tona, për shkak
të tokës që Zoti e ka mallkuar".

<span id="an_5:30">5:30</span> Pasi solli në këtë botë Noeun, Lameku
jetoi pesëqind e nëntëdhjetë e pesë vjet dhe i lindën bij e bija të
tjerë.

<span id="an_5:31">5:31</span> Kështu Lameku jetoi gjithsej shtatëqind e
shtatëdhjetë e shtatë vjet, pastaj ai vdiq.

<span id="an_5:32">5:32</span> Noeut, në moshën pesëqind vjeç, i lindi
Semi, Kami dhe Jafeti.

<span id="an_6:1">6:1</span> Kur njerëzit filluan të shumohen mbi faqen
e dheut dhe u lindën atyre vajza,

<span id="an_6:2">6:2</span> djemtë e Perëndisë panë që vajzat e
njerëzve ishin të bukura, dhe morën për gra të gjitha ato që i zgjodhën
vetë.

<span id="an_6:3">6:3</span> Dhe Zoti tha: "Fryma im nuk do të hahet
gjithnjë me njeriun, sepse në shthurjen e tij ai nuk është veçse mish;
ditët e tij do të jenë, pra, njëqind e njëzet vjet".

<span id="an_6:4">6:4</span> Kishte gjigantë mbi tokë në ato kohë, madje
edhe më vonë, kur bijtë e Perëndisë iu afruan bijave të njerëzve dhe
këto u lindën atyre fëmijë. Ata janë heronjtë që jetuan në kohët e
lashtësisë, janë njerëzit e famshëm të këtyre kohëve.

<span id="an_6:5">6:5</span> Dhe tani Zoti pa që ligësia e njerëzve
ishte e madhe mbi tokë dhe që tërë synimet e mendimeve të zemrës së tyre
nuk ishin gjë tjetër veçse e keqja në çdo kohë.

<span id="an_6:6">6:6</span> Dhe Zoti u pendua që kishte krijuar njeriun
mbi tokë dhe u brengos për këtë në zemër të vet.

<span id="an_6:7">6:7</span> Kështu Zoti tha: "Unë do të shfaros nga
faqja e dheut njeriun që kam krijuar, duke filluar nga njeriu deri te
kafshët, te rrëshqanorët, te zogjtë e qiellit, sepse pendohem që i kam
krijuar".

<span id="an_6:8">6:8</span> Por Noeu gjeti hir në sytë e Zotit.

<span id="an_6:9">6:9</span> Kjo është prejardhja e Noeut. Noeu ishte
një njeri i drejtë dhe i patëmetë midis bashkëkohësve të tij. Noeu eci
me Perëndinë.

<span id="an_6:10">6:10</span> Dhe Noeu pati tre bij: Semin, Kamin dhe
Jafetin.

<span id="an_6:11">6:11</span> Por toka ishte e korruptuar para
Perëndisë dhe plot e përplot me dhunë.

<span id="an_6:12">6:12</span> Tani Perëndia vështroi tokën dhe ja, ajo
ishte e prishur, sepse çdo mish i tokës kishte shthurur sjelljen e tij.

<span id="an_6:13">6:13</span> Dhe Perëndia i tha Noeut: "Kam vendosur
t'i jap fund çdo mishi, sepse toka për shkak të njerëzve është plot me
dhunë; ja, unë do t'i zhduk bashkë me tokën.

<span id="an_6:14">6:14</span> Bëj një arkë prej druri; bëje arkën me
dhoma dhe lyeje me bitum nga jashtë e nga brenda.

<span id="an_6:15">6:15</span> Por ti do ta ndërtosh në këtë mënyrë:
gjatësia e arkës do të jetë treqind kubitë, gjerësia pesëdhjetë dhe
lartësia tridhjetë.

<span id="an_6:16">6:16</span> Do ta bësh arkën me një dritare dhe do ta
mbarosh me një kubit mbulese nga sipër; anash arkës do të vendosësh
derën dhe do ta bësh me tre kate, pra me katin e poshtëm, të mesëm dhe
të sipërm.

<span id="an_6:17">6:17</span> Dhe ja, unë vet kam për të sjellë
përmbytjen e ujërave mbi tokë, për të shkatërruar nën qiellin çdo mish
që ka shenjë jete; çdo gjë që ndodhet mbi tokën ka për të vdekur.

<span id="an_6:18">6:18</span> Por unë do të caktoj besëlidhjen time me
ty dhe ti do të futesh në arkën: ti, fëmijët e tu, gruaja jote dhe gratë
e bijve të tu.

<span id="an_6:19">6:19</span> Dhe nga çdo gjë që jeton prej çdo lloj
mishi fut në arkë dy nga çdo lloj, për t'i ruajtur me vete gjallë bashkë
me ty; dhe të jenë mashkull dhe femër.

<span id="an_6:20">6:20</span> Nga zogjtë, nga bagëtia dhe të gjithë
rrëshqanorët e tokës simbas llojit të tyre, dy nga çdo lloj do të vijnë
te ti, që të ruhen gjallë.

<span id="an_6:21">6:21</span> Dhe merr për vete nga çdo ushqim që
hahet, grumbulloje dhe ruaje, në mënyrë që të shërbejë si ushqim për ty
dhe për ata".

<span id="an_6:22">6:22</span> Dhe Noeu veproi ashtu, bëri pikërisht të
gjitha ato që Perëndia i kishte urdhëruar.

<span id="an_7:1">7:1</span> Atëherë Zoti i tha Noeut: "Hyrë në arkë
bashkë me tërë familjen tënde, sepse pashë se je i drejtë para meje në
këtë brez.

<span id="an_7:2">7:2</span> Nga çdo lloj kafshe të pastër merr shtatë
çifte, meshkuj e femra, si dhe nga kafshët jo të pastra një çift,
mashkull dhe femër;

<span id="an_7:3">7:3</span> edhe nga zogjtë e qiellit merr shtatë
çifte, meshkuj e femra, për të ruajtur gjallë farën e tyre mbi faqen e
tërë dheut;

<span id="an_7:4">7:4</span> sepse mbas shtatë ditëve do të bëj që të
bjerë shi mbi tokë për dyzet ditë e dyzet net me rradhë, dhe do të
shfaros nga faqja e dheut tërë qeniet e gjalla që kam krijuar".

<span id="an_7:5">7:5</span> Dhe Noeu bëri pikërisht ashtu siç i kishte
urdhëruar Zoti.

<span id="an_7:6">7:6</span> Noeu ishte gjashtëqind vjeç kur mbi tokë
ndodhi përmbytja e ujërave.

<span id="an_7:7">7:7</span> Kështu Noeu u fut në arkë bashkë me bijtë e
tij, me të shoqen dhe me gratë e bijve të tij, për shkak të ujërave të
përmbytjes.

<span id="an_7:8">7:8</span> Nga kafshët e pastra dhe nga kafshët jo të
pastra, nga zogjtë e nga të gjitha llojet që zvarriten mbi tokë,

<span id="an_7:9">7:9</span> erdhën dy nga dy para Noeut, në arkë, një
mashkull e një femër, ashtu si e kishte porositur Perëndia atë.

<span id="an_7:10">7:10</span> Në fund të shtatë ditëve, ujërat e
përmbytjes mbuluan tokën.

<span id="an_7:11">7:11</span> Në vitin e gjashtëqindtë të jetës së
Noeut, në muajin e dytë dhe në ditën e shtatëmbëdhjetë të muajit, në atë
ditë tërë burimet e humnerës së madhe shpërthyen dhe kataraktet e
qiellit u hapën.

<span id="an_7:12">7:12</span> Dhe ra shi mbi tokë për dyzet ditë dhe
dyzet net.

<span id="an_7:13">7:13</span> Po atë ditë hynë në arkë Noeu dhe bijtë e
tij Semi, Kami dhe Jafeti, gruaja e Noeut si dhe tri gratë e bijve të
tij me ta;

<span id="an_7:14">7:14</span> ata dhe të gjitha bishat simbas llojit,
tërë bagëtia simbas llojit të saj, të gjithë rrëshqanorët që zvarriten
mbi tokën simbas llojit të tyre, tërë zogjtë simbas llojit të tyre, tërë
zogjtë e çfarëdo lloji.

<span id="an_7:15">7:15</span> Ata erdhën te Noeu në arkë, dy nga dy,
prej çdo mishi që ka frymë jete;

<span id="an_7:16">7:16</span> hynë, mashkull e femër, nga çdo mish,
ashtu si Perëndia e kishte porositur Noeun; pastaj Zoti i mbylli brenda.

<span id="an_7:17">7:17</span> Dhe përmbytja ra mbi tokë për dyzet ditë
me radhë; dhe ujërat u rritën dhe e ngritën arkën lart mbi tokë.

<span id="an_7:18">7:18</span> Ujërat u shtuan dhe u rritën shumë mbi
tokë, arka pluskonte mbi sipërfaqen e ujërave.

<span id="an_7:19">7:19</span> Dhe ujërat u shtuan me forcë të madhe mbi
tokë; të gjitha malet e larta që ndodheshin nën tërë qiellin u mbuluan.

<span id="an_7:20">7:20</span> Ujërat u ngritën pesëmbëdhjetë kubitë mbi
to; dhe malet u mbuluan prej tyre.

<span id="an_7:21">7:21</span> Kështu u shuan të gjitha llojet e mishit
që lëviznin mbi tokë: zogjtë, bagëtia, bishat, rrëshqanorët e çdo lloji
që zvarriteshin mbi tokë dhe tërë njerëzit.

<span id="an_7:22">7:22</span> Vdiq çdo gjë që ishte mbi tokën e thatë
dhe që kishte frymë jete në vrimat e hundës.

<span id="an_7:23">7:23</span> Dhe të gjitha gjallesat që ishin mbi
faqen e dheut u shfarosën: duke filluar nga njeriu deri te bagëtia, te
gjarpërinjtë dhe zogjtë e qiellit; ato u shfarosën nga toka dhe shpëtoi
vetëm Noeu bashkë me ata që ishin me të në arkë.

<span id="an_7:24">7:24</span> Dhe ujërat mbuluan tokën për njëqind e
pesëdhjetë ditë.

<span id="an_8:1">8:1</span> Pastaj Perëndisë iu kujtua Noeu, të gjitha
gjallesat dhe tërë bagëtia që ishte me të në arkë; dhe Perëndia bëri që
të fryjë një erë mbi tokë dhe ujërat e ulën lartësinë e tyre.

<span id="an_8:2">8:2</span> Burimet e humnerës dhe kataraktet e qiellit
u mbyllën dhe shiu nga qielli pushoi.

<span id="an_8:3">8:3</span> Dhe ujërat vazhduan të tërhiqeshin nga
toka; dhe mbas njëqind e pesëdhjetë ditësh ishin pakësuar.

<span id="an_8:4">8:4</span> Në muajin e shtatë, ditën e shtatëmbëdhjetë
të muajit, arka u ndal në malet e Araratit.

<span id="an_8:5">8:5</span> Dhe ujërat vazhduan të pakësohen deri në
muajin e dhjetë. Në muajin e dhjetë, ditën e parë të muajit, u dukën
majat e maleve.

<span id="an_8:6">8:6</span> Kështu, mbas dyzet ditësh, ndodhi që Noeu
hapi dritaren që kishte bërë në arkë,

<span id="an_8:7">8:7</span> dhe nisi jashtë korbin, që vazhdoi të
shkojë para dhe prapa, deri sa u thanë ujërat mbi tokë.

<span id="an_8:8">8:8</span> Pastaj lëshoi pëllumbin për të parë në se
ujërat ishin pakësuar mbi sipërfaqen e tokës.

<span id="an_8:9">8:9</span> Por pëllumbi nuk gjeti dot vendin ku të
mbështeste këmbën e tij dhe u kthye përsëri në arkë, sepse kishte ende
ujëra mbi sipërfaqen e tërë tokës; dhe ai shtriu dorën, e kapi dhe e
tërhoqi brenda arkës.

<span id="an_8:10">8:10</span> Priti atëherë shtatë ditë të tjera,
pastaj e dërgoi përsëri pëllumbin jashtë arkës.

<span id="an_8:11">8:11</span> Dhe pëllumbi u kthye tek ai aty nga
mbrëmja; dhe ja, ai kishte në sqep një gjethe ulliri të këputur, të
njomë; kështu Noeu kuptoi se ujërat ishin tërhequr nga toka.

<span id="an_8:12">8:12</span> Atëherë priti shtatë ditë të tjera,
pastaj e lëshoi jashtë pëllumbin, por ky nuk u kthye më tek ai.

<span id="an_8:13">8:13</span> Në vitin e gjashtëqindenjëtë të Noeut,
gjatë muajit të parë, në ditën e parë të muajit, ujërat ishin tharë mbi
tokë; dhe Noeu e zbuloi arkën, vështroi dhe ja që sipërfaqja e tokës
ishte e thatë.

<span id="an_8:14">8:14</span> Dhe kështu në muajin e dytë, në ditën e
njëzet e shtatë të tij, toka ishte e thatë.

<span id="an_8:15">8:15</span> Atëherë Perëndia i foli Noeut, duke
thënë:

<span id="an_8:16">8:16</span> "Dil nga arka ti, gruaja jote, bijtë e tu
dhe gratë e bijve të tu bashkë me ty.

<span id="an_8:17">8:17</span> Nxirr me vete tërë kafshët që janë bashkë
me ty, të çdo mishi që të jenë: zogj, bagëti dhe tërë rrëshqanorët që
zvarriten mbi tokë, me qëllim që të rriten shumë mbi tokë dhe të jenë
pjellorë e të shumohen mbi tokë".

<span id="an_8:18">8:18</span> Kështu Noeu doli me bijtë e tij, me gruan
e tij dhe me gratë e bijve të tij.

<span id="an_8:19">8:19</span> Të gjitha kafshët, të gjithë
rrëshqanorët, të gjithë zogjtë, gjthçka lëviz mbi tokë, simbas familjeve
të tyre, dolën nga arka.

<span id="an_8:20">8:20</span> Atëherë Noeu ndërtoi një altar për Zotin,
mori nga çdo lloj kafshësh dhe zogjsh të pastër dhe ofroi fli mbi
altarin.

<span id="an_8:21">8:21</span> Dhe Zoti ndjeu një erë të këndshme dhe ai
tha në zemër të vet: "Unë nuk do ta mallkoj më tokën për shkak të
njeriut, sepse synimet e zemrës së njeriut janë të këqija qysh në
fëmijërinë e tij; dhe nuk do të godas më çdo gjallesë, siç kam bërë.

<span id="an_8:22">8:22</span> Deri sa të jetë toka, nuk do të pushojnë
kurrë së ekzistuari mbjellja dhe korrja, të ftohtit dhe të nxehtit, vera
dhe dimri, dita dhe nata.

<span id="an_9:1">9:1</span> Pastaj Perëndia bekoi Noeun dhe bijtë e tij
dhe u tha atyre: "Qofshi frytdhënës, shumëzoheni dhe mbusheni tokën.

<span id="an_9:2">9:2</span> Dhe frika dhe tmerri juaj do të ushtrohet
mbi të gjitha kafshët e tokës, mbi të gjithë zogjtë e qiellit, mbi
gjithçka që lëviz mbi tokë, si edhe mbi të gjithë peshqit e detit. Ata
janë lënë në pushtetin tuaj.

<span id="an_9:3">9:3</span> Çdo gjë që lëviz dhe ka jetë do t'ju
shërbejë si ushqim; unë ju jap tërë këto gjëra; ju jap edhe barin e
gjelbër;

<span id="an_9:4">9:4</span> por nuk do ta hani mishin me gjallërinë e
tij, domethënë me gjakun e tij.

<span id="an_9:5">9:5</span> Unë do të kërkoj sigurisht llogari për
gjakun e jetëve tuaja dhe këtë do t'ia kërkoj çdo kafshe dhe njeriu. Do
t'i kërkoj llogari për jetën e njeriut dorës së çdo vëllai të njeriut.

<span id="an_9:6">9:6</span> Cilido që derdh gjakun e një njeriu, gjaku
i tij do të derdhet nga një njeri, sepse Perëndia e ka krijuar njeriun
simbas shëmbëlltyrës së tij.

<span id="an_9:7">9:7</span> Ju, pra, jini frytdhënës dhe shumëzohuni;
rrituni me të madhe në tokë dhe shumohuni në të".

<span id="an_9:8">9:8</span> Pastaj Perëndia u foli Noeut dhe bijve të
tij që ishin bashkë me të, duke thënë:

<span id="an_9:9">9:9</span> "Sa për mua, unë caktoj besëlidhjen time me
ju dhe me brezin që vjen pas jush,

<span id="an_9:10">9:10</span> dhe me gjithë gjallesat që janë me ju:
zogj, bagëti dhe tërë kafshët e tokës që janë me ju, duke filluar nga
tërë ata që kanë dalë nga arka dhe deri te tërë kafshët e tokës.

<span id="an_9:11">9:11</span> Unë e caktoj besëlidhjen time me ju:
asnjë lloj mishi nuk do të shfaroset më nga ujërat e përmbytjes, dhe nuk
do të ketë më përmbytje për të shkatërruar tokën".

<span id="an_9:12">9:12</span> Pastaj Perëndia tha: "Kjo është shenja e
besëlidhjes që unë përfundoj midis meje dhe jush, me të gjitha qeniet e
gjalla që janë me ju, me të gjithë brezat e ardhshëm.

<span id="an_9:13">9:13</span> Unë e vendos ylberin tim në një re, dhe
do të shërbejë si shenjë për besëlidhjen e përfunduar midis meje dhe
tokës.

<span id="an_9:14">9:14</span> Dhe kur të sjell re mbi tokën, do të
ndodhë që harku të shfaqet në retë;

<span id="an_9:15">9:15</span> dhe unë do të kujtohem për besëlidhjen
time midis meje dhe jush si dhe me çdo gjallesë të çfarëdo lloji mishi,
dhe ujërat nuk do të shndërrohen më në një përmbytje për të shkatërruar
çfarëdo lloj mishi.

<span id="an_9:16">9:16</span> Harku, pra, do të ndodhet në retë dhe unë
do ta shikoj për të kujtuar besëlidhjen e përjetshme midis Perëndisë dhe
çdo gjallese të çfarëdo mishi që ndodhet mbi tokë".

<span id="an_9:17">9:17</span> Dhe Perëndia i tha Noeut: "Kjo është
shenja e besëlidhjes që unë kam caktuar midis meje dhe çfarëdo mishi që
është mbi tokë".

<span id="an_9:18">9:18</span> Dhe bijtë e Noeut që dolën nga arka qenë
Semi, Kami dhe Jafeti; Kami është babai i Kanaanit.

<span id="an_9:19">9:19</span> Këta janë tre bijtë e Noeut, dhe ata
populluan tërë tokën.

<span id="an_9:20">9:20</span> Më vonë Noeu, që ishte bujk, filloi të
mbjellë një vresht;

<span id="an_9:21">9:21</span> dhe piu verë e u deh, dhe u zhvesh në mes
të çadrës së tij.

<span id="an_9:22">9:22</span> Dhe Kami, i ati i Kanaanit, pa babanë e
tij lakuriq dhe vajti t'ua thotë vëllezërve të tij që ndodheshin jashtë.

<span id="an_9:23">9:23</span> Por Semi dhe Jafeti muarrën një mantel, e
hodhën mbi shpatullat e tyre dhe, duke ecur së prapthi, mbuluan
lakuriqësinë e babait të tyre; dhe, me qënë se fytyrat e tyre ishin
kthyer nga ana tjetër, ata nuk e panë lakuriqësinë e babait të tyre.

<span id="an_9:24">9:24</span> Kur Noeu u zgjua nga dehja e tij, mësoi
atë që i kishte bërë i biri më i vogël, dhe tha:

<span id="an_9:25">9:25</span> "I mallkuar qoftë Kanaani! Ai qoftë
shërbyesi i shërbëtorëve të vëllezërve të tij!".

<span id="an_9:26">9:26</span> Pastaj tha: "I bekuar qoftë Zoti,
Perëndia i Semit, dhe Kanaani të jetë shërbëtori i tij.

<span id="an_9:27">9:27</span> Perëndia ta rritë Jafetin dhe ky të
banojë në çadrat e Semit; Kanaani qoftë shërbyesi i tij!".

<span id="an_9:28">9:28</span> Mbas përmbytjes, Noeu jetoi treqind e
pesëdhjetë vjet.

<span id="an_9:29">9:29</span> Kështu Noeu jetoi gjithsejt nëntëqind e
pesëdhjetë vjet; pastaj vdiq.

<span id="an_10:1">10:1</span> Këta janë pasardhësit e bijve të Noeut:
Semit, Kamit dhe Jafetit; mbas përmbytjes, atyre u lindën fëmijë.

<span id="an_10:2">10:2</span> Jafeti pati si bij: Gomerin, Magogun,
Madainin, Javanin, Tubalin, Meshekun dhe Tirasin.

<span id="an_10:3">10:3</span> Bijtë e Gomerit qenë: Ashkenazi, Rifathi
dhe Togarmahu.

<span id="an_10:4">10:4</span> Bijtë e Javanit qenë: Elishami,
Tarshishi, Kitimi dhe Dodanimi.

<span id="an_10:5">10:5</span> Prej tyre rrjedhin popujt e shpërndarë në
ishujt e kombeve, në vendet e tyre të ndryshme, secili simbas gjuhës së
vet, simbas familjeve të tyre dhe kombeve të tyre.

<span id="an_10:6">10:6</span> Bijtë e Kamit qenë: Kushi, Mitsraimi,
Puti dhe Kanaani.

<span id="an_10:7">10:7</span> Bijtë e Kushit qenë: Seba, Havilahu,
Sabtahu, Raamahu dhe Sabtekahu; dhe bijtë e Raamahut qenë: Sheba dhe
Dedani.

<span id="an_10:8">10:8</span> Kushit i lindi Nimrodi, që filloi të jetë
një njeri i fuqishëm mbi tokë.

<span id="an_10:9">10:9</span> Ai qe një gjahtar i fuqishëm para Zotit;
prandaj thuhet: "Si Nimrodi, gjahtari i fuqishëm para Zotit".

<span id="an_10:10">10:10</span> Dhe fillimi i mbretërimit të tij qe
Babeli, Ereku, Akadi dhe Kalmehu në vendin e Shinarit.

<span id="an_10:11">10:11</span> Nga ky vend shkoi në Asiri dhe ndërtoi
Ninivën, Rehoboth-Irin dhe Kalahun;

<span id="an_10:12">10:12</span> midis Ninivës dhe Kalahut ndërtoi
Resenin (që është qyteti i madh).

<span id="an_10:13">10:13</span> Mitsraimit i lindën Ludimët, Ananimët,
Lehabimët, Nuftuhimët,

<span id="an_10:14">10:14</span> Pathrusimët, Kasluhimët (prej të cilëve
dolën Filistejtë) dhe Kaftorimët.

<span id="an_10:15">10:15</span> Kanaanit i lindi Sidoni, i parëlinduri
i tij, dhe Heti,

<span id="an_10:16">10:16</span> dhe Gebusejtë, Amorejtë, Girgasejtë,

<span id="an_10:17">10:17</span> Hivejtë, Arkejtë, Sinejtë,

<span id="an_10:18">10:18</span> Arvadejtë, Cemarejtë dhe Hamathejtë.
Pastaj familjet e Kanaanëve u shpërndanë.

<span id="an_10:19">10:19</span> Dhe kufijtë e Kanaanëve shkuan nga
Sidoni, në drejtim të Gerarit, deri në Gaza; dhe në drejtim të Sodomës,
Gomorës, Admës dhe Ceboimoit deri në Lesha.

<span id="an_10:20">10:20</span> Këta janë bijtë e Kamit, simbas
familjeve të tyre, simbas gjuhëve të tyre, në vendet e tyre, në kombet e
tyre.

<span id="an_10:21">10:21</span> Edhe Semit, babai i të gjithë fëmijëve
të Eberit dhe vëlla madhor i Jafetit, i lindën bij.

<span id="an_10:22">10:22</span> Bijtë e Semit qenë: Elami, Asuri,
Arpakshadi, Ludi dhe Arami.

<span id="an_10:23">10:23</span> Bijtë e Aramit qenë: Uzi, Huli, Getheri
dhe Mashi.

<span id="an_10:24">10:24</span> Nga Arpakshadi lindi Shelahu dhe nga
Shelahu Eberi.

<span id="an_10:25">10:25</span> Eberit i lindën dy bij; emri i njërit
prej tyre ishte Peleg, sepse në ditët e tij toka u nda, dhe emri i të
vëllait ishte Joktan.

<span id="an_10:26">10:26</span> Nga Joktani lindën Almodadi, Shelefi,
Hatsarmavethi dhe Jerahu,

<span id="an_10:27">10:27</span> Hadorami, Uzali, Diklahu,

<span id="an_10:28">10:28</span> Obali, Abimaeli, Sheba,

<span id="an_10:29">10:29</span> Ofiri, Havilahu dhe Jobabi. Tërë këta
qenë bij të Joktanit.

<span id="an_10:30">10:30</span> Dhe vendbanimi i tyre qe mali lindor,
nga Mesha deri në Sefar.

<span id="an_10:31">10:31</span> Këta janë bijtë e Semit, simbas
familjeve të tyre, simbas gjuhëve të tyre, në vendet e tyre simbas
kombëve të tyre.

<span id="an_10:32">10:32</span> Këto janë familjet e bijve të Noeut,
simbas brezave të tyre, në kombet e tyre; dhe prej tyre dolën kombet që
u shpërndanë në tokë mbas përmbytjes.

<span id="an_11:1">11:1</span> Por tërë toka fliste të njëjtën gjuhë dhe
përdorte të njëjtat fjalë.

<span id="an_11:2">11:2</span> Dhe ndodhi që, ndërsa po zhvendoseshin në
drejtim të jugut, ata gjetën një fushë në vendin e Shinarit dhe u
vendosën atje.

<span id="an_11:3">11:3</span> Dhe i thanë njëri tjetrit: "O burra, të
bëjmë tulla dhe t'i pjekim me zjarr!". Dhe përdorën tulla në vend të
gurëve dhe bitum në vend të llaçit.

<span id="an_11:4">11:4</span> Dhe thanë: "O burra, të ndërtojmë për
vete një qytet dhe një kullë maja e së cilës të arrijë deri në qiell,
dhe t'i bëjmë një emër vetes që të mos shpërndahemi mbi faqen e tërë
dheut".

<span id="an_11:5">11:5</span> Por Zoti zbriti për të parë qytetin dhe
kullën që bijtë e njerëzve ishin duke ndërtuar.

<span id="an_11:6">11:6</span> Dhe Zoti tha: "Ja, ata janë një popull i
vetëm dhe kanë të gjithë të njëjtën gjuhë; dhe kjo është ajo që ata
filluan të bëjnë; tani asgjë nuk ka për t'i penguar ata të përfundojnë
atë që kanë ndërmend të bëjnë.

<span id="an_11:7">11:7</span> O burra, të zbresim pra atje poshtë dhe
të ngatërrojmë gjuhën e tyre, në mënyrë që njëri të mos kuptojë të
folurën e tjetrit".

<span id="an_11:8">11:8</span> Kështu Zoti i shpërndau mbi faqen e tërë
dheut dhe ata pushuan së ndërtuari qytetin.

<span id="an_11:9">11:9</span> Prandaj këtij vendi iu dha emri i
Babelit, sepse Zoti aty ngatërroi gjuhën e tërë dheut dhe i shpërndau
mbi tërë faqen e dheut.

<span id="an_11:10">11:10</span> Këta janë pasardhësit e Semit. Në
moshën njëqind vjeç Semit i lindi Arpakshadi, pikërisht dy vjet pas
përmbytjes.

<span id="an_11:11">11:11</span> Mbas lindjes të Arpakshadit, Semi jetoi
pesëqind vjet dhe i lindën bij dhe bija.

<span id="an_11:12">11:12</span> Arpakshadi jetoi tridhjetë e pesë vjet
dhe i lindi Shelahu.

<span id="an_11:13">11:13</span> Mbas lindjes së Shelahut, Arpakshadi
jetoi katërqind e tre vjet dhe i lindën bij dhe bija.

<span id="an_11:14">11:14</span> Shelahu jetoi tridhjetë vjet dhe i
lindi Eberi.

<span id="an_11:15">11:15</span> Mbas lindjes së Eberit, Shelahu jetoi
katërqind e tre vjet dhe i lindën bij dhe bija.

<span id="an_11:16">11:16</span> Eberi jetoi tridhjetë e katër vjet dhe
lindi Pelegu.

<span id="an_11:17">11:17</span> Mbas lindjes së Pelegut, Eberi jetoi
katërqind e tridhjetë vjet dhe i lindën bij dhe bija.

<span id="an_11:18">11:18</span> Pelegu jetoi tridhjetë vjet dhe i lindi
Reu.

<span id="an_11:19">11:19</span> Mbas lindjes të Reut, Pelegu jetoi
dyqind e nëntë vjet dhe i lindën bij dhe bija.

<span id="an_11:20">11:20</span> Reu jetoi tridhjetë e dy vjet dhe i
lindi Serugu.

<span id="an_11:21">11:21</span> Mbas lindjes të Serugut, Reu jetoi
dyqind e shtatë vjet dhe i lindën bij dhe bija.

<span id="an_11:22">11:22</span> Serugu jetoi tridhjetë vjet dhe i lindi
Nahori;

<span id="an_11:23">11:23</span> mbas lindjes së Nahorit, Serugu jetoi
dyqind vjet dhe i lindën bij dhe bija.

<span id="an_11:24">11:24</span> Nahori jetoi njëzet e nëntë vjet dhe i
lindi Terahu;

<span id="an_11:25">11:25</span> mbas lindjes së Terahut, Nahori jetoi
njëqind e nëntëmbëdhjetë vjet dhe i lindën bij dhe bija.

<span id="an_11:26">11:26</span> Terahu jetoi shtatëdhjetë vjet dhe i
lindi Abrami, Nahori dhe Harani.

<span id="an_11:27">11:27</span> Këta janë pasardhësit e Terahut.
Terahut i lindi Abrami, Nahori dhe Harani; dhe Haranit i lindi Loti.

<span id="an_11:28">11:28</span> Harani vdiq në prani të Terahut, babait
të tij, në vendlindjen e tij, në Ur të Kaldeasve.

<span id="an_11:29">11:29</span> Dhe Abrami dhe Nahori morën gra: emri i
gruas së Abramit ishte Saraj dhe emri i gruas së Nahorit ishte Milkah, e
bija e Haranit, i ati i Milkahut dhe i ati i Iskahut.

<span id="an_11:30">11:30</span> Por Saraj ishte shterpë, nuk kishte
fëmijë.

<span id="an_11:31">11:31</span> Pastaj Terahu mori të birin Abram dhe
Lotin, të birin e Haranit, domethënë djali i të birit, dhe Sarajn nusen
e tij, gruaja e djalit të tij Abram, dhe dolën bashkë nga Ur i Kaldeasve
për të vajtur në vendin e Kanaanëve; por kur arritën në Haran, ata u
vendosën aty.

<span id="an_11:32">11:32</span> Terahu jetoi dyqind e pesë vjet, pastaj
Terahu vdiq në Haran.

<span id="an_12:1">12:1</span> Por Zoti i tha Abramit: "Largohu nga
vendi yt, nga të afërmit e tu dhe nga shtëpia e babait tënd, dhe shko në
vendin që do të të tregoj.

<span id="an_12:2">12:2</span> Unë prej teje do të bëj një komb të madh,
do të të bekoj dhe do ta bëj të madh emrin tënd, dhe ti do të jesh një
bekim.

<span id="an_12:3">12:3</span> Dhe unë do të bekoj të gjithë ata që do
të të bekojnë dhe do të mallkoj ata që do të të mallkojnë, te ti do të
jenë të bekuara tërë familjet e tokës".

<span id="an_12:4">12:4</span> Atëherë Abrami u nis siç i kishte thënë
Zoti dhe Loti shkoi me të. Abrami ishte shtatëdhjetë e pesë vjeç kur u
nis nga Harani.

<span id="an_12:5">12:5</span> Dhe Abrami mori me vete Sarajn, gruan e
tij, dhe Lotin, birin e të vëllait, dhe të gjithë pasurinë që kishin
grumbulluar dhe personat që kishin blerë në Haran, dhe u nisën për të
vajtur në vendin e Kanaanëve. Kështu ata arritën në vendin e Kanaanit.

<span id="an_12:6">12:6</span> Abrami e kapërceu vendin deri te
lokaliteti i Sikemit, deri tek lisi i Morehut. Në atë kohë ndodheshin në
atë vend Kanaanejtë.

<span id="an_12:7">12:7</span> Atëherë u shfaq Zoti përpara Abramit dhe
i tha: "Unë do t'ja jap këtë vend pasardhësve të tu". Atëherë Abrami i
ndërtoi aty një altar Zotit që i ishte shfaqur.

<span id="an_12:8">12:8</span> Së këtejmi u zhvendos drejt malit në
lindje të Bethelit dhe ngriti çadrat e tij, duke pasur Bethelin në jug
dhe Ainë në lindje; dhe ndërtoi aty një altar kushtuar Zotit dhe i bëri
thirrje emrit të Zotit.

<span id="an_12:9">12:9</span> Pastaj Abrami filloi një udhëtim, duke
vazhduar të zhvendoset në drejtim të Negevit.

<span id="an_12:10">12:10</span> Por në vend pati zi buke dhe Abrami
zbriti në Egjipt për të banuar, sepse në vendin e tij ishte zi e madhe
buke.

<span id="an_12:11">12:11</span> Por ndodhi që kur po hynin në Egjypt ai
i tha Sarajt, gruas së tij: "Ja, unë e di që ti je një grua e pashme;

<span id="an_12:12">12:12</span> dhe kështu kur Egjiptasit do të të
shohin, kanë për të thënë: "Kjo është gruaja e tij"; do të më vrasin
mua, por do të lënë të gjallë ty.

<span id="an_12:13">12:13</span> Të lutem thuaj që je motra ime, me
qëllim që mua të më trajtojnë mirë për shkakun tënd, dhe jeta ime të
shpëtojë për hirin tënd".

<span id="an_12:14">12:14</span> Në fakt kur Abrami arriti në Egjipt,
Egjiptasit panë që gruaja ishte shumë e bukur.

<span id="an_12:15">12:15</span> E panë edhe oficerët e Faraonit dhe e
lavdëruan para Faraonit; dhe gruan e çuan në shtëpinë e Faraonit.

<span id="an_12:16">12:16</span> Dhe ai e trajtoi mirë Abramin për shkak
të saj. Kështu Abramit i dhanë dele, buaj, gomarë, shërbyes, shërbyese,
gomarica dhe deve.

<span id="an_12:17">12:17</span> Por Zoti e goditi Faraonin dhe shtëpinë
e tij me fatkeqësira të mëdha për shkak të Sarajt, gruas së Abramit.

<span id="an_12:18">12:18</span> Atëherë Faraoni thirri Abramin dhe i
tha: "Ç'më bëre? Pse nuk më the që ajo ishte gruaja jote? Pse më the:

<span id="an_12:19">12:19</span> "Éshtë motra ime"? Kësisoj unë e mora
sikur të ishte gruaja ime. Ja, pra, ku është gruaja jote; merre me vete
dhe nisu!".

<span id="an_12:20">12:20</span> Pastaj Faraoni u dha urdhër njerëzve të
tij lidhur me Abramin, dhe këta e nisën atë, gruan e tij dhe gjithçka
kishte.

<span id="an_13:1">13:1</span> Abrami, pra, u rikthye nga Egjipti në
drejtim të Negevit bashkë me gruan dhe gjithçka zotëronte. Dhe Loti
ishte bashkë me të.

<span id="an_13:2">13:2</span> Abrami ishte shumë i pasur me bagëti,
argjend dhe ar.

<span id="an_13:3">13:3</span> Nga Negevi ai vazhdoi udhëtimin e tij
deri në Bethel, në vendin ku më parë ndodhej çadra e tij, midis Bethelit
dhe Ait,

<span id="an_13:4">13:4</span> në vendin e altarit që kishte ndërtuar në
krye, dhe aty Abrami i bëri thirrje emrit të Zotit.

<span id="an_13:5">13:5</span> Edhe Loti, që udhëtonte bashkë me
Abramin, kishte kope bagëtish dhe çadra.

<span id="an_13:6">13:6</span> Dhe vendi nuk ishte në gjendje t'i
mbante, po të banonin bashkë, sepse pasuritë e tyre ishin aq të mëdha sa
nuk mund të qëndronin bashkë.

<span id="an_13:7">13:7</span> Lindi kështu një mosmarrëveshje midis
barinjve të bagëtisë së Abramit dhe barinjve të bagëtisë së Lotit. Në
atë kohë banonin në këtë vend Kananejtë dhe Perezejtë.

<span id="an_13:8">13:8</span> Dhe kështu Abrami i tha Lotit: "Nuk duhet
të ketë mosmarrëveshje midis teje dhe meje, as midis barinjve të mi dhe
barinjve të tu, sepse jemi vëllezër.

<span id="an_13:9">13:9</span> A nuk është vallë tërë vendi para teje?
Ndahu nga unë! Në rast se ti shkon majtas, unë kam për të vajtur
djathtas; dhe në qoftë se ti shkon djathtas, unë kam për të vajtur
majtas".

<span id="an_13:10">13:10</span> Atëherë Loti ngriti sytë dhe pa tërë
fushën e Jordanit. Para se Zoti të kishte shkatërruar Sodomën dhe
Gomorën, ajo ishte e tëra e ujitur deri në Coar, si kopshti i Zotit, si
vendi i Egjiptit.

<span id="an_13:11">13:11</span> Kështu Loti zgjodhi për vete tërë
fushën e Jordanit dhe filloi t'izhvendosë drejt lindjes çadrat e veta:
Kështu u ndanë njëri nga tjetri.

<span id="an_13:12">13:12</span> Abrami banoi në vendin e Kanaanit dhe
Loti në qytetet e fushës, duke arritur të ngrejë çadrat e tij deri në
Sodomë.

<span id="an_13:13">13:13</span> Por njerëzit e Sodomës ishin shumë të
korruptuar dhe mëkatarë ndaj Zotit.

<span id="an_13:14">13:14</span> Dhe Zoti i tha Abramit, mbas ndarjes së
Lotit prej tij: "Ço tani sytë e tu dhe shiko nga vendi ku je drejt
veriut e jugut; drejt lindjes dhe perëndimit.

<span id="an_13:15">13:15</span> Tërë vendin që sheh, unë do të ta jap
ty dhe pasardhësve të tu, për gjithnjë.

<span id="an_13:16">13:16</span> Dhe do t'i bëj pasardhësit e tu si
pluhurin e tokës; prandaj në se dikush mund të llogarisë pluhurin e
tokës, do të mund të llogarisë edhe pasardhësit e tu.

<span id="an_13:17">13:17</span> Çohu në këmbë, bjeri rreth e qark
vendit, sepse unë do të ta jap ty".

<span id="an_13:18">13:18</span> Atëherë Abrami i ngriti çadrat e tij
dhe vajti të banojë në liset e Mamres, që ndodhen në Hebron; dhe aty
ndërtoi një altar kushtuar Zotit.

<span id="an_14:1">14:1</span> Por ndodhi në kohën e Amrafelit, mbret i
Shinarit, e Ariokut, mbret i Elasarit e Kedorlaomerit, mbret i Elamit
dhe i Tidealit, mbret i kombeve,

<span id="an_14:2">14:2</span> që ata i bënë luftë Beraut, mbret i
Sodomës, Birshës, mbret i Gomorës, Shinabit, mbret i Admahut,
Shemeberit, mbret i Ceboimit dhe mbretit të Belës (që është Coari).

<span id="an_14:3">14:3</span> Tërë këta të fundit u grumbulluan në
luginën e Sidimit (që është Deti i Kripur).

<span id="an_14:4">14:4</span> Për dymbëdhjetë vjet ata qenë të
nënshtruar nga Kedorlaomeri, por vitin e trembëdhjetë ngritën krye.

<span id="an_14:5">14:5</span> Vitin e katërmbëdhjetë Kedorlaomeri dhe
mbretërit që ishin me të erdhën bashkë me të dhe i shpërndanë gjigantët
në Ashterot-Karnaim, Zuzimët në Ham, Emimët në Shaveh-Kiriataim

<span id="an_14:6">14:6</span> dhe Horejtë në malet e tyre të Seirit
deri në El-Paran, që ndodhet pranë shkretëtirës.

<span id="an_14:7">14:7</span> Pastaj u kthyen pas dhe erdhën në
En-Mishpat (që është Kadeshi), plaçkitën tërë territorin e Amalekitëve
si dhe të Amorejve që banonin në Hatsacon-Tamar.

<span id="an_14:8">14:8</span> Atëherë mbreti i Sodomës, mbreti i
Gomorës, mbreti i Admahut, mbreti i Ceboimit dhe mbreti i Belës (që
është Coari) dolën dhe u rreshtuan në luftë kundër tyre, në luginën e
Sidimit;

<span id="an_14:9">14:9</span> kundër Kedorlaomerit mbret i Elamit,
Tidealit mbret i kombeve, Amrafelit mbret i Shinarit dhe Ariokut mbret i
Elasarit; katër mbretër kundër pesë.

<span id="an_14:10">14:10</span> Por lugina e Sidimit ishte plot me puse
bitumi; dhe mbretërit e Sodomës dhe të Gomorës ua mbathën këmbëve dhe
ranë brënda tyre; dhe ata që shpëtuan, shkuan në mal.

<span id="an_14:11">14:11</span> Dhe kështu fituesit shtinë në dorë tërë
pasuritë e Sodomës dhe të Gomorës dhe tërë ushqimet e tyre, dhe ikën.

<span id="an_14:12">14:12</span> Morën me vete edhe Lotin, djali i
vëllait të Abramit, bashkë me pasurinë e tij, dhe ikën. Loti banonte në
Sodomë.

<span id="an_14:13">14:13</span> Por njëri nga të ikurit erdhi dhe ia
tha Abram Hebreut, që banonte në lisat e Mamres, Amoreosit, vëlla i
Eshkollit dhe vëlla i Anerit, që kishin lidhur aleancë me Abramin.

<span id="an_14:14">14:14</span> Kur Abrami mësoi se vëllai i tij ishte
zënë rob, ai armatosi njerëzit e stërvitur, shërbyes të lindur në
shtëpinë e tij, gjithsej treqind e tetëmbëdhjetë veta dhe i ndoqi
mbretërit deri në Dan.

<span id="an_14:15">14:15</span> Ai i ndau forcat e tij kundër tyre
natën, dhe me shërbyesit e tij i sulmoi dhe i ndoqi deri në Hobah, që
ndodhet në të majtë të Damaskut.

<span id="an_14:16">14:16</span> Kështu ai rimori tërë pasurinë dhe
solli me vete edhe Lotin, të vëllanë, dhe tërë pasurinë e tij, si edhe
gratë dhe popullin.

<span id="an_14:17">14:17</span> Mbas kthimit të tij nga disfata e
Kedorlaomerit dhe të mbretërve që ishin me të, mbreti i Sodomës vajti ta
presë në luginën e Shavehut (që është Lugina e mbretit).

<span id="an_14:18">14:18</span> Atëherë Melkisedeku, mbret i Salemit, i
shpuri bukë dhe verë. Ai ishte prift i Shumë të Lartit Perëndi.

<span id="an_14:19">14:19</span> Dhe bekoi Abramin, duke thënë: "Qoftë i
bekuar Abrami nga Shumë i Larti Perëndi, sundimtar i qiejve dhe i tokës!

<span id="an_14:20">14:20</span> Qoftë i bekuar Shumë i Larti Perëndi,
që të ka dhënë në dorë armiqtë e tu!". Dhe Abrami i dha një të dhjetën e
çdo gjëje.

<span id="an_14:21">14:21</span> Pastaj mbreti i Sodomës i tha Abramit:
"Nëm personat dhe merr për vete pasuritë".

<span id="an_14:22">14:22</span> Por Abrami iu përgjegj mbretit të
Sodomës: "Unë kam ngritur dorën time drejt Zotit, Perëndisë Shumë të
Lartë, zotërues i qiejve dhe i tokës,

<span id="an_14:23">14:23</span> që nuk do të merrja asgjë nga ajo që të
përket, as edhe një fije apo një lidhëse këpucësh, me qëllim që ti të
mos thuash: "Unë e pasurova Abramin".

<span id="an_14:24">14:24</span> Nuk do të marr asgjë me vete, me
përjashtim të atyreve që kanë ngrënë të rinjtë dhe të pjesës që u përket
njerëzve që kanë ardhur me mua: Aneri, Eshkol dhe Mamreu; lëri që këta
të marrin pjesën që u takon".

<span id="an_15:1">15:1</span> Mbas këtyre gjërave, fjala e Zotit iu
drejtua Abramit në vegim duke i thënë: "Mos ki frikë, Abram, unë jam
mburoja jote, dhe shpërblimi yt do të jetë shumë i madh".

<span id="an_15:2">15:2</span> Po Abrami i tha: "Zot, Perëndi, çfarë do
të më japësh, sepse unë jam pa fëmijë dhe trashëgimtari i shtëpisë sime
është Eliezeri i Damaskut?".

<span id="an_15:3">15:3</span> Pastaj Abrami shtoi këto fjalë: "Ti nuk
më ke dhënë asnjë pasardhës; dhe ja, një i lindur në shtëpinë time do të
jetë trashëgimtari im".

<span id="an_15:4">15:4</span> Atëherë fjala e Zotit iu drejtua duke i
thënë: "Ai nuk do të jetë trashëgimtari yt, por ai që ka për të dalë nga
të përbrendshmet e tua do të jetë trashëgimtari yt".

<span id="an_15:5">15:5</span> Pastaj e çoi jashtë dhe i tha: "Vështro
me kujdes qiellin dhe numëro yjet, në rast se mund t'i numërosh", pastaj
shtoi: "Kështu kanë për të qenë pasardhësit e tu".

<span id="an_15:6">15:6</span> Dhe ai i besoi Zotit, që ia vuri në
llogari të drejtësisë.

<span id="an_15:7">15:7</span> Pastaj Zoti i tha: "Unë jam Zoti që të
nxori nga Uri i Kaldeasve, për të ta lënë si trashëgimi këtë vend".

<span id="an_15:8">15:8</span> Dhe Abrami pyeti: "Zot, Perëndi, nga mund
ta dij unë që do ta kem si trashëgim?".

<span id="an_15:9">15:9</span> Atëherë Zoti i tha: "Sillmë një mëshqerrë
trevjeçare, një dhi trevjeçare, një dash trevjeçar, një turtull dhe një
pëllumb të ri".

<span id="an_15:10">15:10</span> Atëherë Abrami i shpuri tërë këto
kafshë, i ndau më dysh dhe vendosi secilën gjysmë përballë tjetrës; por
zogjtë nuk i ndau.

<span id="an_15:11">15:11</span> Dhe disa zogj grabitqarë zbritën mbi
kafshët e vrara, por Abrami i përzuri.

<span id="an_15:12">15:12</span> Me perëndimin e diellit, një gjumë i
rëndë e zuri Abramin; dhe ja, një llahtari dhe një errësirë e thellë e
kapluan atë.

<span id="an_15:13">15:13</span> Atëherë Zoti i tha Abramit: "Dije me
siguri që pasardhësit e tu do të qëndrojnë si të huaj në një vend që nuk
do të jetë i tyre, dhe do të jenë skllevër dhe njerëz të shtypur për
katërqind vjet.

<span id="an_15:14">15:14</span> Por unë do të gjykoj kombin shërbyesit
e të cilit do të kenë qënë; pas kësaj, ata do të dalin me pasuri të
mëdha.

<span id="an_15:15">15:15</span> Sa për ty, do të shkosh në paqe pranë
prindërve të tu dhe do të varrosesh pasi të kesh arritur një pleqëri të
bukur.

<span id="an_15:16">15:16</span> Por në brezin e katërt ata do të
kthehen këtu, sepse padrejtësia e Amorejve s'ka arritur ende kulmin".

<span id="an_15:17">15:17</span> Por me të perënduar dielli dhe me të
zbritur errësira, na del para syve një furrë që nxjerr tym dhe një
pishtar i zjarrtë që kalon përmes kafshëve të ndarë.

<span id="an_15:18">15:18</span> Po atë ditë Zoti bëri një besëlidhje me
Abramin duke i thënë: "Unë u jap pasardhësve të tu këtë vend, nga përroi
i Egjiptit deri në lumin e madh, lumin e Eufratit:

<span id="an_15:19">15:19</span> Kenejtë, Kenizejtë, Kadmonejtë,

<span id="an_15:20">15:20</span> Hitejtë, Perezejtë, Refejtë,

<span id="an_15:21">15:21</span> Amorejtë, Kanaanejtë, Girgazejtë dhe
Jebuzejtë".

<span id="an_16:1">16:1</span> Por Saraj, gruaja e Abramit, nuk i kishte
dhënë asnjë fëmijë. Ajo kishte një shërbyese egjiptase që quhej Agar.

<span id="an_16:2">16:2</span> Kështu Saraj i tha Abramit: "Ja, Zoti më
ka ndaluar të kem fëmijë; oh, futu te shërbysja ime, ndofta mund të kem
fëmijë prej saj". Dhe Abrami dëgjoi zërin e Sarajt.

<span id="an_16:3">16:3</span> Kështu pra Saraj, gruaja e Abramit, mbasi
ky i fundit kishte banuar dhjetë vjet në vendin e Kanaanëve, mori
shërbyesen e saj Agarin, egjiptasen, dhe ia dha për grua burrit të saj
Abramit.

<span id="an_16:4">16:4</span> Dhe ai u fut tek Agari, që mbeti me
barrë; por kur u bind se kishte mbetur me barrë, ajo e shikoi me
përbuzje zonjën e saj.

<span id="an_16:5">16:5</span> Atëherë Saraj i tha Abramit:
"Përgjegjësia për fyerjen që m'u bë le të bjerë mbi ty. Kam qënë unë që
të hodha në krahët e shërbyeses sime; por që kur e mori vesh që është me
barrë, ajo më shikon me përbuzje. Zoti le të jetë gjykatës midis meje
dhe teje".

<span id="an_16:6">16:6</span> Abrami iu përgjegj Sarajt: "Ja,
shërbyesja jote është në dorën tënde; bëj me të ç'të duash". Atëherë
Saraj e trajtoi në mënyrë të ashpër dhe ajo iku nga prania e saj.

<span id="an_16:7">16:7</span> Por Engjëlli i Zotit e gjeti pranë një
burimi uji në shkretëtirë, pranë burimit në rrugën e Shurit,

<span id="an_16:8">16:8</span> dhe i tha: "Agar, shërbyesja e Sarajt,
nga vjen dhe ku po shkon?" Ajo u përgjigj: "Po iki nga prania e zonjës
sime Saraj".

<span id="an_16:9">16:9</span> Atëherë Engjëlli i Zotit i tha: "Kthehu
tek zonja jote dhe nënshtroju autoritetit të saj".

<span id="an_16:10">16:10</span> Pastaj Engjëlli i Zotit shtoi: "Unë do
t'i shumëzoj fort pasardhësit e tu aq sa të mos mund të llogariten për
shkak të numrit të tyre të madh".

<span id="an_16:11">16:11</span> Engjëlli i Zotit i tha akoma: "Ja, ti
je me barrë dhe do të lindësh një djalë dhe do ta quash Ismael, sepse
Zoti mori parasysh hidhërimin tënd;

<span id="an_16:12">16:12</span> ai do të jetë ndërmjet njerëzve si një
gomar i egër; dora e tij do të jetë kundër të gjithëve dhe dora e të
gjithëve kundër tij; dhe do të banojë në prani të të gjithë vëllezërve
të tij".

<span id="an_16:13">16:13</span> Atëherë Agari thirri emrin e Zotit që i
kishte folur: "Ti je El-Roi", sepse tha: "A e pashë me të vërtetë atë që
më shikon?".

<span id="an_16:14">16:14</span> Prandaj ai pus u quajt "Pusi i
Lahai-Roit". Ja, ai ndodhet midis Kadeshit dhe Beredit.

<span id="an_16:15">16:15</span> Kështu Agari i lindi një djalë Abramit;
dhe Abrami i vuri djalit që Agari kishte lindur emrin Ismael.

<span id="an_16:16">16:16</span> Abrami ishte tetëdhjetë e gjashtë vjeç,
kur Agari lindi Ismaelin për Abramin.

<span id="an_17:1">17:1</span> Kur Abrami u bë nëntëdhjetë e nëntë vjeç,
Zoti i doli përpara dhe i tha: "Unë jam Perëndia i plotfuqishëm; ec në
praninë time dhe qëndro i ndershëm;

<span id="an_17:2">17:2</span> dhe unë do të caktoj besëlidhjen time
midis meje dhe teje dhe do të të shumoj fort".

<span id="an_17:3">17:3</span> Atëherë Abrami përuli fytyrën në tokë dhe
Perëndia i foli, duke i thënë:

<span id="an_17:4">17:4</span> "Sa për mua, ja unë po bëj një besëlidhje
me ty; ti do të bëhesh babai i një shumice kombesh.

<span id="an_17:5">17:5</span> Dhe nuk do të quhesh më Abram, por emri
yt do të jetë Abraham, sepse unë të bëj babanë e një shumice kombesh.

<span id="an_17:6">17:6</span> Do të të bëj shumë frytdhënës. Pastaj do
të bëj prej teje kombe dhe prej teje kanë për të dalë mbretër.

<span id="an_17:7">17:7</span> Dhe do të caktoj besëlidhjen time midis
meje dhe teje, si dhe me pasardhësit e tu, nga një brez në një brez
tjetër; kjo do të jetë një besëlidhje e përjetshme, me të cilën unë do
të marr përsipër

<span id="an_17:8">17:8</span> Dhe ty dhe pasardhësve të tu pas teje, do
t'u jap vendin ku ti banon si një i huaj: tërë vendin e Kanaanëve, në
pronësi për gjithnjë; dhe do jem Perëndia i tyre".

<span id="an_17:9">17:9</span> Pastaj Perëndia i tha Abrahamit: "Nga ana
jote, ti do ta respektosh besëlidhjen time, ti dhe pasardhësit e tu, nga
një brez në tjetrin.

<span id="an_17:10">17:10</span> Kjo është besëlidhja ime që ju do të
respektoni midis meje edhe jush, si dhe pasardhësve të tu pas teje: çdo
mashkull që ndodhet midis jush do të rrethpritet.

<span id="an_17:11">17:11</span> Dhe do të rrethpriteni në mishin e
prepucit tuaj; dhe kjo do të jetë një shenjë e besëlidhjes midis meje
dhe jush.

<span id="an_17:12">17:12</span> Në moshën tetë ditësh, çdo mashkull i
juaj do të rrethpritet, dhe kjo nga një brez në tjetrin, qoftë ai i
lindur në shtëpi, qoftë ai i blerë me para nga çdo i huaj që nuk është
një pasardhës i yt.

<span id="an_17:13">17:13</span> Do të rrethpritet si ai që ka lindur në
shtëpinë tënde, ashtu edhe ai që është blerë me para; besëlidhja ime në
mishin tuaj do të jetë një besëlidhje e përjetshme.

<span id="an_17:14">17:14</span> Dhe mashkulli i parrethprerë, që nuk
është rrethprerë në mishin e prepucit të tij, do të hidhet jashtë
popullit të tij, sepse ka shkelur besëlidhjen time".

<span id="an_17:15">17:15</span> Pastaj Perëndia i tha Abrahamit: "Përsa
i përket Sarajt, gruas sate, mos e quaj më Saraj, por emri i saj do të
jetë Sara.

<span id="an_17:16">17:16</span> Dhe unë do ta bekoj dhe do të bëj që
ajo të të japë edhe një bir; po, unë do ta bekoj dhe prej saj do të
lindin kombe; mbretër popujsh do të dalin prej saj".

<span id="an_17:17">17:17</span> Atëherë Abrahami u shtri me fytyrën
ndaj tokës dhe qeshi; dhe tha në zemër të tij: "A do të lindë vallë një
fëmijë nga një njeri njëqindvjeçar? Dhe do të lindë Sara që është
nëntëdhjetë vjeç?".

<span id="an_17:18">17:18</span> Pastaj Abrahami i tha Perëndisë: "Vaj
medet, që Ismaeli të mund të jetojë para teje!".

<span id="an_17:19">17:19</span> Por Perëndia u përgjegj: "Jo, por Sara
gruaja jote do të lindë një bir, dhe ti do ta quash Isak; dhe unë do të
caktoj besëlidhjen time me të, një besëlidhje të përjetshme me
pasardhësit e tij.

<span id="an_17:20">17:20</span> Sa për Ismaelin, unë ta kam plotësuar
dëshirën. Ja unë do ta bekoj, do ta bëj të frytshëm dhe do ta shumoj
fort. Ai do të bëhet babai i dymbëdhjetë princërve, dhe unë do të bëj
prej tij një komb të madh.

<span id="an_17:21">17:21</span> Por besëlidhjen time do ta përfundoj me
Isakun që Sara do të lindë në këtë kohë, vitin e ardhshëm".

<span id="an_17:22">17:22</span> Kur mbaroi së foluri me të, Perëndia e
la Abrahamin duke u ngritur lart.

<span id="an_17:23">17:23</span> Atëherë Abrahami mori Ismaelin, djalin
e tij, të gjithë ata që kishin lindur në shtëpinë e tij dhe tërë ata që
kishte blerë me paratë e veta, tërë meshkujt e shtëpisë së Abrahamit
dhe, po atë ditë,

<span id="an_17:24">17:24</span> Por Abrahami ishte nëntëdhjetë e nëntë
vjeç kur u rrethpre në mishin e prepucit të tij.

<span id="an_17:25">17:25</span> Dhe Ismaeli, biri i tij, ishte
trembëdhjetë vjeç kur u rrethpre në mishin e prepucit të tij.

<span id="an_17:26">17:26</span> Po atë ditë u rrethprenë Abrahami dhe
Ismaeli, biri i tij.

<span id="an_17:27">17:27</span> Dhe tërë njerëzit e shtëpisë së tij,
qoftë ata të lindur në shtëpi, qoftë ata të blerë me para nga të huajt,
u rrethprenë bashkë me të.

<span id="an_18:1">18:1</span> Zoti iu shfaq Abrahamit në lisat e
Mamreut, ndërsa ai ishte ulur në hyrje të çadrës në zheg të ditës.

<span id="an_18:2">18:2</span> Abrahami ngriti sytë dhe tre burra rrinin
më këmbë pranë tij. Sa i pa, vrapoi në drejtim të tyre nga hyrja e
çadrës, u përkul deri në tokë e pastaj tha:

<span id="an_18:3">18:3</span> "Zoti im, në rast se kam gjetur hir para
teje, të lutem mos kalo pa u ndalur para shërbëtorit tënd!

<span id="an_18:4">18:4</span> Oh, lini që të sjellin pak ujë që të mund
të lani këmbët tuaja, dhe çlodhuni nën këtë pemë.

<span id="an_18:5">18:5</span> Unë do të shkoj të marr një copë bukë,
kështu do të mund të merrni zemër, pastaj të vazhdoni rrugën, sepse për
këtë keni kaluar nga shërbyesi juaj". Ata i thanë: "Bëj siç ke thënë".

<span id="an_18:6">18:6</span> Atëherë Abrahami shkoi me ngut në çadër,
te Sara, dhe i tha: "Merr shpejt tri masa majë mielli, gatuaj brumin dhe
bëj me to kuleç".

<span id="an_18:7">18:7</span> Pastaj Abrahami shkoi në kopenë e
bagëtive, zgjodhi një viç të njomë dhe të mirë, ia dha një shërbyesi dhe
nxitoi ta përgatisë.

<span id="an_18:8">18:8</span> Mori pastaj gjizë, qumësht dhe viçin që
kishte përgatitur dhe i vuri para tyre; ndërsa ata hanin, ai qëndroi më
këmbë pranë tyre poshtë pemës.

<span id="an_18:9">18:9</span> Pastaj ata i thanë atij: "Ku është Sara,
gruaja jote?". Abrahami u përgjegj: "Éshtë atje në çadër".

<span id="an_18:10">18:10</span> Dhe ai tha: "Do të kthehem me siguri
vitin e ardhshëm te ti në po këtë kohë; dhe ja Sara, gruaja jote, do të
ketë një djalë". Dhe Sara dëgjonte në hyrje të çadrës, që ishte prapa
tij.

<span id="an_18:11">18:11</span> Por Abrahami dhe Sara ishin pleq, në
moshë të kaluar, dhe Sara nuk kishte më të përmuajshmet e grave.

<span id="an_18:12">18:12</span> Prandaj Sara qeshi me veten e saj, duke
thënë: "Plakë si jam, a do të kem unë gëzime të tilla, me qënë se vetë
zoti im është plak?".

<span id="an_18:13">18:13</span> Dhe Zoti i tha Abrahamit: "Pse qeshi
vallë Sara duke thënë: "A do të lind unë përnjëmend, plakë siç jam?".

<span id="an_18:14">18:14</span> A ka vallë diçka që është shumë e
vështirë për Zotin? Në kohën e caktuar, brenda një viti, do të kthehem
te ti, dhe Sara do të ketë një bir".

<span id="an_18:15">18:15</span> Atëherë Sara mohoi, duke thënë: "Nuk
qesha", sepse pati frikë. Por ai i tha: "Përkundrazi, ke qeshur!".

<span id="an_18:16">18:16</span> Pastaj ata njerëz u ngritën së andejmi
dhe kthyen shikimin e tyre në drejtim të Sodomës; dhe Abrahami ecte
bashkë me ta për tu ndarë prej tyre.

<span id="an_18:17">18:17</span> Dhe Zoti tha: "A do t'ia fsheh unë
Abrahamit atë që kam për të bërë,

<span id="an_18:18">18:18</span> mbasi Abrahami duhet të bëhet një komb
i madh dhe i fuqishëm dhe tek ai do të bekohen tërë kombet e tokës?.

<span id="an_18:19">18:19</span> Unë në fakt e kam zgjedhur, me qëllim
që të urdhërojë bijtë e tij dhe shtëpinë e tij të ndjekin pas tij rrugën
e Zotit, duke zbatuar drejtësinë dhe barazinë, në mënyrë që Zoti të mund
të plotësojë premtimet që i ka dhënë Abrahamit".

<span id="an_18:20">18:20</span> Dhe Zoti tha: "Me qenë se britma që
ngrihet nga Sodoma dhe Gomora është e madhe dhe me qenë se mëkati i tyre
është shumë i rëndë,

<span id="an_18:21">18:21</span> unë do të zbres për të parë nëse kanë
bërë me të vërtetë simbas britmës që ka arritur tek unë, në rast të
kundërt, do ta mësoj".

<span id="an_18:22">18:22</span> Pastaj këta njerëz u larguan së andejmi
dhe shkuan në drejtim të Sodomës, por Abrahami mbeti ende para Zotit.

<span id="an_18:23">18:23</span> Atëherë Abrahami iu afrua dhe i tha:
"Do të zhdukësh të drejtin së bashku me të paudhin?

<span id="an_18:24">18:24</span> Le ta zëmë se ka pesëdhjetë të drejtë
në qytet, ti do ta shkatërroje vendin dhe nuk do t'i falje për hir të
pesëdhjetë njerëzve të drejtë që banojnë në mes të saj?

<span id="an_18:25">18:25</span> Mos e bëj këtë gjë, të shkaktosh
vdekjen e të drejtit bashkë me atë të të paudhit, kështu që i drejti të
trajtohet si i paudhi. Larg teje një mendim i tillë! Gjykatësi i tërë
tokës a nuk ka për të bërë drejtësi?".

<span id="an_18:26">18:26</span> Zoti tha: "Në rast se gjej në qytetin e
Sodomës pesëdhjetë njerëz të drejtë, unë do ta fal tërë vendin për hir
të tyre".

<span id="an_18:27">18:27</span> Atëherë Abrahami rifilloi dhe tha: "Ja,
marr guximin t'i flas Zotit, megjithëse unë nuk jam veçse pluhur dhe hi.

<span id="an_18:28">18:28</span> Ta zëmë se atyre pesëdhjetë të drejtëve
u mungojnë pesë, a do ta shkatërroje tërë qytetin për pesë veta më
pak?". Zoti u përgjigj: "Po të gjej dyzet e pesë, nuk do ta shkatërroj".

<span id="an_18:29">18:29</span> Abrahami vazhdoi t'i flasë dhe tha: "Ta
zëmë se në qytet ndodhen dyzet?". Zoti u përgjigj: "Nuk do ta bëj për
hir të dyzetëve".

<span id="an_18:30">18:30</span> Atëherë Abrahami i tha: "Oh, të mos
zemërohet Zoti, dhe unë do të flas. Po sikur në qytet të ketë tridhjetë
prej tyre?". Zoti u përgjigj: "Nuk do ta bëj, po të gjej tridhjetë".

<span id="an_18:31">18:31</span> Dhe Abrahami i tha: "Ja, marr guximin
t'i flas Zotit. Ta zëmë se në qytet gjenden njëzet?". Zoti iu përgjigj:
"Nuk do ta shkatërroj për hir të të njëzetëve".

<span id="an_18:32">18:32</span> Dhe Abrahami i tha: "Oh, të mos
zemërohet Zoti dhe unë do të flas edhe vetëm këtë herë. Sikur në qytet
të ketë dhjetë prej tyre?". Zoti u përgjegj: "Nuk do ta shkatërroj për
hir të të dhjetëve".

<span id="an_18:33">18:33</span> Sa mbaroi së foluri me Abrahamin, Zoti
u largua. Dhe Abrahami u kthye në banesën e tij.

<span id="an_19:1">19:1</span> Por të dy engjëjt arritën në mbrëmje në
Sodomë, ndërsa Loti ishte ulur te porta e Sodomës; sa i pa, ai u ngrit
më këmbë për t'u dalë përpara dhe u shtri me fytyrën në tokë,

<span id="an_19:2">19:2</span> dhe tha: "Zotërinjtë e mi, ju lutem, hyni
në shtëpinë e shërbëtorit tuaj, kaloni aty natën dhe lani këmbët; pastaj
nesër në mëngjes mund të çoheni shpejt dhe të vazhdoni udhën tuaj". Ata
u përgjigjën: "Jo; do ta kalojmë natën në sheshin".

<span id="an_19:3">19:3</span> Por ai nguli këmbë aq shumë sa që ata
erdhën tek ai dhe hynë në shtëpinë e tij. Ai u përgatiti një banket dhe
poqi bukë pa tharm, dhe ata hëngrën.

<span id="an_19:4">19:4</span> Por para se të shkonin në shtrat,
njerëzit e qytetit, njerëzit e Sodomës, rrethuan shtëpinë; ishin të rinj
e pleq, tërë popullsia e mbledhur nga çdo anë;

<span id="an_19:5">19:5</span> thirrën Lotin dhe i thanë: "Ku janë
njerëzit që erdhën te ti sonte? Na i nxirr jashtë që të mund t'i
njohim!".

<span id="an_19:6">19:6</span> Loti doli drejt atyre para portës së
shtëpisë, e mbylli portën pas tij dhe tha:

<span id="an_19:7">19:7</span> "Oh, vëllezër të mi, mos u sillni kaq
keq!

<span id="an_19:8">19:8</span> Dëgjoni, unë kam dy vajza që nuk kanë
njohur burrë; prandaj më lini që t'i nxjerr jashtë dhe bëni ç'të doni me
to; por mos u bëni asgjë këtyre burrave, sepse janë nën mbrojtjen e
shtëpisë sime".

<span id="an_19:9">19:9</span> Por ata i thanë: "Shko tutje!". Pastaj
vazhduan: "Ky erdhi këtu si i huaj, dhe dëshiron të bëhet gjykatës! Tani
do të sillemi më keq me ty se sa me ata!". Dhe duke e shtyrë Lotin me
dhunë, u afruan për të shpërthyer derën.

<span id="an_19:10">19:10</span> Por ata njerëz zgjatën duart e tyre dhe
e tërhoqën Lotin brenda shtëpisë bashkë me ta, dhe mbyllën derën.

<span id="an_19:11">19:11</span> Goditën verbërisht njerëzit që ishin te
dera e shtëpisë, nga më i vogli deri te më i madhi, kështu që u lodhën
në orvatjen për të gjetur derën.

<span id="an_19:12">19:12</span> Atëherë ata njerëz i thanë Lotit: "Kë
ke tjetër këtu? Nxirr nga ky vend dhëndurët e tu, bijtë dhe bijat e tua,
dhe cilindo që ke në qytet,

<span id="an_19:13">19:13</span> sepse ne po bëhemi gati ta shkatërrojmë
këtë vend, sepse britma e banorëve të tij është e madhe përpara Zotit
dhe Zoti na dërgoi për ta shkatërruar".

<span id="an_19:14">19:14</span> Atëherë Loti doli e u foli dhëndurëve
të tij që ishin martuar me bijat e tij, dhe tha: "Çohuni, largohuni nga
ky vend, sepse Zoti do ta shkatërrojë qytetin". Por dhëndurët e tij
patën përshtypjen se ai po bënte shaka.

<span id="an_19:15">19:15</span> Sa doli agimi, engjëjt e nxitën Lotin
duke thënë: "Çohu, merr gruan dhe bijat e tua që gjenden këtu, që ti të
mos vdesësh në dënimin e këtij qyteti".

<span id="an_19:16">19:16</span> Duke qenë se ai po ngurronte, ata
njerëz e morën për dore atë, të shoqen dhe dy bijat e tij, sepse Zotit i
kishte ardhur mëshirë për të, e nxorrën jashtë dhe i shpëtuan jetën duke
e çuar jashtë qytetit.

<span id="an_19:17">19:17</span> Ndërsa po i çonin jashtë, njëri prej
tyre tha: "Ik shpejt për të shpëtuar jetën tënde! Mos shiko prapa e mos
u ndal në asnjë vend të fushës; shpëto në mal që të mos vdesësh!".

<span id="an_19:18">19:18</span> Por Loti iu përgjegj atyre: "Jo, zoti
im!

<span id="an_19:19">19:19</span> Ja, shërbëtori yt gjeti hir para syve
të tu dhe ti u tregove shpirtmadh ndaj meje, duke më shpëtuar jetën, por
unë nuk do të mund të arrij malin para se të më zërë fatkeqësia dhe unë
të vdes.

<span id="an_19:20">19:20</span> Ja, ky qytet është mjaft i afërt për ta
arritur dhe është i vogël. Më lër, pra, të iki shpejt aty (a nuk është i
vogël?) dhe kështu do të shpëtoj jetën".

<span id="an_19:21">19:21</span> Engjëlli i tha: "Unë po ta plotësoj
edhe këtë kërkesë: të mos shkatërroj qytetin për të cilin fole.

<span id="an_19:22">19:22</span> Shpejto, ik atje, sepse unë nuk mund të
bëj asgjë para se ti të arrish atje". Për këtë arsye ky qytet u quajt
Coar.

<span id="an_19:23">19:23</span> Dielli po ngrihej mbi tokë kur Loti
arriti në Coar.

<span id="an_19:24">19:24</span> Atëherë Zoti bëri që nga qielli të
binte squfur dhe zjarr mbi Sodomën dhe Gomorën, nga ana e Zotit.

<span id="an_19:25">19:25</span> Kështu ai shkatërroi ato qytete, tërë
fushën, tërë banorët e qytetit e gjithçka mbinte mbi tokën.

<span id="an_19:26">19:26</span> Por gruaja e Lotit solli kryet për të
shikuar prapa dhe u bë një statujë prej kripe.

<span id="an_19:27">19:27</span> Abrahami u ngrit herët në mëngjes dhe
shkoi në vendin ku kishte qëndruar para Zotit;

<span id="an_19:28">19:28</span> pastaj drejtoi shikimin nga Sodoma dhe
Gomora si dhe nga tërë krahina e fushës, dhe kështu pa një tym që
ngrihej nga toka, si tymi i një furre.

<span id="an_19:29">19:29</span> Kështu ndodhi që kur Perëndia
shkatërroi qytetin e fushës, Perëndisë iu kujtua Abrahami dhe e largoi
Lotin nga gjëma kur shkatërroi qytetet ku Loti kishte banuar.

<span id="an_19:30">19:30</span> Pastaj Loti doli nga Coari dhe shkoi të
banojë në mal bashkë me dy bijat e tij, sepse kishte frikë të qëndronte
në Coar; dhe u vendos në një shpellë bashkë me dy bijat e tij.

<span id="an_19:31">19:31</span> Më e madhja i tha më të voglës: "Babai
ynë është plak, dhe nuk ka asnjë burrë në vend që mund të bashkohet me
ne, ashtu siç ndodh mbi gjithë tokën.

<span id="an_19:32">19:32</span> Eja, t'i japim verë babait tonë e të
shtrihemi bashkë me të; kështu do të mund t'i sigurojmë pasardhës babait
tonë".

<span id="an_19:33">19:33</span> Kështu po atë natë i dhanë verë babait
të tyre dhe e madhja u shtri bashkë me të atin, por ai nuk u kujtua as
kur ajo u shtri me të, as kur u ngrit.

<span id="an_19:34">19:34</span> Të nesërmen vajza më e madhe i tha më
të voglës: "Ja, natën e kaluar unë rashë në shtrat bashkë me babanë tim;
le të bëjmë që ai të pijë verë edhe sonte; pastaj ti futu dhe shtrihu me
të, që të mund t'i sigurojmë pasardhës babait tonë".

<span id="an_19:35">19:35</span> Edhe atë natë i dhanë verë babait të
tyre dhe më e vogla shkoi të shtrihet bashkë me të, dhe ai nuk u kujtua
as kur u shtri, as kur u ngrit.

<span id="an_19:36">19:36</span> Kështu dy bijat e Lotit u ngjizën nga
babai i tyre.

<span id="an_19:37">19:37</span> Më e madhja lindi një djalë, të cilit
ia vuri emrin Moab. Ky është babai i Moabitëve, që ekzistojnë deri në
ditët tona.

<span id="an_19:38">19:38</span> Edhe më e vogla lindi një djalë, të
cilit ia vuri emrin Ben-Ami. Ky është babai i Amonitëve, që ekzistojnë
deri në ditët tona.

<span id="an_20:1">20:1</span> Abrahami u zhvendos së këtejmi duke
vajtur në Negev, dhe banoi në Kadesh dhe në Shur mandej u vendos në
Gerar.

<span id="an_20:2">20:2</span> Tani Abrahami thoshte për Sarën, gruan e
tij: "Éshtë motra ime". Kështu Abimeleku, mbreti i Gerarit, dërgoi
njerëz për të marrë Sarën.

<span id="an_20:3">20:3</span> Por Perëndia iu shfaq Abimelekut në një
ëndërr nate dhe i tha: "Ja, ti je duke vdekur, për shkak të gruas që ke
marrë, sepse ajo është e martuar".

<span id="an_20:4">20:4</span> Por Abimeleku nuk i ishte afruar asaj dhe
tha: "Zot, a do ta shkatërroje një komb, edhe sikur ai të ishte i
drejtë?

<span id="an_20:5">20:5</span> Ai nuk më ka thënë: "Éshtë motra ime",
dhe ajo vetë ka thënë: "Éshtë vëllai im"? E bëra këtë gjë me
ndershmërinë e zemrës sime dhe me duar të pafajshme".

<span id="an_20:6">20:6</span> Dhe Perëndia i tha në ëndërr: "Po, unë e
di që e ke bërë këtë gjë me ndershmërinë e zemrës sate, ndaj të ndalova
të kryesh një mëkat kundër meje; ndaj nuk të lejova ta prekësh.

<span id="an_20:7">20:7</span> Tani ktheja gruan këtij njeriu, sepse ai
është një profet; dhe do të lutet për ty dhe ti ke për të jetuar. Por,
në rast se nuk ia kthen, dije që me siguri ke për të vdekur, ti dhe tërë
njerëzit e tu".

<span id="an_20:8">20:8</span> Kështu Abimeleku u zgjua herët në
mëngjes, thirri gjithë shërbëtorët e tij dhe u tregoi tërë këto gjëra.
Dhe ata njerëz i zuri një frikë e madhe.

<span id="an_20:9">20:9</span> Pastaj Abimeleku thirri Abrahamin dhe i
tha: "Ç'na bëre? Dhe çfarë kam bërë unë kundër teje që më solle një
mëkat kaq të madh si mua ashtu edhe mbretërisë sime? Ti më bëre gjëra që
nuk duheshin bërë".

<span id="an_20:10">20:10</span> Pastaj Abimeleku i tha Abrahamit:
"Çfarë mendoje të bëje duke vepruar në këtë mënyrë?".

<span id="an_20:11">20:11</span> Abrahami u përgjegj: "E bëra sepse
thoja me veten time: "Sigurisht, në këtë vend nuk kanë frikë nga
Perëndia; dhe do të më vrasin për shkak të gruas sime".

<span id="an_20:12">20:12</span> Përveç kësaj ajo është në të vërtetë
motra ime, bijë e babait tim, por jo bijë e nënës sime; dhe pastaj u bë
gruaja ime.

<span id="an_20:13">20:13</span> Dhe kur Perëndia më çoi të bredh larg
shtëpisë së babait tim, unë i thashë: "Ky është favori që do të më bësh;
kudo që të shkojmë, do të thuash për mua: Éshtë vëllai im"".

<span id="an_20:14">20:14</span> Atëherë Abimeleku mori dhentë, qetë,
shërbyesit dhe shërbëtoret, dhe ia dha Abrahamit; dhe i kthehu gruan e
tij Sara.

<span id="an_20:15">20:15</span> Pastaj Abimeleku tha: "Ja, vendi im të
qëndron përpara; qëndro aty ku të pëlqen".

<span id="an_20:16">20:16</span> Dhe Sarës i tha: "Ja, unë i dhashë
vëllait tënd njëmijë copë argjendi; kjo do të shërbejë për të mbuluar
fyerjen që të është bërë para të gjithë atyre që janë me ty; kështu je e
përligjur para të gjithëve".

<span id="an_20:17">20:17</span> Atëherë Abrahami iu lut Perëndisë dhe
Perëndia shëroi Abimelekun, gruan e tij dhe shërbyeset e saj, dhe ato
mundën të pjellin.

<span id="an_20:18">20:18</span> Sepse Zoti e kishte shterpëzuar
plotësisht tërë shtëpinë e Abimelekut, për shkak të Sarës, gruas së
Abrahamit.

<span id="an_21:1">21:1</span> Zoti vizitoi Sarën, siç i kishte thënë;
dhe Zoti i bëri Sarës ato që i kishte premtuar.

<span id="an_21:2">21:2</span> Dhe Sara u ngjiz dhe lindi një djalë me
Abrahamin në pleqërinë e tij, në kohën e caktuar që Perëndia i kishte
thënë.

<span id="an_21:3">21:3</span> Dhe Abrahami ia vuri emrin Isak birit që
i kishte lindur dhe që Sara kishte pjellë.

<span id="an_21:4">21:4</span> Pastaj Abrahami e rrethpreu birin e tij
Isak kur ishte tetë ditësh, ashtu siç e kishte urdhëruar Perëndia.

<span id="an_21:5">21:5</span> Por Abrahami ishte njëqind vjeç, kur i
lindi biri i tij Isaku.

<span id="an_21:6">21:6</span> Dhe Sara tha: "Perëndia më ka dhënë çka
duhet për të qeshur, kushdo që do ta dëgjojë ka për të qeshur bashkë me
mua".

<span id="an_21:7">21:7</span> Dhe tha gjithashtu: "Kush mund t'i
thoshte Abrahamit që Sara do të mëndte fëmijë? Sepse unë i linda një
djalë në pleqërinë e tij".

<span id="an_21:8">21:8</span> Kështu, pra, fëmija u rrit dhe u zvordh;
dhe ditën që Isaku u zvordh Abrahami shtroi një gosti të madhe.

<span id="an_21:9">21:9</span> Tani Sara pa që djali që i kishte lindur
Abrahamit nga Agari, egjiptasja, qeshte.

<span id="an_21:10">21:10</span> Atëherë ajo i tha Abrahamit: "Përzëre
këtë shërbyese dhe birin e saj, sepse i biri i kësaj shërbyese nuk duhet
të jetë trashëgimtar me birin tim, me Isakun".

<span id="an_21:11">21:11</span> Kjo gjë s'i pëlqeu aspak Abrahamit, për
shkak të djalit të tij.

<span id="an_21:12">21:12</span> Por Perëndia i tha Abrahamit: "Mos u
hidhëro për shkak të djalit dhe të shërbyeses sate; dëgjo tërë ato që të
thotë Sara, sepse nga Isaku do të dalin pasardhës që do të mbajnë emrin
tënd.

<span id="an_21:13">21:13</span> Edhe nga djali i kësaj shërbyeses unë
do të bëj një komb, sepse është një pasardhës i yt".

<span id="an_21:14">21:14</span> Abrahami u ngrit herët në mëngjes, mori
bukë dhe një calik ujë dhe ia dha Agarit; vuri gjithçka mbi shpatullat e
saj dhe e nisi bashkë me fëmijën. Kështu ajo u nis dhe filloi të bredhë
nëpër shkretëtirën e Beer-Shebas.

<span id="an_21:15">21:15</span> Kur uji i calikut mbaroi, ajo e vuri
fëmijën poshtë një kaçubeje.

<span id="an_21:16">21:16</span> Dhe shkoi e u ul përballë tij, në një
largësi sa një goditje me hark, sepse thoshte: "Nuk dua ta shoh fëmijën
të vdesë!" Kështu ajo u ul përballë tij, ngriti zërin dhe qau.

<span id="an_21:17">21:17</span> Dhe Perëndia dëgjoi zërin e djaloshit
dhe engjëlli i Perëndisë thirri Agarin nga qielli dhe i tha: "Çfarë ke,
Agar? Mos ki frikë, se Perëndia ka dëgjuar zërin e djaloshit aty ku
ndodhet.

<span id="an_21:18">21:18</span> Çohu, çoje djaloshin dhe mbaje fort me
dorën tënde, sepse unë do të bëj prej tij një komb të madh".

<span id="an_21:19">21:19</span> Atëherë Perëndia ia hapi sytë dhe ajo
pa një pus uji: kështu vajti të mbushë calikun me ujë dhe i dha të pijë
djaloshit.

<span id="an_21:20">21:20</span> Dhe Perëndia qe me djaloshin; ai u
rrit, banoi në shkretëtirë dhe u bë shenjëtar harku.

<span id="an_21:21">21:21</span> Ai banoi në shkretëtirën e Paranit dhe
nëna e tij e martoi me një grua nga Egjipti.

<span id="an_21:22">21:22</span> Në atë kohë Abimeleku, së bashku me
Pikolin, kreu i ushtrisë së tij, i foli Abrahamit duke i thënë:
"Perëndia është me ty në tërë ato që bën;

<span id="an_21:23">21:23</span> prandaj betohu këtu në emër të
Perëndisë që ti s'ke për të gënjyer as mua, as bijtë e mi, as nipërit e
mi, që ti do të përdorësh ndaj meje dhe vendit ku ke banuar si i huaj po
atë dashamirësi që unë kam treguar ndaj teje".

<span id="an_21:24">21:24</span> Abrahami u përgjegj: "Betohem".

<span id="an_21:25">21:25</span> Pastaj Abrahami e qortoi Abimelekun për
shkak të një pusi uji që shërbyesit e Abimelekut e kishin shtënë në
dorë.

<span id="an_21:26">21:26</span> Abimeleku tha: "Unë nuk e di se kush e
ka bërë këtë gjë; ti vetë nuk ma ke njoftuar dhe unë vetëm sot dëgjova
të flitet për këtë ngjarje".

<span id="an_21:27">21:27</span> Atëherë Abrahami mori dele dhe qe dhe
ia dha Abimelekut; dhe të dy lidhën aleancë.

<span id="an_21:28">21:28</span> Pastaj Abrahami vuri mënjanë shtatë
qengja femër të kopesë.

<span id="an_21:29">21:29</span> Dhe Abimeleku i tha Abrahamit:
"Ç'kuptim ka ajo që ke vënë shtatë qengja mënjanë?".

<span id="an_21:30">21:30</span> Abrahami u përgjegj: "Ti do t'i pranosh
nga dora ime këto shtatë qengja, me qëllim që kjo të më vlejë si dëshmi
që unë e kam hapur këtë pus".

<span id="an_21:31">21:31</span> Prandaj ai e quajti këtë vend
Beer-Sheba, sepse aty që të dy ishin betuar.

<span id="an_21:32">21:32</span> Kështu lidhën aleancë në Beer-Sheba.
Pastaj Abimeleku dhe Pikoli, kreu i ushtrisë të tij, u ngritën dhe u
kthyen në vendin e Filistejve.

<span id="an_21:33">21:33</span> Pastaj Abrahami mbolli një marinë në
Beer-Sheba dhe aty thërriti emrin e Zotit, Perëndi i përjetësisë.

<span id="an_21:34">21:34</span> Dhe Abrahami qëndroi si i huaj shumë
kohë në vendin e Filistejve.

<span id="an_22:1">22:1</span> Mbas këtyre gjërave Perëndia e vuri në
provë Abrahamin dhe i tha: "Abraham!" Ai u përgjegj: "Ja ku jam".

<span id="an_22:2">22:2</span> Dhe Perëndia tha: "Merr tani birin tënd,
birin tënd të vetëm, atë që ti do, Isakun, shko në vendin e Moriahve dhe
sakrifikoje në një nga malet që do të të tregoj".

<span id="an_22:3">22:3</span> Kështu Abrahami u ngrit herët në mëngjes,
i vuri samarin gomarit, mori me vete dy shërbyes dhe të birin Isak dhe
çau dru për sakrificën; pastaj u nis drejt vendit ku i kishte thënë
Perëndia të shkonte.

<span id="an_22:4">22:4</span> Ditën e tretë Abrahami ngriti sytë dhe pa
së largu vendin.

<span id="an_22:5">22:5</span> Atëherë Abrahami u tha shërbyesve të tij:
"Rrini këtu bashkë me gomarin; unë dhe djali do të shkojmë deri atje dhe
do të adhurojmë; pastaj do të kthehemi pranë jush".

<span id="an_22:6">22:6</span> Kështu Abrahami mori drutë e sakrificës
dhe i ngarkoi mbi Isakun, birin e tij; pastaj mori në dorë të vet
zjarrin dhe u nisën rrugës që të dy.

<span id="an_22:7">22:7</span> Dhe Isaku i foli atit të tij Abraham dhe
i tha: "Ati im!". Abrahami iu përgjegj: "Ja ku jam, biri im". Dhe Isaku
tha: "Ja zjarri dhe druri, po ku është qengji për sakrificën?".

<span id="an_22:8">22:8</span> Abrahami u përgjegj: "Djali im, Perëndia
do ta sigurojë vetë qengjin për sakrificën". Dhe vazhduan rrugën të dy
bashkë.

<span id="an_22:9">22:9</span> Kështu arritën në vendin që Perëndia i
kishte treguar dhe atje Abrahami ndërtoi altarin dhe sistemoi drutë;
pastaj e lidhi Isakun, birin e tij, dhe e vendosi mbi altar sipër druve.

<span id="an_22:10">22:10</span> Pastaj Abrahami shtriu dorën dhe mori
thikën për të vrarë të birin.

<span id="an_22:11">22:11</span> Por Engjëlli i Zotit thirri nga qielli
dhe i tha: "Abraham, Abraham!". Ai u përgjegj: "Ja ku jam".

<span id="an_22:12">22:12</span> Engjëlli i tha: "Mos e zgjat dorën
kundër djalit dhe mos i bëj asnjë të keqe. Tani e di mirë që ti i
trembesh Perëndisë, se nuk më ke refuzuar birin tënd, të vetmin bir që
ke".

<span id="an_22:13">22:13</span> Atëherë Abrahami ngriti sytë dhe
shikoi; dhe ja prapa tij një dash i zënë për brirësh në një kaçube.
Kështu Abrahami shkoi, mori dashin e tij dhe e ofroi si sakrificë në
vend të të birit.

<span id="an_22:14">22:14</span> Dhe Abrahami e quajti këtë vend Jehovah
Jireh. Prandaj edhe sot e kësaj dite thuhet: "Do të furnizohet mali i
Zotit".

<span id="an_22:15">22:15</span> Engjëlli i Zotit e thirri për të dytën
herë Abrahamin nga qielli dhe tha:

<span id="an_22:16">22:16</span> "Unë betohem për veten time, thotë
Zoti, se ti e bëre këtë dhe nuk kurseve tët bir, të vetmin bir që ke,

<span id="an_22:17">22:17</span> unë me siguri do të të bekoj fort dhe
do të shumoj pasardhësit e tu si yjet e qiellit dhe si rëra që ndodhet
në brigjet e detit dhe trashëgimtarët e tu do të zotërojnë portat e
armiqve të tij.

<span id="an_22:18">22:18</span> Dhe tërë kombet e tokës do të bekohen
te pasardhësit e tu, sepse ti iu binde zërit tim".

<span id="an_22:19">22:19</span> Pastaj Abrahami u kthye te shërbëtorët
e tij, ata u ngritën dhe shkuan bashkë në Beer-Sheba. Dhe Abrahami zuri
vend në Beer-Sheba.

<span id="an_22:20">22:20</span> Mbas këtyre gjërave i thanë Abrahamit
këtë: "Ja, Milkah i ka lindur edhe ajo bij Nahorit, vëllait tënd;

<span id="an_22:21">22:21</span> Uzi, dhëndri i tij i parë, Buzi vëllai
i tij, Kemueli babai i Aramit,

<span id="an_22:22">22:22</span> Kesedi, Hazoi, Pildashi, Jidlafi dhe
Bethueli".

<span id="an_22:23">22:23</span> Dhe Bethuelit i lindi Rebeka. Këta tetë
bij Milkah i lindi nga Nahori, vëllai i Abrahamit.

<span id="an_22:24">22:24</span> Konkubina e tij, që quhej Reumah, lindi
edhe ajo Tebahun, Gahamin, Tahashin dhe Maakahun.

<span id="an_23:1">23:1</span> Sara jetoi njëqind e njëzet e shtatë
vjet. Këto qenë vitet e jetës së Sarës.

<span id="an_23:2">23:2</span> Dhe Sara vdiq në Kirjath-Arba (që është
Hebroni), në vendin e Kanaanëve, dhe Abrahami hyri aty për të mbajtur zi
për të dhe për ta vajtuar.

<span id="an_23:3">23:3</span> Pastaj Abrahami u ngrit më këmbë në prani
të së vdekurës dhe u foli bijve të Hethit, duke u thënë:

<span id="an_23:4">23:4</span> "Unë jam një i huaj midis jush dhe i
ardhur midis jush; më jepni pronësinë e një varri midis jush, që të mund
të varros të vdekurën time dhe ta heq nga sytë e mi".

<span id="an_23:5">23:5</span> Dhe bijtë e Hethit iu përgjigjën
Abrahamit duke i thënë:

<span id="an_23:6">23:6</span> "Dëgjona, o zoti im! Ti je midis nesh një
princ i Perëndisë, varrose të vdekurën tënde në më të mirën nga varrezat
tona, asnjeri prej nesh s'do të refuzojë varrin e tij, me qëllim që ti
të varrosësh aty të vdekurën tënde".

<span id="an_23:7">23:7</span> Atëherë Abrahami u ngrit, u përul para
popullit të vendit, para bijve të Hethit,

<span id="an_23:8">23:8</span> dhe u foli atyre duke thënë: "Në rast se
ju pëlqen që unë ta varros të vdekurën time duke e hequr nga sytë e mi,
dëgjomëni. Ndërhyni për mua tek Efroni, bir i Zoharit,

<span id="an_23:9">23:9</span> që të më japë shpellën e Makpelahut, që i
përket dhe që ndodhet në skajin e arës së tij; por që të më japë në
pronësi me çmimin e tij të plotë si vend varrimi midis jush".

<span id="an_23:10">23:10</span> Tani Efroni ndodhej në mes të bijve të
Hethit; dhe Efroni, Hiteu, iu përgjegj Abrahamit në prani të bijve të
Hethit, të të gjithë atyreve që hynin nëpër portën e qytetit të tij,
duke thënë:

<span id="an_23:11">23:11</span> "Jo, zoti im, dëgjomë! Unë të fal arën
dhe shpellën që ndodhet aty; po ta dhuroj në prani të bijve të popullit
tim; po ta bëj dhuratë. Varrose të vdekurën tënde".

<span id="an_23:12">23:12</span> Atëherë Abrahami u përkul para popullit
të vendit,

<span id="an_23:13">23:13</span> dhe i foli Efronit në prani të popullit
të vendit duke thënë: "Dëgjomë, të lutem! Unë do të jap çmimin e arës,
pranoje nga unë, kështu unë do të mund të varros aty të vdekurën time".

<span id="an_23:14">23:14</span> Efroni iu përgjegj Abrahamit, duke i
thënë:

<span id="an_23:15">23:15</span> "Zoti im, dëgjomë! Toka vlen katërqind
monedha argjendi. Ç'është kjo midis meje dhe teje? Varrose, pra, të
vdekurën tënde".

<span id="an_23:16">23:16</span> Atëherë Abrahami zbatoi fjalën e
Efronit; dhe Abrahami i peshoi Efronit çmimin që i kishte thënë në prani
të bijve të Hethit: katërqind monedha argjendi, monedha që tregtarët
përdornin midis tyre zakonisht.

<span id="an_23:17">23:17</span> Kështu ara e Efronit që gjendej në
Malkpelah përballë Mamres, ara me shpellën që ishte aty dhe tërë drurët
që ishin në arë dhe në të gjithë kufijtë përqark,

<span id="an_23:18">23:18</span> kaluan në pronësi të Abrahamit, në
prani të bijve të Hethit dhe të të gjithë atyre që hynin nga porta e
qytetit të Efronit.

<span id="an_23:19">23:19</span> Pas kësaj, Abrahami varrosi Sarën,
gruan e tij, në shpellën e arës së Makpelahut përballë Mamres (që është
Hebroni) në vendin e Kanaanëve.

<span id="an_23:20">23:20</span> Kështu ara dhe shpella që gjendet aty u
kaluan nga bijtë e Hethit në pronë të Abrahamit, si vend varrimi.

<span id="an_24:1">24:1</span> Abrahami ishte tashmë plak dhe ishte në
moshë të kaluar; dhe Zoti e kishte bekuar Abrahamin në çdo gjë.

<span id="an_24:2">24:2</span> Dhe Abrahami i tha shërbyesit më të
moshuar të shtëpisë së tij që qeveriste tërë pasuritë e tij: "Vëre dorën
tënde nën kofshën time;

<span id="an_24:3">24:3</span> dhe unë do të bëj që ti të betohesh në
emër të Zotit, Perëndisë së qiejve dhe Perëndisë të tokës, që ti nuk do
t'i marrësh për grua djalit tim asnjë prej bijave të Kanaanejve në mes
të të cilëve unë banoj;

<span id="an_24:4">24:4</span> por do të shkosh në vendin tim dhe te
fisi im për të marrë një grua për djalin tim, për Isakun".

<span id="an_24:5">24:5</span> Shërbëtori iu përgjegj: "Ndofta ajo grua
nuk dëshiron të më ndjekë në këtë vend; a duhet ta çoj atëherë përsëri
birin tënd në vendin nga ke dalë?".

<span id="an_24:6">24:6</span> Atëherë Abrahami i tha: "Ruhu e mos e ço
birin tim atje!

<span id="an_24:7">24:7</span> Zoti, Perëndia i qiellit, që më hoqi nga
shtëpia e atit tim dhe nga vendi ku kam lindur, më foli dhe m'u betua
duke thënë: "Unë do t'ua jap këtë vend pasardhësve të tu", ai do të
dërgojë engjëllin e tij para teje dhe ti do të marrësh andej një grua
për birin tim.

<span id="an_24:8">24:8</span> Dhe në qoftë se gruaja nuk dëshiron të të
ndjekë, atëherë ti do të lirohesh nga ky betim që më ke bërë; vetëm mos
e kthe tim bir atje".

<span id="an_24:9">24:9</span> Kështu shërbyesi e vuri dorën nën kofshën
e Abrahamit, zotit të tij, dhe iu betua lidhur me këtë problem.

<span id="an_24:10">24:10</span> Pastaj shërbyesi mori dhjetë deve nga
devetë e zotit të tij dhe u nis, duke pasur me vete çdo lloj të mirash
të zotërisë së tij. Ai e nisi rrugën dhe shkoi në Mesopotami, në qytetin
e Nahorit.

<span id="an_24:11">24:11</span> Dhe i gjunjëzoi devetë jashtë qytetit
pranë një pusi uji, aty nga mbrëmja, në kohën kur gratë dalin për të
marrë ujë, dhe tha:

<span id="an_24:12">24:12</span> "O Zot, Perëndia i zotërisë tim
Abraham, të lutem bëj që sot të kem mundësinë të kem një takim të
lumtur, trego dashamirësi ndaj Abrahamit, zotit tim!

<span id="an_24:13">24:13</span> Ja, unë po rri pranë këtij burimi
ujërash, ndërsa bijat e banorëve të qytetit dalin për të mbushur ujë.

<span id="an_24:14">24:14</span> Bëj që vajza së cilës do t'i them: "Ah,
ule shtambën tënde që unë të pi" dhe që do të më përgjigjet: "Pi, dhe
kam për t'u dhënë për të pirë edhe deveve të tu", të jetë ajo që ti ja
ke caktuar shërbyesit tënd Isak. Nga kjo unë do të kuptoj që ti ke
treguar dashamirësi ndaj zotërisë tim".

<span id="an_24:15">24:15</span> Ai s'kishte mbaruar së foluri, kur, ja,
doli Rebeka me shtambën në shpatullën e saj; ajo ishte e bija e
Bethuelit, biri i Mikailit, gruaja e Nahorit dhe vëllai i Abrahamit.

<span id="an_24:16">24:16</span> Vajza ishte shumë e bukur, e virgjër
dhe asnjë burrë nuk e kishte njohur kurrë. Ajo zbriti në burim, mbushi
shtambën e saj dhe u ngjit përsëri lart.

<span id="an_24:17">24:17</span> Atëherë shërbyesi vrapoi në drejtim të
saj dhe i tha: "Lermë të pi pak ujë nga shtamba jote".

<span id="an_24:18">24:18</span> Ajo u përgjegj: "Pi, zotëria im";
pastaj shpejtoi ta ulë shtambën mbi dorë dhe i dha të pijë.

<span id="an_24:19">24:19</span> Sapo mbaroi së dhëni ujë për të pirë,
tha: "Do të mbush ujë edhe për devetë e tua, deri sa të ngopen me ujë".

<span id="an_24:20">24:20</span> Me nxitim e zbrazi shtambën e saj në
koritë, vrapoi përsëri te burimi për të mbushur ujë për të gjithë devetë
e tij.

<span id="an_24:21">24:21</span> Ndërkaq ai njeri e sodiste në heshtje,
për të mësuar në qoftë se Zoti e kishte bërë të mbarë apo jo udhëtimin e
tij.

<span id="an_24:22">24:22</span> Kur devetë mbaruan së piri, njeriu mori
një unazë floriri për hundën që peshonte gjysmë sikli dhe dy byzylykë me
një peshë prej dhjetë siklesh ari për kyçin e dorës së saj, dhe tha:

<span id="an_24:23">24:23</span> "Bijë e kujt je? Ma thuaj, të lutem. A
ka vend në shtëpinë e babait tënd për ne, që ta kalojmë natën?".

<span id="an_24:24">24:24</span> Ajo u përgjegj: "Unë jam bijë e
Bethuelit, i biri i Milkahut, që ajo i lindi në Nahor".

<span id="an_24:25">24:25</span> Dhe shtoi: "Tek ne ka shumë kashtë dhe
forazh si dhe vend për të kaluar natën".

<span id="an_24:26">24:26</span> Atëherë njeriu u përkul, adhuroi Zotin
dhe tha:

<span id="an_24:27">24:27</span> "Qoftë i bekuar Zoti, Perëndia i
Abrahamit, zotërisë tim, që nuk ka pushuar të jetë dashamirës dhe besnik
ndaj zotërisë tim! Sa për mua, gjatë udhëtimit, Zoti më çoi në shtëpinë
e vëllezërve të zotërisë tim".

<span id="an_24:28">24:28</span> Dhe vajza vrapoi për t'i treguar këto
gjëra në shtëpinë e nënës së saj.

<span id="an_24:29">24:29</span> Por Rebeka kishte një vëlla të quajtur
Labano. Dhe Labano doli me vrap jashtë drejt burimit te ai njeri.

<span id="an_24:30">24:30</span> Sa pa unazën në hundë dhe byzylykët në
kyçet e dorës të së motrës dhe dëgjoi fjalët që Rebeka, motra e tij,
thoshte: "Kështu më foli ai njeri", iu afrua këtij njeriu, dhe ja që u
gjet pranë deveve, afër burimit.

<span id="an_24:31">24:31</span> Dhe tha: "Hyrë, i bekuar nga Zoti! Pse
rri jashtë? Unë kam përgatitur shtëpinë dhe një vend për devetë".

<span id="an_24:32">24:32</span> Njeriu hyri në shtëpi, dhe Labano
shkarkoi devetë, u dha kashtë dhe forazh deveve dhe solli ujë që të
lante këmbët ai dhe njerëzit që ishin bashkë me të.

<span id="an_24:33">24:33</span> Pastaj i vunë përpara për të ngrënë,
por ai tha: "Nuk do të ha deri sa të plotësoj porosinë që më kanë
dhënë". Tjetri tha: "Fol".

<span id="an_24:34">24:34</span> Atëherë ai tha: "Unë jam një shërbëtor
i Abrahamit.

<span id="an_24:35">24:35</span> Zoti e ka bekuar shumë zotërinë tim, që
është bërë i madh; i ka dhënë dele dhe qe, argjend dhe flori, shërbyes
dhe shërbyese, deve dhe gomarë.

<span id="an_24:36">24:36</span> Por Sara, gruaja e zotërisë tim, i ka
lindur në pleqërinë e saj një djalë zotërisë tim, i cili i ka dhënë atij
gjithçka zotëron.

<span id="an_24:37">24:37</span> Dhe zotëria im më vuri të betohem duke
thënë: "Nuk do të marrësh grua për djalin tim nga bijtë e Kanaanejve, në
vendin ku banoj;

<span id="an_24:38">24:38</span> por do të shkosh në shtëpinë e babait
tim dhe tek afëria ime dhe aty do të marrësh një grua për birin tim".

<span id="an_24:39">24:39</span> Atëherë unë i thashë zotërisë tim:
"Ndofta gruaja nuk do të dojë të më ndjekë".

<span id="an_24:40">24:40</span> Por ai u përgjegj: "Zoti, para të cilit
kam ecur, do të dërgojë engjëllin e tij bashkë me ty dhe do ta bëj të
mbarë udhëtimin tënd, dhe ti do të marrësh për birin tim një grua nga
farefisi im dhe nga shtëpia e babait tim.

<span id="an_24:41">24:41</span> Do të lirohesh nga betimi që më ke bërë
kur të shkosh tek afëria ime; dhe po të jetë se nuk duan të ta japin, do
të lirohesh nga betimi që më ke bërë".

<span id="an_24:42">24:42</span> Sot kam arritur te burimi dhe thashë:
"O Zot, Perëndia i zotërisë tim Abraham, në rast se të pëlqen kështu, të
lutem bëje të mbarë udhëtimin që kam filluar;

<span id="an_24:43">24:43</span> Ja, unë po ndalem pranë burimit të
ujit; bëj që vajza që ka për të dalë për të marrë ujë dhe së cilës do
t'i them: "Lërmë të pi pak ujë nga shtamba jote",

<span id="an_24:44">24:44</span> dhe që do të më thotë: "Pi sa ke nevojë
dhe do të marr ujë edhe për devetë e tua", le të jetë gruaja që Zoti i
ka caktuar djalit të zotërisë tim.

<span id="an_24:45">24:45</span> Para se unë të kisha mbaruar së foluri
në zemrën time, doli jashtë Rebeka me shtambën e saj mbi shpatull; ajo
zbriti te burimi dhe mbushi ujë. Atëherë unë i thashë:

<span id="an_24:46">24:46</span> "Oh, lermë të pi!". Dhe ajo shpejtoi ta
ulte shtambën nga shpatulla e saj dhe u përgjegj: "Pi dhe do t'u jap të
pinë edhe deveve të tua". Kështu unë piva dhe ajo u dha të pinë edhe
deveve.

<span id="an_24:47">24:47</span> Atëherë e pyeta dhe i thashë: "Bijë e
kujt je?". Ajo m'u përgjegj: "Jam bijë e Bethuelit, biri i Nahorit, që
Milkah lindi". Kështu unë i vura unazën në hundë dhe byzylykët në kyçet
e dorës.

<span id="an_24:48">24:48</span> Pastaj u përkula, adhurova Zotin dhe e
bekova Zotin, Perëndinë e Abrahamit, zotërisë tim, që më ka çuar në
rrugën e drejtë për të marrë për birin e tij bijën e vëllait të zotërisë
tim.

<span id="an_24:49">24:49</span> Dhe tani në rast se doni të silleni me
dashamirësi dhe besnikëri ndaj zotërisë tim, duhet të ma thoni; në rast
se jo, ma thoni njëlloj dhe unë do të kthehem djathtas ose majtas".

<span id="an_24:50">24:50</span> Atëherë Labano dhe Bethueli u
përgjigjën dhe thanë: "Kjo varet nga Zoti; ne nuk mund të flasim as për
mirë as për keq.

<span id="an_24:51">24:51</span> Ja, Rebeka është këtu para teje, merre
me vete, shko dhe ajo të bëhet gruaja e birit të zotërisë tënd, ashtu
siç ka thënë Zoti".

<span id="an_24:52">24:52</span> Kur shërbëtori i Abrahamit dëgjoi
fjalët e tyre u përul për tokë përpara Zotit.

<span id="an_24:53">24:53</span> Shërbëtori nxori sende të argjëndta dhe
të arta si dhe rroba dhe ia dha Rebekës; dhe u dhuroi gjithashtu sende
të vlefshme vëllait dhe nënës së Rebekës.

<span id="an_24:54">24:54</span> Pastaj hëngrën e pinë ai dhe njerëzit
që ishin bashkë me të; u ndalën vetëm atë natë. Kur u ngritën në
mëngjes, shërbëtori tha: "Më lini të kthehem te zotëria im".

<span id="an_24:55">24:55</span> Vëllai dhe nëna e Rebekës thanë: "Lëre
që vajza të rrijë disa ditë me ne, të paktën dhjetë ditë; pastaj mund të
ikë".

<span id="an_24:56">24:56</span> Por ai iu përgjegj atyre: "Mos më
mbani, sepse Zoti e ka bërë të mbarë udhëtimin tim; më lini të iki, që
unë të kthehem te zotëria im".

<span id="an_24:57">24:57</span> Atëherë ata i thanë: "Të thërresim
vajzën dhe ta pyesim atë".

<span id="an_24:58">24:58</span> Atëherë thirrën Rebekën dhe i thanë: "A
do të shkosh me këtë njeri?". Ajo u përgjegj: "Po, do të shkoj".

<span id="an_24:59">24:59</span> Kështu e lanë Rebekën, motrën e tyre,
të shkojë dhe tajën e saj të shkojë me shërbëtorin dhe njerëzit e
Abrahamit.

<span id="an_24:60">24:60</span> Dhe e bekuan Rebekën dhe i thanë:
"Motra jonë, ti u bëfsh nëna e mijëra mizëri njerëzish dhe pasardhësit e
tu paçin në dorë portat e armiqve të tyre".

<span id="an_24:61">24:61</span> Atëherë Rebeka dhe shërbyeset e saj u
ngritën më këmbë, hipën mbi devetë dhe shkuan pas këtij njeriu. Kështu
shërbëtori mori Rebekën dhe iku.

<span id="an_24:62">24:62</span> Ndërkaq Isaku ishte kthyer nga pusi i
Lahai-Roit, sepse banonte në krahinën e Negevit.

<span id="an_24:63">24:63</span> Isaku kishte dalë aty nga mbrëmja në
fushë për t'u menduar; dhe ai ngriti sytë dhe pa disa deve që po vinin.

<span id="an_24:64">24:64</span> Edhe Rebeka ngriti sytë dhe pa Isakun;
atëherë zbriti me të shpejtë nga deveja,

<span id="an_24:65">24:65</span> dhe i tha shërbëtorit: "Kush është ai
njeri që vjen nga fusha drejt nesh?". Shërbëtori u përgjegj: "Éshtë
zotëria im". Atëherë ajo mori vellon dhe u mbulua.

<span id="an_24:66">24:66</span> Pastaj shërbëtori i tregoi Isakut tërë
gjërat që kishte bërë.

<span id="an_24:67">24:67</span> Dhe Isaku e futi Rebekën në çadrën e
Sarës, nënës së tij, dhe e mori me vete; ajo u bë gruaja e tij dhe ai e
dashuroi. Kështu Isaku u ngushëllua mbas vdekjes së nënës së tij.

<span id="an_25:1">25:1</span> Pastaj Abrahami mori një grua tjetër, që
quhej Keturah.

<span id="an_25:2">25:2</span> Dhe kjo i lindi Zimranin, Jokshanin,
Medanin, Madianin, Ishbakun dhe Shuahin.

<span id="an_25:3">25:3</span> Jokshanit i lindi Sheba dhe Dedani. Bijtë
e Dedanit ishin Asshurimi, Letushimi dhe Leumimi.

<span id="an_25:4">25:4</span> Bijtë e Madianit ishin Efahu, Eferi,
Hanoku, Abidahu dhe Eldaahu. Tërë këta ishin bijtë e Keturahut.

<span id="an_25:5">25:5</span> Dhe Abrahami i dha Isakut gjithçka
zotëronte;

<span id="an_25:6">25:6</span> por bijve që Abrahami kishte pasur nga
konkubinat u dha disa dhurata dhe, sa ishte ende gjallë, i dërgoi larg
birit të tij Isakut, drejt lindjes, në një vend të lindjes.

<span id="an_25:7">25:7</span> Këto janë vitet e jetës së Abrahamit: ai
jetoi gjithsej njëqind e shtatëdhjetë e pesë vjet.

<span id="an_25:8">25:8</span> Pastaj Abrahami dha frymën e fundit dhe
vdiq në pleqëri të mbarë, i shtyrë në moshë dhe i ngopur me ditë, dhe u
bashkua me popullin e tij.

<span id="an_25:9">25:9</span> Dhe bijtë e tij Isaku dhe Ismaeli e
varrosën në shpellën e Makpelahut në arën e Efronit, biri i Zoarit,
Hiteut, që ndodhet përballë Mamres,

<span id="an_25:10">25:10</span> arë që Abrahami u kishte blerë bijve të
Hethit. Aty u varrosën Abrahami dhe e shoqja Sara.

<span id="an_25:11">25:11</span> Mbas vdekjes së Abrahamit, Perëndia
bekoi birin e tij Isakun; dhe Isaku qëndroi pranë pusit të Lahai-Roit.

<span id="an_25:12">25:12</span> Tani këta janë pasardhësit e Ismaelit,
bir i Abrahamit, që egjiptasja Agar, shërbëtorja e Sarës, i kishte
lindur Abrahamit.

<span id="an_25:13">25:13</span> Këta janë emrat e bijve të Ismaelit,
simbas emrit të brezave të tyre: Nebajothi, i parëlinduri i Ismaelit;
pastaj Kedari, Abdeeli, Mibsami,

<span id="an_25:14">25:14</span> Mishma, Dumahu, Masa,

<span id="an_25:15">25:15</span> Hadari, Tema, Jeturi, Nafishi dhe
Kedemahu.

<span id="an_25:16">25:16</span> Këta janë bijtë e Ismaelit dhe emrat e
tyre, simbas fshatrave dhe fushimeve të tyre. Ata qenë dymbëdhjetë
princërit e kombeve të tyre përkatës.

<span id="an_25:17">25:17</span> Por këto janë vitet e jetës së
Ismaelit, gjithsej njëqind e tridhjetë e shtatë vjet; pastaj ai dha
frymë dhe vdiq, dhe u bashkua me popullin e tij.

<span id="an_25:18">25:18</span> (Dhe bijtë e tij banuan nga Havilahu
deri në Shur, që është në lindje të Egjiptit, në drejtim të Asirisë). Ai
u vendos në prani të të gjithë vëllezërve të tij.

<span id="an_25:19">25:19</span> Këta janë pasardhësit e Isakut, birit
të Abrahamit.

<span id="an_25:20">25:20</span> Abrahamit i lindi Isaku; dhe Isaku
ishte dyzet vjeç kur mori për grua Rebekën, e bija e Bethuelit, Arameu i
Paddan-Aranit dhe motra e Labanos, Arameut.

<span id="an_25:21">25:21</span> Isaku e luti Zotin për gruan e tij
sepse ajo ishte shterpë. Zoti ia plotësoi dëshirën dhe Rebeka, gruaja e
tij, u ngjiz.

<span id="an_25:22">25:22</span> Por fëmijët shtynin njeri-tjetrin në
barkun e saj dhe ajo tha: "Në qoftë se është kështu (që iu përgjigj
Zoti), pse gjendem unë në këto kushte?". Dhe kështu vajti të konsultohet
me Zotin.

<span id="an_25:23">25:23</span> Dhe Zoti i tha: "Dy kombe ndodhen në
barkun tënd dhe dy popuj kanë për të dalë nga përbrendëshmet e barkut
tënd. Njeri nga këta dy popuj do të jetë më i fortë se tjetri, dhe më i
madhi do t'i shërbejë më të voglit".

<span id="an_25:24">25:24</span> Kur erdhi koha për të që të lindte, ajo
kishte në bark dy binjakë.

<span id="an_25:25">25:25</span> Dhe i pari që doli jashtë ishte i kuq;
ai ishte krejt si një mantel leshtor, prandaj i vunë emrin Esau.

<span id="an_25:26">25:26</span> Pastaj doli vëllai i tij, i cili me
dorë mbante thembrën e këmbës të Esaut; prandaj e quajtën Jakob. Por
Isaku ishte shtatëdhjetë vjeç kur Rebeka i lindi.

<span id="an_25:27">25:27</span> Dy fëmijët u rritën dhe Esau u bë një
gjahtar i sprovuar, një njeri fshatarak, ndërsa Jakobi ishte një njeri i
qetë, që jetonte në çadra.

<span id="an_25:28">25:28</span> Por Isaku e donte Esaun, sepse mishin e
gjahut e pëlqente; Rebeka nga ana e saj donte Jakobin.

<span id="an_25:29">25:29</span> Një herë që Jakobi gatoi për vete një
supë, Esau erdhi nga fusha krejt i lodhur.

<span id="an_25:30">25:30</span> Dhe Esau i tha Jakobit: "Të lutem, më
lërë të ha pak nga kjo supë e kuqe, sepse jam i lodhur". Për këtë arësye
e quajtën Edom.

<span id="an_25:31">25:31</span> Por Jakobi iu përgjegj: "Më shit më
parë parëbirninë tënde".

<span id="an_25:32">25:32</span> Esau tha: "Ja unë jam duke vdekur,
ç'dobi kam nga parëbirnia?".

<span id="an_25:33">25:33</span> Atëherë Jakobi tha: "Më parë betomu".
Dhe Esau iu betua dhe i shiti Jakobit parëbirninë e tij.

<span id="an_25:34">25:34</span> Pastaj Jakobi i dha Esaut bukë dhe supë
me thjerrëza. Dhe ai hëngri dhe piu, pastaj u ngrit dhe iku. Kështu Esau
shpërfilli parëbirninë e tij.

<span id="an_26:1">26:1</span> Por ndodhi një mungesë ushqimesh në vend,
përveç asaj të parës që kishte ndodhur në kohën e Abrahamit. Pastaj
Isaku shkoi tek Abimeleku, mbreti i Filistejve në Gerar.

<span id="an_26:2">26:2</span> Atëherë Zoti iu shfaq dhe i tha: "Mos
zbrit në Egjipt, qëndro në vendin që do të të them.

<span id="an_26:3">26:3</span> Qëndro në këtë vend dhe unë do të jem me
ty dhe do të të bekoj, sepse kam për të të dhënë ty dhe pasardhësve të
tu tërë këto vende dhe do ta mbaj betimin që i kam bërë Abrahamit,
babait tënd,

<span id="an_26:4">26:4</span> dhe do t'i shumoj pasardhësit e tu si
yjet e qiellit; do t'u jap atyre tërë këto vende, dhe të gjitha kombet e
tokës do të bekohen te pasardhësit e tu,

<span id="an_26:5">26:5</span> sepse Abrahami iu bind vullnetit tim dhe
respektoi urdhërat, urdhërimet, statutet dhe ligjet e mia".

<span id="an_26:6">26:6</span> Kështu Isaku qëndroi në Gerar.

<span id="an_26:7">26:7</span> Kur njerëzit e vendit i bënin pyetje
rreth gruas së tij, ai u përgjigjej: "Éshtë motra ime", sepse kishte
frikë të thoshte: "Éshtë gruaja ime", sepse mendonte: "Njerëzit e vendit
mund të më vrasin për shkak të Rebekës, sepse ajo është e pashme".

<span id="an_26:8">26:8</span> Kur kishte kaluar një kohë e gjatë në atë
vend, Abimelekut, mbretit të Filistejve, i rastisi të shikojë nga
dritarja dhe pa Isakun që përkëdhelte Rebekën, gruan e tij.

<span id="an_26:9">26:9</span> Atëherë Abimeleku thiri Isakun dhe i tha:
"Ajo është me siguri gruaja jote; si bëhet që ti the: "Ajo është motra
ime"?". Isaku iu përgjegj: "Sepse thoja: "Nuk do të doja të vdes për
shkak të saj"".

<span id="an_26:10">26:10</span> Abimeleku tha: "Ç'është kjo që na bëre?
Ndokush nga populli mund të binte lehtë në shtrat me gruan tënde dhe ti
do të na kishe ngarkuar me faj të rëndë".

<span id="an_26:11">26:11</span> Kështu Abimeleku i dha këtë urdhër tërë
popullit: "Kushdo që prek këtë njeri ose të shoqen do të dënohet pa
tjetër me vdekje".

<span id="an_26:12">26:12</span> Isaku mbolli në atë vend dhe po atë vit
korri një prodhim njëqind herë më të madh; dhe Zoti e bekoi.

<span id="an_26:13">26:13</span> Ky njeri u bë i madh dhe vazhdoi të
rritet deri sa u bë jashtëzakonisht i madh.

<span id="an_26:14">26:14</span> Ai arriti të zotërojë kope dhënsh dhe
qesh dhe kishte një numër të madh shërbëtorësh. Kështu Filistejtë e
patën zili,

<span id="an_26:15">26:15</span> dhe për këtë arësye i zunë, duke i
mbushur me dhe, tërë puset që shërbëtorët e babait të tij kishin hapur
në kohën e Abrahamit, atit të tij.

<span id="an_26:16">26:16</span> Atëherë Abimeleku i tha Isakut:
"Largohu nga ne, sepse ti je shumë më i fuqishëm se ne".

<span id="an_26:17">26:17</span> Kështu Isaku u largua që andej dhe u
vendos në luginën e Gerarit, dhe aty banoi.

<span id="an_26:18">26:18</span> Dhe Isaku filloi të hapë puse uji që
ishin hapur në kohën e Abrahamit, atit të tij, dhe që Filistejtë i
kishin mbyllur mbas vdekjes së Abrahamit, dhe u vuri po ato emra që u
kishte vënë babai i tij.

<span id="an_26:19">26:19</span> Pastaj shërbëtorët e Isakut gërmuan në
luginë dhe gjetën aty një pus me ujë të freskët.

<span id="an_26:20">26:20</span> Por barinjtë e Gerarit u grindën me
çobanët e Isakut, duke u thënë: "Uji është yni". Dhe ai e quajti pusin
Esek, sepse ata e kishin kundërshtuar.

<span id="an_26:21">26:21</span> Shërbëtorët hapën pastaj një pus
tjetër, por ata kundërshtuan edhe për këtë. Dhe Isaku e quajti Sitnah.

<span id="an_26:22">26:22</span> Atëherë ai u largua që andej dhe hapi
një pus tjetër për të cilin nuk pati kundërshtim. Dhe ai e quajti atë
Rehoboth, sepse ai tha: "Tani Zoti na ka vënë larg dhe ne do të kemi
mbarësi në këtë vend".

<span id="an_26:23">26:23</span> Pastaj së këtejmi Isaku u ngjit në
Beer-Sheba.

<span id="an_26:24">26:24</span> Dhe Zoti iu shfaq po atë natë dhe i
tha: "Unë jam Perëndia i Abrahamit, babait tënd; mos ki frikë, sepse unë
jam me ty; do të të bekoj dhe do të shumoj pasardhësit e tu, për hir të
Abrahamit, shërbëtorit tim".

<span id="an_26:25">26:25</span> Atëherë ai ndërtoi në atë vend një
altar dhe përmendi emrin e Zotit, dhe po aty ai ngriti edhe çadrën e
tij. Aty shërbëtorët e Isakut hapën një pus.

<span id="an_26:26">26:26</span> Pastaj Abimeleku nga Gerari shkoi tek
ai bashkë me Ahucathin, mikun e tij, dhe me Pikolin, kreun e ushtrisë së
tij.

<span id="an_26:27">26:27</span> Dhe Isaku u tha atyre: "Pse keni ardhur
tek unë, për deri sa më urreni dhe më keni larguar prej jush?".

<span id="an_26:28">26:28</span> Atëherë ata u përgjigjën: "Ne e pamë
qartë që Zoti është me ty. Kështu thamë: "Le të bëjmë një betim midis
nesh, midis nesh dhe teje, dhe të përfundojmë një aleancë me ty":

<span id="an_26:29">26:29</span> dhe kështu ti nuk do të na bësh asnjë
të keqe, ashtu si ne nuk të kemi prekur, nuk të kemi bërë veçse të mira
dhe të kemi lënë të ikësh në paqe. Ti je tani i bekuari i Zotit".

<span id="an_26:30">26:30</span> Kështu Isaku shtroi për ta një banket
dhe ata hëngrën e pinë.

<span id="an_26:31">26:31</span> Të nesërmen në mëngjes u ngritën herët
dhe shkëmbyen një betim. Pastaj Isaku i përcolli dhe ata ikën në paqe.

<span id="an_26:32">26:32</span> Po atë ditë ndodhi që shërbëtorët e
Isakut erdhën për ta lajmëruar për pusin që kishin hapur duke i thënë:
"Kemi gjetur ujë".

<span id="an_26:33">26:33</span> Dhe ai e quajti atë Shibah. Për këtë
arësye qyteti mban emrin Beer-Sheba edhe sot e kësaj dite.

<span id="an_26:34">26:34</span> Në moshën dyzetvjeçare Esau mori për
grua Juditin, të bijën e Beerit, Hiteut dhe të Basemathit, bijë e
Elonit, Hiteut.

<span id="an_26:35">26:35</span> Këto u bënë shkas për një hidhërim të
thellë të Isakut dhe të Rebekës.

<span id="an_27:1">27:1</span> Kur Isaku u plak dhe sytë e tij u
dobësuan aq shumë sa nuk shikonte më, ai thirri të birin Esau dhe i tha:
"Biri im!".

<span id="an_27:2">27:2</span> Esau i tha: "Ja ku jam!". Atëherë Isaku i
tha: "Ja, unë jam plak dhe nuk e di në ç'ditë kam për të vdekur.

<span id="an_27:3">27:3</span> Prandaj merr tani armët e tua, kukurën
dhe harkun tënd, dil nëpër fushat dhe kap për mua kafshë gjahu;

<span id="an_27:4">27:4</span> pastaj më përgatit një gjellë të shijshme
nga ato që më pëlqejnë dhe sillma, që unë ta ha dhe shpirti im të të
bekojë para se të vdes".

<span id="an_27:5">27:5</span> Tani Rebeka rrinte duke dëgjuar, ndërsa
Isaku i fliste birit të tij Esau. Kështu Esau shkoi nëpër fusha për të
gjuajtur kafshë të egra për t'ia shpënë të atit.

<span id="an_27:6">27:6</span> Atëherë Rebeka i foli Jakobit, birit të
saj, dhe i tha: "Ja, unë dëgjova babanë tënd që i fliste Esaut, vëllait
tënd duke i thënë:

<span id="an_27:7">27:7</span> "Më sill gjah dhe më përgatit një gjellë
të shijshme, që unë ta ha dhe të të bekoj në prani të Zotit, para se të
vdes".

<span id="an_27:8">27:8</span> Prandaj, biri im, bindju zërit tim dhe
bëj atë që të urdhëroj.

<span id="an_27:9">27:9</span> Shko tani në kope dhe më sill dy keca të
mirë; unë do të përgatis një gjellë të shijshme për babanë tënd, nga ato
që i pëlqejnë atij.

<span id="an_27:10">27:10</span> Pastaj ti do t'ia çosh babait tënd që
ta hajë, dhe kështu ai do të bekojë para se të vdesë".

<span id="an_27:11">27:11</span> Jakobi i tha Rebekës, nënës së tij:
"Ja, vëllai im Esau është leshtor, ndërsa unë e kam lëkurën të lëmuar.

<span id="an_27:12">27:12</span> Ndofta babai im më prek me dorë; do t'i
dukem atij mashtrues dhe do të tërheq mbi vete një mallkim në vend të
një bekimi".

<span id="an_27:13">27:13</span> Por nëna e tij iu përgjegj: "Ky mallkim
le të bjerë mbi mua, biri im! Bindju vetëm asaj që të thashë dhe shko të
marrësh kecat".

<span id="an_27:14">27:14</span> Ai vajti pra t'i marrë dhe ia çoi nënës
së tij; dhe e ëma përgatiti me to një gjellë të shijshme, nga ato që i
pëlqenin babait të tij.

<span id="an_27:15">27:15</span> Pastaj Rebeka mori rrobat më të bukura
të Esaut, birit të saj më të madh, që i mbante në shtëpi pranë vetes,
dhe ia veshi Jakobit, birit të saj më të vogël;

<span id="an_27:16">27:16</span> dhe me lëkurët e kecave veshi duart e
tij dhe pjesën e lëmuar të qafës së tij.

<span id="an_27:17">27:17</span> Pastaj vuri në dorë të Jakobit, birit
të saj, gjellën e shijshme dhe bukën që kishte përgatitur.

<span id="an_27:18">27:18</span> Atëherë ai shkoi tek i ati dhe i tha:
"Ati im!". Isaku u përgjegj: "Ja ku jam; kush je ti, biri im?".

<span id="an_27:19">27:19</span> Atëherë Jakobi i tha babait të tij:
"Jam Esau, i parëlinduri yt. Bëra siç më ke thënë. Tani çohu, ulu dhe
fillo të hash nga gjahu im, me qëllim që shpirti yt të më bekojë".

<span id="an_27:20">27:20</span> Por Isaku i tha të birit: "Por si bëre
që e gjete kaq shpejt, biri im?". Ai u përgjegj: "Sepse Zoti, Perëndia
yt, bëri që të vijë tek unë".

<span id="an_27:21">27:21</span> Atëherë Isaku i tha Jakobit: "Afrohu
dhe lërmë të të prek, biri im, për të ditur nëse je pikërisht biri im
Esau ose jo".

<span id="an_27:22">27:22</span> Dhe kështu Jakobi iu afrua Isakut,
babait të tij; dhe mbasi ky e preku me dorë, tha: "Zëri është i Jakobit,
por duart janë duart e Esaut".

<span id="an_27:23">27:23</span> Kështu ai nuk e njohu, sepse duart e
tij ishin leshtore ashtu si duart e vëllait të tij Esau; dhe e bekoi.

<span id="an_27:24">27:24</span> Dhe tha: "A je ti me të vërtetë biri im
Esau?". Ai u përgjigj: "Po".

<span id="an_27:25">27:25</span> Atëherë Isaku i tha: "Më shërbe që të
ha nga gjahu i birit tim dhe shpirti im të të bekojë". Kështu Jakobi i
shërbeu dhe Isaku hëngri. Jakobi i solli edhe verë dhe ai e piu.

<span id="an_27:26">27:26</span> Pastaj babai i tij Isaku i tha: "Tani
afrohu dhe më puth, biri im".

<span id="an_27:27">27:27</span> Dhe ai u afrua dhe e puthi. Dhe Isaku
ndjeu erën e rrobave të tij dhe e bekoi duke thënë: "Ja, era e tim biri
është si era e një fushe, që Zoti e ka bekuar.

<span id="an_27:28">27:28</span> Perëndia të dhëntë vesën e qiellit dhe
pjellorinë e tokës, si edhe bollëkun e grurit dhe të verës.

<span id="an_27:29">27:29</span> Të shërbefshin popujt dhe kombet u
përkulshin para teje. Qofsh pronar i vëllezërve të tu dhe bijtë e nënës
sate u përkulshin para teje. I mallkuar qoftë cilido të mallkon, i
bekuar qoftë cilido të bekon!".

<span id="an_27:30">27:30</span> Dhe ndodhi që, pikërisht kur Isaku
kishte mbaruar së bekuari Jakobin dhe ky sapo ishte larguar nga prania e
të atit Isak, vëllai i tij Esau u kthye nga gjahu.

<span id="an_27:31">27:31</span> Edhe ai përgatiti një gjellë të
shijshme dhe ia shpuri babait të tij dhe i tha: "Çohu ati im dhe ha nga
gjahu i birit tënd, me qëllim që shpirti yt të më bekojë".

<span id="an_27:32">27:32</span> Isaku, babai i tij, i tha: "Kush je
ti?". Ai u përgjegj: "Jam Esau, biri yt i parëlindur".

<span id="an_27:33">27:33</span> Atëherë Isakun e zunë ca të dridhura
shumë të forta dhe i tha: "Kush është ai, pra, që gjuajti gjahun dhe ma
solli? Unë i hëngra të gjitha para se të vije ti dhe e bekova; dhe i
bekuar ka për të mbetur ai".

<span id="an_27:34">27:34</span> Me të dëgjuar fjalët e të atit, Esau
dha një ulurimë të fortë dhe shumë të hidhur. Pastaj i tha të atit:
"Bekomë edhe mua, ati im!".

<span id="an_27:35">27:35</span> Por Isaku iu përgjigj: "Yt vëlla erdhi
me mashtrim dhe mori bekimin tënd".

<span id="an_27:36">27:36</span> Esau i tha: "Jo më kot është quajtur
Jakob? Ai ma zuri vendin deri tani dy herë: më hoqi parëbirninë dhe ja
tani po merr bekimin tim". Pastaj shtoi: "A nuk ke ruajtur një bekim për
mua?".

<span id="an_27:37">27:37</span> Atëherë Isaku u përgjegj dhe i tha
Esaut: "Ja, unë e bëra zotrinë tënd dhe i dhashë tërë vëllezërit e tij
si shërbëtorë, dhe e pajisa me grurë dhe me verë; ç'mund të bëj për ty,
biri im?".

<span id="an_27:38">27:38</span> Esau i tha babait të tij: "A ke vetëm
këtë bekim, ati im? Bekomë edhe mua, o ati im!". Dhe Esau ngriti zërin
dhe qau.

<span id="an_27:39">27:39</span> Isaku, babai i tij, u përgjigj duke i
thënë: "Ja, banesa jote do të privohet nga pjelloria e tokës dhe nga
vesa që zbret nga lartësia e qiellit.

<span id="an_27:40">27:40</span> Ti do të jetosh me shpatën tënde dhe do
të jesh shërbëtori i vëllait tënd; por do të ndodhë që, kur do të
luftosh, do ta thyesh zgjedhën e tij nga qafa jote".

<span id="an_27:41">27:41</span> Kështu Esau filloi ta urrejë Jakobin
për shkak të bekimit që i kishte dhënë i ati, dhe tha në zemër të vet:
"Ditët e zisë për babanë po afrohen; atëherë do të vras vëllanë tim
Jakobin".

<span id="an_27:42">27:42</span> Kur i treguan Rebekës fjalët e Esaut,
birit të saj më të madh, ajo dërgoi ta thërrasin birin e saj më të
vogël, Jakobin, dhe i tha: "Ja, Esau, yt vëlla, ngushëllohet ndaj teje,
duke menduar të të vrasë.

<span id="an_27:43">27:43</span> Prandaj, biri im, bindju fjalëve që të
them: Çohu dhe ik shpejt në Haran te Labano, vëllai im;

<span id="an_27:44">27:44</span> dhe qëndro ca kohë me të, deri sa t'i
kalojë zemërimi vëllait tënd,

<span id="an_27:45">27:45</span> deri sa mëria e vëllait tënd të
largohet prej teje dhe ai të harrojë atë që i ke bërë; atëherë do të
dërgojë njerëz që të të marrin prej andej. Pse duhet t'ju humbas që të
dyve brënda një dite të vetme?".

<span id="an_27:46">27:46</span> Pastaj Rebeka i tha Isakut: "Jam
neveritur nga jeta për shkak të bijave të Hethit. Në rast se Jakobi merr
për grua një nga bijat e Hethit, një grua si ato të vendit, ç'më duhet
jeta?".

<span id="an_28:1">28:1</span> Atëherë Isaku thiri Jakobin, e bekoi, i
dha këtë urdhër dhe i tha: "Mos u marto me një grua nga Kanaanët.

<span id="an_28:2">28:2</span> Çohu, shko në Padan-Aram, në shtëpinë e
Bethuelit, i ati i nënës sate, dhe merr për grua një nga bijat e
Labanos, vëllait të nënës sate.

<span id="an_28:3">28:3</span> Perëndia i plotfuqishëm të bekoftë, të
bëftë pjellor dhe të shumoftë, në mënyrë që ti të bëhesh një kuvend
popujsh,

<span id="an_28:4">28:4</span> dhe të dhëntë bekimin e Abrahamit ty dhe
pasardhësve të tu, në mënyrë që ti të jesh zot i vendit ku banon si i
huaj dhe që Perëndia ia fali Abrahamit".

<span id="an_28:5">28:5</span> Kështu Isaku e nisi Jakobin, që shkoi në
Padan-Aram te Labano, biri i Bethuelit, Arameu, i vëllai i Rebekës, nëna
e Jakobit dhe e Esaut.

<span id="an_28:6">28:6</span> Por Esau pa që Isaku kishte bekuar
Jakobin dhe e kish nisur në Padan-Aram që të merrte atje një grua por,
duke e bekuar, i kishte dhënë këtë urdhër duke thënë: "Mos merr grua nga
bijat e Kanaanit";

<span id="an_28:7">28:7</span> dhe Jakobi i ishte bindur të atit dhe
nënës së tij, dhe ishte nisur për në Padan-Aram.

<span id="an_28:8">28:8</span> Kur Esau u bind se bijat e Kanaanit
shiheshin me sy të keq nga Isaku, babai i tij,

<span id="an_28:9">28:9</span> shkoi tek Ismaeli dhe mori Mahalathin, të
bijën e Ismaelit, që ishte biri i Abrahamit, dhe motër e Nebajothit, me
qëllim që ajo të bëhej gruaja e tij, përveç grave të tjera që kishte.

<span id="an_28:10">28:10</span> Dhe Jakobi u nis në Beer-Sheba dhe
shkoi në drejtim të Haranit.

<span id="an_28:11">28:11</span> Arriti në një farë vendi dhe aty kaloi
natën, sepse dielli kishte perënduar. Atëherë mori një nga gurët e atij
vendi, e vuri nën krye të tij dhe aty ra në gjumë.

<span id="an_28:12">28:12</span> Dhe pa në ëndërr një shkallë të
mbështetur mbi tokë, maja e së cilës prekte qiellin; dhe ja engjëjt e
Perëndisë hipnin e zbrisnin në të.

<span id="an_28:13">28:13</span> Dhe ja, Zoti ndodhej në majë të saj dhe
i tha: "Unë jam Zoti, Perëndia i Abrahamit, babait tënd, dhe Perëndia i
Isakut; tokën mbi të cilën je shtrirë do të ta jap ty dhe pasardhësve të
tu;

<span id="an_28:14">28:14</span> dhe pasardhësit e tu do të jenë si
pluhur i tokës, dhe ti do të shtrihesh në perëndim dhe në lindje, në
veri dhe në jug; dhe tërë familjet e tokës do të bekohen nëpërmjet teje
dhe pasardhësve të tu.

<span id="an_28:15">28:15</span> Dhe ja, unë jam me ty dhe do të të
mbroj kudo që të vesh, dhe do të të sjell përsëri në këtë vend; sepse
nuk do të të braktis para se të bëj atë që të kam thënë".

<span id="an_28:16">28:16</span> Atëherë Jakobit i doli gjumi dhe tha:
"Me siguri Zoti është në këtë vend dhe unë nuk e dija".

<span id="an_28:17">28:17</span> Dhe pati frikë e tha: "Sa i tmerrshëm
është ky vend! Kjo nuk është tjetër veçse shtëpia e Perëndisë, dhe kjo
është porta e qiellit!".

<span id="an_28:18">28:18</span> Kështu Jakobi u ngrit herët në mëngjes,
mori gurin që kishte vënë nën krye të vet, e ngriti si një përmendore
dhe derdhi vaj mbi majën e saj.

<span id="an_28:19">28:19</span> Dhe e quajti këtë vend Bethel, kurse më
parë emri i qytetit ishte Luc.

<span id="an_28:20">28:20</span> Pastaj Jakobi lidhi një kusht duke
thënë: "Në qoftë se Perëndia do të jetë me mua dhe do të më mbrojë gjatë
këtij udhëtimi që jam duke bërë, në qoftë se do të më japë bukë për të
ngrënë dhe rroba për t'u mbuluar,

<span id="an_28:21">28:21</span> dhe do të kthehem në shtëpinë e babait
tim në paqe, atëherë Zoti do të jetë Perëndia im;

<span id="an_28:22">28:22</span> dhe ky gur që kam ngritur si
përmendore, do të jetë shtëpia e Perëndisë; dhe nga të gjitha ato që do
të më japësh, unë do të japë të dhjetën"

<span id="an_29:1">29:1</span> Pastaj Jakobi u nis dhe shkoi në vendin e
lindorëve.

<span id="an_29:2">29:2</span> Shikoi dhe pa një pus në një arë, dhe aty
pranë tri kope dhensh të mbledhura tok, sepse ai pus shërbente për t'u
dhënë ujë kopeve të dhenve; dhe rrasa mbi grykën e pusit ishte e madhe.

<span id="an_29:3">29:3</span> Aty mblidheshin zakonisht tërë kopetë;
atëherë çobanët e hiqnin rrasën nga gryka e pusit dhe u jepnin ujë
dhenve; pastaj e vinin përsëri rrasën në vendin e saj, në grykën e
pusit.

<span id="an_29:4">29:4</span> Dhe Jakobi u tha atyre: "Vëllezër të mi,
nga jeni?" Ata u përgjigjën: "Jemi nga Harani".

<span id="an_29:5">29:5</span> Atëherë ai u tha atyre: "E njihni ju
Labanon, birin e Nahorit?". Ata u përgjigjën: "E njohim".

<span id="an_29:6">29:6</span> Ai u tha atyre: "A është mirë ai?". Ata u
përgjigjën: "Éshtë mirë; dhe ja bija e tij Rakela, e cila po vjen me
delet".

<span id="an_29:7">29:7</span> Ai tha: "Ja, është ende ditë për diell
dhe nuk ka ardhur koha për të mbledhur bagëtinë; jepuni ujë deleve dhe
pastaj i çoni të kullosin"

<span id="an_29:8">29:8</span> Por ata u përgjigjën: "Nuk mundemi deri
sa të gjitha kopetë të mblidhen, e të kemi hequr rrasën nga gryka e
pusit; atëherë do t'u japim ujë deleve".

<span id="an_29:9">29:9</span> Ai po vazhdonte të fliste me ta kur
arriti Rakela me delet e të atit, sepse ajo ishte një bareshë.

<span id="an_29:10">29:10</span> Kur Jakobi pa Rakelën, bijën e Labanos,
vëllai i nënës së tij, dhe delet e Labanos, vëlla i nënës së tij, ai u
afrua, e hoqi rrasën nga gryka e pusit, dhe i dha ujë kopesë së Labanos,
vëllait të nënës së tij.

<span id="an_29:11">29:11</span> Atëherë Jakobi puthi Rakelën, ngriti
zërin dhe qau.

<span id="an_29:12">29:12</span> Pastaj Jakobi e njoftoi Rakelën se
ishte i një gjaku me të atin dhe ishte bir i Rebekës. Dhe ajo vrapoi
t'ia tregonte të atit.

<span id="an_29:13">29:13</span> Sapo Labano dëgjoi lajmet e Jakobit,
birit të motrës së tij, vrapoi drejt tij, e përqafoi, e puthi dhe e çoi
në shtëpinë e tij. Dhe Jakobi i tregoi Labanos tërë ato gjëra.

<span id="an_29:14">29:14</span> Atëherë Labano i tha: "Ti je me të
vërtetë nga mishi dhe gjaku im!". Dhe ai qëndroi një muaj me të.

<span id="an_29:15">29:15</span> Pastaj Labano i tha Jakobit: "Pse je
fisi im duhet të më shërbesh pa marrë asgjë? Më thuaj sa duhet të jetë
paga jote".

<span id="an_29:16">29:16</span> Tani Labano kishte dy bija: e madhja
quhej Lea dhe e vogla Rakela.

<span id="an_29:17">29:17</span> Lea kishte sy të perënduar, por Rakela
ishte e hijshme dhe e pashme.

<span id="an_29:18">29:18</span> Prandaj Jakobi e donte Rakelën dhe i
tha Labanos: "Unë do të të shërbej shtatë vjet për Rakelën, bijën tënde
më të vogël".

<span id="an_29:19">29:19</span> Labano iu përgjigj: "Më mirë të ta jap
ty se sa një njeriu tjetër; rri me mua".

<span id="an_29:20">29:20</span> Kështu Jakobi shërbeu shtatë vjet për
Rakelën; dhe iu dukën pak ditë sepse e dashuronte.

<span id="an_29:21">29:21</span> Pastaj Jakobi i tha Labanos: "Më jep
gruan time, sepse afati u mbush dhe lejo që të bashkohem me të".

<span id="an_29:22">29:22</span> Atëherë Labano mblodhi tërë burrat e
vendit dhe shtroi një banket.

<span id="an_29:23">29:23</span> Por, kur ra mbrëmja, ai mori bijën e
tij Lea dhe e çoi te Jakobi, që hyri te ajo.

<span id="an_29:24">29:24</span> Përveç kësaj Labano i dha shërbyesen e
tij Zilpah si shërbyese të Leas, bijës së tij.

<span id="an_29:25">29:25</span> Të nesërmen në mëngjes, ai pa se ishte
Lea. Atëherë Jakobi i tha Labanos: "Çfarë më bëre? A nuk të kam shërbyer
për Rakelën? Pse më mashtrove?".

<span id="an_29:26">29:26</span> Labano u përgjegj: "Nuk është zakon të
veprohet kështu në vendin tonë, nuk mund të japësh më të voglën para më
të madhes.

<span id="an_29:27">29:27</span> Mbaro javën e kësaj dhe do të japim
edhe tjetrën, për shërbimin që do të më bësh për shtatë vjet të tjera".

<span id="an_29:28">29:28</span> Atëherë Jakobi bëri si i thanë dhe
mbaroi javën e Leas; pastaj Labano i dha për grua bijën e tij Rakela.

<span id="an_29:29">29:29</span> Përveç kësaj Labano i dha shërbyesen e
tij Bilhah si shërbyese Rakelës, bijës së tij.

<span id="an_29:30">29:30</span> Dhe Jakobi hyri gjithashtu te Rakela
dhe e dashuroi atë më tepër se Lean; dhe shërbeu shtatë vjet të tjera te
Labano.

<span id="an_29:31">29:31</span> Zoti, duke parë që për Lean nuk kishte
dashuri, ia çeli barkun asaj, ndërsa Rakela ishte shterpë.

<span id="an_29:32">29:32</span> Kështu Lea u ngjiz dhe lindi një djalë
që e quajti Ruben, sepse tha: "Zoti e pa trishtimin tim; prandaj tani
burri im do të më dojë".

<span id="an_29:33">29:33</span> Pastaj u ngjiz përsëri dhe lindi një
djalë dhe ajo tha: "Zoti e pa se nuk kisha dashuri, prandaj më dha edhe
këtë bir". Dhe e quajti Simeon.

<span id="an_29:34">29:34</span> Ajo u ngjiz përsëri dhe lindi një
djalë, dhe tha: "Kësaj radhe burri im do të më dojë, sepse i kam lindur
tre bij". Prandaj u quajt Levi.

<span id="an_29:35">29:35</span> Ajo u ngjiz përsëri dhe lindi djalë dhe
tha: "Këtë radhë do të kremtoj Zotin". Prandaj e quajti Juda. Pastaj nuk
pati më fëmijë.

<span id="an_30:1">30:1</span> Kur Rakela pa që nuk po i bënte fëmijë
Jakobit, u bë ziliqare e motrës së saj dhe i tha Jakobit: "Më bëj me
fëmijë përndryshe unë po vdes".

<span id="an_30:2">30:2</span> Jakobi u mbush tërë inat kundër Rakelës
dhe i tha: "Se mos jam unë në vend të Perëndisë që nuk të lejon të kesh
fëmijë?".

<span id="an_30:3">30:3</span> Ajo u përgjegj: "Ja shërbyesja ime
Bilhah; hyr tek ajo, që ajo të lindë mbi gjunjët e mi; kështu nëpërmjet
saj do të mund të bëhem me fëmijë".

<span id="an_30:4">30:4</span> Kështu ajo i dha për grua shërbyesen e
vetë Bilhah dhe Jakobi hyri tek ajo.

<span id="an_30:5">30:5</span> Dhe Bilhah u ngjiz dhe i dha një bir
Jakobit.

<span id="an_30:6">30:6</span> Atëherë Rakela tha: "Perëndia më dha të
drejtë; ai dëgjoi gjithashtu zërin tim dhe më dha një bir". Prandaj i
vuri emrin Dan.

<span id="an_30:7">30:7</span> Pastaj Bilhah, shërbyesja e Rakelës, u
ngjiz përsëri dhe i lindi një bir të dytë Jakobit.

<span id="an_30:8">30:8</span> Atëherë Rakela tha: "Kam luftuar shumë me
motrën time dhe kam dalë fitimtare". Prandaj e quajti djalin Neftali.

<span id="an_30:9">30:9</span> Por Lea, duke parë që nuk po bënte më
fëmijë, mori shërbyesen e saj Zilpah dhe ia dha për grua Jakobit

<span id="an_30:10">30:10</span> Kështu Zilpah, shërbyesja e Leas, i
lindi një bir Jakobit.

<span id="an_30:11">30:11</span> dhe Lea tha: "Ç'fat!". Dhe i vuri emrin
Gad.

<span id="an_30:12">30:12</span> Pastaj Zilpah, shërbëtore e Leas, i
lindi Jakobit një bir të dytë.

<span id="an_30:13">30:13</span> Dhe Lea tha: "Sa e lumtur jam! Sepse
gratë do të më quajnë të lumtur". Prandaj i vuri emrin Asher.

<span id="an_30:14">30:14</span> Në kohën e korrjes së grurit, Rubeni
doli dhe gjeti në fushat mandragora dhe ia çoi nënës së tij, Leas.
Atëherë Rakela i tha Leas: "Më jep edhe mua ca mandragora të birit
tënd!".

<span id="an_30:15">30:15</span> Ajo iu përgjegj: "Të duket gjë e vogël
që më more burrin, dhe tani kërkon të marrësh edhe mandragorat e djalit
tim?". Rakela tha: "Mirë, pra, si shpërblim për mandragorat e birit
tënd, sonte ai do të bjerë në shtrat me ty".

<span id="an_30:16">30:16</span> Kur në mbrëmje Jakobi u kthye nga arat,
Lea doli ta takojë dhe i tha: "Duhet të hysh tek unë, se të kam shtënë
në dorë me mandragorat e birit tim". Kështu, atë natë, ai ra në shtrat
me të.

<span id="an_30:17">30:17</span> Kështu Perëndia ia plotësoi dëshirën
Leas, e cila u ngjiz dhe i lindi Jakobit birin e pestë.

<span id="an_30:18">30:18</span> Dhe ajo tha: "Perëndia më dha
shpërblimin që më takonte, sepse i dhashë shërbyesen time burrit tim".
Dhe e quajti Isakar.

<span id="an_30:19">30:19</span> Pastaj Lea u ngjiz përsëri dhe i dha
Jakobit një bir të gjashtë.

<span id="an_30:20">30:20</span> Atëherë Lea tha: "Perëndia më ka dhënë
një dhunti të mirë; këtë radhë burri im do të banojë me mua, sepse i kam
lindur gjashtë bij". Dhe i vuri emrin Zabulon.

<span id="an_30:21">30:21</span> Pastaj lindi një bijë dhe e quajti
Dina.

<span id="an_30:22">30:22</span> Perëndia u kujtua edhe për Rakelën; dhe
Perëndia ia plotësoi dëshirën dhe e bëri të frytshme;

<span id="an_30:23">30:23</span> kështu ajo u ngjiz dhe lindi një djalë,
dhe tha: "Perëndia e hoqi turpin tim".

<span id="an_30:24">30:24</span> Dhe e quajti Jozef, duke thënë: "Zoti
më shtoftë një bir tjetër".

<span id="an_30:25">30:25</span> Mbas lindjes së Jozefit nga Rakela,
Jakobi i tha Labanos: "Më lejo të iki, që të shkoj në shtëpinë time, në
vendin tim.

<span id="an_30:26">30:26</span> Më jep gratë e mia dhe bijtë e mi, për
të cilët të kam shërbyer dhe lermë të iki, mbasi ti e njeh mirë
shërbimin që të kam bërë".

<span id="an_30:27">30:27</span> Por Labano i tha: "Në rast se kam
gjetur hir në sytë e tu, qëndro, sepse kam prekur me dorë që Zoti më ka
bekuar për shkakun tënd".

<span id="an_30:28">30:28</span> Pastaj tha: "Ma cakto pagesën tënde dhe
unë do të ta jap".

<span id="an_30:29">30:29</span> Jakobi iu përgjegj: "Ti e di si të kam
shërbyer, dhe çfarë i ka ndodhur bagëtisë sate në duart e mia.

<span id="an_30:30">30:30</span> Sepse ajo që ti kishe para se të vija
unë ishte pak, por tani është rritur shumë; dhe Zoti të ka bekuar kudo
që kam qënë unë. Por tani kur do të punoj edhe për shtëpinë time?".

<span id="an_30:31">30:31</span> Labano tha: "Sa duhet të të jap?".
Jakobi iu përgjigj: "Nuk duhet të më japësh asgjë; në qoftë se ti do të
bësh atë që po të them, do të mbetem këtu për të kullotur kopetë e tua
dhe për t'u kujdesur për to.

<span id="an_30:32">30:32</span> Do të kaloj ditën e sotme në mes tërë
kopeve të tua dhe do të veçoj të gjitha kafshët laramane dhe pikalarme,
të gjithë qingjat e zinj dhe të gjitha dhitë lara-lara ose pika-pika.
Dhe këto kafshë do të jenë pagesa ime.

<span id="an_30:33">30:33</span> Kështu tani e tutje ndershmëria ime do
të përgjigjet para teje për personin tim, kur do të vish të kontrollosh
pagesën time; çdo bagëti që nuk është laramane a me pika midis dhive dhe
çdo qengj jo i zi do të konsiderohet i vjedhur po të gjindet pranë
meje".

<span id="an_30:34">30:34</span> Labano tha: "Mirë, le të bëhet ashtu si
thua ti!".

<span id="an_30:35">30:35</span> dhe po atë ditë veçoi cjeptë vija-vija
dhe me pika dhe të gjitha dhitë laramane dhe pika pika, çdo bagëti që
kishte një njollë të bardhë apo çdo dele e zezë midis dhenve, dhe ua la
bijve të vet.

<span id="an_30:36">30:36</span> Dhe Labano vendosi një distancë prej
tri ditësh me këmbë midis vetes së tij dhe Jakobit; dhe Jakobi kulloste
pjesën që mbeti nga kopetë e Labanos.

<span id="an_30:37">30:37</span> Dhe Jakobi mori disa purteka të njoma
plepi, bajameje dhe rrapi; u bëri disa zhvoshkje, duke zbuluar të
bardhën e purtekave.

<span id="an_30:38">30:38</span> Pastaj i vendosi purtekat që kishte
zhvoshkur që të shikoheshin nga dhentë në koritë, domethënë në vendet ku
kopetë vinin për të pirë ujë; dhe kafshët vinin në afsh kur vinin për të
pirë.

<span id="an_30:39">30:39</span> Kështu kafshët vinin në afsh përpara
purtekave dhe pillnin qengja vija-vija, lara-lara dhe pika pika.

<span id="an_30:40">30:40</span> Pastaj Jakobi i veçonte këta qengja dhe
bënte që kopetë t'i kthenin sytë nga kafshët vija-vija dhe nga tërë ato
të zeza në kopenë e Labanos. Ai formoi kështu kope të veçanta, që nuk i
bashkoi me kopetë e Labanos.

<span id="an_30:41">30:41</span> Por ndodhte që sa herë kafshët e
fuqishme të kopesë vinin në afsh, Jakobi i vinte purtekat në koritë para
deleve, në mënyrë që këto të hynin në afsh afër purtekave;

<span id="an_30:42">30:42</span> Por kur kafshët e kopesë ishin të
dobëta, nuk i vinte ato; kështu që qengjat e dobëta ishin të Labanos dhe
ata të shëndoshë të Jakobit.

<span id="an_30:43">30:43</span> Kështu ai u bë shumë i pasur dhe pati
një numër të madh kopesh, shërbëtoresh, shërbëtorësh, devesh dhe
gomarësh.

<span id="an_31:1">31:1</span> Por Jakobi dëgjoi fjalët e bijve të
Labanos që thoshin: "Jakobi mori gjithçka kishte ati ynë; dhe me atë që
i përkiste atit tonë, ai krijoi gjithë këtë pasuri".

<span id="an_31:2">31:2</span> Jakobi vuri re edhe fytyrën e Labanos;
dhe ja, ndaj tij nuk ishte si më parë.

<span id="an_31:3">31:3</span> Pastaj Zoti i tha Jakobit: "Kthehu në
vendin e etërve të tu dhe te fisi yt, dhe unë do të jem me ty".

<span id="an_31:4">31:4</span> Atëherë Jakobi dërgoi e thirri Rakelën
dhe Lean, që të vinin në fushat pranë kopesë së tij,

<span id="an_31:5">31:5</span> dhe u tha atyre: "Unë e shoh që fytyra e
atit tuaj ndaj meje nuk është si më parë; por Perëndia i atit tim ka
qenë me mua.

<span id="an_31:6">31:6</span> Dhe ju e dini se unë i kam shërbyer atit
tuaj me tërë forcën time,

<span id="an_31:7">31:7</span> ndërsa ati juaj më ka mashtruar dhe ka
ndryshuar pagesën time dhjetë herë, por Perëndia nuk e lejoi të më bëjë
të keq.

<span id="an_31:8">31:8</span> Në qoftë se ai thoshte: "Krerët laramane
do të jenë pagesa jote", e tërë kopeja pillte qengja laramane; dhe po të
thoshte: "Krerët vija-vija do të jenë pagesa jote", tërë kopeja pillte
qengja vija-vija.

<span id="an_31:9">31:9</span> Kështu Perëndia ia hoqi bagëtinë atit
tuaj dhe ma dha mua.

<span id="an_31:10">31:10</span> Një herë, në kohën kur kopetë hynin në
afsh, unë ngrita sytë dhe pashë në ëndërr që cjeptë që ndërzenin femrat
ishin vija-vija, me pulla dhe lara-lara.

<span id="an_31:11">31:11</span> Dhe engjëlli i Perëndisë më tha në
ëndërr: "Jakob!". Unë iu përgjigja: "Ja ku jam!".

<span id="an_31:12">31:12</span> Atëherë ai tha: "Ço tani sytë dhe
shiko: tërë deshtë që ndërzejnë femrat janë vija-vija, me pulla dhe
lara-lara, sepse pashë të gjitha ato që të punon Labano.

<span id="an_31:13">31:13</span> Unë jam Perëndia i Bethelit, ku ti ke
vajosur një përmendore dhe më lidhe një kusht. Tani çohu, lëre këtë vend
dhe kthehu në vendlindjen tënde"".

<span id="an_31:14">31:14</span> Rakela dhe Lea iu përgjigjën dhe i
thanë: "Mos kemi ndoshta ne akoma pjesë dhe trashëgimi në shtëpinë e
atit tonë?

<span id="an_31:15">31:15</span> A nuk na ke trajtuar si të huaja për
arësye se na ka shitur dhe veç kësaj ka ngrënë edhe paratë tona?

<span id="an_31:16">31:16</span> Të gjitha pasuritë që Perëndia i hoqi
atit tonë janë tonat dhe të bijve tanë; prandaj bëj të gjitha ato që
Perëndia të ka thënë".

<span id="an_31:17">31:17</span> Atëherë Jakobi u ngrit dhe i vuri bijtë
e tij dhe gratë e tij mbi devetë,

<span id="an_31:18">31:18</span> dhe mori me vete tërë bagëtinë e tij
duke marrë me vete gjithë pasurinë që kishte vënë, bagëtinë që i
përkiste dhe atë që e kishte blerë në Padam-Aram, për të vajtur tek
Isaku, në vendin e Kanaanëve.

<span id="an_31:19">31:19</span> Ndërsa Labano kishte vajtur të qethte
dhentë e tij, Rakela vodhi idhujt e të atit.

<span id="an_31:20">31:20</span> Dhe Jakobi u largua fshehurazi nga
Labano, Arameu, pa i thënë se kishte ndërmend të ikte.

<span id="an_31:21">31:21</span> Kështu ai iku me gjithçka kishte; u
ngrit, kaloi lumin dhe u drejtua për në malin e Galaadit.

<span id="an_31:22">31:22</span> Ditën e tretë i treguan Labanos se
Jakobi kishte ikur.

<span id="an_31:23">31:23</span> Atëherë ai mori me vete vëllezërit e
tij, e ndoqi shtatë ditë rrugë dhe e arriti në malin e Galaadit.

<span id="an_31:24">31:24</span> Por Perëndia iu shfaq në ëndërr natën
Labanos, Arameut, dhe i tha: "Ruhu e mos i fol Jakobit, as për të mirë e
as për të keq".

<span id="an_31:25">31:25</span> Labano e arriti, pra, Jakobin. Tani
Jakobi e kishte ngritur çadrën e tij në mal; dhe gjithashtu Labano dhe
vëllezërit e tij kishin ngritur çadrat e tyre mbi malin e Galaadit.

<span id="an_31:26">31:26</span> Atëherë Labano i tha Jakobit: "Ç'bëre
duke më mashtruar në këtë mënyrë dhe duke i marrë bijat e mia si
robëresha lufte?

<span id="an_31:27">31:27</span> Pse ike dhe u largove nga unë
fshehurazi, pa më lajmëruar aspak? Unë do të kisha përcjellë me gëzim
dhe me këngë, me lodërz dhe qeste.

<span id="an_31:28">31:28</span> Dhe nuk më lejove të puth bijtë dhe
bijat e mia! Ti ke vepruar pa mënd.

<span id="an_31:29">31:29</span> Tani unë kam në dorë t'ju bëj keq, por
Perëndia i atit tënd më foli natën e kaluar, duke thënë: "Ruhu, mos t'i
flasësh Jakobit as për mirë apo për keq".

<span id="an_31:30">31:30</span> Sigurisht ike, sepse kishe një dëshirë
të madhe të ktheheshe përsëri në shtëpinë e atit tënd; po pse vodhe
perënditë e mia?".

<span id="an_31:31">31:31</span> Atëherë Jakobi iu përgjegj Labanos:
"Unë kisha frikë, sepse mendoja që ti mund të më merrje me forcë bijat e
tua.

<span id="an_31:32">31:32</span> Por kushdo qoftë ai të cilit do t'i
gjesh perënditë e tu, ai duhet të vdesë në prani të vëllezërve tanë;
kërko ti vetë atë që të përket tek unë dhe merre!". Jakobi nuk e dinte
që ato i kishte vjedhur Rakela.

<span id="an_31:33">31:33</span> Kështu Labano hyri në çadrën e Jakobit,
në çadrën e Leas dhe në çadrën e dy shërbyeseve, por nuk gjeti asgjë.
Doli pastaj nga çadra e Leas dhe hyri në çadrën e Rakelës.

<span id="an_31:34">31:34</span> Por Rakela kishte marrë idhujt dhe i
kishte vënë në samarin e devesë, pastaj qe ulur mbi to. Labano kërkoi në
tërë çadrën, por nuk gjeti asgjë.

<span id="an_31:35">31:35</span> Dhe ajo i tha të atit: "Mos u zemëro,
zotëria im, në rast se unë nuk mund të çohem përpara teje, sepse jam me
të përmuajshmet e grave". Kështu ai kërkoi, por nuk i gjeti idhujt.

<span id="an_31:36">31:36</span> Atëherë Jakobi u zemërua dhe u grind me
Labanon; dhe Jakobi iu përgjegj dhe i tha Labanos: "Cili është faji im,
cili është mëkati im, që ti të më ndjekësh me aq tërbim?

<span id="an_31:37">31:37</span> Ti rrëmove në tërë gjërat e mia. Çfarë
gjete nga të gjitha ato që i përkasin shtëpisë sate? Vëri këtu para
vëllezërve të mi dhe vëllezërve të tu dhe le të vendosin ata midis nesh
të dy!

<span id="an_31:38">31:38</span> Kam qenë njëzet vjet me ty; delet dhe
dhitë e tua nuk kanë dështuar dhe unë nuk kam ngrënë deshtë e kopesë
sate.

<span id="an_31:39">31:39</span> Unë nuk t'i kam sjellë kurrë kafshët të
shqyera nga bishat; dëmin e kam pësuar vetë; ti kërkoje me ngulm nga unë
atë që ishte vjedhur ditën apo natën.

<span id="an_31:40">31:40</span> Ky ishte fati im; ditën më ligte vapa
dhe natën të ftohtit e madh, dhe gjumi më ikte nga sytë.

<span id="an_31:41">31:41</span> Kam qënë njëzet vjet në shtëpinë tënde;
të kam shërbyer katërmbëdhjetë vjet për dy bijat e tua dhe gjashtë vjet
për kopenë tënde. Ti e ke ndryshuar dhjetë herë pagesën time.

<span id="an_31:42">31:42</span> Në qoftë se Perëndia i atit tim,
Perëndia i Abrahamit dhe Tmerri i Isakut, nuk do të kishte qënë në
favorin tim, ti me siguri do të më kishe kthyer duar bosh. Perëndia e pa
trishtimin tim dhe mundin e duarve të mia, dhe mbrëmë dha vendimin e
tij".

<span id="an_31:43">31:43</span> Atëherë Labano u përgjegj dhe tha:
"Këto bija janë bijat e mia, këta bij janë bijtë e mi, këto kope janë
kopetë e mia, dhe gjithçka të zë syri është imja. Por çfarë mund t'u bëj
sot këtyre bijave të mia apo bijve që ato kanë lindur?

<span id="an_31:44">31:44</span> Prandaj eja të bëjmë një besëlidhie
midis teje dhe meje, dhe që ajo shërbeftë si dëshmi midis teje dhe
meje".

<span id="an_31:45">31:45</span> Atëherë Jakobi mori një gur dhe e
ngriti si një përmendore.

<span id="an_31:46">31:46</span> Pastaj Jakobi u tha vëllezërve të tij:
"Mblidhni gurë". Dhe ata morën gurë dhe bënë një tog me ta, dhe hëngrën
bukë pranë këtij togu.

<span id="an_31:47">31:47</span> Labano e quajti atë tog
Jegar-Sahadutha, ndërsa Jakobi e quajti Galed.

<span id="an_31:48">31:48</span> Dhe Labano tha: "Sot ky tog është një
dëshmi midis teje dhe meje". Prandaj u quajt Galed,

<span id="an_31:49">31:49</span> edhe Mitspah, sepse Labano tha: "Zoti
të mos e ndajë syrin mua dhe ty kur do të jetë e pamundur të shohim
shoqi-shoqin.

<span id="an_31:50">31:50</span> Në rast se ti keqtrajton bijat e mia
ose martohesh me gra të tjera veç bijave të mia, edhe sikur të mos ketë
asnjeri me ne, kujtohu që Perëndia është dëshmitar midis meje dhe teje".

<span id="an_31:51">31:51</span> Labano i tha gjithashtu Jakobit: "Ja ky
tog gurësh, dhe ja përmendorja që kam ngritur midis teje dhe meje.

<span id="an_31:52">31:52</span> Le të jetë ky tog një dëshmi dhe le të
jetë kjo përmendore një dëshmi që unë nuk do ta kapërcej këtë tog për të
të bërë keq ty, dhe që ti nuk do ta kapërcesh këtë tog dhe këtë
përmendore për të më bërë keq mua.

<span id="an_31:53">31:53</span> Perëndia i Abrahamit dhe Perëndia i
Nahorit, Perëndia i atit të tyre, u bëftë gjykatës midis nesh!". Dhe
Jakobi u betua për Tmerrin e Isakut, atit të tij.

<span id="an_31:54">31:54</span> Pastaj Jakobi bëri një fli në mal dhe i
ftoi vëllezërit e tij të hanin bukë. Dhe ata hëngrën bukë dhe e kaluan
natën në mal.

<span id="an_31:55">31:55</span> Labano u ngrit herët në mëngjes, i
puthi bijtë dhe bijat e tij dhe i bekoi. Pastaj Labano u nis dhe u kthye
në shtëpinë e tij.

<span id="an_32:1">32:1</span> Ndërsa Jakobi vazhdonte rrugën e tij, i
dolën përpara engjëj të Perëndisë.

<span id="an_32:2">32:2</span> Mbasi i pa Jakobi, tha: "Ky është fushimi
i Perëndisë"; dhe e quajti atë vend Mahanaim.

<span id="an_32:3">32:3</span> Pastaj Jakobi dërgoi para tij disa
lajmëtarë vëllait të tij Esau, në vendin e Seirit, në fushën e Edomit.

<span id="an_32:4">32:4</span> Dhe u dha atyre këtë urdhër duke thënë:
"Do t'i thoni kështu Esaut, zotërisë tim: "Kështu thotë shërbyesi yt
Jakobi: Unë kam banuar pranë Labanos dhe kam qëndruar aty deri tani;

<span id="an_32:5">32:5</span> kam qe, gomarë, kope, shërbyes dhe
shërbyese; dhe këtë po ja tregoj zotërisë tim, për të gjetur hir në sytë
e tu"".

<span id="an_32:6">32:6</span> Lajmëtarët u kthyen pastaj te Jakobi,
duke i thënë: "Vajtëm te vëllai yt Esau; dhe tani ai po vjen vetë që të
takohet me ty dhe ka me vete katërqind burra".

<span id="an_32:7">32:7</span> Atëherë Jakobin e zuri një frikë e madhe
dhe një ankth dhe ndau dysh njerëzit që ishin me të, kopetë, bagëtinë e
trashë dhe devetë, dhe tha:

<span id="an_32:8">32:8</span> "Në qoftë se Esau vjen kundër njerit grup
dhe e sulmon, grupi që mbetet do të mund të shpëtojë".

<span id="an_32:9">32:9</span> Pastaj Jakobi tha: "O Perëndi i atit tim
Abraham, Perëndi i atit tim Isak, o Zot, që më ke thënë: "Ktheu në
vendin tënd dhe pranë fisit tënd dhe unë do të bëj të mirë",

<span id="an_32:10">32:10</span> unë nuk jam i denjë i të gjitha
mirësive dhe i gjithë besnikërisë që ke treguar ndaj shërbyesit tënd,
sepse unë e kalova këtë Jordan vetëm me shkopin tim dhe tani janë bërë
dy grupe.

<span id="an_32:11">32:11</span> Çliromë, të lutem, nga duart e vëllait
tim, nga duart e Esaut, sepse unë kam frikë nga ai dhe druaj që ai të
vijë për të më sulmuar, pa kursyer as nënat as fëmijët.

<span id="an_32:12">32:12</span> Dhe ti the: "Pa tjetër, unë do të të
bëj mirë dhe do t'i bëj pasardhësit e tu si rëra e detit, që nuk mund të
llogaritet se është shumë e madhe"".

<span id="an_32:13">32:13</span> Kështu Jakobi e kaloi natën në atë
vend, dhe nga ato që kishte nëpër duar ai zgjodhi një dhuratë për
vëllanë e tij Esau:

<span id="an_32:14">32:14</span> dyqind dhi, njëzet cjep, dyqind dele
dhe njëzet desh,

<span id="an_32:15">32:15</span> tridhjetë deve qumështore me të
vegjëlit e tyre, dyzet lopë dhe dhjetë dema, njëzet gomarica dhe dhjetë
mëza.

<span id="an_32:16">32:16</span> Pastaj ua dorëzoi shërbyesve të tij,
çdo kope për llogari të vet, dhe u tha shërbëtorëve të tij: "Kaloni para
meje dhe lini një farë hapësire midis një kopeje dhe tjetrës".

<span id="an_32:17">32:17</span> Dhe i dha urdhër të parit: "Kur vëllai
im Esau do të të takojë dhe do të të pyesë: "I kujt je ti dhe ku shkon?
Të kujt janë këto kafshë para teje?",

<span id="an_32:18">32:18</span> ti do të përgjigjesh: "Janë të
shërbëtorit tënd Jakobit; është një dhuratë e dërguar zotërisë tim Esau;
dhe ja, ai vetë po vjen mbas nesh"".

<span id="an_32:19">32:19</span> Ai i dha të njëjtin urdhër të dytit, të
tretit dhe gjithë atyre që ndiqnin kopetë, duke u thënë: "Në këtë mënyrë
do t'i flisni Esaut kur do ta takoni;

<span id="an_32:20">32:20</span> dhe do t'i thoni: "Ja, shërbëtori yt
Jakobi është duke ardhur vetë pas nesh"". Sepse thoshte: "Unë do ta
qetësoj me dhuratën që më paraprin e pastaj do të shikoj fytyrën e tij;
ndofta do të më presë mirë".

<span id="an_32:21">32:21</span> Kështu dhurata shkoi para tij, por ai e
kaloi natën në fushim.

<span id="an_32:22">32:22</span> Por atë natë ai u ngrit, mori dy gratë
e tij, dy shërbëtoret dhe të njëmbëdhjetë fëmijët e tij dhe e kaloi vaun
e lumit Jabbok.

<span id="an_32:23">32:23</span> I mori me vete dhe bëri që të kalonin
përruan të gjitha gjërat që zotëronte.

<span id="an_32:24">32:24</span> Kështu Jakobi mbeti vetëm dhe një burrë
luftoi me të deri në agim.

<span id="an_32:25">32:25</span> Kur ky burrë e pa se nuk mund ta
mundte, i preku zgavrën e ijës; dhe zgavra e ijes së Jakobit u përdrodh,
ndërsa ai luftonte kundër tij.

<span id="an_32:26">32:26</span> Dhe ai tha: "Lërmë të shkoj, se po lind
agimi". Por Jakobi iu përgjegj: "Nuk do të të lë të shkosh, në rast se
nuk më bekon më parë!".

<span id="an_32:27">32:27</span> Tjetri i tha: "Cili është emri yt?". Ai
u përgjegj: "Jakob".

<span id="an_32:28">32:28</span> Atëherë ai i tha: "Emri yt nuk do të
jetë më Jakob, por Israel, sepse ti ke luftuar bashkë me Perëndinë dhe
me njerëzit, dhe ke fituar".

<span id="an_32:29">32:29</span> Jakobi i tha: "Të lutem, tregomë emrin
tënd". Por ai iu përgjegj: "Pse e do emrin tim?".

<span id="an_32:30">32:30</span> Dhe kështu ai e bekoi. Atëherë Jakobi e
quajti këtë vend Peniel, sepse tha: "E pashë Perëndinë ballë për ballë
dhe jeta ime u fal".

<span id="an_32:31">32:31</span> Mbasi ai kaloi Penielin, dielli po
ngrihej; dhe Jakobi çalonte për shkak të ijës.

<span id="an_32:32">32:32</span> Për këtë arësye, deri në ditën e sotme,
bijtë e Izraelit nuk e hanë gilcën e kofshës që kalon nëpër zgavrën e
ijës, sepse ai njeri kishte prekur zgavrën e ijës së Jakobit në pikën e
gilcës së kofshës.

<span id="an_33:1">33:1</span> Jakobi ngriti sytë, vështroi dhe pa që po
vinte Esau, që kishte me vete katërqind burra. Atëherë i ndau bijtë e
tij midis Leas, Rakelës dhe dy shërbyeseve të tij.

<span id="an_33:2">33:2</span> Në krye vuri shërbyeset dhe bijtë e tyre,
pastaj Lean dhe bijtë e saj dhe së fundi Rakelën dhe Jozefin.

<span id="an_33:3">33:3</span> Ai vetë kaloi para tyre dhe u përkul deri
në tokë shtatë herë deri sa arriti pranë vëllait të vet.

<span id="an_33:4">33:4</span> Atëherë Esau vrapoi drejt tij, e
përqafoi, iu hodh në qafë dhe e puthi; dhe që të dy qanë.

<span id="an_33:5">33:5</span> Pastaj Esau ngriti sytë, pa gratë e
fëmijët dhe tha: "Kush janë këta me ty?". Jakobi iu përgjigj: "Janë
bijtë që Perëndia pati mirësinë t'i japë shërbyesit tënd".

<span id="an_33:6">33:6</span> Atëherë u afruan shërbyeset, ato dhe
bijtë e tyre, dhe u përkulën.

<span id="an_33:7">33:7</span> U afruan edhe Lea dhe bijtë e saj, dhe u
përkulën. Pastaj u afruan Jozefi dhe Rakela, dhe u përkulën edhe ata.

<span id="an_33:8">33:8</span> Esau tha: "Çfarë ke ndërmend të bësh me
tërë atë grup që takova?". Jakobi u përgjigj: "Éshtë për të gjetur hir
në sytë e zotërisë tim".

<span id="an_33:9">33:9</span> Atëherë Esau tha: "Kam mjaft për vete, o
vëllai im; mbaj për vete atë që është jotja".

<span id="an_33:10">33:10</span> Por Jakobi tha: "Jo, të lutem; në qoftë
se kam gjetur hir në sytë e tu, prano dhuratën time nga dora ime, sepse
kur pashë fytyrën tënde, për mua ishte njëlloj sikur të shikoja fytyrën
e Perëndisë, dhe ti më ke pritur mirë.

<span id="an_33:11">33:11</span> Pranoje, pra, dhuratën që të është
sjellë, sepse Perëndia është treguar shumë i mirë me mua dhe unë kam
gjithçka". Dhe nguli këmbë aq shumë, sa që Esau pranoi.

<span id="an_33:12">33:12</span> Pastaj Esau tha: "Le të nisemi, të
fillojmë të ecim dhe unë do të shkoj para teje".

<span id="an_33:13">33:13</span> Por Jakobi u përgjigj: "Zotëria im e di
që fëmijët janë në moshë të vogël dhe që kam me vete dele dhe lopë
qumështore; po t'i mbajmë keq qoftë edhe një ditë të vetme, tërë kafshët
kanë për të vdekur.

<span id="an_33:14">33:14</span> Le të kalojë zotëria im para
shërbëtorit të tij, dhe unë do ta ndjek ngadalë me hapin e kafshëve që
më paraprijnë dhe me hapin e fëmijëve, deri sa të arrijë te zotëria im
në Seir".

<span id="an_33:15">33:15</span> Atëherë Esau tha: "Më lejo të paktën të
lë me ty disa nga njerëzit që janë me mua". Por Jakobi u përgjigj: "Pse
ta bëjmë këtë? Mjafton që unë të gjej hir në sytë e zotërisë tim".

<span id="an_33:16">33:16</span> Kështu po atë ditë Esau u rikthye në
rrugën e tij drejt Seirit.

<span id="an_33:17">33:17</span> Jakobi u nis në drejtim të Sukothit,
ndërtoi atje një shtëpi për vete dhe kasolle për bagëtinë; prandaj ai
vend u quajt Sukoth.

<span id="an_33:18">33:18</span> Pastaj Jakobi, duke u kthyer nga
Padan-Arami, arriti shëndoshë e mirë në qytetin e Sikemit, në vendin e
Kanaanit, ku ngriti çadrat e tij përballë qytetit.

<span id="an_33:19">33:19</span> Dhe bleu nga bijtë e Hamorit, at i
Sikemit, për njëqind copë paresh, pjesën e fushës ku kishte ngritur
çadrat e tij përballë qytetit.

<span id="an_33:20">33:20</span> Pastaj aty ngriti një altar dhe e
quajti El-Elohej-Izrael.

<span id="an_34:1">34:1</span> Por Dina, vajza që Lea i kishte lindur
Jakobit, doli për të parë bijat e vendit.

<span id="an_34:2">34:2</span> Dhe Sikemi, biri i Hamorit Hiveut, princi
i vendit, sa e pa e rrëmbeu, ra në shtrat me të dhe e dhunoi.

<span id="an_34:3">34:3</span> Dhe shpirti i tij u lidh me Dinën, të
bijën e Jakobit; ai e dashuroi vajzën dhe i foli zemrës së saj.

<span id="an_34:4">34:4</span> Pastaj i tha të atit Hamor: "Ma jep këtë
vajzë për grua".

<span id="an_34:5">34:5</span> Por Jakobi dëgjoi që ai e kishte çnderuar
bijën e tij Dina; por bijtë e tij ishin nëpër fushat me bagëtinë e tij,
dhe Jakobi heshti deri sa u kthyen.

<span id="an_34:6">34:6</span> Atëherë Hamori, ati i Sikemit, shkoi tek
Jakobi për t'i folur.

<span id="an_34:7">34:7</span> Sapo dëgjuan për atë që kishte ndodhur,
bijtë e Jakobit u kthyen nga fushat; ata ishin të hidhëruar dhe shumë të
zemëruar, sepse ai kishte kryer një veprim të turpshëm në Izrael, duke
rënë në shtrat me të bijën e Jakobit, gjë që nuk duhej bërë.

<span id="an_34:8">34:8</span> Por Hamori u foli atyre duke thënë:
"Shpirti i tim biri Sikem është lidhur me bijën tuaj, prandaj jepjani
për grua;

<span id="an_34:9">34:9</span> të bëjmë krushqi bashkë: na jepni bijat
tuaja dhe merrni bijat tona.

<span id="an_34:10">34:10</span> Kështu ju do të banoni me ne dhe vendi
do të jetë në dispozicionin tuaj; banoni në të, bëni tregëti dhe blini
prona".

<span id="an_34:11">34:11</span> Pastaj Sikemi u tha të atit dhe të
vëllezërve të Dinës: "Bëni që unë të gjej hir në sytë tuaj dhe do t'ju
jap çfarëdo gjë që do të më kërkoni.

<span id="an_34:12">34:12</span> Më caktoni madje një pajë të madhe dhe
një dhuratë, dhe unë do t'ju jap sa të kërkoni, por ma jepni vajzën për
grua".

<span id="an_34:13">34:13</span> Atëherë bijtë e Jakobit iu përgjegjën
Sikemit dhe Hamorit, të atit, dhe u folën atyre me dredhi, sepse Sikemi
kishte çnderuar motrën e tyre Dina,

<span id="an_34:14">34:14</span> dhe u thanë atyre: "Nuk mund ta bëjmë
këtë gjë, domethënë ta japim motrën tonë një njeriu të parrethprerë,
sepse kjo do të ishte një turp për ne.

<span id="an_34:15">34:15</span> Vetëm me këtë kusht do ta pranojmë
kërkesën tuaj, domethënë po të jetë se bëheni si ne, duke rrethprerë çdo
mashkull nga ju.

<span id="an_34:16">34:16</span> Atëherë ne do t'ju japim bijat tona dhe
do të marrim bijat tuaja, do të banojmë bashkë me ju dhe do të bëhemi
një popull i vetëm.

<span id="an_34:17">34:17</span> Por në qoftë se nuk doni të na dëgjoni
dhe nuk dëshironi të rrethpriteni, ne do të marrim bijën tonë dhe do të
ikim".

<span id="an_34:18">34:18</span> Fjalët e tyre i pëlqyen Hamorit dhe
Sikemit, birit të Hamorit.

<span id="an_34:19">34:19</span> Dhe i riu nuk vonoi ta kryejë atë gjë,
sepse e donte të bijën e Jakobit dhe ishte njeriu më i nderuar në tërë
shtëpinë e të atit.

<span id="an_34:20">34:20</span> Hamori dhe Sikemi, bir i tij, erdhën në
portat e qytetit të tyre dhe u folën njerëzve të qytetit të tyre, duke
thënë:

<span id="an_34:21">34:21</span> "Këta njerëz dëshirojnë të jetojnë në
paqe me ne; le të rrinë në vendin tonë dhe të merren me tregti, sepse
vendi është mjaft i madh edhe për ata. Ne do të marrim bijat e tyre për
gra dhe do t'ju japim bijat tona.

<span id="an_34:22">34:22</span> Por këta njerëz do të pranojnë të
banojnë me ne për të formuar një popull të vetëm, me të vetmin kusht që
çdo mashkull te ne të rrethpritet, ashtu si rrethpriten ata.

<span id="an_34:23">34:23</span> Bagëtia e tyre, pasuria e tyre dhe
kafshët e tyre a nuk do të bëhen ndofta një ditë tonat? Le të pranojmë
kërkesën e tyre dhe ata do të banojnë bashkë me ne".

<span id="an_34:24">34:24</span> Dhe të gjithë ata që dilnin nga portat
e qytetit dëgjuan fjalët e Hamorit dhe të birit të tij Sikem; dhe çdo
mashkull u rrethpre, tërë ata dilnin nga porta e qytetit.

<span id="an_34:25">34:25</span> Por ndodhi që ditën e tretë, ndërsa ata
vuanin, dy nga bijtë e Jakobit, Simeoni dhe Levi, vëllezër të Dinës,
morën secili shpatën e vet, u vërsulën mbi qytetin që rrinte në siguri
dhe vranë tërë meshkujt.

<span id="an_34:26">34:26</span> Vranë me shpatë edhe Hamorin dhe birin
e tij Sikem, pastaj muarrën Dinën nga shtëpia e Sikemit dhe ikën.

<span id="an_34:27">34:27</span> Bijtë e Jakobit u vërsulën mbi të
vrarët dhe plaçkitën qytetin; sepse motrën e tyre e kishin çnderuar.

<span id="an_34:28">34:28</span> Kështu ata morën kopetë me bagëti të
imët dhe të trashë, gomarët e tyre, gjithçka që ishte në qytet dhe
gjithçka që ishte nëpër fushat,

<span id="an_34:29">34:29</span> dhe morën me vete si plaçkë tërë
pasuritë e tyre, tërë fëmijët e tyre të vegjël, gratë e tyre dhe
gjithçka ndodhej në shtëpitë.

<span id="an_34:30">34:30</span> Atëherë Jakobi i tha Simeonit dhe
Levit: "Ju më keni futur në telashe duke më bërë të urryer nga banorët e
vendit, Kanaanët dhe Perezejtë. Me qenë se ne jemi pakicë, ata do të
grumbullohen kundër meje dhe do të më sulmojnë, dhe unë ashtu si shtëpia
ime do të shfarosemi".

<span id="an_34:31">34:31</span> Por ata u përgjigjën: "A duhet ta
trajtonte ai motrën tonë si një prostitutë?".

<span id="an_35:1">35:1</span> Perëndia i tha Jakobit: "Çohu, ngjitu në
Bethel dhe vendosu aty; dhe bëj aty një altar Perëndisë që t'u shfaq,
kur ikje para vëllait tënd Esau".

<span id="an_35:2">35:2</span> Atëherë Jakobi i tha familjes së tij dhe
gjithë atyre që ishin me të: "Hiqni nga rrethi juaj perënditë e huaja,
pastrohuni dhe ndërroni rrobat tuaja;

<span id="an_35:3">35:3</span> pastaj të ngrihemi dhe të shkojmë në
Bethel, dhe unë do t'i bëj një altar Perëndisë që plotësoi dëshirën time
ditën e fatkeqësisë sime dhe që më shoqëroi në udhëtimin që kam bërë".

<span id="an_35:4">35:4</span> Atëherë ata i dhanë Jakobit tërë
perënditë e huaja që kishin dhe varëset që mbanin në veshë; dhe Jakobi i
fshehu nën lisin që ndodhet pranë Sikemit.

<span id="an_35:5">35:5</span> Pastaj ata u nisën dhe tmerri i Perëndisë
ra mbi të gjitha qytetet rreth tyre, kështu që nuk i ndoqën bijtë e
Jakobit.

<span id="an_35:6">35:6</span> Kështu Jakobi arriti në Luc, domethënë në
Bethel, që ndodhet në vendin e Kanaanit; erdhi aty me të gjithë njerëzit
që ishin me të.

<span id="an_35:7">35:7</span> Dhe aty ndërtoi një altar dhe këtë vend e
quajti El-Bethel, sepse aty i qe çfaqur Perëndia kur po ikte para
vëllait të tij.

<span id="an_35:8">35:8</span> Atëherë vdiq Debora, taja e Rebekës, dhe
e varrosën poshtë Bethelit, në këmbët e lisit që u quajt Alon-Bakuth.

<span id="an_35:9">35:9</span> Perëndia iu shfaq përsëri Jakobit, kur ky
po vinte nga Padam-Arami dhe e bekoi.

<span id="an_35:10">35:10</span> Dhe Perëndia i tha: "Emri yt është
Jakob; ti nuk do të quhesh më Jakob, por emri yt do të jetë Izrael". Dhe
i vuri emrin Izrael.

<span id="an_35:11">35:11</span> Pastaj Perëndia i tha: "Unë jam
Perëndia i Plotfuqishëm; ti bëhu i frytshëm dhe shumëzo; një komb, madje
një tërësi kombesh do të rrjedhin prej teje, dhe disa mbretër kanë për
të dalë nga ijët e tua;

<span id="an_35:12">35:12</span> dhe do të të jap ty dhe pasardhësve të
tu pas teje vendin që i dhashë Abrahamit dhe Isakut".

<span id="an_35:13">35:13</span> Pastaj Perëndia u ngjit më lart nga ai,
nga vendi ku i kishte folur.

<span id="an_35:14">35:14</span> Atëherë Jakobi ndërtoi një përmendore,
një përmendore prej guri, në vendin ku Perëndia i kishte folur; mbi të
hodhi pak verë dhe derdhi ca vaj sipër.

<span id="an_35:15">35:15</span> Dhe Jakobi e quajti Bethel vendin ku
Perëndia i kishte folur.

<span id="an_35:16">35:16</span> Pastaj u nisën nga Betheli; kishte edhe
një copë rrugë për të arritur në Efratë, kur Rakela lindi. Ajo pati një
lindje të vështirë;

<span id="an_35:17">35:17</span> dhe gjatë lindjes së vështirë mamia i
tha: "Mos ki frikë, sepse edhe këtë herë ke një djalë".

<span id="an_35:18">35:18</span> Dhe ndërsa shpirti po e linte (sepse
vdiq), i vuri emrin Ben-Oni, por i ati e quajti Beniamin.

<span id="an_35:19">35:19</span> Kështu Rakela vdiq dhe u varros në
rrugën e Efratës (domethënë të Betlemit).

<span id="an_35:20">35:20</span> Dhe Jakobi ngriti mbi varrin e saj një
përmendore. Dhe kjo përmendore ekziston ende sot e kësaj dite mbi varrin
e Rakelës.

<span id="an_35:21">35:21</span> Pastaj Izraeli u nis dhe ngriti çadrën
përtej Migdal-Ederit.

<span id="an_35:22">35:22</span> Dhe ndodhi që, ndërsa Izraeli banonte
në atë vend, Rubeni shkoi e ra në shtrat me Bilbah, konkubinën e atit të
tij. Dhe Izraeli e mori vesh.

<span id="an_35:23">35:23</span> Bijtë e Jakobit ishin dymbëdhjetë.
Bijtë e Leas ishin: Rubeni, i parëlinduri i Jakobit, Simeoni, Levi,
Juda, Isakari dhe Zabuloni.

<span id="an_35:24">35:24</span> Bijtë e Rakelës ishin: Jozefi dhe
Beniamini.

<span id="an_35:25">35:25</span> Bijtë e Bilhahut, shërbëtorja e
Rakelës, ishin: Dani dhe Neftali.

<span id="an_35:26">35:26</span> Bijtë e Zilpahës, shërbëtorja e Leas,
ishin: Gadi dhe Asheri. Këta janë bijtë e Jakobit që i lindën në
Padan-Aram.

<span id="an_35:27">35:27</span> Pastaj Jakobi erdhi tek Isaku, i ati,
në Marme, në Kirjath-Arba (domethënë në Hebron), ku Abrahami dhe Isaku
kishin qëndruar ca kohë.

<span id="an_35:28">35:28</span> Isaku jetoi njëqind e tetëdhjetë vjet.

<span id="an_35:29">35:29</span> Kështu Isaku dha shpirt, vdiq dhe u
bashkua me popullin e tij, ishte i plakur dhe i ngopur me ditë; dhe Esau
dhe Jakobi, bijtë e tij, e varrosën.

<span id="an_36:1">36:1</span> Këta janë pasardhësit e Esaut, që është
Edomi.

<span id="an_36:2">36:2</span> Esau i mori gratë e tij nga bijat e
Kanaanëve: Adën, e bija e Elonit Hiteut, dhe Oholibamahën, e bija e
Cibeonit Hiveut;

<span id="an_36:3">36:3</span> dhe Basemathin, e bija e Ismaelit dhe
motra e Nebajothit.

<span id="an_36:4">36:4</span> Ada i lindi Esaut Elifazin;

<span id="an_36:5">36:5</span> Basemathi lindi Reuelin, kurse
Oholibamahu lindi Jeushin, Jalamin dhe Korahin. Këta janë bijtë e Esaut
që i lindën në vendin e Kanaanit.

<span id="an_36:6">36:6</span> Pastaj Esau mori gratë e tij, bijtë dhe
bijat e tij, gjithë njerëzit e shtëpisë së tij, kopetë e tij, tërë
bagëtinë e tij dhe tërë pasurinë që kishte blerë në vendin e Kanaanëve,
dhe shkoi në një vend, larg vëllait të tij Jakob,

<span id="an_36:7">36:7</span> sepse pasuritë e tyre ishin tepër të
mëdha, që ata të mund të banonin bashkë; vendi ku rrinin nuk ishte në
gjendje t'i mbante për shkak të bagëtisë së tyre.

<span id="an_36:8">36:8</span> Kështu Esau u vendos mbi malin e Seirit;
Esau është Edomi.

<span id="an_36:9">36:9</span> Këta janë pasardhësit e Esaut, atit të
Edomitëve, në malin e Seirit.

<span id="an_36:10">36:10</span> Këta janë emrat e bijve të Esaut:
Elifazi, i biri i Adës, gruaja e Esaut; Reueli, i biri i Bazemathës,
gruaja e Esaut.

<span id="an_36:11">36:11</span> Bijtë e Elifazit qenë: Temani, Omari,
Cefoni, Gatami dhe Kenaci.

<span id="an_36:12">36:12</span> Timna ishte konkubina e Elifazit, i
biri i Esaut. Ajo i lindi Amalekun Elifazit. Këta qenë bijtë e Adës,
gruaja e Esaut.

<span id="an_36:13">36:13</span> Këta qenë bijtë e Reuelit: Nahathi dhe
Zerahu, Shamahu dhe Micahu. Këta qenë bijtë e Basemathës, gruaja e
Esaut.

<span id="an_36:14">36:14</span> Këta qenë bijtë e Oholibamahës, e bija
e Anahut, e bija e Cibeonit, gruaja e Esaut; ajo i lindi Esaut: Jeushin,
Jalamin dhe Korahun.

<span id="an_36:15">36:15</span> Këta qenë krerët e bijve të Esaut:
bijtë e Elifazit, i parëlinduri i Esaut; kreu Teman, kreu Omar, kreu
Cefo, kreu Kenaz,

<span id="an_36:16">36:16</span> kreu Korah, kreu Gatam dhe kreu Amalek;
këta qenë krerët e rrjedhur nga Elifazi në vendin e Edomit; ata qenë
bijtë e Adës.

<span id="an_36:17">36:17</span> Këta qenë bijtë e Reuelit, i biri i
Esaut: kreu Nahath, kreu Zerah, kreu Shamah dhe kreu Micah; këta qenë
krerët e rrjedhur nga Reueli në vendin e Edomit; ata qenë bijtë e
Basemathës, gruaja e Esaut.

<span id="an_36:18">36:18</span> Këta qenë bijtë e Oholibamahës, gruaja
e Esaut, kreu Jeush; kreu Jeush, kreu Jalam dhe kreu Korah; ata qenë
krerët e rrjedhur nga Oholibamah, e bija e Anahut dhe gruaja e Esaut.

<span id="an_36:19">36:19</span> Këta qenë bijtë e Esaut, që është
Edomi, dhe këta qenë krerët e tyre.

<span id="an_36:20">36:20</span> Këta qenë bijtë e Seirit, Horeut, që
banonin atë vend: Lotani, Shobali, Cibeoni, Anahu.

<span id="an_36:21">36:21</span> Dishoni, Etseri dhe Dishani. Këta qenë
krerët e Horejve, bijtë e Seirit, në vendin e Edomit.

<span id="an_36:22">36:22</span> Bijtë e Lotanit qenë: Hori dhe Hemami;
dhe motra e Lotanit qe Timna.

<span id="an_36:23">36:23</span> Këta qenë bijtë e Shobalit: Alvani,
Manahathi, Ebali, Shefo dhe Onami.

<span id="an_36:24">36:24</span> Këta qenë bijtë e Cibeonit: Aja dhe
Anahu. Anahu është ai që zbuloi në shkretëtirë ujëra të nxehta ndërsa po
kulloste gomarët e Cibeonit, atit të tij.

<span id="an_36:25">36:25</span> Këta qenë bijtë e Anahut: Dishoni dhe
Oholibamah, e bija e Anahut.

<span id="an_36:26">36:26</span> Këta qenë bijtë e Dishonit: Hemdani,
Eshbani, Ithrani dhe Kerani.

<span id="an_36:27">36:27</span> Këta qenë bijtë e Etserit: Bilhani,
Zaavani dhe Akani.

<span id="an_36:28">36:28</span> Këta qenë bijtë e Dishanit: Utsi dhe
Arani.

<span id="an_36:29">36:29</span> Këta qenë krerët e Horejve: kreu
Lothan, kreu Shobal, kreu Cibeon, kreu Anah,

<span id="an_36:30">36:30</span> kreu Dishon, kreu Etser, kreu Dishan.
Këta qenë krerët e Horejve, krerët që ata patën në vendin e Seirit.

<span id="an_36:31">36:31</span> Këta qenë mbretërit që mbretëruan në
vendin e Edomit, para se ndonjë mbret të sundonte mbi bijtë e Izraelit:

<span id="an_36:32">36:32</span> Bela, i biri i Beorit, mbretëroi në
Edom, dhe emri i qytetit të tij qe Dinhabah.

<span id="an_36:33">36:33</span> Bela vdiq dhe në vend të tij mbretëroi
Jobabi, i biri i Zerahut, nga Botsrahu.

<span id="an_36:34">36:34</span> Jobabi vdiq dhe në vend të tij
mbretëroi Hushami, nga vendi i Temanitëve.

<span id="an_36:35">36:35</span> Hushami vdiq, dhe në vend të tij
mbretëroi Hadabi, i biri i Bedadit, që mundi Madianitët në fushat e
Moabit; dhe emri i qytetit të tij qe Avith.

<span id="an_36:36">36:36</span> Hadadi vdiq dhe në vend të tij
mbretëroi Samlahu, nga Masrekahu.

<span id="an_36:37">36:37</span> Samlahu vdiq dhe në vend të tij
mbretëroi Sauli nga Rohoboth, mbi Lumë.

<span id="an_36:38">36:38</span> Sauli vdiq dhe në vend të tij mbretëroi
Baal-Hanani, i biri i Akborit.

<span id="an_36:39">36:39</span> Baal-Hanani, i biri i Akborit, vdiq dhe
në vendin e tij mbretëroi Hadari. Emri i qytetit të tij qe Pau, dhe emri
i gruas së tij qe Mehetabel, e bija e Metredës dhe e Mezahabut.

<span id="an_36:40">36:40</span> Këto qenë emrat e krerëve të Esaut,
simbas familjeve të tyre dhe territoreve të tyre, me emrat e tyre; kreu
Timnah, kreu Alvah, kreu Jetheth,

<span id="an_36:41">36:41</span> kreu Oholibamah, kreu Elah, kreu Pinon,

<span id="an_36:42">36:42</span> kreu Kenac, kreu Teman, kreu Mibcar,

<span id="an_36:43">36:43</span> kreu Magdiel dhe kreu Iram. Këta qenë
krerët e Edomit simbas vendbanimit të tyre, në vendin që zotëronin. Ky
qe Esau, ati i Edomitëve.

<span id="an_37:1">37:1</span> Por Jakobi banoi në vendin ku i ati
kishte qëndruar, në vendin e Kanaanëve.

<span id="an_37:2">37:2</span> Këta janë pasardhësit e Jakobit. Jozefi,
në moshën shtatëmbëdhjetëvjeçare, kulloste kopenë bashkë me vëllezërit e
tij; i riu rrinte me bijën e Bilhahës dhe me bijtë e Zilpahës, që ishin
gratë e babait të tij. Por Jozefi i tregoi të atit për namin e keq që
përhapej mbi sjelljen e tyre.

<span id="an_37:3">37:3</span> Por Izraeli e donte Jozefin më tepër se
tërë bijtë e tij, sepse ishte biri i pleqërisë së tij; dhe i bëri një
rrobe të gjatë deri te këmbët.

<span id="an_37:4">37:4</span> Por vëllezërit e tij, duke parë që i ati
i tyre e donte më tepër nga të gjithë vëllezërit e tjerë, filluan ta
urrejnë dhe nuk mund t'i flisnin në mënyrë miqësore.

<span id="an_37:5">37:5</span> Por Jozefi pa një ëndërr dhe ua tregoi
vëllezërve të tij; dhe këta e urryen edhe më tepër.

<span id="an_37:6">37:6</span> Ai u tha atyre: "Dëgjoni, ju lutem,
ëndrrën që pashë.

<span id="an_37:7">37:7</span> Ne ishim duke lidhur duaj në mes të arës,
kur papritmas duajt e mi u drejtuan dhe qëndruan drejt, kurse duajt
tuaja u mblodhën dhe u përkulën përpara duajve të mi".

<span id="an_37:8">37:8</span> Atëherë vëllezërit e tij i thanë: "A
duhet të mbretërosh ti mbi ne, ose do të na sundosh me të vërtetë?". Dhe
e urryen edhe më tepër për shkak të ëndrrave të tij dhe të fjalëve të
tij.

<span id="an_37:9">37:9</span> Ai pa një ëndërr tjetër dhe ua tregoi
vëllezërve të tij, duke thënë: "Pashë një ëndërr tjetër! Dhe ja, dielli,
hëna dhe njëmbëdhjetë yje përkuleshin para meje".

<span id="an_37:10">37:10</span> Dhe ai ia tregoi këtë ëndërr atit të
tij dhe vëllezërve të tij; i ati e qortoi dhe i tha: "Ç'kuptim ka ëndrra
që ke parë? A do të duhet që pikërisht unë, nëna jote dhe vëllezërit e
tu të vijnë e të përkulemi deri në tokë para teje?".

<span id="an_37:11">37:11</span> Dhe vëllezërit e tij e kishin zili, por
i ati e mbante përbrenda këtë gjë.

<span id="an_37:12">37:12</span> Ndërkaq vëllezërit e Jozefit kishin
vajtur për të kullotur kopenë e atit të tyre në Sikem.

<span id="an_37:13">37:13</span> Dhe Izraeli i tha Jozefit: "Vëllezërit
e tu a nuk janë ndofta duke kullotur kopenë në Sikem? Eja, do të dërgoj
tek ata". Ai u përgjegj: "Ja ku jam".

<span id="an_37:14">37:14</span> Izraeli i tha: "Shko të shikosh në se
vëllezërit e tu janë mirë dhe në se kopeja shkon mirë, dhe kthehu të më
japësh përgjigje". Kështu e nisi në luginën e Hebronit dhe ai arriti në
Sikem.

<span id="an_37:15">37:15</span> Ndërsa ai endej në fushë, një burrë e
gjeti dhe e pyeti: "Çfarë kërkon?".

<span id="an_37:16">37:16</span> Ai u përgjegj: "Jam duke kërkuar
vëllezërit e mi; të lutem më trego se ku ndodhen duke kullotur
bagëtinë".

<span id="an_37:17">37:17</span> Ai burrë i tha: "Ata kanë ikur së
këtejmi, sepse i dëgjova që thonin: "Të shkojmë në Dothan"". Atëherë
Jozefi shkoi të kërkojë vëllezërit e tij dhe i gjeti në Dothan.

<span id="an_37:18">37:18</span> Ata e panë së largu, dhe para se t'u
afrohej, komplotuan kundër tij për ta vrarë.

<span id="an_37:19">37:19</span> Dhe i thanë njëri tjetrit: "Ja ku po
vjen ëndërruesi!

<span id="an_37:20">37:20</span> Ejani, pra, ta vrasim dhe ta hedhim në
një pus; do të themi pastaj që një kafshë e egër e hëngri; kështu do të
shohim se ç'përfundim do të kenë ëndërrat e tij".

<span id="an_37:21">37:21</span> Rubeni i dëgjoi këto dhe vendosi ta
shpëtojë nga duart e tyre, dhe tha: "Nuk do ta vrasim".

<span id="an_37:22">37:22</span> Pastaj Rubeni shtoi: "Mos derdhni gjak,
por hidheni në këtë pus të shkretëtirës dhe mos e goditni me dorën
tuaj". Thoshte kështu për ta shpëtuar nga duart e tyre dhe për t'ia
shpënë të atit.

<span id="an_37:23">37:23</span> Kur Jozefi arriti pranë vëllezërve të
tij, këta e zhveshën nga veshja e tij, nga rrobja e gjatë që i arrinte
deri te këmbët;

<span id="an_37:24">37:24</span> pastaj e kapën dhe e hodhën në pus. Por
pusi ishte bosh, nuk kishte ujë brenda.

<span id="an_37:25">37:25</span> Pastaj u ulën për të ngrënë; por, duke
ngritur sytë, ata panë një karvan Ismaelitësh që vinte nga Galaadi me
devetë e tyre të ngarkuara me erëza, balsame dhe mirrë, dhe udhëtonte
për t'i çuar në Egjipt.

<span id="an_37:26">37:26</span> Atëherë Juda u tha vëllezërve të tij:
"Ç'dobi do të kemi po të vrasim vëllanë tonë dhe të fshehim gjakun e
tij?

<span id="an_37:27">37:27</span> Ejani, t'ia shesim Ismaelitëve dhe të
mos e godasë dora jonë, sepse është vëllai ynë, mishi ynë". Dhe
vëllezërit e tij e dëgjuan.

<span id="an_37:28">37:28</span> Ndërsa po kalonin ata tregtarë
Madianitë, ata e ngritën dhe e nxorën Jozefin jashtë pusit dhe ia shitën
Ismaelitëve për njëzet monedha argjendi. Dhe këta e shpunë Jozefin në
Egjipt.

<span id="an_37:29">37:29</span> Rubeni u kthye te pusi, por Jozefi nuk
ishte më në pus. Atëherë ai i çorri rrobat e tij.

<span id="an_37:30">37:30</span> Pastaj u kthye te vëllezërit e tij dhe
tha: "Djali nuk është më; po unë, ku do të shkoj unë?".

<span id="an_37:31">37:31</span> Kështu ata muarën rrobën e gjatë të
Jozefit, therën një cjap dhe e futën rrobën në gjak.

<span id="an_37:32">37:32</span> Pastaj e çuan rrobën te babai dhe i
thanë: "Kemi gjetur këtë; shiko pak nëse është rrobja e birit tënd".

<span id="an_37:33">37:33</span> Dhe ai e njohu dhe tha: "Éshtë rrobja e
tim biri, e ka ngrënë ndonjë kafshë e egër; me siguri Jozefin e kanë
bërë copë e çikë".

<span id="an_37:34">37:34</span> Atëherë Jakobi i shqeu rrobat e tij,
veshi një grathore dhe mbajti zi për birin e tij shumë ditë.

<span id="an_37:35">37:35</span> Dhe të gjithë bijtë dhe të gjitha bijat
e tij erdhën për ta ngushëlluar, por ai nuk pranoi të ngushëllohet dhe
tha: "Unë do të zbres në Sheol pranë birit tim për të mbajtur zi".
Kështu e qau i ati.

<span id="an_37:36">37:36</span> Ndërkaq Madianitët e shitën Jozefin në
Egjipt dhe ia shitën Potifarit, oficer i Faraonit dhe kapiten i rojeve.

<span id="an_38:1">38:1</span> Por në atë kohë ndodhi që Juda la
vëllezërit e tij dhe shkoi të rrijë me një burrë nga Adullami, që quhej
Hirah.

<span id="an_38:2">38:2</span> Kur Juda pa vajzën e një burri Kananean
të quajtur Shua e mori për grua dhe u bashkua me të.

<span id="an_38:3">38:3</span> Dhe ajo u ngjiz dhe lindi një bir, që ajo
e quajti Er.

<span id="an_38:4">38:4</span> Pastaj ajo u ngjiz dhe lindi një bir, që
ai e quajti Onan.

<span id="an_38:5">38:5</span> Ajo u ngjiz përsëri dhe lindi një bir, të
cilit i vuri emrin Shelah. Juda ishte në Kecib kur ajo lindi.

<span id="an_38:6">38:6</span> Pastaj Juda i dha Erit të parëlindurit të
tij, një grua të quajtur Tamara.

<span id="an_38:7">38:7</span> Por Eri, i parëlinduri i Judës, ishte i
keq në sytë e Zotit dhe Zoti e bëri të vdesë.

<span id="an_38:8">38:8</span> Atëherë Juda i tha Onanit: "Shko te
gruaja e vëllait tënd, martohu me të dhe krijoi trashëgimtarë vëllait
tënd".

<span id="an_38:9">38:9</span> Por Onani, duke ditur se këta pasardhës
nuk kishin për të qënë të vetët, kur bashkohej me gruan e të vëllait, e
hidhte farën e tij përtokë për të mos i dhënë pasardhës vëllait të tij.

<span id="an_38:10">38:10</span> Kjo nuk i pëlqeu Zotit, që e bëri të
vdesë edhe atë.

<span id="an_38:11">38:11</span> Atëherë Juda i tha Tamarës, nuses së
birit të tij: "Rri si e ve në shtëpinë e atit tënd, deri sa biri im
Shelah të rritet". Sepse mendonte: "Kam frikë se edhe ai ka për të
vdekur si vëllezërit e tij". Kështu Tamara u nis dhe banoi në shtëpinë e
të atit.

<span id="an_38:12">38:12</span> Mbas një kohe të gjatë vdiq gruaja e
Judës, që ishte e bija e Shuas; kur mbaroi zinë, Juda u ngjit tek ata që
qethnin delet e tij në Timnah bashkë me mikun e tij Hirah, i quajtur
Adullamiti.

<span id="an_38:13">38:13</span> Këtë e mori vesh Tamara dhe asaj i
thanë: "Ja, vjehrri yt po ngjitet në Timnah për të qethur delet e tij".

<span id="an_38:14">38:14</span> Atëherë ajo hoqi rrobat e saj të
vejërisë, u mbulua me një velo dhe u mbështoll e tëra; pastaj u ul te
porta e Enaimit, që ndodhet në rrugën drejt Timnahut; në fakt ajo kishte
parë që Shelahu ishte rritur më në fund, por ajo nuk i ishte dhënë për
grua.

<span id="an_38:15">38:15</span> Sa e pa Juda mendoi që ajo ishte
prostitutë, sepse e kishte fytyrën të mbuluar.

<span id="an_38:16">38:16</span> Prandaj ai iu afrua asaj në rrugë dhe i
tha: "Lërmë të hyj te ti". Në të vërtetë nuk e dinte se ajo ishte nusja
e djalit të tij. Ajo iu përgjegj: "Çfarë do të më japësh për të hyrë tek
unë?"

<span id="an_38:17">38:17</span> Atëherë ai i tha: "Do të të dërgoj një
kec nga kopeja ime". Ajo e pyeti: "A më jep një peng deri sa të ma
dërgosh?".

<span id="an_38:18">38:18</span> Ai i tha: "Çfarë pengu duhet të të
jap?". Ajo u përgjegj: "Vulën tënde, kordonin tënd dhe bastunin që ke në
dorë". Ai ia dha, hyri te ajo dhe ajo u ngjiz me të.

<span id="an_38:19">38:19</span> Pastaj ajo u ngrit dhe iku; hoqi velin
dhe veshi përsëri rrobat e saj të vejërisë.

<span id="an_38:20">38:20</span> Por Juda i dërgoi kecin me anë të mikut
të tij, Adulamitit, për të rimarë pengun nga duart e asaj gruaje; po ai
nuk e gjeti atë.

<span id="an_38:21">38:21</span> Atëherë pyeti njerëzit vendas duke
thënë: "Ku është ajo prostitutë që rrinte në Enaim, në rrugë?". Ata u
përgjigjën: "Nuk ka pasur asnjë prostitutë këtu".

<span id="an_38:22">38:22</span> Kështu ai u kthye te Juda dhe i tha:
"Nuk e gjeta; veç kësaj vendasit më thanë: "Nuk ka pasur asnjë
prostitutë këtu"".

<span id="an_38:23">38:23</span> Atëherë Juda tha: "Le ta mbajë, pra,
pengun që i dhashë, sepse nuk duam të mbulohemi me turp. Ja, unë i
dërgova këtë kec dhe ti nuk e gjete".

<span id="an_38:24">38:24</span> Tre muaj më vonë erdhën dhe i thanë
Judës: "Tamara, nusja e birit tënd, është bërë prostitutë; dhe, nga ky
shkak, ajo ka mbetur gjithashtu me barrë". Atëherë Juda u tha: "Nxirreni
jashtë dhe digjeni!".

<span id="an_38:25">38:25</span> Ndërsa po e nxirrnin jashtë, ajo i çoi
fjalë të vjehrrit: "Njeriu të cilit i përkasin këto sende, më la me
barrë". Pastaj tha: "Shiko në se mund të dallosh të kujt janë këto
sende: vula, kordoni dhe bastuni".

<span id="an_38:26">38:26</span> Juda i njohu dhe i tha: "Ajo është më e
drejtë se unë, se unë nuk ia dhashë Shelahut, birit tim". Dhe ai nuk
pati më marrëdhënie me të.

<span id="an_38:27">38:27</span> Kur edhi koha e lindjes, ajo kishte në
bark dy binjakë.

<span id="an_38:28">38:28</span> Ndërsa po lindte, njeri prej tyre nxori
jashtë një dorë dhe mamia e kapi dhe i lidhi një fije të kuqe flakë,
duke thënë: "Ky doli i pari".

<span id="an_38:29">38:29</span> Por ai e tërhoqi dorën e tij, dhe ja që
doli jashtë vëllai i tij. Atëherë mamia tha: "Si ia çave rrugën vetes?".
Për këtë arësye u quajt Perets.

<span id="an_38:30">38:30</span> Pastaj doli vëllai i tij, që kishte
rreth dorës fijen ngjyrë të kuqe flakë; dhe u quajt Zerah.

<span id="an_39:1">39:1</span> Ndërkaq Jozefi u çua në Egjipt; dhe
Potifari, oficeri i Faraonit dhe kapiten i rojeve, një egjiptas, e bleu
nga Ismaelitët që e kishin sjellë atje.

<span id="an_39:2">39:2</span> Zoti qe me Jozefin, dhe ky pasurohej dhe
banonte në shtëpinë e zotërisë së tij, egjiptasit.

<span id="an_39:3">39:3</span> Dhe zotëria e tij e pa që Zoti qe me të
dhe që Zoti e sillte mbarë në duart e tij gjithçka bënte.

<span id="an_39:4">39:4</span> Kështu Jozefi fitoi hir në sytë e atij
dhe hyri në shërbimin personal të Potifarit, që e emëroi
kryeadministrator të shtëpisë së tij dhe i la në dorë gjithçka
zotëronte.

<span id="an_39:5">39:5</span> Nga çasti që e bëri kryeadministrator të
shtëpisë së tij dhe për gjithçka që zotëronte, Zoti e bekoi shtëpinë e
egjiptasit për shkak të Jozefit; dhe bekimi i Zotit përfshiu gjithçka ai
kishte në shtëpi dhe në fushë.

<span id="an_39:6">39:6</span> Kështu Potifari la gjithçka kishte në
dorë të Jozefit dhe nuk shqetësohej më për asgjë, përveç ushqimit të
vet. Dhe Jozefi ishte i bukur nga forma dhe kishte një pamje tërheqëse.

<span id="an_39:7">39:7</span> Mbas gjithë këtyre gjërave, gruaja e
zotërisë së tij ia vuri sytë Jozefit dhe i tha: "Bjerë e fli me mua".

<span id="an_39:8">39:8</span> Por ai e refuzoi dhe i tha gruas së
zotërisë së tij: "Ja, zotëria ime nuk shqetësohet për ato që ka lënë në
shtëpi me mua dhe ka lënë në duart e mia gjithçka zotëron.

<span id="an_39:9">39:9</span> Nuk ka asnjë më të madh se unë në këtë
shtëpi; ai nuk më ka ndaluar asgjë veç teje, sepse je gruaja e tij. Si
mund ta bëj unë këtë të keqe të madhe dhe të kryej një mëkat kundër
Perëndisë?".

<span id="an_39:10">39:10</span> Me gjithë faktin që ajo i fliste
Jozefit për këtë gjë çdo ditë, ai nuk pranoi të binte në shtrat me të
dhe t'i jepej asaj.

<span id="an_39:11">39:11</span> Një ditë ndodhi që ai hyri në shtëpi
për të bërë punën e tij, dhe nuk ndodhej në shtëpi asnjë prej
shërbëtorëve.

<span id="an_39:12">39:12</span> Atëherë ajo e kapi nga rrobat dhe i
tha: "Eja të shtrihesh me mua". Por ai ia la në dorë rroben e tij, iku
duke vrapuar jashtë.

<span id="an_39:13">39:13</span> Kur ajo pa që ai ia kishte lënë në dorë
rroben e tij dhe kishte ikur jashtë,

<span id="an_39:14">39:14</span> thirri shërbëtorët e vet dhe u tha:
"Shikoni, ai na solli në shtëpi një hebre për t'u tallur me ne; ai erdhi
tek unë për të rënë me mua, por unë bërtita me të madhe.

<span id="an_39:15">39:15</span> Me të dëgjuar që unë ngrita zërin dhe
fillova të bërtas, ai la rrobën e tij pranë meje, iku dhe vrapoi
jashtë".

<span id="an_39:16">39:16</span> Kështu ajo mbajti pranë saj rroben e
tij, deri sa u kthye në shtëpi zotëria e saj.

<span id="an_39:17">39:17</span> Atëherë ajo i foli në këtë mënyrë: "Ai
shërbëtor hebre, që ti na solle, erdhi tek unë për të më vënë në lojë.

<span id="an_39:18">39:18</span> Por sa ngrita zërin dhe bërtita, ai la
rroben pranë meje dhe iku jashtë".

<span id="an_39:19">39:19</span> Kështu, kur zotëria e saj dëgjoi fjalët
e gruas së vet që i fliste në këtë mënyrë duke thënë: "Shërbëtori yt më
ka bërë këtë gjë!", ai u inatos.

<span id="an_39:20">39:20</span> Atëherë zotëria e Jozefit e mori dhe e
futi në burg, në vendin ku ishin mbyllur të burgosurit e mbretit. Kështu
ai mbeti në atë burg.

<span id="an_39:21">39:21</span> Por Zoti qe me Jozefin dhe u tregua
dashamirës ndaj tij, duke bërë që t'i hynte në zemër drejtorit të
burgut.

<span id="an_39:22">39:22</span> Kështu drejtori i burgut i besoi
Jozefit tërë të burgosurit që ndodheshin në burg; dhe ai ishte
përgjegjës për të gjitha që bëheshin aty brënda.

<span id="an_39:23">39:23</span> Drejtori i burgut nuk kontrollonte më
asgjë nga ato që i ishin besuar Jozefit, sepse Zoti ishte me të, dhe
Zoti e bënte të mbarë gjithçka që ai bënte.

<span id="an_40:1">40:1</span> Mbas këtyre gjërave, ndodhi që
kupëmbajtësi dhe bukëpjekësi i mbretit të Egjiptit fyen zotërinë e tyre,
mbretin e Egjiptit.

<span id="an_40:2">40:2</span> Dhe Faraoni u zemërua me të dy oficerët e
tij, kryekupëmbajtësin dhe kryebukëpjekësin,

<span id="an_40:3">40:3</span> dhe i futi në burg, në shtëpinë e kreut
të rojeve, në po atë burg ku ishte mbyllur Jozefi.

<span id="an_40:4">40:4</span> Dhe kapiteni i rojeve i la nën mbikqyrjen
e Jozefit, i cili i ndihmonte. Kështu ata qëndruan në burg për një farë
kohe.

<span id="an_40:5">40:5</span> Po atë natë, kupëmbajtësi dhe bukëpjekësi
i mbretit të Egjiptit, që ishin të mbyllur në burg, panë që të dy një
ëndërr, secili ëndrrën e tij, me një kuptim të veçantë.

<span id="an_40:6">40:6</span> Dhe të nesërmen në mëngjes Jozefi erdhi
tek ata dhe vuri re se ishin të shqetësuar.

<span id="an_40:7">40:7</span> Atëherë ai pyeti oficerët e Faraonit, që
ishin me të në burg, në shtëpinë e zotërisë së tij dhe u tha: "Pse keni
sot një fytyrë kaq të trishtuar?".

<span id="an_40:8">40:8</span> Ata iu përgjegjën: "Kemi parë një ëndërr
dhe askush nuk është në gjëndje ta interpretojë". Atëherë Jozefi u tha
atyre: "Interpretimet nuk i përkasin vallë Perëndisë? Më tregoni
ëndrrat, ju lutem".

<span id="an_40:9">40:9</span> Kështu kryekupëmbajtësi i tregoi Jozefit
ëndrrën e tij dhe i tha: "Në ëndrrën time kisha përpara një hardhi;

<span id="an_40:10">40:10</span> dhe në atë hardhi kishte tri degë, të
cilat sa vunë lastarë, lulëzuan dhe dhanë vile rrushi të pjekur.

<span id="an_40:11">40:11</span> Tani unë kisha në dorë kupën e
Faraonit; mora rrushin, e shtrydha në kupën e Faraonit dhe e vura kupën
në dorë të Faraonit".

<span id="an_40:12">40:12</span> Jozefi i tha: "Ky është interpretimi i
ëndrrës: tri degët janë tri ditë;

<span id="an_40:13">40:13</span> në krye të tri ditëve Faraoni do të të
bëjë të ngresh përsëri kokën lart, do të të rivendosë në detyrën tënde
dhe ti do t'i japësh në dorë kupën Faraonit, siç bëje më parë, kur ishe
kupëmbajtësi i tij.

<span id="an_40:14">40:14</span> Por më kujto mua kur të jesh i lumtur;
të lutem, trego dashamirësi ndaj meje, duke i folur për mua Faraonit,
dhe më nxirr nga kjo shtëpi;

<span id="an_40:15">40:15</span> sepse mua më sollën fshehurazi nga
vendi i hebrejve, dhe këtu s'kam bërë gjë për t'u futur në këtë burg të
nëndheshëm".

<span id="an_40:16">40:16</span> kryebukëpjekësi, duke parë se
interpretimi ishte i favorshëm, i tha Jozefit: "Edhe unë në ëndrrën time
kisha tri shporta me bukë të bardhë mbi krye;

<span id="an_40:17">40:17</span> dhe në shportën më të lartë kishte çdo
lloj gjellësh të pjekura në furrë për Faraonin; dhe zogjtë i hanin nga
shporta që kisha mbi krye".

<span id="an_40:18">40:18</span> Atëherë Jozefi u përgjegj dhe tha: "Ky
është interpretimi i ëndrrës: tri shportat janë tri ditë;

<span id="an_40:19">40:19</span> në krye të tri ditëve Faraoni do të të
heqë kokën nga shpatullat, do të varë në një pemë, dhe zogjtë do të hanë
mishrat e trupit tënd".

<span id="an_40:20">40:20</span> Tani ditën e tretë, ditën e përvjetorit
të Faraonit, ndodhi që ai shtroi një banket për të gjithë shërbëtorët e
tij; dhe bëri që të ngrinin kokën lartë si kryekupëmbajtësi dhe
kryebukëpjekësi, në mes të shërbëtorëve të tij.

<span id="an_40:21">40:21</span> Kështu e rivendosi kryekupëmbajtësin në
detyrën e tij si kupëmbajtës që t'i jepte kupën në dorë Faraonit,

<span id="an_40:22">40:22</span> por bëri që ta varnin kryebukëpjekësin
simbas interpretimit që Jozefi u kishte dhënë.

<span id="an_40:23">40:23</span> Por kryekupëmbajtësi nuk u kujtua për
Jozefin, por e harroi.

<span id="an_41:1">41:1</span> Por ndodhi që mbas dy vitesh të plota
Faraoni pa një ëndërr. Ai ndodhej pranë një lumi,

<span id="an_41:2">41:2</span> dhe ja që ndërsa po ngjiten nga lumi
shtatë lopë, të hijshme e të majme, që nisën të kullosin ndër xunkthe.

<span id="an_41:3">41:3</span> Pas atyre, u ngjitën nga lumi shtatë lopë
të tjera të shëmtuara dhe të dobëta, dhe u ndalën pranë të parave në
bregun e lumit.

<span id="an_41:4">41:4</span> Tani lopët e shëmtuara dhe të dobëta
hëngrën lopët e hijshme dhe të majme. Pastaj Faraoni u zgjua.

<span id="an_41:5">41:5</span> Më pas e zuri gjumi përsëri dhe pa një
ëndërr të dytë; dhe, ja, shtatë kallinj të trashë dhe të bukur që dilnin
nga një kërcell i vetëm.

<span id="an_41:6">41:6</span> Pastaj, ja, shtatë kallinj të hollë dhe
të tharë nga era lindore, që mbinin pas tyre.

<span id="an_41:7">41:7</span> Dhe kallinjtë e hollë gëlltitën shtatë
kallinjtë e trashë dhe të plotë. Atëherë Faraoni u zgjua dhe, ja, ishte
një ëndërr.

<span id="an_41:8">41:8</span> Në mëngjes shpirti i tij qe i trazuar,
dhe dërgoi e thirri tërë magjistarët dhe të diturit e Egjiptit; pastaj
Faraoni u tregoi ëndrrat e tij, por asnjeri prej tyre nuk qe në gjendje
t'ia interpretonte Faraonit.

<span id="an_41:9">41:9</span> Atëherë kryekupëmbajtësi i foli Faraonit
duke i thënë: "Sot kujtoj gabimet e mia.

<span id="an_41:10">41:10</span> Faraoni ishte zemëruar me shërbëtorët e
tij dhe më kishte futur në burg në shtëpinë e kreut të rojeve, mua dhe
kryebukëpjekësin.

<span id="an_41:11">41:11</span> Po atë natë, unë dhe ai pamë një
ëndërr; secili pa një ëndërr që kishte kuptimin e tij.

<span id="an_41:12">41:12</span> Me ne ishte edhe një hebre i ri,
shërbëtor i kreut të rojeve; atij i treguam ëndrrat tona dhe ai na i
interpretoi, duke i dhënë secilit interpretimin e ëndrrës së tij.

<span id="an_41:13">41:13</span> Dhe gjërat u zhvilluan pikërisht simbas
interpretimit që na kishte dhënë ai. Faraoni më rivendosi në detyrën
time dhe e vari tjetrin".

<span id="an_41:14">41:14</span> Atëherë Faraoni dërgoi ta thërrisnin
Jozefin, që e nxorrën menjëherë nga burgu nëntokësor. Kështu ai u rrua,
ndërroi rrobat dhe erdhi te Faraoni.

<span id="an_41:15">41:15</span> Dhe Faraoni i tha Jozefit: "Kam parë
një ëndërr dhe askush nuk është në gjëndje ta interpretojë; por kam
dëgjuar për ty se, kur ke dëgjuar një ëndërr, je në gjendje ta
interpretosh".

<span id="an_41:16">41:16</span> Jozefi iu përgjegj Faraonit duke i
thënë: "Nuk jam unë, por Perëndia do të japë një përgjigje për të mirën
e Faraonit".

<span id="an_41:17">41:17</span> Atëherë Faraoni i tha Jozefit: "Ja, në
ëndrrën time unë rrija në bregun e lumit,

<span id="an_41:18">41:18</span> kur u ngjitën nga lumi shtatë lopë të
majme dhe të hijshme, që nisën të kullosnin ndër xunkthe.

<span id="an_41:19">41:19</span> Pas tyre u ngjitën shtatë lopë të tjera
të dobëta, shumë të shëmtuara dhe thatime; lopë të tilla aq të shëmtuara
nuk kisha parë kurrë në gjithë shtetin e Egjiptit.

<span id="an_41:20">41:20</span> Dhe lopët e dobëta dhe të shëmtuara i
hëngrën të shtatë lopët e para të majme;

<span id="an_41:21">41:21</span> por edhe pasi i hëngrën, asnjeri nuk
mund të dallonte që i kishin ngrënë, sepse ato ishin të shëmtuara si më
parë. Kështu u zgjova.

<span id="an_41:22">41:22</span> Pastaj pashë në ëndrrën time shtatë
kallinj që dilnin nga një kërcell i vetëm, të plotë dhe të bukur;

<span id="an_41:23">41:23</span> dhe ja shtatë kallinj të tjerë të
fishkur, të hollë dhe të tharë nga era lindore, që mbinin pas të parëve.

<span id="an_41:24">41:24</span> Pastaj shtatë kallinjtë e hollë
gëlltitën shtatë kallinjtë e bukur. Këtë gjë ua tregova magjistarëve,
por asnjeri prej tyre nuk qe në gjëndje të më jepte një shpjegim".

<span id="an_41:25">41:25</span> Atëherë Jozefi i tha Faraonit:
"Éndërrat e Faraonit janë një ëndërr e njëjtë. Perëndia i tregoi
Faraonit atë që po gatitet të bëjë.

<span id="an_41:26">41:26</span> Shtatë lopët e bukura janë shtatë vite
dhe shtatë kallinjtë e bukur janë shtatë vite; është e njëjta ëndërr.

<span id="an_41:27">41:27</span> Edhe shtatë lopët e dobëta dhe të
shëmtuara, që ngjiteshin pas atyre, janë shtatë vite; edhe shtatë
kallinjtë bosh dhe të tharë nga era lindore janë shtatë vite zije buke.

<span id="an_41:28">41:28</span> Këto janë ato që i thanë Faraonit:
Perëndia i tregoi Faraonit atë që po përgatitet të bëjë.

<span id="an_41:29">41:29</span> Ja, po vijnë shtatë vite bollëku të
madh në tërë vendin e Egjiptit;

<span id="an_41:30">41:30</span> por pas këtyre do të vinë shtatë vite
zije buke dhe gjithë ai bollëk do të harrohet në vendin e Egjiptit; dhe
zija do të ligështojë vendin.

<span id="an_41:31">41:31</span> Dhe në vend nuk do ta kujtojnë më
bollëkun e mëparshëm për shkak të zisë së bukës që do të vijë, sepse kjo
do të jetë shumë e rëndë.

<span id="an_41:32">41:32</span> Fakti që kjo ëndërr i është shfaqur
Faraonit dy herë do të thotë që këtë vendim e ka marrë Perëndia, dhe
Perëndia do të bëjë që të ndodhë shpejt.

<span id="an_41:33">41:33</span> Prandaj Faraoni të kërkojë një njeri të
zgjuar dhe të urtë dhe ta caktojë në krye të Egjiptit.

<span id="an_41:34">41:34</span> Faraoni duhet të veprojë kështu: të
emërojë në vend mbikqyrës për të mbledhur një të pestën e prodhimeve të
vendit të Egjiptit, gjatë shtatë viteve të bollëkut.

<span id="an_41:35">41:35</span> Ata të grumbullojnë të gjitha ushqimet
e këtyre viteve të mbara që po vinë dhe të grumbullojnë grurin nën
autoritetin e Faraonit dhe ta ruajnë për furnizimin e qyteteve.

<span id="an_41:36">41:36</span> Këto ushqime do të jenë një rezervë për
vendin në parashikim të shtatë viteve të zisë së bukës që do të bjerë në
vendin e Egjiptit; kështu vendi nuk do të humbasë nga zija".

<span id="an_41:37">41:37</span> Kjo gjë i pëlqeu Faraonit dhe gjithë
nëpunësve të tij.

<span id="an_41:38">41:38</span> Dhe Faraoni u tha nëpunësve të tij: "A
mund të gjejmë një njeri si ky, tek i cili të gjendet Fryma e
Perëndisë?".

<span id="an_41:39">41:39</span> Atëherë Faraoni i tha Jozefit: "Me qënë
se Perëndia të bëri të dish të gjitha këto gjëra, nuk ka asnjeri të
zgjuar dhe të ditur sa ti.

<span id="an_41:40">41:40</span> Ti do të jesh mbi shtëpinë time dhe i
tërë populli im do t'u bindet urdhërave të tua; vetëm për fronin unë do
të jem më i madh se ti".

<span id="an_41:41">41:41</span> Faraoni i tha Jozefit: "Shiko, unë të
emëroj mbi gjithë shtetin e Egjiptit".

<span id="an_41:42">41:42</span> Pastaj Faraoni hoqi unazën nga dora e
vet dhe ia vuri në dorë Jozefit; e veshi me rroba krejt prej liri dhe i
vari në qafë një gjerdan të artë.

<span id="an_41:43">41:43</span> E hipi pastaj në karron e tij të dytë,
dhe para tij thërrisnin: "Në gjunjë!". Kështu Faraoni e vendosi mbi tërë
shtetin e Egjiptit.

<span id="an_41:44">41:44</span> Veç kësaj Faraoni i tha Jozefit:
"Faraoni jam unë, por pa ty asnjeri nuk ka për të ngritur dorën ose
këmbën në tërë shtetin e Egjiptit".

<span id="an_41:45">41:45</span> Dhe Faraoni e quajti Jozefin me emrin
Cofnath-Paneah dhe i dha për grua Asenathin, të bijën e Potiferahut,
prift i Onit. Dhe Jozefi u nis për të vizituar shtetin e Egjiptit.

<span id="an_41:46">41:46</span> Tani Jozefi ishte tridhjetë vjeç kur u
paraqit para Faraonit, mbretit të Egjiptit. Pastaj Jozefi u largua nga
Faraoni dhe i ra anembanë Egjiptit.

<span id="an_41:47">41:47</span> Gjatë shtatë viteve të bollëkut, toka
prodhoi shumë;

<span id="an_41:48">41:48</span> dhe Jozefi grumbulloi tërë ushqimet në
vendin e Egjiptit gjatë atyre shtatë viteve dhe i vendosi nëpër qytetet;
në çdo qytet vendosi ushqimet e territorit përreth.

<span id="an_41:49">41:49</span> Kështu Jozefi grumbulloi grurë, si rëra
e detit, aq shumë sa pushoi së mbajturi llogari sepse sasia e grurit
ishte e pallogaritshme.

<span id="an_41:50">41:50</span> Para se të vinte viti i zisë, Jozefit i
lindën dy fëmijë që Asenathi, e bija e Potiferahut, prift i Onit, i
lindi.

<span id="an_41:51">41:51</span> Jozefi e quajti të parëlindurin Manasi,
sepse tha: "Perëndia bëri që të harroj çdo shqetësim timin dhe tërë
shtëpinë e atit tim".

<span id="an_41:52">41:52</span> Të dytit i vuri emrin Efraim, sepse
tha: "Perëndia më ka bërë frytdhënës në vendin e pikëllimit tim".

<span id="an_41:53">41:53</span> Shtatë vitet e bollëkut që qenë në
shtetin e Egjiptit morën fund,

<span id="an_41:54">41:54</span> dhe filluan shtatë vitet e zisë, ashtu
si kishte thënë Jozefi. Kishte mungesë ushqimesh në të tëra vendet, por
në tërë vendin e Egjiptit kishte bukë.

<span id="an_41:55">41:55</span> Pastaj tërë vendi i Egjiptit filloi të
vuajë nga uria, dhe populli e ngriti zërin për t'i kërkuar bukë
Faraonit. Atëherë Faraoni u tha tërë Egjiptasve: "Shkoni tek Jozefi dhe
bëni si t'ju thotë ai".

<span id="an_41:56">41:56</span> Zija ishte përhapur mbi sipërfaqen e
tërë vendit dhe Jozefi i hapi tërë depot dhe u shiti grurë Egjiptasve.
Por zija u bë më e rëndë në vendin e Egjiptit.

<span id="an_41:57">41:57</span> Kështu njerëzit e të gjitha vendeve
vinin në Egjipt te Jozefi për të blerë grurë, sepse zija qe shtuar mbi
tërë tokën.

<span id="an_42:1">42:1</span> Por Jakobi, pasi mësoi se në Egjipt
kishte grurë, u tha bijve të tij: "Pse shikoni njëri-tjetrin?".

<span id="an_42:2">42:2</span> Pastaj tha: "Ja, dëgjova se në Egjipt ka
grurë; shkoni atje poshtë për të blerë grurë për ne, që të mundim të
jetojmë dhe të mos vdesim".

<span id="an_42:3">42:3</span> Kështu dhjetë vëllezërit e Jozefit
zbritën në Egjipt për të blerë grurë.

<span id="an_42:4">42:4</span> Por Jakobi nuk e dërgoi Beniaminin,
vëllanë e Jozefit, me vëllezërit e tij, sepse thoshte: "Të mos i ngjasë
ndonjë fatkeqësi".

<span id="an_42:5">42:5</span> Bijtë e Izraelit arritën aty, pra, për të
blerë grurë, në mes të të ardhurve të tjerë, sepse në vendin e Kanaanëve
mbretëronte zija.

<span id="an_42:6">42:6</span> Jozefi ishte qeveritari i vendit; ai u
shiste grurë tërë njerëzve të vendit; dhe vëllezërit e Jozefit erdhën
dhe u përulën para tij me fytyrën për tokë.

<span id="an_42:7">42:7</span> Jozefi pa vëllezërit e tij dhe i njohu,
por u suall me ta si një i huaj dhe përdori fjalë të ashpra me ta, duke
u thënë: "Nga vini?". Ata u përgjigjën: "Nga vendi i Kanaanit për të
blerë ushqime".

<span id="an_42:8">42:8</span> Kështu Jozefi njohu vëllezërit e tij, por
ata nuk e njohën atë.

<span id="an_42:9">42:9</span> Atëherë Jozefit iu kujtuan ëndrrat që
kishte parë rreth tyre dhe tha: "Ju jeni spiunë! Keni ardhur këtu për të
parë pikat e pambrojtura të vendit!".

<span id="an_42:10">42:10</span> Ata iu përgjegjën: "Jo, zotëria im;
shërbëtorët e tu kanë ardhur për të blerë ushqime.

<span id="an_42:11">42:11</span> Jemi të gjithë bijtë e të njejtit
njeri, jemi njerëz të ndershëm; shërbëtorët e tu nuk janë spiunë".

<span id="an_42:12">42:12</span> Por ai u tha atyre: "Jo, ju keni ardhur
për të parë pikat e pambrojtura të vendit!".

<span id="an_42:13">42:13</span> Atëherë ata thanë: "Ne, shërbëtorët e
tu, jemi dymbëdhjetë vëllezër, bij të të njëjtit njeri nga vendi i
Kanaanit. Dhe ja, pra, më i riu është sot me atin tonë, dhe njeri prej
tyre nuk është më".

<span id="an_42:14">42:14</span> Por Jozefi u tha atyre: "Çështja
qëndron ashtu siç ju thashë: ju jeni spiunë!

<span id="an_42:15">42:15</span> Ja si do të viheni në provë: ashtu siç
është e vërteta që Faraoni jeton, nuk do të dilni këtej para se vëllai
juaj më i vogël të vijë këtu.

<span id="an_42:16">42:16</span> Dërgoni njerin prej jush të marrë
vëllanë tuaj; dhe ju do të qëndroni këtu në burg, që fjalët tuaja të
provohen dhe të shihet nëse thoni të vërtetën; për ndryshe, ashtu siç
është e vërtetë që Faraoni jeton, ju jeni spiunë!".

<span id="an_42:17">42:17</span> Kështu i futi bashkë në burg për tri
ditë.

<span id="an_42:18">42:18</span> Ditën e tretë, Jozefi u tha atyre:
"Bëni këtë dhe do të jetoni; unë kam frikë nga Perëndia!

<span id="an_42:19">42:19</span> Në rast se jeni njerëz të ndershëm,
njeri nga ju vëllezërit të rrijë i lidhur me zinxhir në burgun tonë, dhe
ju shkoni t'u çoni grurë familjeve tuaja që vdesin urie;

<span id="an_42:20">42:20</span> pastaj më sillni vëllanë tuaj më të
vogël; kështu do të vërtetohen fjalët tuaja dhe ju nuk keni për të
vdekur". Dhe ata vepruan kështu.

<span id="an_42:21">42:21</span> Atëherë i thonin njëri-tjetrit: "Ne
jemi me të vërtetë fajtorë ndaj vëllait tonë, sepse e pamë ankthin e
shpirtit të tij kur ai na lutej, por nuk ia vumë veshin! Ja pse na ra
kjo fatkeqësi".

<span id="an_42:22">42:22</span> Rubeni iu përgjegj atyre duke thënë: "A
nuk ju thoja unë: "Mos kryeni këtë mëkat kundër fëmijës!"? Por ju nuk më
dëgjuat. Prandaj tani na kërkohet llogari për gjakun e tij".

<span id="an_42:23">42:23</span> Ata nuk e dinin që Jozefi i kuptonte,
sepse midis tij dhe atyre kishte një përkthyes.

<span id="an_42:24">42:24</span> Atëherë ai u largua nga ata dhe qau.
Pastaj u kthye pranë tyre dhe u foli; mori Simeonin dhe vuri ta lidhnin
me zinxhir para syve të tyre.

<span id="an_42:25">42:25</span> Pastaj Jozefi urdhëroi të mbushnin me
grurë thasët e tyre, të vendosnin paratë e secilit në trastën e tij dhe
t'u jepnin ushqime për udhëtimin. Dhe kështu u bë.

<span id="an_42:26">42:26</span> Ata ngarkuan, pra, grurin mbi gomarët e
tyre dhe u larguan.

<span id="an_42:27">42:27</span> Tani, në vendin ku po kalonin natën,
njëri prej tyre hapi trastën e vet për t'i dhënë ushqim gomarit të tij
dhe pa aty brenda paratë e veta, që ishin në grykë të trastës;

<span id="an_42:28">42:28</span> kështu iu drejtua vëllezërve të tij:
"Paratë e mia m'u rikthyen; ja ku janë në trastën time". Atëherë,
zemërvrarë dhe të trembur, i thonin njëri-tjetrit: "Ç'është vallë kjo që
na bëri Perëndia?".

<span id="an_42:29">42:29</span> Kështu arritën te Jakobi, ati i tyre,
në vendin e Kanaanit dhe i treguan të gjitha ato që kishin ndodhur, duke
thënë:

<span id="an_42:30">42:30</span> "Njeriu, që është zot i vendit, na foli
ashpër dhe na trajtoi si spiunë të vendit.

<span id="an_42:31">42:31</span> Dhe ne i thamë: "Jemi njerëz të
ndershëm, nuk jemi spiunë;

<span id="an_42:32">42:32</span> jemi dymbëdhjetë vëllezër, bij të atit
tonë; njëri nuk është më dhe më i riu ndodhet sot me atin tonë në vendin
e Kanaanit".

<span id="an_42:33">42:33</span> Por ai njeri, zoti i vendit, na tha:
"Nga kjo do të provoj nëse jeni njerëz të ndershëm: lini pranë meje një
prej vëllezërve tuaj, merrni me vete ushqime për familjen tuaj që po
vdes nga uria dhe shkoni;

<span id="an_42:34">42:34</span> pastaj më sillni vëllanë tuaj më të
vogël. Kështu do të provoj që nuk jeni spiunë, por njerëz të ndershëm;
unë do t'ju kthej vëllanë tuaj dhe ju do të keni mundësi të bëni tregëti
këtu"".

<span id="an_42:35">42:35</span> Ndërsa ata po zbraznin trastat e tyre,
ja që pakot e parave të secilit ishin në trastën e secilit; kështu ata
dhe ati i tyre i panë pakot e parave të tyre dhe i zuri frika.

<span id="an_42:36">42:36</span> Atëherë Jakobi, ati i tyre, tha: "Ju më
keni lënë pa bijtë e mi! Jozefi nuk është më, Simeoni nuk është më, dhe
doni të më hiqni edhe Beniaminin! E tërë kjo rëndon mbi mua!".

<span id="an_42:37">42:37</span> Rubeni i tha të atit: "Po nuk ta
ktheva, urdhëro të vriten dy bijtë e mi. Besoma mua, unë do të ta
kthej".

<span id="an_42:38">42:38</span> Por Jakobi u përgjigj: "Biri im nuk ka
për të zbritur me ju, sepse vëllai i tij vdiq dhe mbeti vetëm ky: po t'i
ndodhte ndonjë fatkeqësi gjatë udhëtimit, do të kallnit në varr
pleqërinë time të dhembshme".

<span id="an_43:1">43:1</span> Por zija ishte e madhe në vend;

<span id="an_43:2">43:2</span> dhe kur mbaruan së ngrëni grurin që
kishin sjellë nga Egjipti, i ati u tha atyre: "Kthehuni për të na blerë
pak ushqime".

<span id="an_43:3">43:3</span> Por Juda iu përgjegj duke thënë: "Ai
njeri na ka paralajmëruar haptas duke thënë: "Nuk keni për ta parë
fytyrën time, në qoftë se vëllai juaj nuk do të jetë me ju".

<span id="an_43:4">43:4</span> Në qoftë se ti e nis vëllanë tonë me ne,
ne do të zbresim dhe do të të blejmë ushqime;

<span id="an_43:5">43:5</span> por në rast se nuk e nis, ne nuk kemi për
të zbritur, sepse ai njeri na tha: "Nuk keni për ta parë fytyrën time,
në rast se vëllai juaj nuk do të jetë me ju"".

<span id="an_43:6">43:6</span> Atëherë Izraeli tha: "Pse më dhatë këtë
dhembje duke i thënë atij njeriu që kishit edhe një vëlla?".

<span id="an_43:7">43:7</span> Ata iu përgjigjën: "Ai njeri na pyeti me
shumë kujdes për ne dhe farefisin tonë, duke thënë: "Gjallë është ende
ati juaj? Keni ndonjë vëlla tjetër?". Dhe ne u përgjigjëm në bazë të
këtyre pyetjeve të tij. Ku të na shkonte nga mendja që ai do të na
thoshte: "Silleni këtu vëllanë tuaj"?".

<span id="an_43:8">43:8</span> Pastaj Juda i tha Izraelit, atit të tij:
"Lëre fëmijën të vijë me mua, dhe do të çohemi dhe do të shkojmë në
mënyrë që të rrojmë dhe jo të vdesim, si ne ashtu dhe ti e të vegjëlit
tanë.

<span id="an_43:9">43:9</span> Unë bëhem garant për të; do t'i kërkosh
llogari dorës sime për atë. Në rast se nuk e rikthej dhe nuk e vë para
teje, do të jem fajtor para teje për gjithnjë.

<span id="an_43:10">43:10</span> Po të mos ishim vonuar, në këtë orë do
të ishim kthyer për të dytën herë".

<span id="an_43:11">43:11</span> Atëherë Izraeli, ati i tyre, u tha
atyre: "Po të jetë ashtu, veproni në këtë mënyrë: merrni në trastat
tuaja disa nga prodhimet më të mira të vendit dhe i çoni atij njeriu një
dhuratë: pak balsam,

<span id="an_43:12">43:12</span> Merrni me vete dyfishin e parave dhe
kthejani paratë që ju vunë në grykën e trastave tuaja, ndofta ka qenë
një gabim.

<span id="an_43:13">43:13</span> Merrni edhe vëllanë tuaj, dhe çohuni
dhe kthehuni tek ai njeri;

<span id="an_43:14">43:14</span> dhe Perëndia i plotfuqishëm t'ju bëjë
të gjeni hir para atij njeriu, kështu që ai të lirojë vëllanë tjetër
tuajin dhe Beniaminin. Sa për mua, po të jetë se duhet të mbetem pa
bijtë e mi, ashtu qoftë!".

<span id="an_43:15">43:15</span> Ata, pra, morën me vete dhuratën si dhe
dyfishin e parave dhe Beniaminin; u ngritën dhe zbritën në Egjipt dhe u
paraqitën para Jozefit.

<span id="an_43:16">43:16</span> Kur Jozefi pa Beniaminin bashkë me ta,
i tha kryeshërbëtorit të shtëpisë së tij: "Çoji këta njerëz në shtëpi,
ther një kafshë dhe përgatit një banket, sepse ata do të hanë drekë
bashkë me mua".

<span id="an_43:17">43:17</span> Dhe ai bëri ashtu siç e urdhëroi Jozefi
dhe i çoi në shtëpinë e Jozefit.

<span id="an_43:18">43:18</span> Por ata u trembën, për shkak se i
kishin çuar në shtëpi të Jozefit dhe thanë: "Na sollën këtu për shkak të
atyre parave që na u vunë në trastat të parën herë, për të gjetur një
shkas kundër nesh, për t'u sulur mbi ne dhe për të na zënë skllevër
bashkë me gomarët tonë".

<span id="an_43:19">43:19</span> Pasi iu afruan kryeshërbëtorit të
shtëpisë së Jozefit, folën me të te dera e shtëpisë dhe thanë:

<span id="an_43:20">43:20</span> "Zotëria im, ne zbritëm në të vërtetë
herën e parë këtu për të blerë ushqime;

<span id="an_43:21">43:21</span> dhe ndodhi që, kur arritëm në vendin ku
kaluam natën, hapëm trastat dhe, ja, paratë e secilit prej nesh
ndodheshin në grykë të trastës së vet; paratë tona me peshën e tyre të
saktë; tani i kemi risjellë me vete.

<span id="an_43:22">43:22</span> Dhe kemi sjellë me vete para të tjera
për të blerë ushqime; ne nuk e dimë kush mund t'i ketë vënë paratë tona
në trastat tona".

<span id="an_43:23">43:23</span> Por ai tha: "Qetësohuni, mos u trembni:
Perëndia juaj dhe Perëndia e atit tuaj ka vënë një thesar në trastat
tuaja. Unë i pata paratë tuaja". Pastaj u solli Simeonin.

<span id="an_43:24">43:24</span> Ai njeri i futi në shtëpinë e Jozefit,
u dha ujë që të lanin këmbët dhe ushqim për gomarët e tyre.

<span id="an_43:25">43:25</span> Atëherë ata përgatitën dhuratën, duke
pritur që Jozefi të vinte në mesditë, sepse kishin dëgjuar që do të
rrinin për të ngrënë në atë vend.

<span id="an_43:26">43:26</span> Kur Jozefi arriti në shtëpi, ata i
paraqitën dhuratën që kishin sjellë me vete në shtëpi, dhe u përkulën
para tij deri në tokë.

<span id="an_43:27">43:27</span> Ai i pyeti si ishin dhe tha: "Ati juaj,
për të cilin më keni folur, a është mirë? Éshtë ende gjallë?".

<span id="an_43:28">43:28</span> Ata u përgjegjën: "Shërbëtori yt, ati
ynë, është mirë; jeton ende". Dhe e nderuan duke u përkulur.

<span id="an_43:29">43:29</span> Pastaj Jozefi ngriti sytë, pa vëllanë e
tij Beniaminin, bir i nënës së tij, dhe tha: "Ky është vëllai juaj më i
vogël për të cilin më folët?". Dhe shtoi: "Perëndia të ndihmoftë, biri
im!".

<span id="an_43:30">43:30</span> Atëherë Jozefi nxitoi të dalë jashtë,
sepse ishte mallëngjyer thellë për shkak të vëllait të tij, dhe kërkonte
vend ku të qante. Hyri kështu në dhomën e tij dhe aty qau.

<span id="an_43:31">43:31</span> Pastaj lau fytyrën dhe doli; dhe duke i
dhënë zemër vetes, tha: "Shtrojeni drekën".

<span id="an_43:32">43:32</span> Dreka u shtrua veçmas për të, veçmas
për ata dhe për Egjiptasit që hanin veçmas nga ai, sepse Egjiptasit nuk
mund të hanin bashkë me Hebrejtë; kjo do të ishte një gjë e neveritshme
për Egjiptasit.

<span id="an_43:33">43:33</span> Kështu ata u ulën përpara tij: i
parëlinduri simbas së drejtës së tij të parëbirnisë dhe më i riu simbas
moshës së tij; dhe e shikonin njëri-tjetrin me habi.

<span id="an_43:34">43:34</span> Dhe Jozefi urdhëroi që t'u sillnin
racione nga tryeza e vet; por racioni i Beniaminit ishte pesë herë më i
madh nga ai i secilit prej tyre. Dhe pinë dhe u gëzuan me të.

<span id="an_44:1">44:1</span> Jozefi i dha këtë urdhër kryeshërbëtorit
të shtëpisë së tij: "Mbushi trastat e këtyre njerëzve me aq ushqime sa
mund të mbajnë dhe vëri paratë e secilit në grykën e çdo traste.

<span id="an_44:2">44:2</span> Përveç kësaj vëre kupën time, kupën prej
argjëndi, në grykën e trastës të më të riut, bashkë me paratë e grurit
të tij". Dhe ai bëri ashtu siç i tha Jozefi.

<span id="an_44:3">44:3</span> Në mëngjes, sa u bë ditë, i nisën ata
njerëz me gomarët e tyre.

<span id="an_44:4">44:4</span> Sapo kishin dalë nga qyteti dhe nuk ishin
akoma larg, kur Jozefi i tha kryeshërbëtorit të shtëpisë së tij: "Çohu,
ndiqi ata njerëz dhe kur t'i kesh arritur, thuaju atyre: "Pse e
shpërblyet të mirën me të keqe?

<span id="an_44:5">44:5</span> A nuk është ajo kupa me të cilën pi
zotëria im dhe që e përdor për të parathënë të ardhmen? Keni vepruar keq
duke u sjellë kështu"".

<span id="an_44:6">44:6</span> Ai i arriti ata dhe u tha këto fjalë.

<span id="an_44:7">44:7</span> Atëherë ata iu përgjegjën: "Pse zotëria
im na drejton fjalë si këto? Shërbyesit e tu duhet t'i shmangen një
qëndrimi të tillë!

<span id="an_44:8">44:8</span> Ja, pra, ne të kemi rikthyer nga vendi i
Kanaanit paratë që kishim gjetur në grykën e trastave tona; si mund të
vidhnim argjend ose flori nga shtëpia e zotërisë tënd?

<span id="an_44:9">44:9</span> Ai prej shërbëtorëve të tu të cilit do
t'i gjendet kupa, të dënohet me vdekje; edhe gjithashtu ne do të bëhemi
skllevër të zotërisë tënd".

<span id="an_44:10">44:10</span> Ai tha: "Mirë, pra, le të bëhet si
thoni ju: ai të cilit do t'i gjendet kupa do të bëhet skllavi im dhe ju
do të jeni të pafaj".

<span id="an_44:11">44:11</span> Kështu secili prej tyre nxitoi të ulë
për tokë trastën e vet dhe e hapi.

<span id="an_44:12">44:12</span> Dhe kryeshërbëtori i kontrolloi, duke
filluar nga më i moshuari dhe duke mbaruar me më të riun; dhe kupa u
gjet në thesin e Beniaminit.

<span id="an_44:13">44:13</span> Atëherë ata i shqyen rrobat e tyre,
ringarkuan secili gomarin e vet dhe u kthyen në qytet.

<span id="an_44:14">44:14</span> Juda dhe vëllezërit e tij arritën në
shtëpinë e Jozefit, që gjendej akoma aty, dhe u shtrinë për tokë para
tij.

<span id="an_44:15">44:15</span> Dhe Jozefi u tha atyre: "Çfarë veprimi
është ky që keni bërë? Nuk e dini që një njeri si unë është në gjëndje
të parathotë të ardhmen?".

<span id="an_44:16">44:16</span> Juda u përgjegj: "Ç'do t'i themi
zotërisë tim? Çfarë fjalë do të përdorim ose si do të mund të
justifikohemi? Perëndia ka rigjetur paudhësinë e shërbëtorëve të tu. Ja,
jemi skllevër të zotërisë tim, si ne ashtu edhe ai në dorën e të cilit u
gjet kupa".

<span id="an_44:17">44:17</span> Por Jozefi tha: "Larg meje një veprim i
tillë! Njeriu, në dorën e të cilit u gjet kupa, do të jetë skllavi im;
sa për ju, kthehuni në paqe tek ati juaj".

<span id="an_44:18">44:18</span> Atëherë Juda iu afrua Jozefit dhe i
tha: "Të lutem, zotëria im, lejoje shërbëtorin tënd që t'i thotë një
fjalë zotërisë tim, dhe mos u zemëro me shërbëtorin tënd, sepse ti je si
Faraoni.

<span id="an_44:19">44:19</span> Zotëria im i pyeti shërbëtorët e tij
duke thënë: "A keni ju baba apo vëlla?".

<span id="an_44:20">44:20</span> Dhe ne iu përgjegjëm zotërisë tim:
"Kemi një baba që është plak me një bir të ri, që i ka lindur në
pleqëri; i vëllai ka vdekur, kështu ai ka mbetur i vetmi bir i nënës së
tij dhe i ati e do".

<span id="an_44:21">44:21</span> Atëherë ti u the shërbëtorëve të tu:
"Sillmani këtu që të mund ta shoh me sytë e mi".

<span id="an_44:22">44:22</span> Dhe ne i thamë zotërisë tim: "Fëmija
nuk mund ta lërë atin e tij, sepse po të duhej ta linte, i ati do të
vdiste".

<span id="an_44:23">44:23</span> Por ti u the shërbëtorëve të tu: "Në
rast se vëllai juaj më i ri nuk zbret bashkë me ju, ju nuk do ta shihni
më fytyrën time".

<span id="an_44:24">44:24</span> Kështu që kur u ngjitëm përsëri te
shërbëtori yt, ati im, i treguam fjalët e zotërisë tim.

<span id="an_44:25">44:25</span> Atëherë ati ynë tha: "Kthehuni të na
blini pak ushqime".

<span id="an_44:26">44:26</span> Ne u përgjegjëm: "Nuk mund të zbresim
atje poshtë; do të zbresim vetëm në rast se vjen me ne vëllai ynë më i
vogël; sepse nuk mund ta shohim fytyrën e atij njeriu po të jetë se
vëllai ynë më i vogël nuk është me ne".

<span id="an_44:27">44:27</span> Dhe shërbëtori yt, ati ynë, na u
përgjegj: "Ju e dini që gruaja ime më lindi dy bij;

<span id="an_44:28">44:28</span> njëri prej tyre më la dhe unë i thashë:
Me siguri ai është bërë copë e çikë dhe nuk e kam parë më qysh atëherë;

<span id="an_44:29">44:29</span> dhe po të ma hiqni edhe këtë dhe i
ndodh ndonjë fatkeqësi, ju do të kallni në varr pleqërinë time të
dhembshme".

<span id="an_44:30">44:30</span> Kështu, pra, kur të arrij te shërbëtori
yt, ati im, në qoftë se fëmija nuk është me ne, sepse jeta e tij është e
lidhur me atë të fëmijës,

<span id="an_44:31">44:31</span> do të ndodhë që, sa të shohë që fëmija
nuk është me ne, ai ka për të vdekur; dhe shërbëtorët e tu do ta kenë
kallur në varr pleqërinë e shërbëtorit tënd, të atit tonë.

<span id="an_44:32">44:32</span> Tani, me qenë se shërbëtori yt është
bërë dorëzanë për fëmijën pranë atit tim dhe i ka thënë: "Në rast se nuk
do ta rikthej do të jem për gjithnjë fajtor ndaj atit tim",

<span id="an_44:33">44:33</span> lejo, pra, tani që shërbëtori yt të
mbetet skllav i zotërisë tim në vend të fëmijës, dhe që fëmija të
kthehet me vëllezërit e tij.

<span id="an_44:34">44:34</span> Sepse si mund të rikthehem tek ati im
në qoftë se fëmija nuk është me mua? Ah, mos e pafsha dhembjen që do të
pushtonte atin tim!".

<span id="an_45:1">45:1</span> Atëherë Jozefi nuk e përmbajti dot më
veten para tërë të pranishmëve dhe briti: "Nxirrini jashtë të gjithë nga
prania ime!". Kështu nuk mbeti asnjëri me Jozefin kur ai u tregoi
vëllezërve të tij se kush ishte.

<span id="an_45:2">45:2</span> Dhe qau aq fort sa që e dëgjuan edhe vet
Egjiptasit, dhe ky lajm arriti edhe në shtëpinë e Faraonit.

<span id="an_45:3">45:3</span> Pastaj Jozefi u tha vëllezërve të tij:
"Unë jam Jozefi, a është ende gjallë ati im?". Por vëllezërit e tij nuk
mund t'i përgjigjeshin, sepse ishin të tronditur thellë në praninë e
tij.

<span id="an_45:4">45:4</span> Atëherë Jozefi u tha vëllezërve të tij:
"Afrohuni, pra, tek unë!". Ata iu afruan dhe ai u tha: "Unë jam Jozefi,
vëllai juaj, që ju e shitët që ta çonin në Egjipt.

<span id="an_45:5">45:5</span> Por tani mos u trishtoni dhe mos t'ju
vijë keq që më shitët me qëllim që të çohesha këtu poshtë, sepse
Perëndia më ka dërguar para jush për të ruajtur jetën tuaj.

<span id="an_45:6">45:6</span> Në fakt u bënë dy vjet që ra zija e bukës
në vend; dhe do të ketë pesë vjet të tjera gjatë të cilave as do të
lërohet, as do të korret.

<span id="an_45:7">45:7</span> Por Perëndia më ka dërguar para jush, me
qëllim që të ruhet diçka mbi tokë dhe për t'ju shpëtuar jetën me një
çlirim të madh.

<span id="an_45:8">45:8</span> Nuk jeni ju, pra, që më dërguat këtu, por
është Perëndia; ai më caktoi si atë i Faraonit, si zot i krejt shtëpisë
së tij dhe si qeveritar i tërë vendit të Egjiptit.

<span id="an_45:9">45:9</span> Nxitoni të riktheheni tek ati im dhe i
thoni: "Kështu thotë biri yt Jozefi: Perëndia më ka caktuar si zot i
gjithë Egjiptit; zbrit tek unë, mos u vono;

<span id="an_45:10">45:10</span> ti do të banosh në vendin e Goshenit
dhe do jesh afër meje; ti dhe bijtë e tu, bijtë e bijve të tu, kopetë e
bagëtive të imta e të trasha dhe gjithçka ti zotëron.

<span id="an_45:11">45:11</span> Dhe atje unë do të të ushqej, sepse do
të ketë edhe pesë vjet të tjera zije, me qëllim që ti të mos katandisesh
në mjerim: ti, familja jote dhe gjithçka zotëron".

<span id="an_45:12">45:12</span> Dhe ja, sytë tuaja dhe sytë e vëllait
tim Beniaminit shohin që është goja ime që ju flet.

<span id="an_45:13">45:13</span> Tregojani, pra, atit tim tërë lavdinë
time këtu në Egjipt dhe gjithçka patë, shpejtoni ta sillni atin tim
këtu".

<span id="an_45:14">45:14</span> Pastaj iu hodh në qafë vëllait të tij
Beniamin dhe qau, dhe Beniamini qau i shtrënguar në qafën e tij.

<span id="an_45:15">45:15</span> Ai puthi gjithashtu tërë vëllezërit e
tij dhe qau i shtrënguar me ta. Pastaj vëllezërit e tij filluan të
flasin me të.

<span id="an_45:16">45:16</span> Jehona e kësaj ngjarjeje u përhap në
shtëpinë e Faraonit dhe njerëzit thanë: "Kanë ardhur vëllezërit e
Jozefit". Kjo i pëlqeu Faraonit dhe shërbëtorëve të tij.

<span id="an_45:17">45:17</span> Atëherë Faraoni i tha Jozefit: "Thuaju
vëllezërve të tu: "Bëni këtë: Ngarkoni kafshët tuaja dhe shkoni;
kthehuni në vendin e Kanaanit.

<span id="an_45:18">45:18</span> Pastaj merrni atin tuaj dhe familjet
tuaja, dhe ejani tek unë; unë do t'ju jap më të mirat e vendit të
Egjiptit dhe do të hani prodhimet më të zgjedhura të vendit".

<span id="an_45:19">45:19</span> Ti ke urdhërin t'u thuash atyre: "Bëni
këtë: Merrni me vete nga vendi i Egjiptit qerre për të vegjëlit tuaj dhe
për gratë tuaja; merrni atin tuaj dha ejani.

<span id="an_45:20">45:20</span> Dhe mos u shqetësoni për orenditë
shtëpiake, sepse sendet më të mira që ka Egjipti do të jenë tuajat"".

<span id="an_45:21">45:21</span> Bijtë e Izraelit vepruan kështu, dhe
Jozefi u dha atyre qerre, simbas urdhërit të Faraonit, si edhe ushqime
për udhëtimin.

<span id="an_45:22">45:22</span> Të gjithëve u dha një palë rroba për
ndërresë për secilin, por Beniaminit i dha treqind sikla argjendi dhe
pesë ndërresa veshmbathje;

<span id="an_45:23">45:23</span> atit të tij i dërgoi: dhjetë gomarë të
ngarkuar me gjërat më të mira të Egjiptit, dhjetë gomarica të ngarkuara
me grurë, bukë dhe ushqime për atin e tij gjatë udhëtimit.

<span id="an_45:24">45:24</span> Kështu i nisi vëllezërit e tij dhe,
ndërsa ata po iknin, u tha: "Mos u grindni rrugës".

<span id="an_45:25">45:25</span> Atëherë ata u ngjitën përsëri nga
Egjipti dhe arritën në vendin e Kanaanit te Jakobi, ati i tyre.

<span id="an_45:26">45:26</span> Dhe i kallëzuan gjithçka, duke thënë:
"Jozefi është ende gjallë dhe është qeveritari i gjithë shtetit të
Egjiptit". Por zemra e atij nuk iu ngroh, sepse nuk u besonte atyre.

<span id="an_45:27">45:27</span> Po kur ata i treguan tërë fjalët që u
kishte thënë Jozefi dhe kur pa qerret që Jozefi kishte dërguar për ta
marrë atë, atëherë shpirti i Jakobit atit të tyre, u ringjall

<span id="an_45:28">45:28</span> dhe Izraeli tha: "Mjaft; djali im
Jozefi është ende gjallë; unë do të shkoj ta shoh para se të vdes".

<span id="an_46:1">46:1</span> Izraeli, pra, u nis me të gjitha ato që
kishte dhe, kur arriti në Beer-Sheba, i bëri fli Perëndisë të atit të
tij Isak.

<span id="an_46:2">46:2</span> Dhe Perëndia i foli Izraelit në vegime
nate dhe tha: "Jakob, Jakob!". Ai u përgjegj: "Ja ku jam".

<span id="an_46:3">46:3</span> Atëherë Perëndia tha: "Unë jam Perëndia,
Perëndia i atit tënd; mos ki frikë të zbresësh në Egjipt, sepse aty do
të të bëj një komb të madh.

<span id="an_46:4">46:4</span> Unë do të zbres bashkë me ty në Egjipt
dhe do të bëj që sigurisht të kthehesh, dhe Jozefi do të t'i mbyllë
sytë".

<span id="an_46:5">46:5</span> Atëherë Jakobi u nis nga Beer-Sheba dhe
bijtë e Izraelit e hipën Jakobin, atin e tyre, fëmijët e vegjël dhe
gratë e tyre mbi qerret që Faraoni kishte dërguar për t'i mbartur.

<span id="an_46:6">46:6</span> Kështu ata morën me vete bagëtinë dhe
sendet që kishin blerë në vendin e Kanaanit dhe erdhën në Egjipt. Éshtë
fjala për Jakobin me tërë pasardhësit e tij.

<span id="an_46:7">46:7</span> Ai mori me vete në Egjipt bijtë e tij,
bijtë e bijve të tij, bijat e tij dhe bijat e bijve të tij dhe tërë
pasardhësit e tij.

<span id="an_46:8">46:8</span> Këta janë emrat e bijve të Izraelit që
erdhën në Egjipt: Jakobi dhe bijtë e tij. I parëlinduri i Jakobit:
Rubeni.

<span id="an_46:9">46:9</span> Bijtë e Rubenit: Hanoku, Pallu, Hetsroni
dhe Karmi

<span id="an_46:10">46:10</span> Bijtë e Simeonit: Jemueli, Jamini,
Ohadi, Jakini, Tsohari dhe Sauli, biri i një Kananease.

<span id="an_46:11">46:11</span> Bijtë e Levit: Gershomi, Kehathi dhe
Merari.

<span id="an_46:12">46:12</span> Bijtë e Judës: Eri, Onani, Shelahu,
Peretsi dhe Zerahu; (por Eri dhe Onani vdiqën në vendin e Kanaanit).
Bijtë e Peretsit qenë: Hetsroni dhe Hamuli.

<span id="an_46:13">46:13</span> Bijtë e Isakarit: Tola, Puvahu, Jobi
dhe Shimroni.

<span id="an_46:14">46:14</span> Bijtë e Zabulonit: Seredi, Eloni dhe
Jahleeli.

<span id="an_46:15">46:15</span> Këta qenë bijtë që Lea i lindi Jakobit
në Padan-Aram, përveç bijës së saj Dina. Bijtë dhe bijat e saj ishin
gjithsej tridhjetë e tre veta.

<span id="an_46:16">46:16</span> Bijtë e Gadit: Tsifioni, Haxhi, Shuni,
Etsboni, Eri, Arodi dhe Areli.

<span id="an_46:17">46:17</span> Bijtë e Asherit: Jmna, Jshua, Jshni,
Beriahu dhe Serahu motra e tyre. Dhe bijtë e Beriahut: Heberi dhe
Malkieli.

<span id="an_46:18">46:18</span> Këta qenë bijtë e Zilpahut që Labano i
kishte dhënë bijës së tij Lea; dhe ajo i lindi Jakobit: gjithsej
gjashtëmbëdhjetë veta.

<span id="an_46:19">46:19</span> Bijtë e Rakelës, gruas së Jakobit:
Jozefi dhe Beniamini.

<span id="an_46:20">46:20</span> Dhe Jozefi në vendin e Egjiptit, i
lindën Manasi dhe Efraimi. Nëna e tyre ishte Asenathi, e bija e
Potiferahut, prift i Onit.

<span id="an_46:21">46:21</span> Bijtë e Beniaminit: Belahu, Bekeri,
Ashbeli, Gerau, Naamani, Ehi, Roshi, Mupimi, Hupimi dhe Ardi.

<span id="an_46:22">46:22</span> Këta qenë bijtë e Rakelës që i lindën
Jakobit: gjithsej katërmbëdhjetë veta.

<span id="an_46:23">46:23</span> Biri i Danit: Hushimi.

<span id="an_46:24">46:24</span> Bijtë e Neftalisë: Jahtseeli, Guni,
Jetseri dhe Shilemi.

<span id="an_46:25">46:25</span> Këta qenë bijtë e Bilhahut, që Labano
ia kishte dhënë bijës së tij Rakela dhe që kjo ia lindi Jakobit:
gjithsej shtatë veta.

<span id="an_46:26">46:26</span> Njerëzit që erdhën me Jakobin në
Egjipt, pasardhës të tij, pa llogaritur gratë e bijve të Jakobit, ishin
gjithsej gjashtëdhjetë e gjashtë veta.

<span id="an_46:27">46:27</span> Bijtë e Jozefit, që i lindën në Egjipt,
ishin dy. Tërë personat e familjes së Jakobit që erdhën në Egjipt ishin
gjithsej shtatëdhjetë veta.

<span id="an_46:28">46:28</span> Por Jakobi dërgoi para tij Judën me
qëllim që ta fuste në vendin e Goshenit. Dhe kështu ata arritën në
vendin e Goshenit.

<span id="an_46:29">46:29</span> Atëherë Jozefi e mbrehu qerren e tij
dhe mori të përpjetën për në Goshen që të takonte Izraelin, atin e tij;
sa e pa, iu hodh në qafë dhe qau gjatë i shtrënguar pas tij.

<span id="an_46:30">46:30</span> Dhe Izraeli i tha Jozefit: "Tani le të
vdes, sepse pashë fytyrën tënde dhe ti je akoma gjallë".

<span id="an_46:31">46:31</span> Atëherë Jozefi u tha vëllezërve të tij
dhe familjes të atit të tij: "Do të ngjitem për ta njoftuar Faraonin dhe
do t'i them: "Vëllezërit e mi dhe familja e atit tim, që ishin në vendin
e Kanaanit, kanë ardhur tek unë.

<span id="an_46:32">46:32</span> Ata janë barinj, sepse kanë qenë
gjithnjë rritës bagëtish, dhe kanë sjellë me vete kopetë e tyre dhe
gjithçka zotërojnë".

<span id="an_46:33">46:33</span> Kur Faraoni do t'ju thërrasë dhe do
t'ju thotë: "Me ç'punë merreni?", ju do t'i përgjigjeni:

<span id="an_46:34">46:34</span> "Shërbëtorët e tu kanë qënë rritës
bagëtish nga fëmijëria e deri sot, si ne ashtu dhe etërit tanë", që të
keni mundësi të banoni në vendin e Goshenit. Sepse Egjiptasit ndiejnë
neveri për tërë barinjtë".

<span id="an_47:1">47:1</span> Jozefi shkoi, pra, të njoftojë Faraonin
dhe i tha: "Ati im dhe vëllezërit e mi, me gjithë kopetë e tyre, të
bagëtive të imta dhe të trasha dhe me gjithçka kanë, kanë ardhur nga
vendi i Kanaanit; dhe ja, tani ndodhen në vendin e Goshenit".

<span id="an_47:2">47:2</span> Pastaj mori pesë nga vëllezërit e tij dhe
ia paraqiti Faraonit.

<span id="an_47:3">47:3</span> Atëherë Faraoni u tha vëllezërve të
Jozefit: "Me ç'punë merreni?". Ata iu përgjigjën Faraonit: "Shërbëtorët
e tu janë barinj, si ne ashtu dhe etërit tanë".

<span id="an_47:4">47:4</span> Pastaj i thanë Faraonit: "Kemi ardhur për
të banuar në këtë vend, sepse nuk kishte më kullota për kopetë e
shërbëtorëve të tu, sepse ka zi të madhe në vendin e Kanaanit. Lejona
tani që shërbëtorët e tu të banojnë në vendin e Goshenit".

<span id="an_47:5">47:5</span> Atëherë Faraoni ia drejtoi fjalën
Jozefit, duke i thënë: "Ati yt dhe vëllezërit e tu erdhën te ti;

<span id="an_47:6">47:6</span> vendi i Egjiptit është në dispozicionin
tënd; bëj që ati yt dhe vëllezërit e tu të banojnë në pjesën më të mirë
të vendit; le të banojnë edhe në vendin e Goshenit. Dhe në qoftë se ti
di që midis tyre ka njerëz të zotë, caktoji kryeintendentë të bagëtisë
sime".

<span id="an_47:7">47:7</span> Pastaj Jozefi e çoi Jakobin, atin e tij,
te Faraoni dhe ia paraqiti. Dhe Jakobi bekoi Faraonin.

<span id="an_47:8">47:8</span> Atëherë Faraoni i tha Jakobit: "Sa vjet
ke që jeton?".

<span id="an_47:9">47:9</span> Jakobi iu përgjegj Faraonit: "Vitet e
shtegtimit tim janë njëqind e tridhjetë; vitet e jetës sime kanë qenë të
pakta dhe të këqija, dhe nuk e kanë arritur numrin e viteve të jetës së
etërve të mi, në ditët e shtegtimit të tyre".

<span id="an_47:10">47:10</span> Jakobi e bekoi përsëri Faraonin dhe u
largua nga prania e Faraonit.

<span id="an_47:11">47:11</span> Kështu Jozefi vendosi atin e tij dhe
vëllezërit e tij dhe u dha atyre një pronë në vendin e Egjiptit, në
pjesën më të mirë të vendit, në krahinën e Ramsesit, ashtu siç kishte
urdhëruar Faraoni.

<span id="an_47:12">47:12</span> Dhe Jozefi e mbajti me bukë të atin, të
vëllezërit dhe tërë familjen e të atit duke i furnizuar sipas numrit të
bijve.

<span id="an_47:13">47:13</span> Ndërkaq në të gjithë vendin nuk kishte
bukë, sepse zija e bukës ishte shumë e madhe; vendi i Egjiptit dhe vendi
i Kanaanit vuanin nga uria.

<span id="an_47:14">47:14</span> Jozefi mblodhi tërë paratë që
gjendeshin në vendin e Egjiptit dhe në vendin e Kanaanit në këmbim të
grurit që ata blinin; dhe këto para Jozefi i çoi në shtëpinë e Faraonit.

<span id="an_47:15">47:15</span> Por kur në vendin e Egjiptit dhe në
vendin e Kanaanit nuk pati më para, tërë Egjiptasit erdhën te Jozefi dhe
thanë: "Na jep bukë! Pse duhet të vdesim para syve të tu? Sepse paratë
tona kanë mbaruar".

<span id="an_47:16">47:16</span> Jozefi tha: "Jepni bagëtinë tuaj; dhe
unë do t'ju jap bukë në këmbim të bagëtisë suaj, në qoftë se i keni
mbaruar paratë".

<span id="an_47:17">47:17</span> Atëherë ata i çuan Jozefit bagëtinë e
tyre; dhe Jozefi u dha atyre bukë në këmbim të kuajve të tyre, të kopeve
të tyre me dele, të qeve dhe të gomarëve. Kështu i furnizoi me bukë për
atë vit në këmbim të gjithë bagëtisë së tyre.

<span id="an_47:18">47:18</span> Mbasi kaloi ai vit, u kthyen tek ai
vitin pasues dhe i thanë: "Nuk mund t'ja fshehim zotërisë tonë që, me
qenë se paratë mbaruan dhe kopetë e bagëtisë sonë janë bërë pronë e
zotërisë tonë, nuk mbetet asgjë tjetër që zotëria ime mund të na marrë
veç trupave tonë dhe tokave tona.

<span id="an_47:19">47:19</span> Pse duhet të mbarojmë para syve të tu,
ne dhe tokat tona? Blina ne dhe tokat tona në këmbim të bukës, dhe ne me
tokat tona do të jemi skllevër të Faraonit; na jep të mbjellim që të
mund të jetojmë dhe jo të vdesim, dhe toka të mos shndërrohet në një
shkretëtirë".

<span id="an_47:20">47:20</span> Kështu Jozefi bleu për Faraonin tërë
tokat e Egjiptit, sepse Egjiptasit shitën secili arën e vet, me që ishin
goditur rëndë nga zija e bukës. Kështu vëndi u bë pronë e Faraonit.

<span id="an_47:21">47:21</span> Sa për popullin, e zhvendosi nëpër
qytete, në të katër anët e Egjiptit;

<span id="an_47:22">47:22</span> vetëm tokat e priftërinjve nuk i bleu,
sepse priftërinjtë merrnin furnizime nga Faraoni dhe rronin nga
furnizimet që u jepte Faraoni; për këtë arsye ata nuk i shitën tokat e
tyre.

<span id="an_47:23">47:23</span> Por Jozefi i tha popullit: "Ja, sot ju
bleva ju dhe tokat tuaja për Faraonin; ja ku e keni farën; mbillni
tokën;

<span id="an_47:24">47:24</span> në kohën e korrjes, të pestën pjesë do
t'ia jepni Faraonit dhe katër pjesë do të jenë tuajat për të siguruar
farën e arave, ushqimin tuaj dhe të personave të shtëpisë suaj dhe për
ushqimin e fëmijëve tuaj".

<span id="an_47:25">47:25</span> Dhe ata thanë: "Ti na shpëtove jetën!
Paçim hir në sytë e zotërisë tonë, dhe ne do të jemi skllevërit e
Faraonit".

<span id="an_47:26">47:26</span> Jozefi e bëri ligj këtë në vendin e
Egjiptit, i cili vazhdon edhe sot e kësaj dite dhe sipas të cilit e
pesta pjesë e korrjes duhet t'i jepet Faraonit. Vetëm tokat e
priftërinjve nuk u bënë pronë e Faraonit.

<span id="an_47:27">47:27</span> Kështu Izraeli banoi në vendin e
Egjiptit, në vendin e Goshenit; aty ata patën prona, qenë frytdhënës dhe
u shumuan fort.

<span id="an_47:28">47:28</span> Jakobi jetoi në vendin e Egjiptit
shtatëmbëdhjetë vjet dhe kohëzgjatja e jetës së Jakobit qe njëqind e
dyzet e shtatë vjet.

<span id="an_47:29">47:29</span> Kur koha e vdekjes po i afrohej
Izraelit, ai thirri të birin Jozef dhe i tha: "Në paça gjetur hir në
sytë e tu, vëre dorën tënde poshtë kofshës sime dhe sillu me mua me
mirëdashje dhe besnikëri; të lutem, mos më varros në Egjipt!

<span id="an_47:30">47:30</span> Por kur do të pushoj me etërit e mi, më
nxirr jashtë Egjiptit dhe më varros në varrin e tyre!". Ai u përgjigj:
"Do të bëj si thua ti".

<span id="an_47:31">47:31</span> Atëherë Jakobi tha: "Betomu". Dhe
Jozefi iu betua. Pastaj Izraeli, duke u mbështetur te koka e shtratit,
ra në adhurim.

<span id="an_48:1">48:1</span> Mbas këtyre gjërave, ndodhi që i thanë
Jozefit: "Ja, ati yt është i sëmurë". Kështu ai mori me vete dy bijtë e
tij, Manasin dhe Efraimin.

<span id="an_48:2">48:2</span> Kur i thanë Jakobit: "Ja, biri yt Jozefi
po vjen te ti", Izraeli mblodhi tërë forcat dhe u ul mbi shtratin e tij.

<span id="an_48:3">48:3</span> Atëherë Jakobi i tha Jozefit: "Perëndia i
plotfuqishëm m'u shfaq në Luc, në vendin e Kanaanit, më bekoi

<span id="an_48:4">48:4</span> dhe më tha: "Ja, unë do të të bëj
frytdhënës, do të të shumoj, do të bëj prej teje një shumicë popujsh dhe
do t'u jap këtë vend pasardhësve të tu pas teje, si pronë përjetë".

<span id="an_48:5">48:5</span> Tani dy bijtë e tu, që të kanë lindur në
vendin e Egjiptit para se unë të vija tek ti në Egjipt, janë të mitë.
Efraimi dhe Manasi janë të mitë, ashtu si Rubeni dhe Simeoni.

<span id="an_48:6">48:6</span> Por bijtë që ke lindur mbas tyre do të
jenë të tutë; në territorin e trashëgimisë së tyre do të thirren me
emrin e vëllezërve të tyre.

<span id="an_48:7">48:7</span> Sa për mua, ndërsa po kthehesha nga
Padani, Rakela vdiq pranë meje gjatë udhëtimit, në vendin e Kanaanit,
aty afër Efratës; dhe e varrosa atje, në rrugën e Efratës, që është
Betlemi".

<span id="an_48:8">48:8</span> Kur Izraeli pa bijtë e Jozefit, tha:
"Kush janë këta?".

<span id="an_48:9">48:9</span> Jozefi iu përgjegj të atit: "Janë fëmijët
e mi që Perëndia më ka dhënë këtu". Atëherë ai tha: "M'i afro dhe unë do
t'i bekoj".

<span id="an_48:10">48:10</span> Tani sytë e Izraelit ishin venitur për
shkak të moshës dhe nuk shihte fare. Jozefi i afroi ata dhe ai i puthi
dhe i përqafoi.

<span id="an_48:11">48:11</span> Pastaj Izraeli i tha Jozefit: "Unë nuk
mendoja të shikoja përsëri fytyrën tënde, por tani Perëndia më dha
mundësinë të shikoj edhe pasardhësit e tu".

<span id="an_48:12">48:12</span> Jozefi i tërhoqi nga gjunjët e të atit
dhe u përul me fytyrën në tokë.

<span id="an_48:13">48:13</span> Pastaj Jozefi i mori që të dy: Efraimin
në të djathtë të tij dhe në të majtë të Izraelit, Manasin në të majtë të
tij dhe në të djathtë të Izraelit, dhe i afroi pranë atij.

<span id="an_48:14">48:14</span> Atëherë Izraeli zgjati dorën e tij të
djathtë dhe e vuri mbi kryet e Efraimit që ishte më i riu, dhe vuri
dorën e tij të majtë mbi kryet e Manasit duke kryqëzuar duart, ndonëse
Manasi ishte i parëlinduri.

<span id="an_48:15">48:15</span> Kështu bekoi Jozefi dhe tha: "Perëndia,
para të cilit ecën etërit e mi Abrahami dhe Isaku, Perëndia që më ka
ushqyer qysh prej lindjes sime deri më sot,

<span id="an_48:16">48:16</span> Engjëlli që më ka çliruar nga çdo e
keqe, le t'i bekojë këta fëmijë! Le të quhen me emrin tim dhe me emrin e
etërve të mi Abraham dhe Isak, dhe të shumohen fort mbi tokë!".

<span id="an_48:17">48:17</span> Kur Jozefi pa që i ati kishte vënë
dorën e djathtë mbi kokën e Efraimit, kjo nuk i pëlqeu; prandaj ai kapi
dorën e atit të tij për ta hequr nga kryet e Efraimit dhe për ta vënë
mbi kryet e Manasit.

<span id="an_48:18">48:18</span> Pastaj Jozefi i tha atit të tij: "Jo
kështu, ati im, sepse i parëlinduri është ky këtu; vëre dorën tënde të
djathtë mbi kryet e tij".

<span id="an_48:19">48:19</span> Por i ati refuzoi dhe tha: "E di, biri
im, e di; edhe ai do të bëhet një popull, edhe ai do të jetë i madh;
megjithatë, vëllai yt më i vogël do të bëhet më i madh se ai, dhe
pasardhësit e tij do të bëhen një mori kombesh".

<span id="an_48:20">48:20</span> Dhe atë ditë i bekoi duke thënë: "Për
ty Izraeli ka për të bekuar, duke thënë: "Perëndia të të bëj si Efraimi
dhe si Manasi!"". Kështu ai e vuri Efraimin para Manasit.

<span id="an_48:21">48:21</span> Pastaj Izraeli i tha Jozefit: "Ja, unë
kam për të vdekur pas pak, por Perëndia do të jetë me ju dhe do t'ju
çojë përsëri në vendin e etërve tuaj.

<span id="an_48:22">48:22</span> Veç kësaj, ty po të jap një pjesë më të
madhe në krahasim me vëllezërit e tu, atë që fitova nga Amorejtë me
shpatën dhe harkun tim".

<span id="an_49:1">49:1</span> Pastaj Jakobi thirri bijtë e tij dhe tha:
"Mblidhuni që unë t'ju njoftoj çfarë do t'ju ndodhë në ditët e ardhshme.

<span id="an_49:2">49:2</span> Mblidhuni dhe dëgjoni, o bijtë e Jakobit!
Dëgjoni Izraelin, atin tuaj!

<span id="an_49:3">49:3</span> Ruben, ti je i parëlinduri im, forca ime,
filli i fuqisë sime, i dalluar për dinjitet dhe për forcë.

<span id="an_49:4">49:4</span> I rrëmbyer si uji, ti nuk do të kesh
epërsinë, sepse hipe mbi shtratin e atit tënd dhe e përdhose. Ai hipi
mbi shtratin tim.

<span id="an_49:5">49:5</span> Simeoni dhe Levi janë vëllezër: shpatat e
tyre janë vegla dhune.

<span id="an_49:6">49:6</span> Mos hyftë shpirti im në mendjen e tyre,
lavdia ime mos u bashkoftë me kuvendin e tyre! Sepse në mërinë e tyre
kanë vrarë njerëz, në kryeneçësinë e tyre u kanë prerë leqet e këmbëve
demave.

<span id="an_49:7">49:7</span> Mallkuar qoftë mëria e tyre, sepse ka
qënë e egër, dhe tërbimi i tyre sepse ka qënë mizor! Unë do t'i ndaj te
Jakobi dhe do t'i shpërndaj te Izraeli.

<span id="an_49:8">49:8</span> Judë, vëllezërit e tu do të të
lavdërojnë; dora jote do të jetë mbi zverkun e armiqve të tu; bijtë e
atit tënd do të përkulen para teje.

<span id="an_49:9">49:9</span> Juda është një luan i ri; ti zë fill nga
preja, biri im; ai përkulet, struket si një luan, si një luaneshë; kush
guxon ta zgjojë?

<span id="an_49:10">49:10</span> Skeptri nuk do t'i hiqet Judës, as
bastuni i komandimit nga këmbët e tij, deri sa të vijë Shilohu; dhe atij
do t'i binden popujt.

<span id="an_49:11">49:11</span> Ai e lidh gomarin e tij të vogël në
pjergull dhe kërriçin e gomaricës së tij në pjergullën më të mirë; i lan
rrobat e tij në verë dhe mantelin e tij në gjakun e rrushit.

<span id="an_49:12">49:12</span> Ai i ka sytë të ndritura nga vera dhe
dhëmbët e bardha nga qumështi.

<span id="an_49:13">49:13</span> Zabuloni do të banojë në breg të
deteve; dhe do të përbëjë një vendstrehim për anijet; kufiri i tij do të
zgjatet drejt Sidonit.

<span id="an_49:14">49:14</span> Isakari është një gomar i fuqishëm, i
shtrirë nëpër vathë.

<span id="an_49:15">49:15</span> Ai e pa që çlodhja është e mirë dhe që
vendi është i këndshëm; ai përkuli kurrizin për të mbajtur peshën dhe u
bë një shërbëtor i punës së detyruar.

<span id="an_49:16">49:16</span> Dani do ta gjykojë popullin e tij, si
një nga fiset e Izraelit.

<span id="an_49:17">49:17</span> Dani do të jetë një gjarpër në rrugë,
një nepërkë nëpër shteg, që kafshon thembrat e kalit, kështu që kalorësi
rrëzohet së prapthi.

<span id="an_49:18">49:18</span> Unë pres shpëtimin tënd, o Zot!

<span id="an_49:19">49:19</span> Një bandë grabitësish do të sulmojë
Gadin, por edhe ai do t'i sulmojë këmba këmbës.

<span id="an_49:20">49:20</span> Nga Asheri do të vijë buka e shijshme
dhe ai do të japë kënaqësira reale.

<span id="an_49:21">49:21</span> Neftali është një drenushe e lënë e
lirë, ai thotë fjalë të bukura.

<span id="an_49:22">49:22</span> Jozefi është një degë e një druri
frytdhënës; një degë e një druri frytdhënës që ndodhet pranë një burimi;
degët e tij shtrihen mbi murin.

<span id="an_49:23">49:23</span> Harkëtarët e kanë provokuar, i kanë
hedhur shigjeta, e kanë ndjekur;

<span id="an_49:24">49:24</span> por harku i tij ka mbetur i fortë;
krahët e tij janë përforcuar nga duart e të Fuqishmit të Jakobit (e atij
që është bariu dhe shkëmbi i Izraelit),

<span id="an_49:25">49:25</span> nga Perëndia e atit tënd që do të të
ndihmojë dhe nga Shumë i Larti që do të të bekojë me bekimet e qiellit
nga lart, me bekimet e humnerës që ndodhet poshtë, me bekimet e sisëve
dhe gjirit të nënës.

<span id="an_49:26">49:26</span> Bekimet e atit tënd ua kalojnë bekimeve
të të parëve të mi, deri në majat e kodrave të përjetshme. Ata do të
jenë mbi kryet e Jozefit dhe mbi kurorën e atij që u nda nga vëllezërit
e tij.

<span id="an_49:27">49:27</span> Beniamini është një ujk grabitqar; në
mëngjes ha gjahun dhe në mbrëmje ndan prenë.

<span id="an_49:28">49:28</span> Tërë këta janë dymbëdhjetë fiset e
Izraelit; dhe pikërisht këtë u tha ati i tyre kur i bekoi. I bekoi duke
i dhënë secilit një bekim të veçantë.

<span id="an_49:29">49:29</span> Pastaj Jakobi i urdhëroi duke thënë:
"Unë jam duke u ribashkuar me popullin tim; më varrosni pranë etërve të
mi në shpellën që ndodhet në arën e Efron Hiteut,

<span id="an_49:30">49:30</span> në shpellën që është në fushën e
Makpelahut përballë Mamres, në vendin e Kanaanit, atë që Abrahami bleu
në arën nga Efron Hiteu, si vendvarrim, pronë e tij.

<span id="an_49:31">49:31</span> Atje u varrosën Abrahami dhe Sara,
gruaja e tij, aty u varrosën Isaku dhe Rebeka, e shoqja, dhe aty unë
varrosa Lean.

<span id="an_49:32">49:32</span> Ara dhe shpella që ndodhet aty u blenë
nga bijtë e Hethit".

<span id="an_49:33">49:33</span> Kur Jakobi mbaroi së dhëni këto urdhëra
bijve të tij, mblodhi këmbët në shtrat dhe vdiq; dhe u bashkua me
popullin e tij.

<span id="an_50:1">50:1</span> Atëherë Jozefi u hodh mbi fytyrën e të
atit, qau mbi të dhe e puthi.

<span id="an_50:2">50:2</span> Pastaj Jozefi urdhëroi mjekët që ishin në
shërbim të tij të balsamosnin të atin; dhe mjekët e balsamosën Izraelin.

<span id="an_50:3">50:3</span> U deshën dyzet ditë, sepse e tillë ishte
koha e nevojshme për balsamimin; dhe Egjiptasit e qanë shtatëdhjetë
ditë.

<span id="an_50:4">50:4</span> Kur kaluan ditët e zisë të mbajtura për
të, Jozefi foli në shtëpinë e Faraonit duke thënë: "Në qoftë se kam
gjetur hirin tuaj, i thoni Faraonit këto fjalë:

<span id="an_50:5">50:5</span> Ati im më ka vënë të betohem dhe më ka
thënë: "Ja, unë jam duke vdekur; më varros në varrin që kam gërmuar në
vendin e Kanaanit". Tani, pra, më lejo të ngjitem për të varrosur atin
tim, pastaj do të kthehem".

<span id="an_50:6">50:6</span> Faraoni u përgjegj: "Ngjitu dhe varrose
atin tënd ashtu si të ka vënë të betohesh".

<span id="an_50:7">50:7</span> Atëherë Jozefi u ngjit për të varrosur të
atin; dhe me të u ngjitën tërë shërbëtorët e Faraonit, të moshuarit e
shtëpisë së tij dhe tërë të moshuarit e vendit të Egjiptit,

<span id="an_50:8">50:8</span> dhe tërë shtëpia e Jozefit, vëllezërit e
tij dhe shtëpia e të atit. Në vendin e Goshenit lanë vetëm fëmijët e
tyre të vegjël, kopetë me bagëtinë e imët dhe me bagëtinë e trashë.

<span id="an_50:9">50:9</span> Me të u ngjitën lart gjithashtu qerre dhe
kalorës, aq sa u formua një vargan i madh njerëzish.

<span id="an_50:10">50:10</span> Me të arritur në lëmin e Atadit, që
është përtej Jordanit, u dëgjuan vajtime të mëdha dhe solemne; dhe
Jozefi mbajti shtatë ditë zi për të atin.

<span id="an_50:11">50:11</span> Kur banorët e vendit, Kananejtë, panë
zinë në lëmin e Atadit, thanë: "Kjo është një zi e madhe për
Egjiptasit!". Prandaj ai vend u quajt Abel-Mitsraim dhe ndodhet përtej
Jordanit.

<span id="an_50:12">50:12</span> Bijtë e tij bënë për të atë që ai i
kishte urdhëruar.

<span id="an_50:13">50:13</span> Bijtë e tij e bartën në vendin e
Kanaanit dhe e varrosën në shpellën e fushës së Malkpelahut, përballë
Mamres, që Abrahami e kishte blerë bashkë me arën nga Efron Hiteu, si
vendvarrim, pronë e tij.

<span id="an_50:14">50:14</span> Mbasi varrosi të atin, Jozefi u kthye
në Egjipt bashkë me vëllezërit e tij dhe me të gjithë ata që ishin
ngjitur deri atje për të varrosur atin e tij.

<span id="an_50:15">50:15</span> Vëllezërit e Jozefit kur panë se ati i
tyre vdiq, thanë: "Mos vallë Jozefi na mban inat dhe merr hak për tërë
të keqen që i kemi bërë?".

<span id="an_50:16">50:16</span> Atëherë i çuan fjalë Jozefit: "Ati yt
para se të vdiste dha këtë porosi duke thënë:

<span id="an_50:17">50:17</span> "Kështu do t'i thoni Jozefit: "Falu
vëllezërve të tu të keqen që të kanë bërë, mëkatin e tyre, sepse të kanë
bërë keq". Falu, pra, tani krimin shërbëtorëve të Perëndisë të atit
tënd". Jozefi qau kur i folën kështu.

<span id="an_50:18">50:18</span> Pastaj erdhën edhe vëllezërit e tij dhe
u shtrinë para tij, dhe i thanë: "Ja, ne jemi shërbëtorët e tu".

<span id="an_50:19">50:19</span> Jozefi u tha atyre: "Mos u trembni, se
mos jam unë në vend të Perëndisë?.

<span id="an_50:20">50:20</span> Ju keni kurdisur të këqija kundër meje,
por Perëndia ka dashur që t'i shërbejë së mirës, për të kryer atë që po
ndodh sot: të mbash gjallë një popull të shumtë.

<span id="an_50:21">50:21</span> Tani, pra, mos kini frikë; unë do të
siguroj ushqimin për ju dhe për bijtë tuaj". Kështu u dha zemër dhe i
foli zemrës së tyre me ëmbëlsi.

<span id="an_50:22">50:22</span> Kështu Jozefi banoi në Egjipt, ai dhe
shtëpia e të atit, dhe jetoi njëqind e dhjetë vjet.

<span id="an_50:23">50:23</span> Jozefi pa bijtë e Efraimit deri në
brezninë e tretë; edhe bijtë e Makirit, bir i Manasit, lindën mbi
gjunjët e tij.

<span id="an_50:24">50:24</span> Pastaj Jozefi u tha vëllezërve të tij:
"Unë po vdes; por Perëndia do t'ju vizitojë me siguri dhe do t'ju çojë
me siguri nga ky vend në vendin që i premtoi me betim Abrahamit, Isakut
dhe Jakobit".

<span id="an_50:25">50:25</span> Pastaj Jozefi i vuri të betohen bijtë e
Izraelit, duke thënë: "Perëndia me siguri do t'ju vizitojë; atëherë ju
do t'i hiqni kockat e mia që këtej".

<span id="an_50:26">50:26</span> Pastaj Jozefi vdiq në moshën njëqind e
dhjetë vjeç; e balsamosën dhe e futën në një arkivol në Egjipt.

------------------------------------------------------------------------

[Next: Exodus](exo)
