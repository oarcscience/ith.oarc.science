[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](mar)  [Next](joh) 

------------------------------------------------------------------------

### Albanian Bible: Luke

<span id="an_1:1">1:1</span> Mbasi shumë vetë ndërmorën të renditin
tregimin e ngjarjeve që ndodhën në mesin tonë,

<span id="an_1:2">1:2</span> ashtu si na i përcollën ata që ishin bërë
nga fillimi dëshmitarë okularë dhe shërbyes të fjalës,

<span id="an_1:3">1:3</span> m'u duk e mirë edhe mua, pasi i hetova të
gjitha gjërat me kujdes që nga fillimi, të t'i shkruaj sipas radhës,
fort i nderuari Teofil,

<span id="an_1:4">1:4</span> që ti të njohësh vërtetësinë e gjërave që
të kanë mësuar.

<span id="an_1:5">1:5</span> Në ditën e Herodit, mbretit të Judesë,
ishte një prift me emër Zakaria, nga rendi i Abias; gruaja e tij ishte
pasardhëse e Aaronit dhe quhej Elizabetë.

<span id="an_1:6">1:6</span> Që të dy ishin të drejtë në sytë e
Perëndisë, duke ecur pa të metë në të gjitha urdhërimet dhe ligjet e
Zotit.

<span id="an_1:7">1:7</span> Por nuk kishin fëmijë, sepse Elizabeta
ishte shterpe, dhe të dy ishin të kaluar në moshë.

<span id="an_1:8">1:8</span> Ndodhi që, kur Zakaria po ushtronte detyrën
e tij priftërore para Perëndisë sipas rregullit të rendit të vet,

<span id="an_1:9">1:9</span> sipas zakonit të shërbesës priftërore, i ra
shorti të hyjë në tempullin e Zotit për të djegur temjanin.

<span id="an_1:10">1:10</span> Ndërkaq mbarë turma e popullit rrinte
jashtë e lutej, në orën e temjanit.

<span id="an_1:11">1:11</span> Atëherë një engëll i Zotit iu shfaq duke
qëndruar në këmbë në të djathtën e altarit të temjanit.

<span id="an_1:12">1:12</span> Zakaria, kur e pa, u trondit dhe e zuri
frika.

<span id="an_1:13">1:13</span> Por engjëlli i tha: ''Mos u tremb,
Zakaria, sepse lutja jote u plotësua dhe gruaja jote Elizabeta do të
lindë një djalë, të cilit do t'ia vësh emrin Gjon.

<span id="an_1:14">1:14</span> Dhe ai do të jetë për ty shkak gëzimi dhe
hareje, dhe shumë vetë do të gëzohen për lindjen e tij.

<span id="an_1:15">1:15</span> Sepse ai do të jetë i madh përpara Zotit;
nuk do të pijë as verë as pije dehëse dhe do të jetë i përplotë me
Frymën e Shenjtë që në barkun e s'ëmës.

<span id="an_1:16">1:16</span> Dhe do t'i kthejë shumë prej bijve të
Izraelit te Zoti, Perëndia i tyre.

<span id="an_1:17">1:17</span> Dhe do të shkojë përpara tij në frymë dhe
pushtet të Elias, për t'i kthyer zemrat e prindërve te fëmijët dhe
rebelët në urtinë e të drejtëve, për t'ia bërë gati Zotit një popull të
përgatitur mirë''.

<span id="an_1:18">1:18</span> Dhe Zakaria i tha engjëllit: ''Nga se do
ta njoh këtë? Sepse unë jam plak dhe gruaja ime është e kaluar në
moshë''.

<span id="an_1:19">1:19</span> Dhe engjëlli, duke iu përgjigjur, i tha:
''Unë jam Gabrieli që rri në prani të Perëndisë, dhe më kanë dërguar që
të flas me ty dhe të të njoftoj këto lajme të mira.

<span id="an_1:20">1:20</span> Dhe ja, ti do të jesh i pagojë dhe nuk do
të mund të flasësh deri në atë ditë kur do të ndodhin këto gjëra, sepse
nuk u ke besuar fjalëve të mia, të cilat do të përmbushen në kohën e
tyre''.

<span id="an_1:21">1:21</span> Ndërkaq populli po priste Zakarian dhe
çuditej që ai po vonohej aq shumë brenda tempullit.

<span id="an_1:22">1:22</span> Por, kur doli, nuk mundi t'u flasë atyre;
atëherë ata e kuptuan se ai kishte pasur një vegim në tempull; ai u
bënte shenja atyre, por mbeti i pagojë.

<span id="an_1:23">1:23</span> Dhe ndodhi që, kur u plotësuan ditët e
shërbesës së tij, ai u kthye në shtëpinë e vet.

<span id="an_1:24">1:24</span> Dhe, pas atyre ditëve Elizabeta, gruaja e
tij, u ngjiz; dhe u fsheh pesë muaj dhe thoshte:

<span id="an_1:25">1:25</span> ''Ja ç'më bëri Zoti, në ato ditë kur e
ktheu vështrimin e tij mbi mua për të më hequr turpin përpara
njerëzve''.

<span id="an_1:26">1:26</span> Në muajin e gjashtë, engjëlli Gabriel u
dërgua nga Perëndia në një qytet të Galilesë, që quhej Nazaret,

<span id="an_1:27">1:27</span> te një e virgjër, që ishte e fejuar me
një njeri që quhej Jozef, nga shtëpia e Davidit; dhe emri i virgjëreshës
ishte Maria.

<span id="an_1:28">1:28</span> Dhe engëlli hyri te ajo dhe tha:
''Tungjatjeta, o hirplote, Zoti është me ty; ti je e bekuar ndër
gratë''.

<span id="an_1:29">1:29</span> Por kur e pa atë, ajo mbeti e shqetësuar
nga fjalët e tij, dhe pyeste vetveten çfarë kuptimi mund të kishte një
përshëndetje e tillë.

<span id="an_1:30">1:30</span> Dhe engjëlli i tha: ''Mos ki frikë, Mari,
sepse ke gjetur hir para Perëndisë.

<span id="an_1:31">1:31</span> Dhe ja, ti do të mbetesh shtatzënë dhe do
të lindësh një djalë, dhe do t'ia vesh emrin Jezus.

<span id="an_1:32">1:32</span> Ai do të jetë i madh dhe do të quhet Biri
i Shumë të Lartit; dhe Zoti Perëndi do t'i japë fronin e Davidit, atit
të tij;

<span id="an_1:33">1:33</span> dhe do të mbretërojë mbi shtëpinë e
Jakobit përjetë, dhe mbretëria e tij nuk do të ketë kurrë të sosur''.

<span id="an_1:34">1:34</span> Dhe Maria i tha engjëllit: ''Si do të
ndodhë kjo, përderisa unë nuk njoh burrë?''.

<span id="an_1:35">1:35</span> Dhe engjëlli duke u përgjigjur, i tha:
''Fryma e Shenjtë do të vijë mbi ty dhe pushteti i Shumë të Lartit do të
të mbulojë me hijen e vet; prandaj i shenjti që do të lindë prej teje do
të quhet Bir i Perëndisë.

<span id="an_1:36">1:36</span> Dhe ja, Elizabeta, e afërmja jote, edhe
ajo, në pleqërinë e saj, mbeti shtatzënë me një djalë; dhe ky është
muaji i gjashtë për të, që e quanin shterpë,

<span id="an_1:37">1:37</span> sepse me Perëndinë asgjë s'është e
pamundshme''.

<span id="an_1:38">1:38</span> Atëherë Maria tha: ''Ja shërbëtorja e
Zotit; le të më ndodhë sipas fjalës sate''. Dhe engjëlli u largua prej
saj.

<span id="an_1:39">1:39</span> Dhe në ato ditë Maria u ngrit dhe shkoi
me nxitim në krahinën malore, në një qytet të Judesë,

<span id="an_1:40">1:40</span> dhe hyri në shtëpinë e Zakarias e
përshëndeti Elizabetën.

<span id="an_1:41">1:41</span> Dhe ndodhi që, sapo Elizabeta dëgjoi
përshëndetjen e Maries, fëmija i kërceu në bark, dhe Elizabeta u mbush
me Frymën e Shenjtë,

<span id="an_1:42">1:42</span> dhe thërriti me zë të lartë, duke thënë:
''Ti je e bekuar ndër gratë dhe i bekuar është fryti i barkut tënd.

<span id="an_1:43">1:43</span> Dhe përse po më ndodh kjo, që nëna e
Zotit tim të vijë tek unë?

<span id="an_1:44">1:44</span> Sepse, ja, sapo arriti në veshët e mi
zëri i përshëndetjes sate, fëmija nga gëzimi kërceu në barkun tim.

<span id="an_1:45">1:45</span> Tani, e lumur është ajo që besoi, sepse
gjërat që i janë thënë nga ana e Zotit do të realizohen!''.

<span id="an_1:46">1:46</span> Dhe Maria tha: ''Shpirti im e madhëron
Zotin,

<span id="an_1:47">1:47</span> dhe fryma im ngazëllon në Perëndinë,
Shpëtimtarin tim,

<span id="an_1:48">1:48</span> sepse ai e shikoi me pëlqim ultësinë e
shërbëtores së tij; sepse ja, tani e tutje të gjitha brezat do të më
shpallin të lume,

<span id="an_1:49">1:49</span> sepse i Pushtetshmi më bëri gjëra të
mëdha, dhe i Shenjtë është emri i tij!

<span id="an_1:50">1:50</span> Dhe mëshira e tij shtrihet nga brezi në
brez për ata që e druajnë.

<span id="an_1:51">1:51</span> Ai veproi pushtetshëm me krahun e vet; i
shpërndau krenarët me mendimet e zemrave të tyre;

<span id="an_1:52">1:52</span> i përmbysi pushtetarët nga fronat e tyre
dhe i ngriti të përulurit;

<span id="an_1:53">1:53</span> i mbushi me të mira të uriturit dhe i
ktheu duarbosh të pasurit.

<span id="an_1:54">1:54</span> Ai e ndihmoi Izraelin, shërbëtorin e vet,
duke i kujtuar për mëshirën e tij,

<span id="an_1:55">1:55</span> ashtu si ua pati deklaruar etërve tanë,
Abrahamit dhe pasardhësve të tij, për gjithmonë''.

<span id="an_1:56">1:56</span> Dhe Maria ndenji me Elizabetën gati tre
muaj, pastaj u kthye në shtëpinë e vet.

<span id="an_1:57">1:57</span> Dhe Elizabetës i erdhi koha që të lindë
dhe të nxjerrë në dritë një djalë.

<span id="an_1:58">1:58</span> Fqinjët e saj dhe të afërmit, kur dëgjuan
se Zoti kishte treguar mëshirë të madhe ndaj saj, u gëzuan me të.

<span id="an_1:59">1:59</span> Dhe ndodhi që të tetën ditë erdhën për ta
rrethprerë djalin, dhe donin t'ia quanin Zakaria, me emrin e atit të
tij;

<span id="an_1:60">1:60</span> por e ëma ndërhyri dhe tha: ''Jo, por
përkundrazi do të quhet Gjon''.

<span id="an_1:61">1:61</span> Dhe ata i thanë: ''S'ka njeri në fisin
tënd që të quhet me këtë emër''.

<span id="an_1:62">1:62</span> Kështu me shenja e pyetën të atin, si
donte që t'i quhej.

<span id="an_1:63">1:63</span> Ai atëherë kërkoi një tabelë shkrimi dhe
shkroi mbi të: ''Emri i tij është Gjon''. Dhe të gjithë u mrrekulluan.

<span id="an_1:64">1:64</span> Në atë çast goja e tij u hap dhe gjuha e
tij u zgjidh, dhe fliste duke bekuar Perëndinë.

<span id="an_1:65">1:65</span> Dhe të gjithë fqinjëve të tyre u hyri
druajtja, dhe të gjitha këto gjëra u përhapën nëpër krejt krahinën
malore të Judesë.

<span id="an_1:66">1:66</span> Të gjitha ata që i dëgjuan, i vunë në
zemrën e tyre duke thënë: ''Vallë kush do të jetë ky fëmijë?''. Dhe dora
e Zotit ishte me të.

<span id="an_1:67">1:67</span> Dhe Zakaria, ati i tij, u mbush me Frymën
e Shenjtë dhe profetizoi, duke thënë:

<span id="an_1:68">1:68</span> Bekuar qoftë Zoti, Perëndia i Izraelit,
sepse e ka vizituar dhe e kreu çlirimin e popullit të vet;

<span id="an_1:69">1:69</span> dhe na ngriti një shpëtim të pushtetshëm
në shtëpinë e Davidit, shërbëtorit të vet,

<span id="an_1:70">1:70</span> ashtu si ai e kishte deklaruar nëpërmjet
gojës së profetëve të tij të shenjtë që nga kohët e lashta, që ne të
shpëtojmë

<span id="an_1:71">1:71</span> prej armiqve tanë dhe prej dorës së
gjithë atyre që na urrejnë,

<span id="an_1:72">1:72</span> për të treguar mëshirë tek etërit tanë e
për t'u kujtuar për besëlidhjen e tij të shenjtë,

<span id="an_1:73">1:73</span> betimin që i bëri Abrahamit, atit tonë,

<span id="an_1:74">1:74</span> për të na lejuar që, pasi të çlirohemi
nga duart e armiqve tanë, të mund t'i shërbejmë pa frikë,

<span id="an_1:75">1:75</span> në shenjtëri e në drejtësi përpara atij,
të gjitha ditët e jetës sonë.

<span id="an_1:76">1:76</span> Dhe ti, o fëmijë i vogël, do të quhesh
profet nga Shumë i Larti, sepse ti do të shkosh përpara fytyrës së Zotit
për të përgatitur udhët e tij,

<span id="an_1:77">1:77</span> për t'i dhënë popullit të tij njohjen e
shpëtimit, në faljen e mëkateve të tyre;

<span id="an_1:78">1:78</span> për hir të thellësisë së mëshirës së
Perëndisë sonë, për të cilën agimi nga lart na ka vizituar,

<span id="an_1:79">1:79</span> për të ndriçuar ata që dergjeshin në
errësirë dhe në hijen e vdekjes, për të udhëhequr hapat tona në udhën e
paqes''.

<span id="an_1:80">1:80</span> Ndërkaq fëmija rritej dhe forcohej në
frymë: dhe qëndroi në shkretëtirë deri në atë ditë, kur ai duhej t'i
zbulohej Izraelit.

<span id="an_2:1">2:1</span> Tani, në atë ditë u shpall një dekret nga
ana e Cezar Augustit, për të kryer regjistrimin e popullsisë të gjithë
perandorisë.

<span id="an_2:2">2:2</span> Ky regjistrim qe i pari që u krye kur
Kuirini ishte guvernatori i Sirisë.

<span id="an_2:3">2:3</span> Dhe të gjithë shkonin të regjistroheshin,
secili në qytetin e vet.

<span id="an_2:4">2:4</span> Tani edhe Jozefi doli nga qyteti i
Nazaretit të Galilesë, për të shkuar në Jude, në qytetin e Davidit, që
quhet Bethlehem, sepse ai ishte i shtëpisë dhe i familjes së Davidit,

<span id="an_2:5">2:5</span> për t'u regjistruar bashkë me Marinë, gruan
e vet, me të cilën ishte martuar dhe që ishte shtatzënë.

<span id="an_2:6">2:6</span> Kështu, ndërsa ishin atje, asaj i erdhi
koha të lindë.

<span id="an_2:7">2:7</span> Dhe ajo lindi djalin e saj të parëlindur, e
mbështolli me pelena dhe e vendosi në një grazhd, sepse në han nuk
kishte vend për ta.

<span id="an_2:8">2:8</span> Tani në po atë krahinë ishin disa barinj që
rrinin jashtë, në fusha, dhe natën ruanin kopenë e tyre.

<span id="an_2:9">2:9</span> Dhe ja, një engjëll i Zotit iu paraqit
atyre dhe lavdia e Zotit shkëlqeu rreth tyre e ata i zuri një frikë e
madhe.

<span id="an_2:10">2:10</span> Por engjëlli u tha atyre: ''Mos druani,
sepse unë po ju lajmëroj një gëzim të madh për të gjithë popullin;

<span id="an_2:11">2:11</span> sepse sot në qytetin e Davidit lindi për
ju një Shpëtimtar, që është Krishti, Zoti.

<span id="an_2:12">2:12</span> Dhe kjo do t'ju vlejë si shenjë: ju do të
gjeni një fëmijë të mbështjellur me pelena, të shtrirë në një grazhd''.

<span id="an_2:13">2:13</span> Dhe menjëherë engjëllit iu bashkua një
shumicë e ushtrisë qiellore, që lëvdonte Perëndinë, duke thënë:

<span id="an_2:14">2:14</span> ''Lavdi Perëndisë në vendet më të larta,
dhe paqe mbi tokë njerëzve mbi të cilët qëndron mirëdashja e tij!''.

<span id="an_2:15">2:15</span> Dhe ndodhi që, kur engjëjt u larguan prej
tyre për t'u kthyer në qiell, barinjtë i thanë njeri tjetrit: ''Le të
shkojmë deri në Bethlehem për të parë ç'ka ndodhur dhe ç'na bëri të
ditur Zoti''.

<span id="an_2:16">2:16</span> Shkuan, pra, me nxitim dhe gjetën Marinë,
Jozefin dhe fëmijën që ndodhej në një grazhd.

<span id="an_2:17">2:17</span> Mbasi e panë, përhapën ato që u ishte
thënë për atë fëmijë.

<span id="an_2:18">2:18</span> Dhe të gjithë ata që i dëgjuan, u
mrekulluan nga gjërat që u treguan barinjtë.

<span id="an_2:19">2:19</span> Maria i ruante të gjitha këto fjalë, duke
i medituar në zemrën e saj.

<span id="an_2:20">2:20</span> Dhe barinjtë u kthyen, duke përlëvduar
dhe lavdëruar Perëndinë për të gjitha gjërat që kishin dëgjuar dhe parë,
ashtu si u ishte thënë atyre.

<span id="an_2:21">2:21</span> Dhe kur kaluan të tetë ditët, pas të
cilave ai duhej rrethprerë, ia vunë emrin Jezus, emër të dhënë nga
engjëlli para se ai të ngjizej në bark.

<span id="an_2:22">2:22</span> Kur pastaj ishin plotësuar ditët e
pastrimit të saj sipas ligjit të Moisiut, e çuan fëmijën në Jeruzalem
për t'ia paraqitur Zotit,

<span id="an_2:23">2:23</span> ashtu siç është shkruar në ligjin e
Zotit: ''Çdo mashkull i parëlindur do të jetë thirrur shenjt për
Zotin'',

<span id="an_2:24">2:24</span> dhe për të ofruar flijim, siç është thënë
në ligjin e Zotit, një çift turtujsh ose dy pëllumbash të rinj.

<span id="an_2:25">2:25</span> Dhe ja, në Jeruzalem ishte një njeri që
quhej Simeon; Ky njeri ishte i drejtë dhe i përshpirtshëm dhe priste
ngushëllimin e Izraelit; dhe Fryma e Shenjtë ishte mbi të.

<span id="an_2:26">2:26</span> Dhe në mënyrë hyjnore atij i qe zbuluar
nga Fryma e Shenjtë se nuk do të vdiste para se të kishte parë Krishtin
e Zotit.

<span id="an_2:27">2:27</span> Ai pra, i shtyrë nga Fryma, erdhi në
tempull; dhe, si prindërit i prunë fëmijën Jezus për të bërë me të ato
që përshkruan ligji,

<span id="an_2:28">2:28</span> ai e mori në krah e bekoi Perëndinë duke
thënë:

<span id="an_2:29">2:29</span> ''Tani, o Zot, lejo që shërbëtori yt të
vdesë në paqe, sipas fjalës sate,

<span id="an_2:30">2:30</span> sepse sytë e mi e panë shpëtimin tënd

<span id="an_2:31">2:31</span> që ti e përgatite përpara gjithë popujve:

<span id="an_2:32">2:32</span> dritën për të ndriçuar kombet dhe lavdinë
e popullit tënd, Izraelit''.

<span id="an_2:33">2:33</span> Dhe Jozefi e nëna e fëmijës
mrrekulloheshin për gjërat që thuheshin për të.

<span id="an_2:34">2:34</span> Pastaj Simeoni i bekoi dhe i tha Marisë,
nënës së tij: ''Ja, ky është vënë për rënien dhe për ngritjen e shumë
vetave në Izrael dhe për të qenë shenjë kundërshtimesh,

<span id="an_2:35">2:35</span> edhe ty vetë një shpatë do të ta
tejshpojë shpirtin, që të zbulohen mendimet e shumë zemrave''.

<span id="an_2:36">2:36</span> Aty ishte edhe Ana, një profeteshë, bija
e Fanuelit, nga fisit i Aserit, e cila ishte shumë e kaluar në moshë, që
kishte jetuar mbas virgjërisë së saj shtatë vjet me burrin.

<span id="an_2:37">2:37</span> Ajo ishte e ve dhe, megjithse ishte
tetëdhjetë e katër vjeçe, nuk largohej kurrë nga tempulli duke i
shërbyer Perëndisë natë e ditë me agjërime dhe lutje.

<span id="an_2:38">2:38</span> Edhe ajo erdhi në atë moment, lavdëroi
Zotin dhe u fliste për këtë fëmijë të gjithë atyre që prisnin çlirimin
në Jeruzalem.

<span id="an_2:39">2:39</span> Dhe mbasi i kryen të gjitha ato që i
takonin sipas ligjit të Zotit, u kthyen në Galile, në qytetin e tyre,
Nazaret.

<span id="an_2:40">2:40</span> Ndërkaq fëmija rritej dhe forcohej në
frymë, duke qenë plot dituri; dhe hiri i Perëndisë ishte mbi të.

<span id="an_2:41">2:41</span> Tani prindërit e tij shkonin çdo vit në
Jeruzalem për festën e Pashkës.

<span id="an_2:42">2:42</span> Dhe, kur ai i mbushi dymbëdhjetë vjeç,
ata u ngjitën në Jeruzalem, sipas zakonit të festës.

<span id="an_2:43">2:43</span> Dhe si u përmbushën ato ditë, kur ata u
kthyen, fëmija Jezus ndënji në Jeruzalem; por Jozefi dhe e ëma e tij nuk
e dinin.

<span id="an_2:44">2:44</span> Duke menduar se ai ishte në shoqëri, ata
bënë një ditë rrugë, pastaj filluan ta kërkojnë midis farefisit dhe të
njohurve;

<span id="an_2:45">2:45</span> dhe, duke qenë se nuk e gjetën, u kthyen
në Jeruzalem për ta kërkuar.

<span id="an_2:46">2:46</span> Dhe ndodhi që, pas tri ditësh, e gjetën
në tempull, të ulur në mes të dijetarëve, duke i dëgjuar dhe duke u bërë
atyre pyetje.

<span id="an_2:47">2:47</span> Dhe të gjithë ata që e dëgjonin,
habiteshin nga zgjuarësia e tij dhe nga përgjigjet e tij.

<span id="an_2:48">2:48</span> Dhe, kur ata e panë, mbetën të habitur,
dhe e ëma i tha: ''Bir, pse na e bëre këtë? Ja, yt atë dhe unë, në
ankth, po të kërkonim!''.

<span id="an_2:49">2:49</span> Por ai u tha atyre: ''Përse më kërkonit?
A nuk e dinit se më duhet të merrem me punët e Atit tim?''.

<span id="an_2:50">2:50</span> Por ata nuk i kuptuan fjalët që ai u tha
atyre.

<span id="an_2:51">2:51</span> Dhe ai zbriti bashkë me ta, u kthye në
Nazaret dhe i bindej atyre. E ëma i ruante të gjitha këto fjalë në
zemrën e saj.

<span id="an_2:52">2:52</span> Dhe Jezusi rritej në dituri, në shtat dhe
në hir përpara Perëndisë dhe njerëzve.

<span id="an_3:1">3:1</span> Tani në vitin e pesëmbëdhjetë të
mbretërimit të Tiberit Cezar, kur Ponc Pilati ishte qeveritari i Judesë,
Herodi tetrarku i Galilesë, i vëllai, Filipi, tetrarku i Itureas dhe i
krahinës së Trakonitidës dhe Lizania tetrarku i Abilenës,

<span id="an_3:2">3:2</span> nën kryepriftërinjtë Ana dhe Kajfa, fjala e
Perëndisë iu drejtua Gjonit, birit të Zakarias, në shkretëtirë.

<span id="an_3:3">3:3</span> Atëherë ai e përshkoi gjithë krahinën
përreth Jordanit, duke predikuar një pagëzim pendimi për faljen e
mëkateve,

<span id="an_3:4">3:4</span> ashtu siç është shkruar në librin e fjalëve
të profetit Isaia, që thotë: ''Ja zëri i njërit që bërtet në shkretirë:
Përgatitni udhën e Zotit, drejtoni shtigjet e tij!

<span id="an_3:5">3:5</span> Çdo luginë të jetë e mbushur dhe çdo mal e
kodër të jetë sheshuar; vendet dredha-dredha të drejtohen dhe rrugët e
vështira të sheshohen

<span id="an_3:6">3:6</span> dhe çdo mish do të shohë shpëtimin e
Perëndisë''.

<span id="an_3:7">3:7</span> Ai, pra, u thoshte turmave që shkonin të
pagëzoheshin prej tij: ''Pjellë nepërkash, kush ju ka mesuar t'i
arratiseni zemërimit që po vjen?

<span id="an_3:8">3:8</span> Bëni, pra, fryte të denja pendimi dhe mos
filloni të thoni brenda jush: "Ne kemi Abrahamin për Atë", sepse unë po
ju them se Perëndia mund t'i nxjerrë fëmijë Abrahamit edhe nga këta
gurë.

<span id="an_3:9">3:9</span> Tashmë sëpata u vu në rrënjë të pemëve; çdo
pemë që nuk jep fryt të mirë do të pritet dhe do të hidhet në zjarr''.

<span id="an_3:10">3:10</span> Dhe turmat e pyesnin, duke thënë: ''Dhe
ne, pra, ç'të bëjmë?''.

<span id="an_3:11">3:11</span> Atëherë ai, duke përgjigjur, u tha atyre:
''Ai që ka dy tunika le t'i ndajë me atë që s'ka, dhe ai që ka të hajë
le të veprojë po kështu''.

<span id="an_3:12">3:12</span> Tani erdhën edhe disa tagrambledhës që të
pagëzohen dhe e pyetën: ''Mësues, ç'duhet të bëjmë?''.

<span id="an_3:13">3:13</span> Dhe ai u tha atyre: ''Mos vilni asgjë më
tepër nga sa ju është urdhëruar''.

<span id="an_3:14">3:14</span> Edhe ushtarët e pyetën duke thënë: ''Dhe
ne, ç'duhet të bëjmë?''. Dhe ai u tha atyre: ''Mos i bëni shantazh
asnjeriu, mos i bëni akuza të rreme kurrkujt dhe jini të kënaqur me
pagën tuaj!''.

<span id="an_3:15">3:15</span> Dhe populli ishte në pritje dhe të gjithë
pyesnin në zemrat e veta nëse Gjoni ishte Krishti vetë.

<span id="an_3:16">3:16</span> Gjoni u përgjigj duke u thënë të
gjithëve: ''Unë ju pagëzoj me ujë; por vjen ai që është më i fortë nga
unë, të cilit unë nuk jam i denjë as t'ia zgjidh lidhëset e sandaleve;
ai do t'ju pagëzojë me Frymën e Shenjtë dhe me zjarr.

<span id="an_3:17">3:17</span> Ai mban në dorë lopatën e vet, për ta
pastruar krejt lëmin e vet dhe për të mbledhur grurin në hambarin e tij,
por bykun do ta djegë me zjarr që nuk shuhet''.

<span id="an_3:18">3:18</span> Kështu ai e ungjillizonte popullin duke e
këshilluar me shumë mënyra të tjera.

<span id="an_3:19">3:19</span> Por Herodi, tetraku, mbasi u qortua prej
tij për shkak të Herodiadës, gruas së vëllait të tij Filipit, dhe për të
gjitha mbrapshtitë që ai kishte kryer,

<span id="an_3:20">3:20</span> U shtoi të gjitha të tjerave edhe këtë,
domethënë e futi Gjonin në burg.

<span id="an_3:21">3:21</span> Tani, si u pagëzua gjithë populli, edhe
Jezusi u pagëzua; dhe ndërsa po lutej, qielli u hap

<span id="an_3:22">3:22</span> dhe Fryma e Shenjtë zbriti mbi të, në
trajtën trupore si të pëllumbit, dhe nga qielli erdhi një zë, që
thoshte: ''Ti je Biri im i dashur, në ty unë jam kënaqur!''.

<span id="an_3:23">3:23</span> Dhe Jezusi ishte rreth tridhjetë vjeç;
dhe e pandehnin se ishte bir i Jozefit, bir i Elit;

<span id="an_3:24">3:24</span> bir i Mathatit, bir i Levit, bir i
Melkit, bir i Janas, bir i Jozefit;

<span id="an_3:25">3:25</span> bir i Matathias, bir i Amosit, bir i
Naumit, bir i Eslit, bir i Nagait;

<span id="an_3:26">3:26</span> bir i Maathit, bir i Matathias, bir i
Semeit, bir i Jozefit, bir i Judës;

<span id="an_3:27">3:27</span> bir i Joannas, bir i Resas, bir i
Zorobabelit, bir i Salatielit, bir i Nerit;

<span id="an_3:28">3:28</span> bir i Melkit, bir i Adit, bir i Kosamit,
bir i Elmodamit, bir i Erit;

<span id="an_3:29">3:29</span> bir i Joseut, bir i Eliezerit, bir i
Iorimit, bir i Mathatit, bir i Levit;

<span id="an_3:30">3:30</span> bir i Simeonit, bir i Judës, bir i
Jozefit, bir i Jonanit, bir i Eliakimit;

<span id="an_3:31">3:31</span> bir i Meleas, bir i Menas, bir i
Matathas, bir i Natanit, bir i Davidit;

<span id="an_3:32">3:32</span> bir i Jeseut, bir i Obedit, bir i Boozit,
bir i Salmonit, bir i Naasonit;

<span id="an_3:33">3:33</span> bir i Aminadabit, bir i Aramit, bir i
Esromit, bir i Faresit, bir i Judës;

<span id="an_3:34">3:34</span> bir i Jakobit, bir i Isakut, bir i
Abrahamit, bir i Tares, bir i Nakorit;

<span id="an_3:35">3:35</span> bir i Serukut, bir i Ragaut, bir i
Pelekut, bir i Eberit, bir i Selës;

<span id="an_3:36">3:36</span> bir i Kainanit, bir i Arfaksadit, bir i
Semit, bir i Noeut, bir i Lamekut;

<span id="an_3:37">3:37</span> bir i Mathusalës, bir i Enokut, bir i
Jaredit, bir i Mahalaleelit, bir i Kainanit;

<span id="an_3:38">3:38</span> bir i Enosit, bir i Setit, bir i Adamit,
i Perëndisë.

<span id="an_4:1">4:1</span> Dhe Jezusi, plot me Frymën e Shenjtë, u
kthye nga Jordani dhe Fryma e çoi në shkretëtirë,

<span id="an_4:2">4:2</span> ku për dyzet ditë e tundoi djalli; gjatë
atyre ditëve ai nuk hëngri asgjë, por kur ato kaluan, e mori uria.

<span id="an_4:3">4:3</span> Dhe djalli i tha: ''Nëse je Biri i
Perëndisë, i thuaj këtij guri të bëhet bukë''.

<span id="an_4:4">4:4</span> Por Jezusi u përgjigj duke thënë: ''Éshtë
shkruar: "Njeriu nuk do të rrojë vetëm me bukë, por me çdo fjalë të
Perëndisë"''.

<span id="an_4:5">4:5</span> Pastaj djalli e çoi në një mal të lartë
dhe, për një çast, i tregoi të gjitha mbretëritë e botës.

<span id="an_4:6">4:6</span> Dhe djalli i tha: ''Unë do të të jap gjithë
pushtetin e këtyre mbretërive dhe lavdinë e tyre, sepse m'u dha mua në
dorë dhe unë ia jap kujt të dua.

<span id="an_4:7">4:7</span> Në qoftë se ti, pra, duke rënë përmbys, më
adhuron, do të jetë krejt jotja''.

<span id="an_4:8">4:8</span> Por Jezusi, duke u përgjigjur, i tha:
''Largohu prej meje, Satana. Éshtë shkruar: "Adhuro Zotin, Përëndinë
tënd dhe shërbeji vetëm atij"''.

<span id="an_4:9">4:9</span> Pastaj e çoi në Jeruzalem, e vuri në majë
të tempullit, në cep, dhe i tha: ''Nëse je Biri i Perëndisë, hidhu
poshtë që këtej;

<span id="an_4:10">4:10</span> sepse është shkruar: "Ai do t'u urdhërojë
engjëjve të vet rreth teje të të ruajnë.

<span id="an_4:11">4:11</span> Dhe ata do të të mbajnë mbi duart e tyre
që këmba jote të mos ndeshë me asnjë gur"''.

<span id="an_4:12">4:12</span> Dhe Jezusi u përgjigj dhe i tha: ''Éshtë
thënë: "Mos e tundo Zotin, Perëndinë tënd"''.

<span id="an_4:13">4:13</span> Dhe kur djalli i mbaroi të gjitha
tundimet, u largua prej tij, për një farë kohe.

<span id="an_4:14">4:14</span> Dhe Jezusi, në fuqinë e Frymës, u kthye
në Galile dhe fama e tij u përhap në mbarë krahinën përreth.

<span id="an_4:15">4:15</span> Dhe ai mësonte në sinagogat e tyre, i
nderuar nga të gjithë.

<span id="an_4:16">4:16</span> Pastaj erdhi në Nazaret, ku ishte rritur,
dhe si e kishte zakon ditën e shtunë, hyri në sinagogë dhe u ngrit për
të lexuar.

<span id="an_4:17">4:17</span> I dhanë në dorë librin e profetit Isaia;
e hapi dhe gjeti vendin ku ishte shkruar:

<span id="an_4:18">4:18</span> ''Fryma e Zotit është mbi mua, sepse ai
më vajosi për të ungjillizuar të varfërit; ai më dërgoi për të shëruar
ata që e kanë zemrën të thyer, për të shpallur çlirimin e të burgosurve
dhe kthimin e të parit të verbërve, për të çliruar përsëri të shtypurit,

<span id="an_4:19">4:19</span> dhe për të predikuar vitin e pranueshëm
të Zotit''.

<span id="an_4:20">4:20</span> Pastaj, si e mbylli librin dhe ia dha
shërbyesit, u ul; dhe sytë e të gjithëve në sinagogë u drejtuan mbi të.

<span id="an_4:21">4:21</span> Atëherë ai nisi të thotë: ''Sot ky Shkrim
u përmbush në veshët tuaja''.

<span id="an_4:22">4:22</span> Dhe të gjithë jepnin dëshmi dhe
mrekulloheshin për fjalët e hirit që dilnin nga goja e tij, dhe
thoshnin: ''Po ky, a nuk është biri i Jozefit?''.

<span id="an_4:23">4:23</span> Dhe ai u tha atyre: ''Me siguri ju do të
më përmendni fjalën e urtë: "Mjek, shëro veten tënde"; të gjitha ato që
dëgjuam se u bënë në Kapernaum, bëji edhe këtu në atdheun tënd''.

<span id="an_4:24">4:24</span> Por ai tha: ''Në të vërtetë po ju them se
asnjë profet nuk mirëpritet në atdheun e vet.

<span id="an_4:25">4:25</span> Në të vërtetë po ju them se në kohën e
Elias, kur qielli u mbyll për tre vjet e gjashtë muaj dhe u bë një uri e
madhe në gjithë vendin, ishin shumë të veja në Izrael;

<span id="an_4:26">4:26</span> e megjithatë tek asnjëra nga ato nuk u
dërgua Elia, përveç se te një grua e ve në Sareptë të Sidonit.

<span id="an_4:27">4:27</span> Dhe në kohën e profetit Elize kishte
shumë lebrozë në Izrael; megjithatë asnjë prej tyre nuk u pastrua,
përveç Naamanit Sirian''.

<span id="an_4:28">4:28</span> Kur i dëgjuan këto fjalë, të gjithë ata
që ishin në sinagogë u zemëruan shumë.

<span id="an_4:29">4:29</span> Dhe u ngritën, e dëbuan nga qyteti dhe e
çuan deri në buzë të majës së malit, mbi të cilin ishte ndërtuar qyteti
i tyre, për ta hedhur poshtë.

<span id="an_4:30">4:30</span> Por ai, duke kaluar përmes tyre, u
largua.

<span id="an_4:31">4:31</span> Pastaj zbriti në Kapernaum, qytet i
Galilesë, dhe i mësonte njerëzit ditët e shtuna.

<span id="an_4:32">4:32</span> Dhe ata habiteshin nga mësimi i tij,
sepse fjala e tij ishte me autoritet.

<span id="an_4:33">4:33</span> Në sinagogë ishte një njeri që ishte
pushtuar me frymën e një demoni të ndyrë. Ai bërtiti me zë të lartë duke
thënë:

<span id="an_4:34">4:34</span> ''Ah, ç'ka mes nesh dhe teje, o Jezus
Nazareas? A erdhe të na shkatërrosh? Unë e di se kush je ti: i Shenjti i
Perëndisë!''.

<span id="an_4:35">4:35</span> Por Jezusi e qortoi duke thënë: ''Hesht
dhe dil prej tij!''. Dhe demoni, pasi e përplasi përpara tyre, doli prej
tij pa i bërë asgjë të keqe.

<span id="an_4:36">4:36</span> Atëherë të gjithë i pushtoi habia dhe i
thoshin njëri-tjetrit: ''Ç'fjalë është kjo, vallë? Ai urdhëron me
autoritet dhe pushtet frymërat e ndyra dhe ata dalin!''.

<span id="an_4:37">4:37</span> Dhe fama e tij përhapej në çdo vend të
krahinës përreth.

<span id="an_4:38">4:38</span> Mbasi doli nga sinagoga, Jezusi hyri në
shtëpinë e Simonit. Vjehrrën e Simonit e kishin zënë ethe të forta; dhe
ata e lutën për të.

<span id="an_4:39">4:39</span> Ai u përkul mbi të, qortoi ethet dhe ato
e lëshuan; dhe ajo u ngrit menjëherë dhe filloi t'u shërbejë.

<span id="an_4:40">4:40</span> Kur perëndoi dielli, të gjithë ata që
kishin të sëmurë me sëmundje të ndryshme i prunë tek ai; dhe ai i shëroi
duke vënë duart mbi secilin prej tyre.

<span id="an_4:41">4:41</span> Prej shumë vetëve dilnin demonë që
bërtitnin dhe thoshnin: ''Ti je Krishti, Biri i Perëndisë''. Por ai i
qortonte dhe nuk i lejonte të flisnin, sepse ata e dinin se ai ishte
Krishti.

<span id="an_4:42">4:42</span> Kur zbardhi drita ai doli dhe shkoi në
një vend të pabanuar. Por turmat e kërkonin dhe e arritën; dhe e mbanin
që të mos largohej prej tyre.

<span id="an_4:43">4:43</span> Por ai u tha atyre: ''Më duhet ta shpall
lajmin e mirë të mbretërisë së Perëndisë edhe në qytete të tjera, sepse
për këtë jam dërguar''.

<span id="an_4:44">4:44</span> Dhe ai predikonte nëpër sinagoga të
Galilesë.

<span id="an_5:1">5:1</span> Dhe ndodhi që Jezusi, kur po ndodhej në
bregun e liqenit të Gjenezaretit e ndërsa turma po shtyhej rreth tij për
të dëgjuar fjalën e Perëndisë,

<span id="an_5:2">5:2</span> pa dy barka të lidhura në breg të liqenit,
nga të cilat kishin dalë peshkatarët dhe po lanin rrjetat.

<span id="an_5:3">5:3</span> Atëherë hyri në një nga ato barka, në atë
që ishte e Simonit, dhe iu lut që të largohej pak nga bregu. U ul dhe
mësonte turmat nga barka.

<span id="an_5:4">5:4</span> Dhe kur mbaroi së foluri i tha Simonit:
''Shko në të thella, dhe hidhni rrjetat tuaja për të zënë peshk''.

<span id="an_5:5">5:5</span> Dhe Simoni, duke u përgjigjur, i tha:
''Mësues, u munduam gjithë natën dhe nuk zumë asgjë; por, për fjalën
tënde, do ta hedh rrjetën.

<span id="an_5:6">5:6</span> Dhe, si bënë kështu, zunë një sasi aq të
madhe peshku, sa po shqyhej rrjeta.

<span id="an_5:7">5:7</span> Atëherë u bënë shenjë shokëve të tyre që
ishin në barkën tjetër, që të vinin e t'i ndihmonin. Dhe ata erdhën dhe
i mbushën të dy barkat aq sa gati po fundoseshin.

<span id="an_5:8">5:8</span> Simon Pjetri, kur pa këtë, i ra ndër këmbë
Jezusit dhe i tha: ''Zot, largohu prej meje, sepse jam njeri mëkatar''.

<span id="an_5:9">5:9</span> Në të vërtetë Pjetri dhe të gjithë ata që
ishin me të, habiteshin për shkak të sasisë së peshkut që kishin zënë.

<span id="an_5:10">5:10</span> E njëjta gjë u ngjau edhe Jakobit dhe
Gjonit, bijve të Zebedeut, që ishin shokë të Simonit. Atëherë Jezusi i
tha Simonit: ''Mos ki frikë; tash e tutje ti do të jesh peshkatar
njerëzish të gjallë''.

<span id="an_5:11">5:11</span> Pastaj ata, si i nxorën në breg barkat,
lanë çdo gjë dhe ndiqnin.

<span id="an_5:12">5:12</span> Ndodhi që, ndërsa Jezusi ndodhej në një
nga ato qytete, erdhi një njeri i mbushur plot me lebër, i cili, kur e
pa Jezusin, ra me fytyrë për dhe dhe iu lut duke thënë: ''Zot, po të
duash, ti mund të më pastrosh''.

<span id="an_5:13">5:13</span> Atëherë ai e zgjati dorën, e preku duke
thënë: ''Po, e dua, qofsh i pastruar''. Dhe menjëherë lebra iu zhduk.

<span id="an_5:14">5:14</span> Dhe Jezusi e urdhëroi: ''Mos ia trego
kurrkujt; por shko, paraqitu te prifti dhe bëj një ofertë për pastrimin
tënd, sikurse e ka përshkruar Moisiu, që kjo t'u shërbejë si dëshmi''.

<span id="an_5:15">5:15</span> Dhe fama e tij po përhapej gjithnjë e më
shumë; dhe turma të mëdha mblidheshin për ta dëgjuar dhe për t'u shëruar
prej tij nga sëmundjet e veta.

<span id="an_5:16">5:16</span> Por ai tërhiqej në vende të vetmuara dhe
lutej.

<span id="an_5:17">5:17</span> Një ditë ndodhi që, ndërsa Jezusi po
mësonte, ishin të pranishëm, ulur, disa farisenj dhe mësues të ligjit,
që kishin ardhur nga të gjitha fshatrat e Galilesë, të Judesë dhe nga
Jeruzalemi; dhe fuqia e Zotit ishte me të, që të kryente shërime.

<span id="an_5:18">5:18</span> Dhe ja, disa njerëz po sillnin mbi një
vig një njeri të paralizuar dhe kërkonin ta fusnin brenda dhe ta vinin
përpara tij.

<span id="an_5:19">5:19</span> Por, duke mos gjetur se si ta fusnin
brenda për shkak të turmës, hipën mbi çatinë e shtëpisë dhe e lëshuan
përmjet tjegullave me gjithë vig midis njerëzve, përpara Jezusit.

<span id="an_5:20">5:20</span> Dhe ai, duke parë besimin e tyre, i tha
atij: ''Njeri, mëkatet e tua të janë falur''.

<span id="an_5:21">5:21</span> Atëherë skribët dhe farisenjtë filluan të
arsyetojnë duke thënë: ''Kush është ky që thotë blasfemi? Kush mund t'i
falë mëkatet, përveç vetëm Perëndi?''.

<span id="an_5:22">5:22</span> Por Jezusi, duke i njohur mendimet e
tyre, e mori fjalën dhe tha: ''Ç'po arsyetoni në zemrat tuaja?

<span id="an_5:23">5:23</span> Çfarë është më e lehtë, të thuhet:
"Mëkatet e tua të janë falur", apo të thuhet: "Çohu dhe ec"?

<span id="an_5:24">5:24</span> Tani, pra, me qëllim që ju ta dini se
Biri i njeriut ka pushtet mbi tokë të falë mëkatet, unë të them (i tha
të paralizuarit), çohu, merre vigun tënd dhe shko në shtëpinë tënde!''.

<span id="an_5:25">5:25</span> Dhe menjëherë ai njeri u ngrit përpara
tyre, mori vigun mbi të cilin qe shtrirë dhe shkoi në shtëpinë e vet,
duke përlëvduar Perëndinë.

<span id="an_5:26">5:26</span> Dhe të gjithë u habitën dhe përlëvdonin
Perëndinë, dhe, plot frikë, thoshnin: ''Sot pamë gjëra të mahnitshme''.

<span id="an_5:27">5:27</span> Dhe, mbas këtyre gjërave, ai doli dhe pa
një tagrambledhës, që quhej Levi, dhe rrinte në vendin e tatimeve, dhe i
tha: ''Ndiqmë''.

<span id="an_5:28">5:28</span> Dhe ai i la të gjitha, u ngrit dhe e
ndoqi.

<span id="an_5:29">5:29</span> Pastaj Levi i përgatiti në shtëpinë e tij
një gosti të madhe, dhe një numër i madh tagrambledhësish e të tjerë
rrinin në tryezë bashkë me ta.

<span id="an_5:30">5:30</span> Por skribët dhe farisenjtë e atij vendi
murmurisnin kundër dishepujve të Jezusit duke thënë: ''Përse hani dhe
pini bashkë me tagrambledhës dhe mëkatarë?''.

<span id="an_5:31">5:31</span> Dhe Jezusi, duke u përgjegjur, u tha:
''Nuk janë të shëndoshët ata që kanë nevojë për mjek, por të sëmurët.

<span id="an_5:32">5:32</span> Unë nuk erdha t'i thërres të pendohen të
drejtit, por mëkatarët''.

<span id="an_5:33">5:33</span> Atëherë ata i thanë: ''Përse dishepujt e
Gjonit si dhe ata të farisenjve agjërojnë shpesh dhe luten, kurse të
tutë hanë dhe pinë?''.

<span id="an_5:34">5:34</span> Ai u përgjigj atyre: ''A mund t'i bëni
dasmorët të agjërojnë, derisa dhëndri është me ta?

<span id="an_5:35">5:35</span> Por do të vijnë ditët kur do t'ua heqin
dhëndrin dhe atëherë, në ato ditë, ata do të agjërojnë''.

<span id="an_5:36">5:36</span> Përveç kësaj ai u tregoi një
shëmbëlltyrë: ''Askush nuk qep një copë të një rrobë të re mbi një rrobe
të vjetër; përndryshe gjendet me rrobën e re të shqyer, dhe pjesa që u
hoq nga rroba e re nuk i përshtatet së vjetrës.

<span id="an_5:37">5:37</span> Dhe askush nuk shtie verë të re në kacekë
të vjetër; përndryshe vera e re i pëlcet kacekët, dhe ajo derdhet e
kacekët shkojnë dëm.

<span id="an_5:38">5:38</span> Por duhet shtënë vera e re në kacekë të
rinj dhe kështu që të dyja ruhen.

<span id="an_5:39">5:39</span> Askush që ka pirë verë të vjetër, nuk do
menjëherë verë të re, sepse ai thotë: "E vjetra është më e mirë"''.

<span id="an_6:1">6:1</span> Ndodhi që një të shtunë, pas së shtunës së
madhe, ai po ecte nëpër arat me grurë, dhe dishepujt e vet këputnin
kallinj, i shkoqnin me dorë dhe i hanin.

<span id="an_6:2">6:2</span> Dhe disa nga farisenjtë u thanë atyre:
''Përse bëni atë që nuk është e lejueshme të bëhet të shtunën?''.

<span id="an_6:3">6:3</span> Por Jezusi, duke u përgjigjur, u tha atyre:
''A nuk keni lexuar çfarë bëri Davidi dhe ata që ishin bashkë me të kur
i mori uria?

<span id="an_6:4">6:4</span> Si hyri në shtëpinë e Perëndisë, ai mori
bukët e paraqitjes, hëngri vetë dhe u dha të hanë edhe atyre që ishin
bashkë me të, ndonëse nuk ishte e lejueshme për asnjërin t'i hante,
përveç priftërinjve?''.

<span id="an_6:5">6:5</span> Pastaj u tha atyre: ''Biri i njeriut është
zot edhe i së shtunës".

<span id="an_6:6">6:6</span> Një të shtunë tjetër ndodhi që ai hyri në
sinagogë dhe po mësonte; atje ishte një njeri që e kishte dorën e
djathtë të tharë.

<span id="an_6:7">6:7</span> Dhe farisenjtë dhe skribët rrinin dhe e
ruanin nëse ai do ta shëronte të shtunën, që pastaj ta paditnin.

<span id="an_6:8">6:8</span> Por ai ua njihte mendimet e tyre dhe i tha
njeriut me dorë të tharë: ''Çohu dhe dil këtu në mes''. Dhe ai u ngrit
në këmbë.

<span id="an_6:9">6:9</span> Pastaj Jezusi u tha atyre: ''Unë po ju
pyes: A është e lejueshme, të shtunave, të bësh mirë apo keq, të
shpëtosh një njeri apo ta vrasësh?''.

<span id="an_6:10">6:10</span> Dhe si i vështroi të gjithë rreth e
rrotull, i tha atij njeriu: ''Shtrije dorën tënde!''. Dhe ai veproi
kështu dhe dora e tij iu shëndosh si tjetra.

<span id="an_6:11">6:11</span> Ata u tërbuan dhe diskutonin me
njëri-tjetrin se ç'mund t'i bënin Jezusit.

<span id="an_6:12">6:12</span> Në ato ditë ndodhi që ai shkoi në mal për
t'u lutur, dhe e kaloi natën duke iu lutur Perëndisë.

<span id="an_6:13">6:13</span> Dhe kur zbardhi dita, thirri pranë vetes
dishepujt e vet dhe zgjodhi prej tyre dymbëdhjetë, të cilëve u dha edhe
emrin apostuj:

<span id="an_6:14">6:14</span> Simonin, të cilit i vuri emrin Pjetër,
dhe Andrean, vëllanë e tij, Jakobin e Gjonin, Filipin dhe Bartolomeun,

<span id="an_6:15">6:15</span> Mateun dhe Thomain, Jakobin e Alfeut dhe
Simonin, që e quanin Zelota,

<span id="an_6:16">6:16</span> Judën, vëllanë e Jakobit dhe Judën
Iskariot, i cili u bë tradhtar.

<span id="an_6:17">6:17</span> Pastaj, pasi zbriti bashkë me ta, ndaloi
në një vend të sheshtë, me turmën e dishepujve të vet dhe me një numër
të madh njerëzish nga gjithë Judea, nga Jeruzalemi dhe nga bregdeti i
Tiros dhe i Sidonit, të cilët kishin ardhur për ta dëgjuar atë dhe për
t'u shëruar nga sëmundjet e veta;

<span id="an_6:18">6:18</span> Por edhe ata që i mundonin frymërat e
ndyrë shëroheshin.

<span id="an_6:19">6:19</span> E gjithë turma kërkonte ta prekte, sepse
prej tij dilte një fuqi që i shëronte të gjithë.

<span id="an_6:20">6:20</span> Ai, si i drejtoi sytë nga dishepujt e
vet, thoshte: ''Lum ju, të varfër, sepse juaja është mbretëria e
Perëndisë''.

<span id="an_6:21">6:21</span> Lum ju, që tani keni uri, sepse do të
ngopeni. Lum ju, që tani qani, sepse do të qeshni.

<span id="an_6:22">6:22</span> Lum ju, kur njerëzit do t'ju urrejnë, do
t'ju mallkojnë dhe do t'ju fyejnë, do ta shpallin emrin tuaj si të keq,
për shkak të Birit të njeriut.

<span id="an_6:23">6:23</span> Gëzohuni atë ditë dhe hidhuni nga gëzimi,
sepse ja, shpërblimi juaj është i madh në qiell; në të njëjtën mënyrë,
pra, etërit e tyre i trajtonin profetët.

<span id="an_6:24">6:24</span> Por mjerë ju, o të pasur, sepse e keni
ngushëllimin tuaj!

<span id="an_6:25">6:25</span> Mjerë ju, që jeni të ngopur, sepse do të
keni uri. Mjerë ju, që tani qeshni, sepse do të hidhëroheni e do të
qani!

<span id="an_6:26">6:26</span> Mjerë ju, kur të gjithë njerëzit do të
flasin mirë për ju, sepse në të njëjtën mënyrë vepruan etërit e tyre me
profetët e rremë.

<span id="an_6:27">6:27</span> Por unë po ju them juve që më dëgjoni:
''T'i doni armiqtë tuaj; u bëni të mirë atyre që ju urrejnë.

<span id="an_6:28">6:28</span> Bekoni ata që ju mallkojnë dhe lutuni për
ata që ju keqtrajtojnë.

<span id="an_6:29">6:29</span> Nëse dikush të bie në njërën faqe, ktheja
edhe tjetrën; dhe atij që të merr mantelin, mos e pengo të të marrë edhe
tunikën.

<span id="an_6:30">6:30</span> Jepi kujtdo që kërkon prej teje; dhe në
se dikush merr gjënë tënde, mos kërko të ta kthejë.

<span id="an_6:31">6:31</span> Por, ashtu siç dëshironi që t'ju bëjnë
juve njerëzit, po ashtu bëni me ta.

<span id="an_6:32">6:32</span> Por po t'i doni ata që ju duan, ç'meritë
do të keni nga kjo? Sepse edhe mëkatarët i duan ata që i duan.

<span id="an_6:33">6:33</span> Dhe në se u bëni të mirë atyre që ju
bëjnë të mirë, çfarë merite do të keni nga kjo? Të njëjtën gjë bëjnë
edhe mëkatarët.

<span id="an_6:34">6:34</span> Dhe nëse u jepni hua atyre që shpresoni
t'jua kthejnë, çfarë merite do të keni nga kjo? Edhe mëkatarët u japin
hua mëkatarëve, që t'u kthehet aq sa dhanë.

<span id="an_6:35">6:35</span> Por ju t'i doni armiqtë tuaj, bëni të
mirë dhe jepni hua pa pasur shpresë për asgjë, dhe shpërblimi juaj do të
jetë i madh dhe ju do të jeni bijtë e Shumë të Lartit, sepse ai është
mirëdashës me mos-mirënjohësit dhe të mbrapshtët.

<span id="an_6:36">6:36</span> Jini të mëshirshëm, pra, sikurse edhe Ati
juaj është i mëshirshëm.

<span id="an_6:37">6:37</span> Mos gjykoni dhe nuk do të gjykoheni; mos
dënoni dhe nuk do të dënoheni; falni dhe do të jeni të falur.

<span id="an_6:38">6:38</span> Jepni dhe do t'ju jepet: një masë e mirë,
e ngjeshur, e tundur, gufuese do t'ju derdhet në gji, sepse me atë masë
që do të matni, do t'ju matet edhe juve gjithashtu''.

<span id="an_6:39">6:39</span> Pastaj ai u tha një shëmbëlltyrë: ''Një i
verbër a mund t'i prijë një të verbri tjetër? Vallë nuk do të bien të dy
në gropë?

<span id="an_6:40">6:40</span> Dishepulli nuk ia kalon mësuesit të vet,
madje çdo dishepull që ka mësuar do të jetë si mësuesi i vet.

<span id="an_6:41">6:41</span> Po pse ti e shikon lëmishtën në sy të
vëllait tënd dhe nuk e sheh traun në syrin tënd?

<span id="an_6:42">6:42</span> Ose, si mund t'i thuash vëllait tënd:
"Vëlla, më lër të të heq lëmishtën që ke në syrin tënd", kur ti vetë nuk
e sheh traun në syrin tënd? O hipokrit, nxirre më parë traun nga syri yt
dhe atëherë do të mund të shohësh mirë për të nxjerrë lëmishtën nga syri
i vëllait tënd.

<span id="an_6:43">6:43</span> Sepse nuk ka pemë të mirë që të japë fryt
të keq, as pemë të keqe që të japë fryt të mirë.

<span id="an_6:44">6:44</span> Çdo pemë, pra, njihet nga fryti i vet,
sepse nuk mblidhen fiq nga gjembat dhe nuk vilet rrush nga ferra.

<span id="an_6:45">6:45</span> Njeriu i mirë e nxjerr të mirën nga
thesari i mirë i zemrës së vet; dhe njeriu i mbrapshtë e nxjerr të
mbrapshta nga thesari i keq i zemrës së vet, sepse goja e njërit flet
nga mbushullia e zemrës.

<span id="an_6:46">6:46</span> Përse më thirrni, "Zot, Zot" dhe nuk bëni
atë që ju them?

<span id="an_6:47">6:47</span> Çdo njëri që vjen tek unë dhe dëgjon
fjalët e mia dhe t'i vë në praktikë, unë do t'ju tregoj kujt i ngjan.

<span id="an_6:48">6:48</span> Ai i ngjan njeriut që, kur ndërtoi
shtëpinë e vet, gërmoi shumë thellë dhe e vendosi themelin mbi shkëmb.
Erdhi një vërshim, përroi u sul mbi atë shtëpi, por s'e tundi dot, sepse
e kishte themelin mbi shkëmb.

<span id="an_6:49">6:49</span> Përkundrazi, ai që e dëgjoi dhe nuk i
vuri në praktikë, i ngjan njeriut që e ndërtoi shtëpinë mbi tokë, por pa
themel; kur iu sul përroi, ajo u shemb menjëherë dhe rrënimi i saj qe i
madh''.

<span id="an_7:1">7:1</span> Si e përfundoi gjithë këtë ligjëratë
drejtuar popullit që e dëgjoi, hyri në Kapernaum.

<span id="an_7:2">7:2</span> Tani një centurion kishte një shërbëtor që
e donte shumë; e kishte të sëmurë keq për vdekje.

<span id="an_7:3">7:3</span> Dhe centurioni, kur dëgjoi për Jezusin, i
dërgoi disa pleq Judenj që ta lusnin të vinte e të shëronte shërbëtorin
e tij.

<span id="an_7:4">7:4</span> Si arritën te Jezusi, ata e lutën me ngulm
duke i thënë: ''Ai e meriton që ti ta pranosh këtë gjë,

<span id="an_7:5">7:5</span> sepse ai e do popullin tonë dhe ai na e
ndërtoi sinagogën''.

<span id="an_7:6">7:6</span> Atëherë Jezusi shkoi me ta. E kur ishte jo
shumë larg shtëpisë, centurioni dërgoi disa miq të tij për t'i thënë:
''Zot, mos u shqetëso, sepse unë nuk jam i denjë që ti të hysh nën
pullazin tim.

<span id="an_7:7">7:7</span> Për këtë shkak nuk e çmova veten të denjë
të vij tek ti; por ti fol një fjalë dhe shërbëtori im do të shërohet.

<span id="an_7:8">7:8</span> Sepse edhe unë jam një njeri nën
autoritetin e tjetërkujt dhe kam nën urdhër ushtarë; dhe i them njerit:
"Shko", dhe ai shkon; dhe një tjetri: "Eja", dhe ai vjen; dhe
shërbëtorit tim: "Bëjë këtë", dhe ai e bën''.

<span id="an_7:9">7:9</span> Kur i dëgjoi këto fjalë, Jezusi u mrekullua
prej tij, dhe, duke iu drejtuar turmës që i vinte pas, tha: ''Unë po ju
them se as në Izrael nuk kam gjetur një besim kaq të madh''.

<span id="an_7:10">7:10</span> Dhe, kur të dërguarit u kthyen në shtëpi,
shërbëtorin, që kishte qenë i sëmurë, e gjetën të shëruar.

<span id="an_7:11">7:11</span> Dhe të nesërmen ai shkoi në një qytet që
quhej Nain; dhe bashkë me të shkonin shumë nga dishepujt e vet dhe një
turmë e madhe.

<span id="an_7:12">7:12</span> Dhe, kur iu afrua portës së qytetit, ja
që po çonin për ta varrosur një të vdekur, djalin e vetëm të nënës së
tij, që ishte e ve; dhe një turmë e madhe nga qyteti ishte me të.

<span id="an_7:13">7:13</span> Posa e pa, Zoti pati dhemshuri për të dhe
i tha: ''Mos qaj!''

<span id="an_7:14">7:14</span> U afrua, preku arkivolin, dhe ata që e
bartnin u ndalën; atëherë ai tha: ''Djalosh, unë të them, çohu!''.

<span id="an_7:15">7:15</span> Dhe i vdekuri u çua ndenjur dhe filloi të
flasë. Dhe Jezusi ia dha së ëmës.

<span id="an_7:16">7:16</span> Atëherë të gjithë u mrekulluan dhe
lëvdonin Perëndinë duke thënë: ''Midis nesh doli një profet i madh''
dhe: ''Perëndia e vizitoi popullin e vet''.

<span id="an_7:17">7:17</span> Dhe kjo e thënë për të u përhap nëpër
gjithë Judenë dhe anembanë krahinës përreth.

<span id="an_7:18">7:18</span> Gjoni u informua prej dishepujve të vet
për të gjitha këto gjëra.

<span id="an_7:19">7:19</span> Dhe Gjoni thirri pranë tij dy nga
dishepujt e vet, i dërgoi te Jezusi për t'i thënë: ''A je ti ai që duhet
të vijë, apo duhet të presim një tjetër?''.

<span id="an_7:20">7:20</span> Këta njerëz, pra, shkuan te ai dhe i
thanë: ''Gjon Pagëzori na dërgoi te ti për të të thënë: "A je ti ai që
duhet të vijë, apo duhet të presim një tjetër?"''.

<span id="an_7:21">7:21</span> Dhe në atë orë Jezusi shëroi shumë veta
nga sëmundjet, nga fatkeqësitë dhe nga frymërat e lig, dhe shumë të
verbërve ua dhuroi të parit.

<span id="an_7:22">7:22</span> Dhe Jezusi duke u përgjegjur u tha atyre:
''Shkoni dhe i thoni Gjonit ç'keni parë e dëgjuar: të verbërit fitojnë
përsëri të parit, të çalët ecin, lebrozët po pastrohen, të shurdhërit po
dëgjojnë, të vdekurit po ringjallen, dhe ungjilli u shpallet të
varfërve.

<span id="an_7:23">7:23</span> I lumi ai që nuk do të skandalizohet prej
meje!''.

<span id="an_7:24">7:24</span> Kur lajmëtarët e Gjonit u larguan, ai
filloi t'u thotë turmave për Gjonin: ''Ç'dolët të shihni në shkreti? Një
kallam që e tund era?

<span id="an_7:25">7:25</span> Po, ç'dolët të shihni? Një njeri të
veshur me rroba të buta? Ja, ata që veshin rroba të shkëlqyera dhe
jetojnë në bollëk banojnë në pallatet e mbretërve.

<span id="an_7:26">7:26</span> Por, ç'dolët të shihni? Një profet? Po,
unë po ju them: akoma më shumë se një profet.

<span id="an_7:27">7:27</span> Ai është ai për të cilin u shkrua: "Ja,
unë po dërgoj përpara fytyrës tënde lajmëtarin tim, që do ta përgatitë
rrugën sate para teje".

<span id="an_7:28">7:28</span> Sepse unë po ju them që nga të lindurit
prej gruaje nuk ka asnjë profet më të madh se Gjon Pagëzori; por më i
vogli në mbretërinë e Perëndisë është më i madh se ai''.

<span id="an_7:29">7:29</span> Dhe gjithë populli që e dëgjoi dhe
tagrambledhësit e pranuan drejtësinë e Perëndisë dhe u pagëzuan me
pagëzimin e Gjonit.

<span id="an_7:30">7:30</span> Por farisenjtë dhe mësuesit e ligjit e
refuzuan planin e Perëndisë për ta dhe nuk u pagëzuan.

<span id="an_7:31">7:31</span> Atëherë Zoti tha: ''Me çfarë t'i
krahasoj, pra, njerëzit e këtij brezi? Dhe kujt i ngjajnë?

<span id="an_7:32">7:32</span> U ngjajnë fëmijëve që ulen ndër sheshe
dhe i bërtasin njëri-tjetrit duke thënë: "Ne i kemi rënë fyellit për ju
dhe ju nuk keni kërcyer; ne kemi kënduar vajtime për ju dhe ju nuk keni
qarë".

<span id="an_7:33">7:33</span> Erdhi, pra, Gjon Pagëzori, që nuk ha bukë
dhe as pi verë dhe ju thoni: "Ai ka një demon".

<span id="an_7:34">7:34</span> Erdhi Biri i njeriut që ha dhe pi, dhe ju
thoni: "Ja grykësi dhe pijaneci, miku i tagrambledhësve dhe i
mëkatarëve".

<span id="an_7:35">7:35</span> Por urtisë i japin të drejtë gjithë bijtë
e saj''.

<span id="an_7:36">7:36</span> Një nga farisenjtë e ftoi atë të hajë
bashkë me të; dhe ai hyri në shtëpinë e fariseut dhe u ul në tryezë.

<span id="an_7:37">7:37</span> Dhe ja, një grua nga ai qytet, që ishte
një mëkatare, kur mori vesh se ai ishte në tryezën e shtëpisë së një
fariseu, solli një enë alabastri plot me vaj erëkëndshëm.

<span id="an_7:38">7:38</span> Dhe, duke qëndruar prapa te këmbët e tij
dhe duke qarë, filloi t'ia lajë me lot këmbët dhe t'ia fshijë me flokët
e kokës së saj; dhe t'ia puthte e t'ia vajoste me vaj erëkëndshëm.

<span id="an_7:39">7:39</span> Kur e pa këtë gjë, fariseu që e kishte
ftuar, tha me vete: ''Nëse ky do të ishte një profet, do ta dinte çfarë
lloj njeriu është gruaja që po e prek, sepse ajo është një mëkatare.

<span id="an_7:40">7:40</span> Dhe Jezusi, duke u përgjigjur, i tha:
''Simon, kam diçka për të të thënë''. Dhe ai tha: ''Fol, Mësues''.

<span id="an_7:41">7:41</span> Dhe Jezusi i tha: ''Një huadhënës kishte
dy huamarrës; njëri i kishte borxh pesëqind denarë dhe tjetri
pesëdhjetë.

<span id="an_7:42">7:42</span> Meqë ata nuk kishin të paguanin, ai ua
fali borxhin të dyve. Sipas teje, cili nga ata do ta dojë më shumë?''.

<span id="an_7:43">7:43</span> Dhe Simoni, duke u përgjigjur, tha: ''Ma
do mendja, ai, të cilit i fali më shumë''. Dhe Jezusi i tha: ''Gjykove
drejt''.

<span id="an_7:44">7:44</span> Pastaj, si u suall nga gruaja, i tha
Simonit: ''A e sheh këtë grua? Unë hyra në shtëpinë tënde dhe ti nuk më
dhe ujë për të larë këmbët; ajo, përkundrazi, m'i lau këmbët me lot dhe
m'i fshiu me flokët e kresë.

<span id="an_7:45">7:45</span> Ti nuk më dhe as edhe një puthje; por
ajo, qysh se hyra, nuk pushoi së puthuri këmbët e mia.

<span id="an_7:46">7:46</span> Ti nuk ma vajose kokën me vaj; kurse ajo
m'i vajosi këmbët me vaj erëkëndshëm.

<span id="an_7:47">7:47</span> Prandaj unë po të them se mëkatet e saj
të shumta i janë falur, sepse ka dashur shumë; por kujt i falen pak, do
pak''.

<span id="an_7:48">7:48</span> Pastaj i tha asaj: ''Mëkatet e tua të
janë falur''.

<span id="an_7:49">7:49</span> Atëherë ata që ishin në tryezë bashkë me
të filluan të thonin me vete: ''Po kush qenka ky që po falka edhe
mëkatet?''.

<span id="an_7:50">7:50</span> Por Jezusi i tha asaj gruaje: ''Besimi yt
të shpëtoi; shko në paqe!''.

<span id="an_8:1">8:1</span> Dhe pas kësaj ndodhi që ai shkonte nëpër
qytete dhe nëpër fshatra, duke predikuar dhe duke shpallur lajmin e mirë
të mbretërisë së Perëndisë; me të ishin të dymbëdhjetët,

<span id="an_8:2">8:2</span> dhe disa gra, të cilat i kishte shëruar nga
shpirtërat e këqij dhe nga sëmundjet: Maria, e quajtur Magdalenë, prej
së cilët pati dëbuar shtatë demonë,

<span id="an_8:3">8:3</span> Joana, gruaja e Kuzës, administratorit të
Herodit, Suzana dhe shumë të tjera të cilat e ndihmonin atë me pasuritë
e tyre.

<span id="an_8:4">8:4</span> Si u mblodh një turmë e madhe dhe i erdhën
njerëz nga çdo qytet, Jezusi tha në shëmbëlltyrë:

<span id="an_8:5">8:5</span> ''Një mbjellës doli të mbjellë farën e vet;
dhe, ndërsa po mbillte, një pjesë ra gjatë rrugës, u shkel dhe zogjtë e
qiellit e hëngrën.

<span id="an_8:6">8:6</span> Një pjesë tjetër ra në gurishte dhe, sapo
mbiu, u tha për mungesë vlage.

<span id="an_8:7">8:7</span> Një pjesë tjetër ra ndër ferra; ferrat u
rritën bashkë me të dhe ia zunë frymën.

<span id="an_8:8">8:8</span> Kurse një pjesë ra në tokë të mirë, mbiu
dhe dha fryt njëqindfish''. Si i tha këto gjëra, thirri: ''Kush ka veshë
për të dëgjuar, le të dëgjojë!''.

<span id="an_8:9">8:9</span> Atëherë dishepujt e vet e pyetën çfarë
kuptimi kishte ajo shëmbëlltyrë.

<span id="an_8:10">8:10</span> Dhe ai tha: ''Juve ju është dhënë të
njihni misteret e mbretërisë së Perëndisë; por të tjerëve me anë të
shëmbëlltyrave, që ata, duke shikuar të mos shohin dhe, duke dëgjuar të
mos kuptojnë.

<span id="an_8:11">8:11</span> Ky është kuptimi i shëmbëlltyrës: fara
është fjala e Perëndisë.

<span id="an_8:12">8:12</span> Ata përgjatë rrugës janë ata që e
dëgjojnë fjalën; por pastaj vjen djalli dhe ua merr fjalën nga zemra e
tyre, që ata të mos besojnë dhe të mos shpëtojnë.

<span id="an_8:13">8:13</span> Ata mbi gurishte janë ata që, kur
dëgjojnë, e presin fjalën me gëzim; por ata nuk kanë rrënjë, besojnë për
njëfarë kohe, por në momentin e sprovës tërhiqen.

<span id="an_8:14">8:14</span> Pjesa që ka rënë ndër ferra janë ata që e
dëgjuan fjalën; por, gjatë rrugës, ua zënë frymën shqetësimet, pasuritë
dhe kënaqësitë e kësaj jete, dhe nuk arrijnë të piqen.

<span id="an_8:15">8:15</span> Por pjesa që ra në tokë të mirë janë ata
që, pasi e dëgjuan fjalën, e ruajnë në zemër të ndershme dhe të mirë dhe
japin fryt me qëndrueshmëri''.

<span id="an_8:16">8:16</span> ''Askush, pasi të ketë ndezur llambën,
nuk e mbulon me një enë ose e fut nën shtrat, por e vë mbi mbajtësen e
vet me qëllim që ata që hyjnë të shohin dritë.

<span id="an_8:17">8:17</span> Sepse nuk ka asgjë të fshehtë që nuk do
të zbulohet, as sekret që të mos njihet dhe të dalë në dritë.

<span id="an_8:18">8:18</span> Prandaj tregoni kujdes se si dëgjoni,
sepse atij që ka, do t'i jepet, kurse atij që nuk ka, do t'i hiqet edhe
ajo që ai kujton se ka''.

<span id="an_8:19">8:19</span> Nëna e tij dhe vëllezërit e tij erdhën
tek ai, por nuk mund t'i afroheshin për shkak të turmës.

<span id="an_8:20">8:20</span> Dhe nga disa i ishte thënë: ''Nëna jote
dhe vëllezërit e tu janë atje jashtë dhe duan të të shohin''.

<span id="an_8:21">8:21</span> Por ai, duke u përgjigjur, u tha atyre:
''Nëna ime dhe vëllezërit e mi janë ata që e dëgjojnë fjalën e Perëndisë
dhe e vënë në praktikë''.

<span id="an_8:22">8:22</span> Në një prej atyre ditëve ndodhi që Jezusi
hipi në një barkë bashkë me dishepujt e vet dhe u tha: ''Të kalojmë në
bregun tjetër të liqenit''. Dhe ata u larguan nga bregu.

<span id="an_8:23">8:23</span> Ndërsa po lundronin, atë e zuri gjumi;
dhe një furtunë ra mbi liqen, aq sa barka po mbushej, dhe ishin në
rrezik.

<span id="an_8:24">8:24</span> Atëherë ata iu afruan, e zgjuan dhe i
thanë: ''Mësues, Mësues, po mbytemi!''. Dhe ai u zgjua, i bërtiti erës
dhe tërbimit të ujit; dhe këto u qetësuan dhe u bë bunacë.

<span id="an_8:25">8:25</span> Dhe Jezusi u tha dishepujve të vet: ''Ku
është besimi juaj?''. Dhe ata, të frikësuar, mrekulloheshin dhe i
thoshnin njeri tjetrit: ''Vallë, kush është ky, që urdhëron edhe erën
dhe ujin, dhe ata i binden?''.

<span id="an_8:26">8:26</span> Pastaj lundruan drejt krahinës së
Gadareasve, që ndodhet përballë Galilesë;

<span id="an_8:27">8:27</span> dhe, porsa Jezusi zbriti në tokë, i doli
përpara një njeri nga ai qytet, i cili prej shumë kohe ishte pushtuar
nga demonët, nuk vishte rroba, nuk banonte në shtëpi, por ndër varreza.

<span id="an_8:28">8:28</span> Kur e pa Jezusin, lëshoi një britmë, iu
hodh ndër këmbë dhe tha me zë të lartë: ''Ç'ka mes meje dhe ty, Jezus,
Biri i Perëndisë Shumë të Lartë? Të lutem, mos më mundo!''.

<span id="an_8:29">8:29</span> Sepse Jezusi po i jepte urdhër frymës së
ndyrë të dilte nga ai njeri, sepse shumë herë e kishte pushtuar dhe
ndonëse e kishin lidhur me zinxhirë e me pranga dhe e ruanin, ai i
këpuste prangat dhe shtyhej prej demonit nëpër shkretëtirat.

<span id="an_8:30">8:30</span> Dhe Jezusi e pyeti duke thënë: ''Si e ke
emrin?''. Dhe ai u përgjigj: ''Legjion''. Sepse shumë demonë i kishin
hyrë në të.

<span id="an_8:31">8:31</span> Dhe ata e lutnin të mos i urdhëronte të
shkonin në humnerë.

<span id="an_8:32">8:32</span> Dhe aty ishte një tufë e madhe derrash që
kullotnin në mal, dhe këta demonë iu lutën t'i lejonte të hynin në ta.
Ai ua lejoi atyre.

<span id="an_8:33">8:33</span> Atëherë demonët, si dolën nga ai njeri,
hynë te derrat, dhe ajo tufë u turr nga gremina në liqen dhe u mbyt.

<span id="an_8:34">8:34</span> Kur panë ç'ndodhi, ata që i ruanin derrat
ikën dhe e çuan lajmin në qytet e nëpër fshatra.

<span id="an_8:35">8:35</span> Atëherë njerëzit dolën për të parë
ç'kishte ndodhur dhe erdhën te Jezusi, dhe gjetën atë njeri, nga i cili
kishin dalë demonët, të ulur te këmbët e Jezusit, të veshur dhe me
mendje në rregull, dhe patën frikë.

<span id="an_8:36">8:36</span> Ata që e kishin parë ngjarjen, u treguan
atyre si ishte shëruar i idemonizuari.

<span id="an_8:37">8:37</span> Atëherë gjithë popullsia e krahinës së
Gadareasve, i kërkoi Jezusit të largohej prej tyre, sepse i kishte zënë
një frikë e madhe. Dhe Jezusi hyri në barkë dhe u kthye mbrapa.

<span id="an_8:38">8:38</span> Ndërkaq njeriu prej të cilit dolën
demonët, i lutej të rrinte me të; por Jezusi e përcolli duke i thënë:

<span id="an_8:39">8:39</span> ''Kthehu në shtëpinë tënde dhe trego
çfarë gjërash të mëdha ka bërë Perëndia për ty''. Dhe ai shkoi anembanë
qytetit duke treguar gjërat e mëdha që Jezusi bëri për të.

<span id="an_8:40">8:40</span> Ndodhi që, kur Jezusi u kthye, turma e
mirëpriti sepse të gjithë e prisnin.

<span id="an_8:41">8:41</span> Dhe ja, erdhi një njeri me emër Jair, që
ishte kryetari i sinagogës; ai i ra ndër këmbë Jezusit dhe iu lut të
shkonte në shtëpinë e tij,

<span id="an_8:42">8:42</span> sepse ai kishte një vajzë të vetme rreth
dymbëdhjetë vjeçe, që ishte për vdekje. Ndërsa Jezusi po shkonte atje,
turma po shtyhej përreth tij.

<span id="an_8:43">8:43</span> Dhe një grua që kishte një fluks gjaku
prej dymbëdhjetë vjetësh dhe kishte shpenzuar ndër mjekë gjithë pasurinë
e saj, pa mundur që të shërohej nga njeri,

<span id="an_8:44">8:44</span> iu afrua nga pas dhe i preku cepin e
rrobës së tij dhe në atë çast iu pre fluksi i gjakut.

<span id="an_8:45">8:45</span> Dhe Jezusi tha: ''Kush më preku?''. Mbasi
të gjithë e mohuan, Pjetri dhe ata që ishin me të, thanë: ''Mësues,
turmat po shtyhen dhe po të ndeshin dhe ti thua: "Kush më preku?"''.

<span id="an_8:46">8:46</span> Por Jezusi tha: ''Dikush më preku, sepse
e ndjeva që një fuqi doli prej meje''.

<span id="an_8:47">8:47</span> Atëherë gruaja, duke parë se nuk mbeti e
padiktuar, erdhi, duke u dridhur e tëra, dhe i ra ndër këmbë dhe i
deklaroi në prani të gjithë popullit, përse e kishte prekur dhe si ishte
shëruar në çast.

<span id="an_8:48">8:48</span> Dhe ai i tha: ''Merr zemër, bijë; besimi
yt të shëroi; shko në paqe!''.

<span id="an_8:49">8:49</span> Ndërsa Jezusi vazhdonte të fliste, erdhi
një nga shtëpia e kryetarit të sinagogës dhe i tha: ''Vajza jote vdiq,
mos e shqetëso Mësuesin''.

<span id="an_8:50">8:50</span> Por Jezusi, mbasi i dëgjoi këto, i tha:
''Mos druaj; ti vetëm beso dhe ajo do të shpëtojë''.

<span id="an_8:51">8:51</span> Si arriti në shtëpi, nuk la asnjeri të
hyjë, përveç Pjetrit, Gjonit dhe Jakobit, dhe atin e nënën e vajzës.

<span id="an_8:52">8:52</span> Të gjithë qanin dhe mbajtën zi. Por ai
tha: ''Mos qani; ajo nuk ka vdekur, por po fle''.

<span id="an_8:53">8:53</span> Dhe ata e përqeshnin; duke e ditur se
kishte vdekur.

<span id="an_8:54">8:54</span> Por ai, mbasi i nxori jashtë të gjithë, e
kapi për dore dhe thirri duke thënë: ''Vajzë, çohu!''.

<span id="an_8:55">8:55</span> Asaj iu kthye fryma e saj dhe menjëherë u
çua; pastaj Jezusi urdhëroi që t'i jepnin të hante.

<span id="an_8:56">8:56</span> Dhe prindërit e saj mbetën të habitur.
Por Jezusi i porositi të mos i thonin kurrkujt ç'kishte ndodhur.

<span id="an_9:1">9:1</span> Pastaj, mbasi i thirri bashkë të
dymbëdhjetë dishepujt e vet, u dha atyre pushtet dhe autoritet mbi të
gjithë demonët dhe të shërojnë sëmundjet.

<span id="an_9:2">9:2</span> Dhe i nisi të predikojnë mbretërinë e
Perëndisë dhe të shërojnë të sëmurët.

<span id="an_9:3">9:3</span> Dhe u tha atyre: ''Mos merrni asgjë për
rrugë: as shkop, as trastë, as bukë, as para dhe asnjë prej jush të mos
ketë dy tunika me vete.

<span id="an_9:4">9:4</span> Në atë shtëpi ku të hyni, aty rrini deri sa
të largoheni.

<span id="an_9:5">9:5</span> Nëse disa nuk ju pranojnë, duke dalë prej
atij qyteti, shkundni edhe pluhurin nga këmbët tuaja, si dëshmi kundër
tyre''.

<span id="an_9:6">9:6</span> Atëherë ata u nisën dhe përshkuan fshatrat
duke përhapur ungjillin dhe duke shëruar kudo.

<span id="an_9:7">9:7</span> Herodi, tetrarku, kishte dëgjuar për të
gjitha gjërat që kishte kryer Jezusi dhe ishte në mëdyshje, sepse disa
thoshin se Gjoni ishte ringjallur së vdekuri,

<span id="an_9:8">9:8</span> të tjerë se ishte shfaqur Elia, e disa të
tjerë se ishte ringjallur një nga profetët e lashtë.

<span id="an_9:9">9:9</span> Por Herodi tha: ''Gjonit unë ia kam prerë
kokën; kush do të jetë ky, për të cilin po dëgjoj të thuhen të tilla
gjëra?''. Dhe kërkonte ta shihte.

<span id="an_9:10">9:10</span> Kur u kthyen apostujt, i treguan Jezusit
të gjitha gjërat që kishin bërë. Atëherë ai i mori me vete dhe u tërhoq
mënjanë, në një vend të shkretë të një qyteti, që quhej Betsaida.

<span id="an_9:11">9:11</span> Po, kur turmat e morën vesh, i ndiqnin;
dhe ai i mirëpriti dhe u fliste për mbretërinë e Perëndisë, dhe shëronte
ata që kishin nevojë për shërim.

<span id="an_9:12">9:12</span> Tani kur dita filloi të mbarojë, të
dymbëdhjetët iu afruan dhe i thanë: ''Nise turmën, që të shkojë nëpër
fshatra e nëpër fushat përreth, që të gjejë strehë dhe ushqim, sepse
këtu jemi në një vend të shkretë''.

<span id="an_9:13">9:13</span> Por ai u tha atyre: ''U jepni ju të
hanë''. Ata u përgjigjen: ''Ne nuk kemi tjetër veç se pesë bukë e dy
peshq; vetëm nëse shkojmë vetë të blejmë ushqim për gjithë këta
njerëz''.

<span id="an_9:14">9:14</span> Ishin, pra, rreth pesë mijë burra. Por ai
u tha dishepujve të vet: ''I vini të ulen në grupe nga pesëdhjetë''.

<span id="an_9:15">9:15</span> Ata vepruan në këtë mënyrë dhe i ulën të
gjithë.

<span id="an_9:16">9:16</span> Atëherë ai i mori të pesë bukët dhe të dy
peshqit dhe, pasi i ngriti sytë drejt qiellit, i bekoi, i ndau dhe ua
dha dishepujve të vet që t'ia shpërndajnë turmës.

<span id="an_9:17">9:17</span> Dhe të gjithë hëngrën e u ngopën; nga
copat që tepruan mblodhën dymbëdhjetë shporta.

<span id="an_9:18">9:18</span> Dhe ndodhi që, ndërsa Jezusi po lutej në
vetmi, dishepujt ishin bashkë me të. Dhe ai i pyeti duke thënë: ''Kush
thonë turmat se jam unë?''.

<span id="an_9:19">9:19</span> Ata duke u përgjgjur thanë: ''Disa thonë
"Gjon Pagëzori", të tjerë "Elia" dhe të tjerë një nga profetët e lashtë
që është ringjallur''.

<span id="an_9:20">9:20</span> Dhe ai u tha atyre: ''Po ju, kush thoni
se jam unë?''. Atëherë Pjetri duke u pergjigjur tha: ''Krishti i
Perëndisë''.

<span id="an_9:21">9:21</span> Atëherë ai i porositi rreptë dhe i
urdhëroi të mos i tregojnë kurrkujt,

<span id="an_9:22">9:22</span> duke thënë: ''Birit të njeriut i duhet të
vuajë shumë gjëra, ta përbuzin pleqtë, krerët e priftërinjve dhe
skribët, ta vrasin dhe të tretën ditë të ringjallet''.

<span id="an_9:23">9:23</span> Pastaj u tha të gjithëve: ''Nëse dikush
do të vijë pas meje, le ta mohojë vetveten, ta marrë çdo ditë kryqin e
vet dhe të më ndjekë.

<span id="an_9:24">9:24</span> Sepse kush do ta shpëtojë jetën e vet, do
ta humbasë; por kush do ta humbasë jetën e vet për shkakun tim, do ta
shpëtojë.

<span id="an_9:25">9:25</span> E pra, ç'dobi ka njeriu po të fitojë tërë
botën, dhe pastaj të shkatërrojë veten dhe të shkojë në humbje?

<span id="an_9:26">9:26</span> Sepse, nëse dikujt i vjen turp për mua
dhe për fjalët e mia, edhe Birit të njeriut do t'i vijë turp për të, kur
të vijë në lavdinë e vet dhe të Atit e të engjëjve të shenjtë.

<span id="an_9:27">9:27</span> Në të vërtetë po ju them se këtu janë të
pranishëm disa që nuk do ta shjojnë vdekjen, para se ta shohin
mbretërinë e Perëndisë''.

<span id="an_9:28">9:28</span> Dhe ndodhi që afërsisht tetë ditë pas
këtyre thënieve, Ai mori me vete Pjetrin, Gjonin Jakobin dhe u ngjit në
mal për t'u lutur.

<span id="an_9:29">9:29</span> Dhe ndërsa po lutej, pamja e fytyrës së
tij ndryshoi dhe veshja e tij u bë e bardhë dhe e ndritshme.

<span id="an_9:30">9:30</span> Dhe ja, dy burra po bisedonin me të; ata
ishin Moisiu dhe Elia,

<span id="an_9:31">9:31</span> të cilët, të shfaqur në lavdi, i flisnin
për ikjen e tij nga kjo jetë që do të kryhej së shpejti në Jeruzalem.

<span id="an_9:32">9:32</span> Pjetri dhe shokët e tij ishin të këputur
nga gjumi; po kur u zgjuan plotësisht, panë lavdinë e tij dhe ata dy
burra që ishin bashkë me të.

<span id="an_9:33">9:33</span> Dhe, ndërsa këta po ndaheshin prej tij,
Pjetri i tha Jezusit: ''Mësues, për ne është mirë të rrijmë këtu; le të
bëjmë, pra, tri çadra: një për ty, një për Moisiun dhe një për Elian'';
por ai nuk dinte ç'thoshte.

<span id="an_9:34">9:34</span> Dhe ndërsa ai po fliste kështu, erdhi një
re që i mbuloi në hijen e vet; dhe dishepujt i zuri frika, kur hynë në
re.

<span id="an_9:35">9:35</span> Dhe një zë dilte nga reja duke thënë:
''Ky është Biri im i dashur; dëgjojeni''.

<span id="an_9:36">9:36</span> Dhe ndërsa fliste ky zë, Jezusi u gjet
krejt vetëm. Ata heshtën dhe në ato ditë nuk i treguan kurrkujt asgjë
nga ç'kishin parë.

<span id="an_9:37">9:37</span> Të nesërmen, kur ata zbritën nga mali,
ndodhi që një turmë e madhe i doli përpara Jezusit.

<span id="an_9:38">9:38</span> Dhe ja, një burrë nga turma filloi të
bërtasë, duke thënë: ''Mësues, të lutem, ktheje vështrimin mbi djalin
tim, sepse është i vetmi që kam.

<span id="an_9:39">9:39</span> Dhe ja, një frymë e kap dhe menjëherë ai
bërtet; pastaj e përpëlit dhe e bën të nxjerrë shkumë dhe mezi largohet,
pasi e ka sfilitur.

<span id="an_9:40">9:40</span> U jam lutur dishepujve të tu ta dëbojnë,
por ata nuk kanë mundur''.

<span id="an_9:41">9:41</span> Dhe Jezusi, duke u përgjigjur, tha: ''O
brez mosbesues dhe i çoroditur, deri kur do të jem me ju dhe deri kur do
t'ju duroj? Sille këtu djalin tënd''.

<span id="an_9:42">9:42</span> Dhe, ndërsa fëmija po afrohej, demoni e
përpëliti atë dhe e sfiliti. Por Jezusi e qortoi frymën e ndyrë, e
shëroi djalin dhe ia dorëzoi atit të vet.

<span id="an_9:43">9:43</span> Të gjithë mbetën të mahnitur nga madhëria
e Perëndisë. Dhe, ndërsa të gjithë po mrekulloheshin për gjithçka bënte
Jezusi, ai u tha dishepujve të vet:

<span id="an_9:44">9:44</span> ''I shtini mirë në vesh këto fjalë, sepse
Biri i njeriut do të bjerë në duart e njerëzve''.

<span id="an_9:45">9:45</span> Por ata nuk i kuptuan këto fjalë; ato
ishin të fshehta dhe për këtë shkak ata nuk i kuptonin dot, dhe druanin
ta pyesnin për ato që kishte thënë.

<span id="an_9:46">9:46</span> Pastaj midis tyre filloi një grindje:
cili prej tyre do të ishte më i madhi.

<span id="an_9:47">9:47</span> Atëherë Jezusi, duke ditur ç'mendime
kishin në zemrat e tyre, mori një fëmijë të vogël dhe e afroi pranë
vetes,

<span id="an_9:48">9:48</span> dhe u tha atyre: ''Ai që e pranon këtë
fëmijë të vogël në emrin tim, më pranon mua; dhe ai që më pranon mua,
pranon atë që më dërgoi mua, sepse ai që është më i vogli nga ju të
gjithë, ai do të jetë i madh''.

<span id="an_9:49">9:49</span> Atëherë Gjoni e mori fjalën dhe tha:
''Mësues, ne pamë një që i dëbonte demonët në emrin tënd dhe ia ndaluam,
sepse ai nuk të ndjek bashkë me ne''.

<span id="an_9:50">9:50</span> Por Jezusi i tha: ''Mos ia ndaloni, sepse
kush nuk është kundër nesh është me ne''.

<span id="an_9:51">9:51</span> Ndodhi që kur po plotësohej koha që
Jezusi duhet të ngrihej në qiell, ai vendosi prerazi të shkojë në
Jeruzalem,

<span id="an_9:52">9:52</span> dhe dërgoi përpara lajmëtarët. Këta, si u
nisën, hynë në një fshat të Samaritanëve, për t'i përgatitur ardhjen.

<span id="an_9:53">9:53</span> Por ata të fshatit nuk deshën ta
pranonin, sepse ai ecte me fytyrë të drejtuar nga Jeruzalemi.

<span id="an_9:54">9:54</span> Kur e panë këtë gjë, dishepujt e vet
Jakobi dhe Gjoni thanë: ''Zot, a do ti që të themi të zbresë zjarr nga
qielli dhe t'i përvëlojë, ashtu si bëri edhe Elia?''.

<span id="an_9:55">9:55</span> Por ai u kthye nga ata dhe i qortoi duke
thënë: ''Ju nuk e dini nga cili frymë jeni;

<span id="an_9:56">9:56</span> sepse Biri i njeriut nuk erdhi për të
shkatërruar shpirtërat e njerëzve, po për t'i shpëtuar''. Pastaj shkuan
në një fshat tjetër.

<span id="an_9:57">9:57</span> Ndodhi që, ndërsa po ecnin rrugës, dikush
i tha: ''Zot, unë do të të ndjek kudo të shkosh''.

<span id="an_9:58">9:58</span> Por Jezusi i tha: ''Dhelprat kanë strofka
dhe zogjtë e qiellit fole; kurse Biri i njeriut nuk ka ku ta mbështesë
kokën''.

<span id="an_9:59">9:59</span> Pastaj i tha një tjetri: ''Ndiqmë!''. Por
ai përgjigjej: ''Zot, më lejo më parë të shkoj e të varros atin tim''.

<span id="an_9:60">9:60</span> Jezusi i tha: ''Lëri të vdekurit t'i
varrosin të vdekurit e vet; por ti shko dhe prediko mbretërinë e
Perëndisë''.

<span id="an_9:61">9:61</span> Akoma një tjetër i tha: ''Zot, unë do të
të ndjek ty, por më lejo më parë të ndahem me ata të familjes sime''.

<span id="an_9:62">9:62</span> Jezusi i tha: ''Asnjëri që ka vënë dorë
në parmendë dhe kthehet e shikon prapa, nuk është i përshtatshëm për
mbretërinë e Perëndisë''.

<span id="an_10:1">10:1</span> Pastaj Zoti caktoi shtatëdhjetë të tjerë
dhe i nisi dy nga dy përpara tij, në çdo qytet dhe vend, ku ai do të
shkonte.

<span id="an_10:2">10:2</span> Dhe u thoshte atyre: ''E korra është e
madhe, kurse punëtorë janë pak; lutni Zotin e të korrës që të çojë
punëtorë në të korrën e vet.

<span id="an_10:3">10:3</span> Shkoni; ja, unë ju dërgoj si qengja në
mes të ujqërve.

<span id="an_10:4">10:4</span> Mos merrni me vete as çanta, as trasta,
as sandale dhe mos përshëndetni asnjeri rrugës.

<span id="an_10:5">10:5</span> Dhe në cilëndo shtëpi ku të hyni, më
përpara thoni: "Paqe në këtë shtëpi".

<span id="an_10:6">10:6</span> Dhe nëse është aty një bir i paqes, paqja
juaj do të zbresë mbi të; nëse jo, do të kthehet tek ju.

<span id="an_10:7">10:7</span> Rrini, pra, në të njëjtën shtëpi, hani
dhe pini atë që do t'ju japin, sepse punëtori meriton shpërblimin e vet.
Mos kaloni nga një shtëpi në një tjetër.

<span id="an_10:8">10:8</span> Dhe në çdo qytet ku të hyni, nëse ju
pranojnë, hani çfarë t'ju vënë përpara.

<span id="an_10:9">10:9</span> Dhe shëroni të sëmurit që do të jenë në
të dhe u thoni atyre: "Mbretëria e Perëndisë ju është afruar".

<span id="an_10:10">10:10</span> Por në çdo qytet ku të hyni, nëse nuk
ju pranojnë, dilni në rrugët e tij dhe thoni:

<span id="an_10:11">10:11</span> "Ne po shkundim kundër jush edhe
pluhurin e qytetit tuaj që na u ngjit; veç ta dini se mbretëria e
Perëndisë ju është afruar".

<span id="an_10:12">10:12</span> Unë ju them se atë ditë Sodoma do ta
ketë më të lehtë sesa ai qytet.

<span id="an_10:13">10:13</span> Mjerë ti, Korazin! Mjerë ti, Betsaida!
Sepse, po të ishin bërë në Tiro dhe në Sidon mrekullitë që u bënë te ju,
ata prej kohësh do të kishin bërë pendesë duke u veshur me thasë dhe
duke u ulur në hi.

<span id="an_10:14">10:14</span> Prandaj ditën e gjyqit Tiro dhe Sidoni
do ta kenë më lehtë se ju.

<span id="an_10:15">10:15</span> Dhe ti, Kapernaum, që të kanë ngritur
deri në qiell, do të poshtërohesh deri në ferr.

<span id="an_10:16">10:16</span> Kush ju dëgjon, më dëgjon mua; kush ju
përbuz, më përbuz mua; dhe kush më përbuz, përbuz atë që më ka
dërguar''.

<span id="an_10:17">10:17</span> Dhe të shtatëdhjetët u kthyen me gëzim
dhe thanë: ''Zot, edhe demonët na nënshtrohen në emrin tënd''.

<span id="an_10:18">10:18</span> Dhe ai u tha atyre: ''Unë e shikoja
Satanin që po binte nga qielli si një rrufe.

<span id="an_10:19">10:19</span> Ja, ju dhashë pushtet të shkelni përmbi
gjarpërinj dhe akrepa, dhe mbi çdo pushtet të armikut; dhe asgjë nuk do
të mund t'ju dëmtojë.

<span id="an_10:20">10:20</span> Megjithatë mos u gëzoni për faktin se
po ju nënshtrohen frymërat, por gëzohuni më shumë se emrat tuaj janë
shkruar në qiej''.

<span id="an_10:21">10:21</span> Në të njëjtën orë Jezusi ngazëlloi në
frym dhe tha: ''Unë të lavdëroj, o Atë, Zot i qiellit dhe i tokës, sepse
ua fshehe këto të urtëve dhe të zgjuarve dhe ua zbulove fëmijëve të
vegjël. Po, o Atë, sepse kështu ty të pëlqeu.

<span id="an_10:22">10:22</span> Gjithçka më është dhënë në dorë nga Ati
im; dhe askush nuk e di kush është Biri, përveç Atit, dhe kush është
Ati, përveç Birit, dhe atij që Biri do t'ia zbulojë''.

<span id="an_10:23">10:23</span> Pastaj, si u kthye nga dishepujt, u tha
atyre veçmas: ''Lum sytë që shohin ato që shihni ju,

<span id="an_10:24">10:24</span> sepse ju them se shumë profetë dhe
mbretër dëshiruan të shohin ato që ju shihni, por nuk i panë, dhe të
dëgjojnë ato që ju po dëgjoni, por nuk i dëgjuan''.

<span id="an_10:25">10:25</span> Atëherë ja, një doktor i ligjit u ngrit
që ta vinte në provë dhe i tha: ''Mësues, çfarë duhet të bëj që të
trashëgoj jetën e përjetshme?''.

<span id="an_10:26">10:26</span> Dhe ai tha: ''Çfarë është shkruar në
ligj? Si e lexon?''.

<span id="an_10:27">10:27</span> Ai duke u përgjigjur tha: ''Duaje
Zotin, Perëndinë tënd, me gjithë zemrën tënde, me gjithë shpirtin tënd,
me gjithë forcën tënde dhe me gjithë mendjen tënde, edhe të afërmin tënd
porsi vetveten''.

<span id="an_10:28">10:28</span> Jezusi i tha: ''U përgjigje drejti;
vepro kështu dhe do të rrosh''.

<span id="an_10:29">10:29</span> Por ai, duke dashur të justifikonte
veten, i tha Jezusit: ''Po kush është i afërmi im?''.

<span id="an_10:30">10:30</span> Atëherë Jezusi u përgjigj dhe tha:
''Një burr zbriste nga Jeruzalemi për në Jeriko dhe ra në duart e
kusarëve, të cilët, mbasi e zhveshën dhe e bënë gjithë plagë, u larguan
dhe e lanë gati të vdekur.

<span id="an_10:31">10:31</span> Rastësisht një prift po zbriste nëpër
të njëjtën rrugë dhe, mbasi e pa atë burrë, vazhdoi tutje, në anën
tjetër.

<span id="an_10:32">10:32</span> Po ashtu edhe një levit, kur arriti
aty, erdhi dhe e pa dhe vazhdoi tutje, në anën tjetër.

<span id="an_10:33">10:33</span> Por një Samaritan, që po udhëtonte, i
kaloi afër, e pa dhe kishte dhembshuri.

<span id="an_10:34">10:34</span> Dhe mbasi iu afrua, ia lidhi plagët
duke ia larë me vaj dhe me verë; pastaj e vuri mbi kafshën e vet, e çoi
në një han dhe u kujdesua për të.

<span id="an_10:35">10:35</span> Dhe të nesërmen, para se të niset,
nxori dy denarë dhe ia dha hanxhiut duke i thënë: "Kujdesu për të dhe
ç'të shpenzosh më shumë, do të të jap kur të kthehem".

<span id="an_10:36">10:36</span> Cili nga këta të tre, pra, të duket se
qe i afërmi i atij që ra në duart e kusarëve?''.

<span id="an_10:37">10:37</span> Dhe ai tha: ''Ai që u tregua i
mëshirshëm ndaj tij''. Atëherë Jezusi i tha: ''Shko dhe bëj kështu edhe
ti''.

<span id="an_10:38">10:38</span> Ndodhi që, ndërsa ata po udhëtonin,
Jezusi hyri në një fshat; dhe një grua, që e kishte emrin Marta, e priti
në shtëpinë e vet.

<span id="an_10:39">10:39</span> Ajo kishte një motër që quhej Mari, e
cila u ul te këmbët e Jezusit dhe dëgjonte fjalën e tij.

<span id="an_10:40">10:40</span> Por Marta, që ishte krejt e zënë nga
punët e shumta, iu afrua dhe i tha: ''Zot, a nuk të intereson që ime
motër më la vetëm të shërbej? I thuaj, pra, të më ndihmojë''.

<span id="an_10:41">10:41</span> Por Jezusi, duke u përgjigjur, i tha:
''Martë, Martë, ti po shqetësohesh dhe kujdesesh për shumë gjëra;

<span id="an_10:42">10:42</span> por vetëm një gjë është e nevojshme,
dhe Maria zgjodhi pjesën më të mirë, që asaj nuk do t'i hiqet''.

<span id="an_11:1">11:1</span> Dhe ndodhi që ai ndodhej në një vend dhe
lutej dhe, si mbaroi, një nga dishepujt e tij i tha: ''Zot, na mëso të
lutemi, ashtu siç i mësoi Gjoni dishepujt e vet''.

<span id="an_11:2">11:2</span> Dhe ai u tha: ''Kur të luteni, thoni:
"Ati ynë që je në qiej, u shenjtëroftë emri yt, ardhtë mbretëria jote, u
bëftë vullneti yt si në qiell edhe në tokë.

<span id="an_11:3">11:3</span> Na jep çdo ditë bukën tonë të nevojshme.

<span id="an_11:4">11:4</span> Dhe na i fal mëkatet tona, sepse edhe ne
i falim fajtorët tanë; dhe mos lejo të biem në tundim, por na shpëto nga
i ligu"''.

<span id="an_11:5">11:5</span> Pastaj u tha atyre: ''A ka midis jush
njeri që ka një mik dhe i shkon në mesnatë e i thotë: "Mik, më jep hua
tri bukë,

<span id="an_11:6">11:6</span> sepse më erdhi nga udha një miku im dhe
unë s'kam çfarë t'i vë përpara";

<span id="an_11:7">11:7</span> dhe ai, nga brenda, duke u përgjigjur, i
tha: "Mos më bezdis, dera është tashmë e mbyllur dhe fëmijët e mi ranë
në shtrat me mua; nuk mund të çohem e të t'i jap"?

<span id="an_11:8">11:8</span> Unë po ju them se, edhe nëse nuk çohet
t'ia japë sepse e ka mik, do të çohet gjithsesi për shkak të insistimit
të tij dhe do t'i japë të gjitha bukët që i nevojiten.

<span id="an_11:9">11:9</span> Prandaj po ju them: Lypni dhe do t'ju
jepet; kërkoni dhe do të gjeni; trokitni dhe do t'ju hapet.

<span id="an_11:10">11:10</span> Sepse kushdo që lyp, merr, kush kërkon,
gjen dhe do t'i hapet atij që troket.

<span id="an_11:11">11:11</span> Dhe cili nga ju është baba i tillë që,
po t'i kërkojë bukë djali, i jep një gur? Ose po t'i kërkojë një peshk,
në vend të peshkut i jep një gjarpër?

<span id="an_11:12">11:12</span> Ose, po t'i kërkojë një vezë, i jep një
akrep?

<span id="an_11:13">11:13</span> Nëse ju, pra, që jeni të këqij, dini
t'u jepni dhurata të mira bijve tuaj, aq më tepër Ati juaj qiellor do
t'u dhurojë Frymën e Shenjtë atyre që ia kërkojnë''.

<span id="an_11:14">11:14</span> Dhe Jezusi po dëbonte një demon që
ishte memec; dhe ndodhi që, kur demoni doli, memeci foli dhe turmat u
mrekulluan.

<span id="an_11:15">11:15</span> Por disa nga ata thanë: ''Ai i dëbon
demonët nëpërmjet Beelzebubit, princit të demonëve''.

<span id="an_11:16">11:16</span> Kurse disa nga ata, për ta vënë në
provë, kërkonin prej tij një shenjë nga qielli.

<span id="an_11:17">11:17</span> Por ai, duke i njohur mendimet e tyre,
u tha atyre: ''Çdo mbretëri, e përçarë në vetvete shkatërrohet, dhe çdo
shtëpi e përçarë në vetvete rrëzohet.

<span id="an_11:18">11:18</span> Po të jetë, pra, edhe Satanai i përçarë
në vetvete, si do të mund të qëndrojë mbretëria e tij? Sepse ju thoni se
unë i dëboj demonët nëpërmjet Beelzebubit.

<span id="an_11:19">11:19</span> Por, nëse unë i dëbokam demonët
nëpërmjet Beelzebubit, nëpërmjet kujt i dëbojnë ata bijtë tuaj? Prandaj
ata do të jenë gjykatësit tuaj.

<span id="an_11:20">11:20</span> Por në se unë i dëboj demonët me
gishtin e Perëndisë, mbretëria e Perëndisë, pra ka arritur deri te ju.

<span id="an_11:21">11:21</span> Kur burri i fortë, i armatosur mirë, e
ruan shtëpinë e vet, pasuria e tij është në paqe.

<span id="an_11:22">11:22</span> Por në qoftë se vjen një më i fortë se
ai dhe e mund atë, ia merr armët në të cilat kishte shpresë dhe i ndan
plaçkat e tij.

<span id="an_11:23">11:23</span> Kush nuk është me mua, është kundër
meje dhe kush nuk mbledh me mua, shpërndan.

<span id="an_11:24">11:24</span> Kur fryma e ndyrë del nga një njeri,
endet në vende të shkreta, duke kërkuar pushim, dhe duke mos e gjetur
dot, thotë: "Do të kthehem në shtëpinë time nga dola".

<span id="an_11:25">11:25</span> Dhe, kur kthehet, e gjen të fshirë e të
zbukuruar,

<span id="an_11:26">11:26</span> atëherë shkon e merr me vete shtatë
frymëra të tjerë më të këqij se ai, dha ata hyjnë aty dhe banojnë aty;
dhe gjendja e fundit e atij njeriu bëhet më e keqe se e para''.

<span id="an_11:27">11:27</span> Ndodhi që, ndërsa ai po thoshte këto
gjëra, një grua nga turma e çoi zërin e saj dhe i tha: ''Lum barku që të
barti dhe gjinjtë që të mëndën''.

<span id="an_11:28">11:28</span> Por ai u tha: ''Me tepër lum ata që e
dëgjojnë fjalën e Perëndisë dhe e zbatojnë''.

<span id="an_11:29">11:29</span> Duke qenë se turmat po i shtyheshin
përreth, ai filloi të thotë: ''Ky brez është i lig; ai kërkon nje
shenjë, por asnjë shenjë nuk do t'i jepet, përveç shenjës së profetit
Jona.

<span id="an_11:30">11:30</span> Sepse, ashtu si Jona qe një shenjë për
Ninivasit, kështu edhe Biri i njeriut do të jetë një shenjë për këtë
brez.

<span id="an_11:31">11:31</span> Mbretëresha e Mesditës do të ngrihet
ditën e gjyqit me njerëzit e këtij brezi dhe do t'i dënojë, sepse ajo po
vjen nga skaji i dheut për të dëgjuar urtësinë e Salomonit; dhe ja, këtu
është dikush më i madh se Salomoni.

<span id="an_11:32">11:32</span> Ninivasit, ditën e gjyqit, do të
ringjallen me këtë brez dhe do ta dënojnë, sepse ata u penduan për
predikimin e Jonas; dhe ja, këtu është dikush më i madh se Jona''.

<span id="an_11:33">11:33</span> Asnjëri, kur ndez një llambë, nuk e vë
në një vend të fshehtë ose nën babunë, po përmbi dritëmbajtësen, që të
shohin dritë ata që hyjnë.

<span id="an_11:34">11:34</span> Llamba e trupit është syri; në se syri
yt është i shëndoshë, gjithë trupi yt do të jetë i ndriçuar; por në se
syri yt është i sëmurë, edhe gjithë trupi yt do të jetë plot me
errësirë.

<span id="an_11:35">11:35</span> Prandaj trego kujdes që drita që është
në ty të mos jetë terr.

<span id="an_11:36">11:36</span> Në se gjithë trupi yt është i ndriçuar,
pa asnjë pjesë të errët, gjithçka do të jetë e ndriçuar, sikurse ndodh
kur llamba të ndriçon me shkëlqimin e saj''.

<span id="an_11:37">11:37</span> Por ndërsa Jezusi po fliste, një farise
e ftoi për drekë në shtëpinë e vet. Dhe ai hyri dhe u vendos në tryezë.

<span id="an_11:38">11:38</span> Fariseu e vuri re këtë dhe u mrekullua
që Jezusit nuk lau para buke.

<span id="an_11:39">11:39</span> Dhe Zoti i tha: ''Tani ju farisenjtë
pastroni të jashtmen e kupës dhe të pjatës, ndërsa brendinë tuaj e keni
plot me grabitje dhe ligësi.

<span id="an_11:40">11:40</span> Të pamend! Ai që bëri anën e jashtme,
vallë nuk bëri edhe të brendshmen?

<span id="an_11:41">11:41</span> Por jepni si lëmoshë atë që është
përbrenda, dhe çdo gjë do të jetë e pastër për ju.

<span id="an_11:42">11:42</span> Por mjerë ju, o farisenj! Sepse ju
paguani të dhjetën e ryzës, të mendrës dhe të çdo barishteje, dhe pastaj
lini pas dore drejtësinë dhe dashurinë e Perëndisë. Këto gjëra duhet t'i
bënit, pa i lënë pas dore të tjerat.

<span id="an_11:43">11:43</span> Mjerë ju, o farisenj! Sepse ju e doni
vendin e parë ndër sinagoga dhe përshëndetjet nëpër sheshe.

<span id="an_11:44">11:44</span> Mjerë ju, skribë dhe farisenj
hipokritë! Sepse jeni si varret që nuk shihen dhe njërëzit ecin sipër
tyre, pa e ditur''.

<span id="an_11:45">11:45</span> Atëherë, duke u përgjigjur, një nga
mësuesit e ligjit, i tha: ''Mësues, duke folur kështu, ti po na fyen
edhe ne''.

<span id="an_11:46">11:46</span> Dhe ai thoshte: ''Mjerë edhe ju, o
mësues të ligjit! Sepse i ngarkoni njerëzit me barrë që me vështirësi
baren, dhe ju nuk i prekni ato barrë as edhe me një gisht.

<span id="an_11:47">11:47</span> Mjerë ju! Sepse ju ndërtuat varret e
profetëve dhe etërit tuaj i patën vrarë ata.

<span id="an_11:48">11:48</span> Duke vepruar në këtë mënyrë, ju
dëshmoni se i miratoni veprat e etërve tuaj; në fakt ata vranë profetët
dhe ju ndërtoni varret e tyre.

<span id="an_11:49">11:49</span> Për këtë arsye edhe urtësia e Perëndisë
tha: "Unë do t'u dërgoj profetë dhe apostuj, dhe ata do të vrasin disa
prej tyre kurse të tjerët do t'i përndjekin",

<span id="an_11:50">11:50</span> me qëllim që këtij brezi t'i kërkohet
llogari për gjakun e të gjithë profetëve, i cili u derdh që nga krijimi
i botës:

<span id="an_11:51">11:51</span> nga gjaku i Abelit deri te gjaku i
Zakarias, që u vra ndërmjet altarit dhe tempullit; po, unë po ju them,
se këtij brezi do t'i kërkohet llogari.

<span id="an_11:52">11:52</span> Mjerë ju, o mësues të ligjit! Sepse ju
e morët çelësin e dijes; ju vetë nuk hytë dhe penguat hyrjen e atyre që
po hynin''.

<span id="an_11:53">11:53</span> Po ndërsa ai u fliste atyre këto gjëra,
skribët dhe farisenjtë filluan të zemërohen shumë kundër tij dhe ta
sulmojnë atë me shumë pyetje,

<span id="an_11:54">11:54</span> për t'i ngritur kurthe, për ta zënë në
gabim e për të mundur ta akuzojnë për ndonjë fjalë të tij.

<span id="an_12:1">12:1</span> Ndërkaq u mblodh një turmë me mijëra,
saqë shkelnin njeri tjetrin. Jezusi filloi t'u thotë dishepujve të vet:
''Para së gjithash ruhuni nga majaja e farisenjve, që është hipokrizia.

<span id="an_12:2">12:2</span> Nuk ka asgjë të mbuluar që nuk do të
zbulohet, as të fshehtë që nuk do të njihet.

<span id="an_12:3">12:3</span> Prandaj të gjitha ato që thatë në terr,
do të dëgjohen në dritë; dhe ato që pëshpëritët në vesh ndër dhomat e
brendshme, do të shpallen nga çatitë e shtëpive''.

<span id="an_12:4">12:4</span> Po ju them juve, o miq të mi, të mos keni
frikë nga ata që vrasin trupin, por pas kësaj nuk mund të bëjnë asgjë
tjetër.

<span id="an_12:5">12:5</span> Unë do t'ju tregoj prej kujt duhet të
keni frikë: druani nga ai që, pasi ka vrarë, ka pushtet të të hedhë në
Gehena; po, po ju them, nga ai të keni frikë.

<span id="an_12:6">12:6</span> A nuk shiten vallë pesë harabela për dy
pare? E megjithëatë as edhe një prej tyre nuk harrohet përpara
Perëndisë.

<span id="an_12:7">12:7</span> Madje, edhe flokët e kokës janë të gjitha
të numëruara; prandaj mos kini frikë, ju vleni më tepër se shumë
harabela.

<span id="an_12:8">12:8</span> Dhe unë po ju them: Kushdo që do të
rrëfeje për mua përpara njerëzve, edhe Biri i njeriut do ta rrëfejë
përpara engjëjve të Perëndisë.

<span id="an_12:9">12:9</span> Por ai që do të më mohojë përpara
njerëzve, do të mohohet përpara engjëjve të Perëndisë.

<span id="an_12:10">12:10</span> Dhe kushdo që do të flasë kundër Birit
të njeriut do të jetë i falur, por ai që do të blasfemojë kundër Frymës
së Shenjtë, nuk do të jetë i falur.

<span id="an_12:11">12:11</span> Pastaj, kur do t'ju çojnë përpara
sinagogave, gjykatësve dhe autoriteteve, mos u shqetësoni se si ose se
çfarë do të thoni për t'u mbrojtur, ose për çfarë do t'ju duhet të
thoni,

<span id="an_12:12">12:12</span> sepse Fryma e Shenjtë në po atë moment
do t'ju mësojë se ç'duhet të thoni''.

<span id="an_12:13">12:13</span> Atëherë dikush nga turma i tha:
''Mësues, i thuaj vëllait tim ta ndajë me mua trashëgiminë''.

<span id="an_12:14">12:14</span> Por ai u përgjigj: ''O njeri, kush më
vuri mua gjykatës ose ndarës përmbi ju?''.

<span id="an_12:15">12:15</span> Pastaj u tha atyre: ''Kini kujdes dhe
ruhuni nga kopracia, sepse jeta e njeriut nuk qëndron në mbushullinë e
gjërave që zotëron''.

<span id="an_12:16">12:16</span> Dhe ai u tha atyre një shëmbëlltyrë:
''Tokat e një pasaniku dhanë të korra të bollshme;

<span id="an_12:17">12:17</span> dhe ai arsyetonte me vete duke thënë:
"Ç'të bëj, sepse nuk kam vend ku t'i shtie të korrat e mia?".

<span id="an_12:18">12:18</span> Dhe tha: "Këtë do të bëj: do të shemb
hambarët e mia dhe do t'i bëj më të mëdhenj, ku do të shtie të gjitha të
korrat dhe pasuritë e tjera,

<span id="an_12:19">12:19</span> dhe pastaj do t'i them shpirtit tim:
Shpirt, ti ke pasuri të shumta të shtëna për shumë vjet; pusho, ha, pi
dhe gëzo".

<span id="an_12:20">12:20</span> Por Perëndia i tha: "O i pamend, po atë
natë shpirtin tënd do të ta kërkojnë dhe ato që përgatite të kujt do të
jenë?".

<span id="an_12:21">12:21</span> Kështu i ndodh atij që grumbullon
thesare për vete dhe nuk është i pasur ndaj Perëndisë''.

<span id="an_12:22">12:22</span> Pastaj u tha dishepujve të vet:
''Prandaj po ju them: mos u shqetësoni për jetën tuaj se çfarë do të
hani, as për trupin tuaj se çfarë do të vishni.

<span id="an_12:23">12:23</span> Jeta vlen më shumë se ushqimi dhe trupi
më shumë se veshja.

<span id="an_12:24">12:24</span> Vini re korbat! Ata nuk mbjellin e nuk
korrin, nuk kanë as qilar as hambar, e megjithatë Perëndia i ushqen;
mirë, pra, ju vleni shumë më tepër se zogjtë.

<span id="an_12:25">12:25</span> Dhe cili nga ju me shqetësimin e tij
mund ta zgjatë shtatin e vet qoftë edhe një kubit?

<span id="an_12:26">12:26</span> Atëherë, kur nuk jeni në gjendje të
bëni as atë që është më e pakta, përse shqetësoheni për të tjerat?

<span id="an_12:27">12:27</span> Vini re si rriten zambakët: ata nuk
punojnë dhe nuk tjerrin; megjithëatë unë po ju them se as Salomoni, në
gjithë lavdinë e vet, nuk qe i veshur si një nga ata.

<span id="an_12:28">12:28</span> Atëherë, nëse Perëndia vesh në këtë
mënyrë barin që sot është në fushë dhe nesër hidhet në furrë, aq më
tepër do t' ju veshë, o njerëz besimpakë?

<span id="an_12:29">12:29</span> Përveç kësaj mos kërkoni çfarë do të
hani ose do të pini, dhe mos jini në merak,

<span id="an_12:30">12:30</span> sepse njerëzit e botës i kërkojnë të
gjitha këto, por Ati juaj e di që ju keni nevojë për to.

<span id="an_12:31">12:31</span> Kërkoni më parë mbretërinë e Perëndisë
dhe të gjitha këto do t'ju jepen si shtesë.

<span id="an_12:32">12:32</span> Mos ki frikë, o tufë e vogël, sepse
Atit tuaj i pëlqeu t'ju japë mbretërinë.

<span id="an_12:33">12:33</span> Shitni pasurinë tuaj dhe jepni lëmoshë!
Bëni për vete trasta që nuk vjetrohen, një thesar të pashtershëm në
qiejt, ku vjedhësi nuk arrin dhe tenja nuk bren.

<span id="an_12:34">12:34</span> Sepse atje ku është thesari juaj, atje
do të jetë edhe zemra juaj''.

<span id="an_12:35">12:35</span> Le të jenë ngjeshur ijët tuaja, dhe
llambat ndezur.

<span id="an_12:36">12:36</span> Ngjajini atyre që presin zotërinë e
tyre, kur kthehet nga dasma, për t'ia hapur derën sapo të vijë dhe të
trokasë.

<span id="an_12:37">12:37</span> Lum ata shërbëtorë, që zotëria, kur të
kthehet, do t'i gjejë zgjuar! Në të vërtetë po ju them se ai vetë do të
ngjeshet dhe do t'i vendosë ata në tryezë, dhe ai vetë do t'u shërbejë.

<span id="an_12:38">12:38</span> Dhe, në se do të vijë në të dytën a në
të tretën rojë të natës dhe t'i gjejë kështu, lum ata shërbëtorë.

<span id="an_12:39">12:39</span> Por ta dini këtë: se po ta dinte i zoti
i shtëpisë në cilën orë i vjen vjedhësi, do të rrinte zgjuar dhe nuk do
të linte t'i shpërthenin shtëpinë.

<span id="an_12:40">12:40</span> Edhe ju pra, jini gati, sepse Biri i
njriut do të vijë në atë orë që nuk e mendoni''.

<span id="an_12:41">12:41</span> Dhe Pjetri i tha: ''Zot, këtë
shëmbëlltyrë po e thua vetëm për ne apo për të gjithë?''.

<span id="an_12:42">12:42</span> Dhe Zoti tha: ''Kush është, pra, ai
administrues besnik dhe i mençur, që do ta verë zotëria përmbi
shërbëtorët e vet për t'u dhënë atyre racionin e ushqimeve në kohën e
duhur?

<span id="an_12:43">12:43</span> Lum ai shërbëtor të cilin zotëria e
tij, kur kthehet, e gjen se vepron kështu.

<span id="an_12:44">12:44</span> Në të vërtetë po ju them se ai do ta
vërë mbi gjithë pasurinë e vet.

<span id="an_12:45">12:45</span> Por, nëse ai shërbëtor mendon në zemër
të vet: "Zotëria im vonon të kthehet" dhe fillon t'i rrahë shërbëtorët
dhe shërbëtoret, të hajë, të pijë dhe të dehet,

<span id="an_12:46">12:46</span> zotëria e atij shërbëtori do të vijë
ditën kur nuk e pret, dhe në orën që ai nuk e di; do ta ndëshkojë rëndë
dhe do t'i caktojë fatin me të pabesët.

<span id="an_12:47">12:47</span> Shërbëtori që e dinte vullnetin e
zotërisë së tij dhe nuk u bë gati e nuk e kreu vullnetin e tij, do të
rrihet shumë.

<span id="an_12:48">12:48</span> Por ai që nuk e dinte, po të bëjë gjëra
që meritojnë të rrahura, do të rrihet më pak. Kujt iu dha shumë, do t'i
kërkohet shumë; dhe kujt iu besua shumë, do t'i kërkohet më shumë''.

<span id="an_12:49">12:49</span> ''Unë erdha të hedh zjarr mbi tokë dhe
sa dëshiroj që ai të ishte tashmë i ndezur.

<span id="an_12:50">12:50</span> Tani unë kam një pagëzim me të cilën
duhet të pagëzohem dhe jam në ankth deri sa të kryhet.

<span id="an_12:51">12:51</span> A kujtoni se erdha të sjell paqen mbi
tokë? Jo, po ju them, por më shumë përçarjen;

<span id="an_12:52">12:52</span> sepse, tash e tutje, pesë veta në një
shtëpi do të jenë të ndarë: tre kundër dyve dhe dy kundër treve.

<span id="an_12:53">12:53</span> Babai do të ndahet kundër të birit, dhe
i biri kundër babait; nëna kundër së bijës dhe e bija kundër nënës;
vjehrra kundër nuses së saj dhe nusja kundër vjehrrës së vet''.

<span id="an_12:54">12:54</span> Atëherë ai u tha akoma turmave: ''Kur
ju shihni një re që ngrihet nga perëndimi menjëherë thoni: "Do të vijë
shiu", dhe ashtu ndodh;

<span id="an_12:55">12:55</span> përkundrazi, kur fryn juga, ju thoni:
"Do të bëjë vapë", dhe ashtu ndodh.

<span id="an_12:56">12:56</span> Hipokritë! Ju dini të dalloni dukurinë
e qiellit dhe të tokës, por vallë si nuk dini ta dalloni këtë kohë?

<span id="an_12:57">12:57</span> Dhe përse nuk gjykoni nga vetë ju
ç'është e drejtë?

<span id="an_12:58">12:58</span> Kur ti shkon bashkë me kundërshtarin
tënd te gjykatësi, bëj ç'është e mundur gjatë rrugës që të merresh vesh
me të, që ai mos të të nxjerrë përpara gjykatësit dhe gjykatësi të të
dorëzojë te roja dhe roja të të futë në burg.

<span id="an_12:59">12:59</span> Unë po të them se ti nuk do të dalësh
prej andej, derisa të mos kesh paguar deri në qindarkën e fundit''.

<span id="an_13:1">13:1</span> Pikërisht në atë kohë ishin aty disa që i
treguan për ata Galileasve, gjakun e të cilëve Pilati e kishte përzier
me flijimet e tyre.

<span id="an_13:2">13:2</span> Dhe Jezusi, duke u përgjigjur, tha: ''A
mendoni ju se ata Galileas ishin më shumë mëkatarë nga gjithë Galileasit
e tjerë, sepse vuajtën të tilla gjëra?

<span id="an_13:3">13:3</span> Unë po ju them: Jo! Por nëse ju nuk
pendoheni, do të vdisni të gjithë me të njëjtën mënyrë.

<span id="an_13:4">13:4</span> Ose, a mendoni ju që ata të
tetëmbëdhjetë, mbi të cilët ra kulla në Siloe dhe i vrau, ishin më shumë
fajtorë se gjithë banorët e Jeruzalemit?

<span id="an_13:5">13:5</span> Unë po ju them: Jo! Por nëse ju nuk
pendoheni, do të vdisni të gjithë me të njëjtën mënyrë''.

<span id="an_13:6">13:6</span> Atëherë ai tha këtë shëmbëlltyrë: ''Një
njeri kishte një fik të mbjellë në vreshtin e tij; ai erdhi e kërkoj
fryte, por nuk gjeti.

<span id="an_13:7">13:7</span> Atëherë i tha vreshtarit: "Ja, u bënë tre
vjet tashmë që unë vij e kërkoi frytin e këtij fiku dhe s'po gjej;
preje; pse të zërë kot tokën?".

<span id="an_13:8">13:8</span> Por ai u përgjigj dhe tha: "Zot, lëre
edhe këtë vit, që ta punoj përreth dhe t'i hedh pleh

<span id="an_13:9">13:9</span> dhe, po dha fryt, mirë; përndryshe,
pastaj do ta presësh"''. Shërimi i një gruaje të paralizuar

<span id="an_13:10">13:10</span> Një të shtunë Jezusi po mësonte në një
sinagogë.

<span id="an_13:11">13:11</span> Dhe ja, ishte një grua, e cila prej
tetëmbëdhjetë vjetësh kishte një frymë lëngate, dhe ajo ishte krejt e
kërrusur dhe në asnjë mënyrë nuk drejtohej dot.

<span id="an_13:12">13:12</span> Dhe kur Jezusi e pa, e thirri pranë
vetes dhe i tha: ''O grua, ti je e liruar nga lëngata jote''.

<span id="an_13:13">13:13</span> Dhe i vuri duart mbi të dhe ajo u
drejtua menjëherë, dhe përlëvdonte Perëndinë.

<span id="an_13:14">13:14</span> Por kryetari i sinagogës, i indinjuar
sepse Jezusi kishte shëruar ditën e shtunë, iu drejtua turmës dhe i tha:
''Gjashtë janë ditët kur duhet të punohet; ejani, pra, të shëroheni në
ato ditë dhe jo ditën e shtunë''.

<span id="an_13:15">13:15</span> Atëherë Zoti u përgjigj dhe tha:
''Hipokritë! A nuk e zgjidh secili nga ju të shtunave nga grazhdi kaun e
vet, ose gomarin e ta çojë për të pirë?

<span id="an_13:16">13:16</span> A nuk duhej, pra, të zgjidhej nga këto
pranga, ditën e shtunë, kjo që është bijë e Abrahamit dhe që Satani e
mbajti lidhur prej tetëmbëdhjetë vjetësh?''.

<span id="an_13:17">13:17</span> Dhe, kur ai thoshte këto gjëra, të
gjithë kundërshtarët e tij mbetën të turpëruar, ndërsa mbarë turma
gëzohej për të gjitha veprat madhështore që ai kishte kryer.

<span id="an_13:18">13:18</span> Atëherë ai tha: ''Kujt i përngjan
mbretëria e Perëndisë, me se ta krahasoj?

<span id="an_13:19">13:19</span> I ngjan kokrrës së sinapit, që një
njeri e mori dhe e hodhi në kopshtin e vet; pastaj u rrit dhe u bë një
pemë e madhe, dhe zogjtë e qiellit erdhën e kërkuan strehë në degët e
saj''.

<span id="an_13:20">13:20</span> Pastaj tha përsëri: ''Me se ta krahasoj
mbretërinë e Perëndisë?

<span id="an_13:21">13:21</span> Ajo i ngjan majasë që e merr një grua
dhe e përzien me tri masa mielli deri sa të mbruhet i gjithë''.

<span id="an_13:22">13:22</span> Dhe ai kalonte nëpër qytete dhe fshatra
duke mësuar, e kështu po i afrohej Jeruzalemit.

<span id="an_13:23">13:23</span> Dhe një njeri e pyeti: ''Zot, a janë
pak ata që do të shpëtohen?''. Ai u tha atyre:

<span id="an_13:24">13:24</span> ''Përpiquni të hyni nëpër derë të
ngushtë, sepse unë po ju them se shumë do të kërkojnë të hyjnë dhe nuk
do të munden.

<span id="an_13:25">13:25</span> Kur i zoti i shtëpisë është çuar dhe ka
mbyllur derën, ju atëherë, që keni mbetur jashtë, do të filloni të
trokitni në derë duke thënë: "Zot, Zot, na e hap". Por ai, duke u
përgjigjur, do të thotë: "Nuk e di nga vini".

<span id="an_13:26">13:26</span> Atëherë do të filloni të thoni: "Po ne
hëngrëm dhe pimë me ty dhe ti mësove ndër rrugët tona".

<span id="an_13:27">13:27</span> Por ai do thotë: "Unë po ju them se nuk
di nga vini; largohuni nga unë, të gjithë ju që bëni paudhësi".

<span id="an_13:28">13:28</span> Atje do të jetë qarje dhe kërcëllim
dhëmbësh, kur të shihni Abrahamin, Isakun, Jakobin dhe gjithë profetët
në mbretërinë e Perëndisë, ndërsa ju do të dëboheni përjashta.

<span id="an_13:29">13:29</span> Dhe do të vijnë nga lindja e nga
perëndimi, nga veriu dhe nga jugu, dhe do të ulen në tryezë në
mbretërinë e Perëndisë.

<span id="an_13:30">13:30</span> Dhe ja, disa ndër të fundit do të jenë
të parët, dhe disa nga të parët do të jenë të fundit''.

<span id="an_13:31">13:31</span> Po në atë ditë disa farisenj erdhën dhe
i thanë: ''Nisu dhe largohu prej këtej, sepse Herodi do të të vrasë''.

<span id="an_13:32">13:32</span> Dhe ai u përgjigj atyre: ''Shkoni e i
thoni asaj dhelpre: "Ja, sot dhe nesër po dëboj demonë dhe kryej
shërime, dhe të tretën ditë po i jap fund punës sime".

<span id="an_13:33">13:33</span> Por sot, nesër e pasnesër më duhet të
ec, sepse nuk mundet që një profet të vdesë jashtë Jeruzalemit.

<span id="an_13:34">13:34</span> Jeruzalem, Jeruzalem, që i vret
profetet dhe i vret me gurë ata që të janë dërguar! Sa herë desha t'i
mbledh bijtë e tu sikurse klloçka i mbledh nën krahë zogjtë e vet, por
ju nuk deshët!

<span id="an_13:35">13:35</span> Ja, shtëpia juaj ju lihet e shkretë.
Dhe unë po ju them se nuk do të më shihni më deri sa të vijë koha të
thoni: "Bekuar qoftë ai që vjen në emër të Zotit"''.

<span id="an_14:1">14:1</span> Dhe ndodhi që një ditë të shtunë, kur ai
hyri në shtëpinë e një kryetari të farisenjve për të ngrënë bukë, ata po
e përgjonin;

<span id="an_14:2">14:2</span> dhe ja, para tij ishte një njeri
hidropik.

<span id="an_14:3">14:3</span> Dhe Jezusi, duke iu përgjigjur mësuesve
të ligjit dhe farisenjve, tha: ''A është e lejueshme të shërosh ditën e
shtunë?''.

<span id="an_14:4">14:4</span> Por ata heshtën. Atëherë ai e mori për
dore atë, e shëroi dhe e nisi të shkojë.

<span id="an_14:5">14:5</span> Pastaj, duke iu përgjigjur atyre, tha:
''Cili nga ju, po t'i bjerë gomari i vet ose kau në një pus, nuk e
nxjerr menjëherë jashtë ditën e shtunë?''.

<span id="an_14:6">14:6</span> Por ata nuk mund të përgjigjeshin asgje
për këto gjëra.

<span id="an_14:7">14:7</span> Dhe, duke vënë re se ata zgjidhnin vendet
e para në tryezë, Jezusi u thoshte atyre këtë shëmbëlltyrë duke thënë:

<span id="an_14:8">14:8</span> ''Kur je ftuar në dasmë, mos u ul në krye
të vendit, sepse ai njeri mund të ketë ftuar një tjetër që është më i
rëndësishëm se ti,

<span id="an_14:9">14:9</span> dhe ai që të ftoi ty dhe atë të të mos
vijë e të thotë: "Lëshoja vendin këtij". Dhe atëherë ti, plot turp, do
të shkosh të zësh vendin e fundit.

<span id="an_14:10">14:10</span> Por, kur je ftuar, shko e rri në vendin
e fundit që, kur të vijë ai që të ka ftuar, të thotë: "O mik, ngjitu më
lart". Atëherë do të jesh i nderuar përpara atyre që janë në tryezë
bashkë me ty.

<span id="an_14:11">14:11</span> Sepse kushdo që e larton veten do të
poshterohet, dhe kush e poshtëron veten do të lartohet''.

<span id="an_14:12">14:12</span> Ai i tha edhe atij që e kishte ftuar:
''Kur shtron drekë a darkë, mos i thirr miqtë e tu, as vëllezërit e tu,
as farefisin tënd, as fqinjët e pasur, se mos ata një herë të të ftojnë
ty, dhe kështu ta kthejnë shpërblimin.

<span id="an_14:13">14:13</span> Por, kur të bësh një gosti, thirr
lypësit, sakatët, të çalët, të verbërit;

<span id="an_14:14">14:14</span> dhe do të jesh i lum, sepse ata nuk
kanë se si të ta kthejnë shpërblimin; por shpërblimi do të të jepet në
ringjallje të të drejtëve''.

<span id="an_14:15">14:15</span> Dhe një nga të ftuarit, si i dëgjoi
këto gjëra, i tha: ''Lum kush do të hajë bukë në mbretërinë e
Perëndisë''.

<span id="an_14:16">14:16</span> Atëherë Jezusi i tha: ''Një njeri
përgatiti një darkë të madhe dhe ftoi shumë veta;

<span id="an_14:17">14:17</span> dhe, në kohë të darkës, dërgoi
shërbëtorin e vet t'u thotë të ftuarve: "Ejani, sepse gjithçka tashmë
është gati".

<span id="an_14:18">14:18</span> Por të gjithë, pa përjashtim, filluan
të kërkojnë ndjesë. I pari i tha: "Bleva një arë dhe më duhet të shkoj
ta shoh; të lutem, të më falësh".

<span id="an_14:19">14:19</span> Dhe një tjetër tha: "Bleva pesë pendë
qe dhe po shkoj t'i provoj; të lutem, të më falësh".

<span id="an_14:20">14:20</span> Dhe një tjetër akoma tha: "Mora grua e
prandaj nuk mund të vij".

<span id="an_14:21">14:21</span> Kështu shërbëtori u kthye dhe ia dëftoi
të gjitha zotit të vet. Atëherë i zoti i shtëpisë, plot zemërim, i tha
shërbëtorit të vet: "Shpejt, shko nëpër sheshet dhe nëpër rrugët e
qytetit e sill këtu lypës, sakatë, të çalë dhe të verbër".

<span id="an_14:22">14:22</span> Pastaj shërbëtori i tha: "Zot, u bë
ashtu siç urdhërove ti, por ka vend edhe më".

<span id="an_14:23">14:23</span> Atëherë zoti i tha shërbëtorit: "Dil
nëpër udhë dhe përgjatë gardheve dhe detyroji të hyjnë që të mbushet
shtëpia ime.

<span id="an_14:24">14:24</span> Sepse unë po ju them se asnjë nga ata
njerëz që ishin të ftuar, nuk do ta shijojë darkën time"''.

<span id="an_14:25">14:25</span> Dhe turma të mëdha shkonin me të. Ai u
kthye nga ata dhe tha:

<span id="an_14:26">14:26</span> ''Nëse ndokush vjen tek unë dhe nuk
urren babanë e vet dhe nënën e vet, gruan dhe fëmijët, vëllezërit dhe
motrat, madje edhe jetën e vet, nuk mund të jetë dishepulli im.

<span id="an_14:27">14:27</span> Dhe kush nuk e mbart kryqin e vet dhe
nuk më ndjek, nuk mund të jetë dishepulli im.

<span id="an_14:28">14:28</span> Kush nga ju, pra, kur do të ndërtojë
një kullë, nuk ulet më parë të llogaritë shpenzimet, për të parë nëse ka
mjaftueshëm për ta mbaruar?

<span id="an_14:29">14:29</span> Që atëherë, kur t'i ketë hedhur
themelet e të mos mundë ta përfundojë, të gjithë ata që e shohin, të mos
fillojnë e të tallen,

<span id="an_14:30">14:30</span> duke thënë: "Ky njeri filloi të
ndërtojë e nuk mundi ta përfundojë".

<span id="an_14:31">14:31</span> Ose cili mbret, kur niset të luftojë
kundër një mbreti tjetër, nuk ulet më parë të gjykojë në se mund ta
përballojë me dhjetë mijë atë që po i vjen kundër me njëzet mijë?

<span id="an_14:32">14:32</span> Në mos, ndërsa ai është ende larg, i
dërgon një delegacion për të biseduar për paqe.

<span id="an_14:33">14:33</span> Kështu, pra, secili nga ju që nuk heq
dorë nga të gjitha ato që ka, nuk mund të jetë dishepulli im.

<span id="an_14:34">14:34</span> Kripa është e mirë, por nëse kripa
bëhët e amësht, me se do të mund t'i kthehet shija?

<span id="an_14:35">14:35</span> Ajo nuk vlen as për tokë, as për pleh,
por hidhet tutje. Kush ka veshë për të dëgjuar, le të dëgjojë''.

<span id="an_15:1">15:1</span> Pastaj të gjithë tagrambledhësit dhe
mëkatarët i afroheshin për ta dëgjuar.

<span id="an_15:2">15:2</span> Dhe farisenjtë dhe skribët murmuritnin
duke thënë: ''Ky i pranon mëkatarët dhe ha bashkë me ta''.

<span id="an_15:3">15:3</span> Atëherë ai u tha këtë shëmbëlltyrë:

<span id="an_15:4">15:4</span> ''Cili njeri prej jush, që ka njëqind
dele dhe një prej tyre t'i humbasë, nuk i lë të nëntëdhjetë e nëntat në
shkretirë dhe nuk shkon pas asaj që humbi deri sa ta gjejë?

<span id="an_15:5">15:5</span> Dhe, kur e gjen, e merr mbi supe gjithë
gaz;

<span id="an_15:6">15:6</span> dhe, kur arrin në shtëpi, i thërret miqtë
dhe fqinjët dhe u thotë: "Gëzohuni bashkë me mua, sepse e gjeta delen
time që më kishte humbur.

<span id="an_15:7">15:7</span> Dhe unë po ju them se po kështu në qiell
do të ketë më shumë gëzim për një mëkatar të vetëm që pendohet, sesa për
nëntëdhjetë e nëntë të drejtët, që nuk kanë nevojë të pendohen.

<span id="an_15:8">15:8</span> Ose, cila grua që ka dhjetë dhrahmi dhe
humbet një nga ato, nuk ndez llambën, nuk e fshin shtëpinë dhe nuk
kërkon me kujdes derisa ta gjejë?

<span id="an_15:9">15:9</span> Dhe, kur e gjen, fton tok shoqet dhe
fqinjët, duke thënë: "Gëzohuni bashkë me mua, sepse e gjeta dhrahminë që
kisha humbur".

<span id="an_15:10">15:10</span> Po kështu po ju them: do të ketë gëzim
në mes të engjëjve të Perëndisë për një mëkatar të vetëm që pendohet''.

<span id="an_15:11">15:11</span> Tha akoma: ''Një njeri kishte dy bij.

<span id="an_15:12">15:12</span> Më i riu i tyre i tha babait: "Atë, më
jep pjesën e pasurisë që më takon". Dhe i ati ua ndau mes tyre pasurinë.

<span id="an_15:13">15:13</span> Mbas pak ditësh biri më i ri mblodhi
çdo gjë, shkoi në një vend të largët dhe atje e prishi gjithë pasurinë,
duke bërë një jetë të shthurur.

<span id="an_15:14">15:14</span> Por, si i shpenzoi të gjitha, në atë
vend ra një zi e madhe buke, dhe ai filloi të jetë në hall.

<span id="an_15:15">15:15</span> Atëherë shkoi e iu ngjit pas një banori
të atij vendi, i cili e çoi në arat e tij që të ruajë derrat.

<span id="an_15:16">15:16</span> Dhe ai dëshironte të mbushte barkun me
lendet që hanin derrat, por askush nuk ia jepte.

<span id="an_15:17">15:17</span> Atëherë erdhi në vete dhe tha: "Sa
punëtorëve mëditës të atit tim u tepron buka, kurse unë po vdes nga
uria!

<span id="an_15:18">15:18</span> Do të çohem dhe do të shkoj tek im atë
dhe do t'i them: Atë, mëkatova kundër qiellit dhe para teje;

<span id="an_15:19">15:19</span> nuk jam më i denjë të quhem yt bir;
trajtomë si një nga mëditësit e tu".

<span id="an_15:20">15:20</span> U çua, pra, dhe shkoi tek i ati. Por
kur ishte ende larg, i ati e pa dhe dhembshuri; u lëshua vrap, ra mbi
qafën e tij dhe e puthi.

<span id="an_15:21">15:21</span> Dhe i biri i tha: "O atë, mëkatova
kundër qiellit dhe para teje dhe nuk jam më i denjë të quhem biri yt".

<span id="an_15:22">15:22</span> Por i ati u tha shërbëtorëve të vet:
"Sillni këtu rrobën më të bukur dhe visheni, i vini një unazë në gisht
dhe sandale në këmbë.

<span id="an_15:23">15:23</span> Nxirrni jashtë viçin e majmur dhe
thereni; të hamë dhe të gëzohemi,

<span id="an_15:24">15:24</span> sepse ky biri im kishte vdekur dhe u
kthye në jetë, kishte humbur dhe u gjet përsëri". Dhe filluan të bënin
një festë të madhe.

<span id="an_15:25">15:25</span> Djali i tij i madh ishte në ara; dhe
kur u kthye dhe iu afrua shtëpisë, dëgjoi këngë e valle.

<span id="an_15:26">15:26</span> Atëherë thirri një shërbëtor dhe e
pyeti ç'ishte e gjitha kjo.

<span id="an_15:27">15:27</span> Dhe ai i tha: "U kthye yt vëlla dhe yt
atë theri viçin e majmur, sepse iu kthye djali shëndoshë e mirë".

<span id="an_15:28">15:28</span> Kur i dëgjoj këto, ai u zemërua dhe nuk
deshi të hynte; atëherë i ati doli dhe iu lut të hynte.

<span id="an_15:29">15:29</span> Por ai iu përgjigj të atit dhe tha:
"Ja, u bënë kaq vite që unë të shërbej dhe kurrë s'kam shkelur asnjë nga
urdhërat e tu, e megjithëatë kurrë s'më dhe një kec për të bërë një
festë me miqtë e mi.

<span id="an_15:30">15:30</span> Por, kur u kthye ky djali yt, që prishi
pasurinë tënde me prostituta, ti there për të viçin e majmur".

<span id="an_15:31">15:31</span> Atëherë i ati i tha: "O bir, ti je
gjithmonë me mua, dhe çdo gjë që kam është jotja.

<span id="an_15:32">15:32</span> Por duhet të festojmë dhe të gëzohemi,
sepse ky vëllai yt kishte vdekur dhe u kthye në jetë, kishte humbur dhe
u gjet përsëri"''.

<span id="an_16:1">16:1</span> Tani ai u foli akoma dishepujve të vet:
''Ishte një njeri i pasur që kishte një administrator; këtë e paditën se
po ia shkapërderdhte pasurinë e tij.

<span id="an_16:2">16:2</span> Atëherë ai e thirri dhe i tha: "Ç'është
kjo që po dëgjoj për ty? Më jep llogari për ato që ke administruar,
sepse ti nuk mund të jesh më administratori im".

<span id="an_16:3">16:3</span> Dhe administratori tha me vete: "Ç'do të
bëj unë tani, që zotëria im po ma heq administrimin? Të gërmoj, s'e bëj
dot, dhe të lyp, më vjen turp.

<span id="an_16:4">16:4</span> E di ç'do të bëj që njerëzit të më
pranojnë në shtëpitë e tyre kur të hiqem nga administrimi".

<span id="an_16:5">16:5</span> I thirri atëherë një nga një ata që i
detyroheshin zotërisë së tij dhe i tha të parit: "Sa i detyrohesh
zotërisë tim?".

<span id="an_16:6">16:6</span> Ai u përgjigj: "Njëqind bato vaj".
Atëherë ai i tha: "Merre dëftesën tënde, ulu dhe shkruaj shpejt
pesëdhjetë".

<span id="an_16:7">16:7</span> Pastaj i tha një tjetri: "Po ti sa i
detyrohesh?". Ai u përgjigj: "Njëqind kora grurë". Atëherë ai i tha:
"Merre dëftesën tënde dhe shkruaj tetëdhjetë".

<span id="an_16:8">16:8</span> Zotëria e lavdëroi administratorin e
pandershëm, se kishte vepruar me mençuri, sepse bijtë e kësaj bote, në
brezin e tyre, janë më të mençur se bijtë e dritës.

<span id="an_16:9">16:9</span> Unë, pra, po ju them: Bëjini miqtë me
pasuri të padrejta sepse, kur këto do t'ju mungojnë, t'ju pranojnë në
banesat e përjetshme.

<span id="an_16:10">16:10</span> Kush është besnik në të vogla, është
besnik edhe në të mëdhatë; dhe kush është i padrejtë në të vogla, është
i padrejtë edhe në të mëdhatë.

<span id="an_16:11">16:11</span> Pra, në qoftë se ju nuk keni qenë
besnikë në pasuritë e padrejta, kush do t'ju besojë pasuritë e vërteta?

<span id="an_16:12">16:12</span> Dhe, në qoftë se nuk keni qenë besnikë
në pasurinë e tjetrit, kush do t'ju japë tuajën?

<span id="an_16:13">16:13</span> Asnjë shërbëtor nuk mund t'u shërbejë
dy zotërinjve; sepse ose do ta urrejë njerin e tjetrin do ta dojë, ose
do të lidhet me njerin dhe tjetrin do ta përbuzë; ju nuk mund t'i
shërbeni Perëndisë dhe mamonit''.

<span id="an_16:14">16:14</span> Dhe farisenjtë, të cilët ishin shumë të
dhënë pas parasë, i dëgjonin të gjitha këto dhe e tallnin.

<span id="an_16:15">16:15</span> Dhe ai u tha atyre: ''Ju jeni ata që e
justifikoni veten përpara njerëzve, por Perëndia i njeh zemrat tuaja;
sepse ajo që vlerësohet shumë ndër njerëzit është gjë e neveritshme para
Perëndisë.

<span id="an_16:16">16:16</span> Ligji dhe profetët arrijnë deri në
kohën e Gjonit; që atëherë shpallet mbretëria e Perëndisë dhe gjithkush
përpiqet të hyjë aty.

<span id="an_16:17">16:17</span> Por është më lehtë që të mbarojnë
qielli dhe toka, se sa të bjerë poshtë qoftë edhe një pikë nga ligji.

<span id="an_16:18">16:18</span> Ai që lëshon gruan e vet dhe merr një
tjetër, shkel kurorën; edhe ai që martohet me një grua të lëshuar nga i
burri, shkel kurorën''.

<span id="an_16:19">16:19</span> Por atje ishte një njeri i pasur, që
vishej me të purpurta dhe me rroba të çmueshme prej liri dhe për ditë e
kalonte shkëlqyeshëm.

<span id="an_16:20">16:20</span> Atje ishte edhe një lypës, i quajtur
Llazar, që rrinte para derës së tij, dhe trupin e kishte plot me plagë
të pezmatuara,

<span id="an_16:21">16:21</span> dhe dëshironte të ngopej me thërrimet
që binin nga tryeza e pasanikut; madje edhe qentë vinin e ia lëpinin
plagët.

<span id="an_16:22">16:22</span> Por ndodhi që lypësi vdiq dhe engjëjt e
çuan në gji të Abrahamit; vdiq edhe pasaniku dhe e varrosën.

<span id="an_16:23">16:23</span> Dhe, duke pasur mundime në ferr, i çoi
sytë dhe pa nga larg Abrahamin dhe Llazarin në gji të tij.

<span id="an_16:24">16:24</span> Atëherë ai bërtiti dhe tha: "O atë
Abraham, ki mëshirë për mua, dhe dërgoje Llazarin të lagë majën e
gishtit të vet në ujë që të më freskojë gjuhën, sepse po vuaj
tmerrësisht në këtë flakë.

<span id="an_16:25">16:25</span> Por Abrahami thoshte: "O bir, kujto se
ti i ke marrë të mirat e tua gjatë jetës sate, kurse Llazari të këqijat;
tashti, përkundrazi, ai po përdëllehet dhe ti vuan.

<span id="an_16:26">16:26</span> Dhe, veç të gjithave, midis nesh dhe
jush është një humnerë e madhe, kështu që ata që do të donin të kalonin
që këtej tek ju nuk munden; po ashtu askush nuk mund të kalojë që andej
te ne".

<span id="an_16:27">16:27</span> Por ai i tha: "Atëherë, o atë, të lutem
ta dërgosh atë te shtëpia e tim eti,

<span id="an_16:28">16:28</span> sepse unë kam pesë vëllezër e le t'i
paralajmërojë rreptësisht që të mos vijnë edhe ata në këtë vend
mundimesh".

<span id="an_16:29">16:29</span> Abrahami u përgjigj: "Kanë Moisiun dhe
profetët, le t'i dëgjojnë ata".

<span id="an_16:30">16:30</span> Ai tha: "Jo, o atë Abraham, por nëse
dikush nga të vdekurit do të shkojë tek ata, do të pendohen".

<span id="an_16:31">16:31</span> Atëherë ai i tha: "Nëse ata nuk e
dëgjojnë Moisiun dhe profetët, nuk do të binden edhe në se dikush
ringjallet prej të vdekurish"''.

<span id="an_17:1">17:1</span> Atëherë Jezusi u tha dishepujve të vet:
''Éshtë e pamundur që të mos ndodhin skandale; por mjerë ai për faj të
të cilit vijnë!

<span id="an_17:2">17:2</span> Për të do të ishte më mirë t'i varnin në
qafë një gur mulliri dhe ta hidhnin në det, se sa të skandalizojë një të
vetëm nga këta të vegjël.

<span id="an_17:3">17:3</span> Kini kujdes veten tuaj! Në se yt vëlla
mëkaton kundër teje, qortoje; dhe në se pendohet, fale.

<span id="an_17:4">17:4</span> Edhe sikur të mëkatonte shtatë herë në
ditë kundër teje, dhe shtatë herë në ditë do të kthehet te ti duke
thënë: "Pendohem", fale''.

<span id="an_17:5">17:5</span> Atëherë apostujt i thanë Zotit: ''Na e
shto besimin''.

<span id="an_17:6">17:6</span> Dhe Zoti tha: ''Po të kishit besim sa një
kokërr sinapi, do të mund t'i thonit këtij mani: "Shkulu me gjithë
rrënjë dhe mbillu në det", dhe ai do t'ju bindej.

<span id="an_17:7">17:7</span> Tani cili nga ju, po të ketë një
shërbëtor që i lëron tokën ose i kullot kopenë, do t'i thotë kur ai
kthehet nga fusha në shtëpi: "Eja menjëherë në tryezë"?

<span id="an_17:8">17:8</span> A nuk do t'i thotë përkundrazi: "Ma bëj
gati darkën, përvishu e më shërbe që unë të ha e të pi e pastaj të hash
dhe të pish edhe ti"?

<span id="an_17:9">17:9</span> Do ta falënderojë ndoshta atë shërbëtor
sepse i zbatoi ato që i ishin urdhëruar? Mendoj se jo.

<span id="an_17:10">17:10</span> Kështu edhe ju, kur të keni bërë të
gjitha ato që ju urdhërohen, thoni: "Jemi shërbëtorë të padobishëm. Bëmë
atë që kishim detyrë të bënim"''.

<span id="an_17:11">17:11</span> Dhe ndodhi që duke udhëtuar për në
Jeruzalem, ai kaloi nëpër Samari dhe Galile.

<span id="an_17:12">17:12</span> Dhe, kur po hynte në një fshat, i dolën
para dhjetë lebrozë, të cilët ndaluan larg,

<span id="an_17:13">17:13</span> dhe duke ngritur zërin, thanë:
''Mjeshtër, Jezus, ki mëshirë për ne''.

<span id="an_17:14">17:14</span> Dhe ai, si i pa, u tha atyre: ''Shkoni
e paraqituni te priftërinjtë''. Dhe ndodhi që, ndërsa ata po shkonin, u
pastruan.

<span id="an_17:15">17:15</span> Dhe një nga ata, si e pa se u shërua, u
kthye mbrapa dhe përlëvdonte Perëndinë me zë të lartë.

<span id="an_17:16">17:16</span> Dhe ra përmbys me fytyrë përtokë te
këmbët e Jezusit, duke e falënderuar. Ky ishte Samaritan.

<span id="an_17:17">17:17</span> Jezusi atëherë filloi të thotë: ''A nuk
u shëruan që të dhjetë? Ku janë nëntë të tjerët?

<span id="an_17:18">17:18</span> A nuk gjet asnjë që të kthehet për të
dhënë lavdi Perëndisë, përveç këtij të huaji?''.

<span id="an_17:19">17:19</span> Dhe i tha atij: ''Çohu dhe shko; besimi
yt të shëroi''.

<span id="an_17:20">17:20</span> Tani kur u pyet nga farisenjtë se kur
do të vinte mbretëria e Perëndisë, ai u përgjigj atyre dhe tha:
''Mbretëria e Perëndisë nuk vjen në mënyrë të dukshme;

<span id="an_17:21">17:21</span> dhe as nuk do të mund të thuhet: "Ja,
këtu", ose: "Ja, atje"; sepse ja, mbretëria e Perëndisë është përbrenda
jush''.

<span id="an_17:22">17:22</span> Pastaj u tha dishepujve të vet: ''Do të
vijnë ditë kur ju do të dëshironi të shihni një nga ditët e Birit të
njeriut, por nuk do ta shihni.

<span id="an_17:23">17:23</span> Dhe do t'ju thonë: "Ja, është këtu"
ose: "Ja, është atje", por ju mos shkoni dhe mos i ndiqni.

<span id="an_17:24">17:24</span> Sepse ashtu si rrufeja, që vetëtin nga
njëri skaj i qiellit te tjetri e ndriçon, kështu do të jetë edhe Biri i
njeriut në ditën e tij.

<span id="an_17:25">17:25</span> Por më parë i duhet të vuajë shumë dhe
të hidhet poshtë nga ky brez.

<span id="an_17:26">17:26</span> Dhe, ashtu siç ndodhi në kohën e Noes,
ashtu do të ndodhë edhe në ditët e Birit të njeriut.

<span id="an_17:27">17:27</span> Njerëzit hanin, pinin, martonin dhe
martoheshin, deri ditën kur Noeu hyri në arkë; dhe erdhi përmbytja dhe i
zhduku të gjithë.

<span id="an_17:28">17:28</span> Po kështu ndodhi në kohën e Lotit:
njerëzit hanin, pinin, blinin, shitnin, mbillnin dhe ndërtonin;

<span id="an_17:29">17:29</span> por ditën kur Loti doli nga Sodoma, ra
shi zjarri e squfuri nga qielli dhe i zhduku të gjithë.

<span id="an_17:30">17:30</span> Kështu do të jetë edhe atë ditë kur
Biri i njeriut do të shfaqet.

<span id="an_17:31">17:31</span> Në atë ditë, ai që ndodhet mbi çatinë e
shtëpisë të mos zbresë në shtëpi për të marrë gjërat e tij; e po kështu
ai që ndodhet në ara, të mos kthehet prapa.

<span id="an_17:32">17:32</span> Kujtoni gruan e Lotit.

<span id="an_17:33">17:33</span> Ai që do të kërkojë të shpëtojë jetën e
vet, do ta humbasë; por ai që do ta humbasë, do ta shpëtojë.

<span id="an_17:34">17:34</span> Unë po ju them: atë natë dy veta do të
jenë në një shtrat; njëri do të merret dhe tjetri do të lihet.

<span id="an_17:35">17:35</span> Dy gra do të bluajnë bashkë; njëra do
të merret e tjetra do të lihet.

<span id="an_17:36">17:36</span> Dy burra do të jenë në ara: njëri do të
merret e tjetri do të lihet''.

<span id="an_17:37">17:37</span> Atëherë dishepujt u përgjigjën dhe
thanë: ''Ku, o Zot?'' Dhe ai u tha atyre: ''Ku të jetë trupi, atje do të
mblidhen shqiponjat''.

<span id="an_18:1">18:1</span> Pastaj u tha atyre edhe një shëmbëlltyrë,
për të treguar se duhet të lutemi vazhdimisht pa u lodhur,

<span id="an_18:2">18:2</span> duke thënë: ''Në një qytet ishte një
gjykatës që nuk kishte frikë nga Perëndia dhe nuk kishte respekt për
njeri.

<span id="an_18:3">18:3</span> Tani po në atë qytet ishte një grua e ve
që shkonte tek ai duke thënë: "Ma jep të drejtën para kundërshtarit
tim".

<span id="an_18:4">18:4</span> Për një farë kohe ai nuk deshi ta bënte,
por pastaj tha me vete: "Megjithse nuk kam frikë nga Perëndia dhe s'kam
respekt për asnjeri,

<span id="an_18:5">18:5</span> duke qenë se kjo grua e ve po vazhdon të
më mërzitë, do t'ia jap të drejtën, sepse, duke më ardhur vazhdimisht,
do të më rraskapitë"''.

<span id="an_18:6">18:6</span> Dhe Zoti tha: ''Dëgjoni ç'thotë gjykatësi
i padrejtë.

<span id="an_18:7">18:7</span> Vallë Perëndia nuk do të marrë hak për të
zgjedhurit e tij që i këlthasin atij ditë e natë? A do të vonojë, vallë,
të ndërhyjë në favor të tyre?

<span id="an_18:8">18:8</span> Po, unë ju them se ai do t'ua marrë hakun
së shpejti. Po kur të vijë Biri i njeriut, a do të gjejë besim mbi
tokë?''.

<span id="an_18:9">18:9</span> Ai tha edhe këtë shëmbëlltyre për disa që
pretendonin se ishin të drejtë dhe i përbuznin të tjerët.

<span id="an_18:10">18:10</span> ''Dy njerëz u ngjitën në tempull për
t'u lutur; njëri ishte farise dhe tjetri tagrambledhës.

<span id="an_18:11">18:11</span> Fariseu rrinte në këmbë dhe lutej në
vetvete kështu: "O Perëndi, të falënderoj që nuk jam si njerëzit e
tjerë, grabitqarë, të padrejtë, kurorëshkelës, dhe as si ai
tagrambledhës.

<span id="an_18:12">18:12</span> Unë agjëroj dy herë në javë dhe paguaj
të dhjetën e gjithçkaje që kam".

<span id="an_18:13">18:13</span> Kurse tagrambledhësi rrinte larg dhe as
që guxonte t'i çonte sytë drejt qiellit; por rrihte kraharorin e vet
duke thënë: "O Perëndi, ji i mëshirshëm ndaj mua mëkatarit".

<span id="an_18:14">18:14</span> Dhe unë po ju them se ky, dhe jo
tjetri, u kthye në shtëpinë e vet i shfajësuar; sepse kushdo që lartohet
do të ulet, dhe kush ulet, do të lartohet''.

<span id="an_18:15">18:15</span> I prunë edhe disa fëmijë të vegjël që
t'i prekte; por dishepujt, kur panë këtë, i qortuan.

<span id="an_18:16">18:16</span> Atëherë Jezusi i thirri fëmijët pranë
vetes dhe tha: ''I lini fëmijët e vegjël të vijnë tek unë dhe mos i
pengoni, sepse e tyre është mbretëria e Perëndisë.

<span id="an_18:17">18:17</span> Në të vërtetë po ju them se ai që nuk e
pranon mbretërinë e Perëndisë si një fëmijë i vogël, nuk do të hyjë
atje''.

<span id="an_18:18">18:18</span> Një nga krerët e pyeti duke thënë:
''Mësues i mirë, ç'duhet të bëj për të trashëguar jetën e përjetshme?''.

<span id="an_18:19">18:19</span> Dhe Jezusi i tha: ''Përse më quan të
mirë? Askush nuk është i mirë, përveç një të vetmi, domethënë Perëndisë.

<span id="an_18:20">18:20</span> Ti i njeh urdhërimet: "Mos shkel
kurorën, mos vrit, mos vidh, mos thuaj dëshmi të rrem, ndero atin tënd
dhe nënën tënde"''.

<span id="an_18:21">18:21</span> Dhe ai tha: ''Të gjitha këto i kam
zbatuar që nga rinia''.

<span id="an_18:22">18:22</span> Si e dëgjoi, Jezusi i tha: ''Të mungon
akoma një gjë: shit gjithçka që ke dhe jepua të varfërve dhe do të kesh
një thesar në qiell; pastaj eja e më ndiq''.

<span id="an_18:23">18:23</span> Por ai, kur i dëgjoi këto gjëra, u
trishtua shumë, sepse ishte shumë i pasur.

<span id="an_18:24">18:24</span> Atëherë Jezusi, kur pa se ai ishte
trishtuar shumë, tha: ''Sa është e vështirë për ata që kanë pasuri të
hyjnë në mbretërinë e Perëndisë!

<span id="an_18:25">18:25</span> Sepse është më lehtë që një deve të
kalojë nëpër vrimën e gjilpërës, sesa i pasuri të hyjë në mbretërinë e
Perëndisë''.

<span id="an_18:26">18:26</span> Dhe ata që e dëgjonin thanë: ''Po kush,
pra, mund të shpëtohet?''.

<span id="an_18:27">18:27</span> Por ai tha: ''Gjëra të pamundshme për
njerëzit janë të mundshme për Perëndinë''.

<span id="an_18:28">18:28</span> Pastaj Pjetri tha: ''Ja, ne kemi lënë
çdo gjë dhe të kemi ndjekur''.

<span id="an_18:29">18:29</span> Dhe ai u tha atyre: ''Në të vërtetë po
ju them se nuk ka asnjë që të ketë lënë shtëpinë ose prindërit, ose
vëllezërit, ose gruan ose fëmijët, për mbretërinë e Perëndisë,

<span id="an_18:30">18:30</span> që të mos marrë shumëfish në këtë kohë,
dhe në kohën e ardhshme jetën e përjetshme''.

<span id="an_18:31">18:31</span> Pastaj i mori me vete të dymbëdhjetët
dhe u tha atyre: ''Ja, ne po ngjitemi në Jeruzalem dhe të gjitha ato që
shkruan profetët për Birin e njeriut do të përmbushen.

<span id="an_18:32">18:32</span> Ai, pra, do t'u dorëzohet paganëve, do
të fyhet e do të poshtërohet dhe do ta pështyjnë.

<span id="an_18:33">18:33</span> Dhe, pasi ta fshikullojnë, do ta
vrasin, por ai do të ringjallet të tretën ditë''.

<span id="an_18:34">18:34</span> Por ata nuk morën vesh asgjë nga të
gjitha këto: këto fjalë për ta ishin fshehtësi dhe ata nuk kuptonin ato
që u ishin thënë.

<span id="an_18:35">18:35</span> Tani ndërsa ai po i afrohej Jerikos,
një i verbër ishte ulur përgjatë rrugës dhe po lypte;

<span id="an_18:36">18:36</span> dhe kur dëgjoi se po kalonte turma,
pyeti çfarë ishte;

<span id="an_18:37">18:37</span> iu përgjigjën se po kalonte Jezusi nga
Nazareti.

<span id="an_18:38">18:38</span> Atëherë ai bërtiti duke thënë: ''O
Jezus, Bir i Davidit, ki mëshirë për mua''.

<span id="an_18:39">18:39</span> Ata që ecnin përpara i bërtitën të
heshtte, por ai bërtiste edhe më fort: ''O Bir i Davidit: ki mëshirë për
mua''.

<span id="an_18:40">18:40</span> Atëherë Jezusi ndaloi dhe urdheroi t'ia
sillnin dhe, kur ai iu afrua, e pyeti

<span id="an_18:41">18:41</span> duke thëne: ''Çfarë dëshiron të bëj për
ty?''. Dhe ai tha: ''Zot, të rimarr dritën e syve''.

<span id="an_18:42">18:42</span> Dhe Jezusi i tha: ''Rimerr dritën e
syve, Besimi yt të shëroi''.

<span id="an_18:43">18:43</span> Në çast rimori dritën e syve dhe e
ndiqte duke përlëvduar Perëndinë; dhe gjithë populli, kur pa këtë, i dha
lavdi Perëndisë.

<span id="an_19:1">19:1</span> Pastaj Jezusi hyri në Jeriko dhe po
kalonte nëpër qytet;

<span id="an_19:2">19:2</span> dhe ja, një njeri i quajtur Zake, i cili
ishte kryetari i tagrambledhësve dhe ishte i pasur.

<span id="an_19:3">19:3</span> Ai kërkonte të shihte kush ishte Jezusi,
por nuk mundte për shkak të turmës, sepse ishte i shkurtër nga shtati.

<span id="an_19:4">19:4</span> Atëherë rendi përpara dhe u ngjit në një
fik për ta parë, sepse ai duhet të kalonte andej.

<span id="an_19:5">19:5</span> Dhe kur Jezusi arriti në atë vend, i çoi
sytë, e pa dhe i tha: ''Zake, zbrit shpejt poshtë, sepse sot duhet të
rri në shtëpinë tënde''.

<span id="an_19:6">19:6</span> Dhe ai zbriti me nxitim dhe e priti me
gëzim.

<span id="an_19:7">19:7</span> Kur panë këtë, të gjithë murmuritën, duke
thënë: ''Ai shkoi të rrijë në shtëpinë e një njeriu mëkatar''.

<span id="an_19:8">19:8</span> Por Zakeu u çua dhe i tha Zotit: ''Zot,
unë po u jap të varfërve gjysmën e pasurisë sime dhe, po të kem marrë
ndonjë gjë nga ndonjëri me mashtrim, do t'ia kthej katërfish''.

<span id="an_19:9">19:9</span> Dhe Jezusi i tha: ''Sot në këtë shtëpi ka
hyrë shpëtimi, sepse edhe ky është bir i Abrahamit.

<span id="an_19:10">19:10</span> Sepse Biri i njeriut erdhi të kërkojë
dhe të shpëtojë atë që kishte humbur''.

<span id="an_19:11">19:11</span> Dhe, ndërsa ata po i dëgjonin këto,
Jezusi vazhdoi të tregojë një shëmbëlltyrë, sepse ai ishte afër
Jeruzalemit dhe ata mendonin se mbretëria e Perëndisë do të shfaqej
menjëherë.

<span id="an_19:12">19:12</span> Tha, pra: ''Një njeri fisnik shkoi në
një vend të largët për të marrë në dorëzim një mbretëri e pastaj të
kthehej.

<span id="an_19:13">19:13</span> Dhe, si i thirri dhjetë shërbëtorët e
vet, u dha dhjetë mina dhe u tha atyre: "Tregtoni deri sa të kthehem".

<span id="an_19:14">19:14</span> Por qytetarët e vet e urrenin dhe i
dërguan pas një përfaqësi duke thënë: "Nuk duam që ky të mbretërojë
përmbi ne".

<span id="an_19:15">19:15</span> Dhe kur ai u kthye, pasi e mori në
dorëzim mbretërinë, urdhëroi t'i thërresin ata shërbëtorët, të cilëve u
kishte dhënë paratë për të marrë vesh sa kishte fituar secili duke
tregtuar.

<span id="an_19:16">19:16</span> Atëherë doli i pari dhe tha: "Zot, mina
jote dha dhjetë mina të tjera";

<span id="an_19:17">19:17</span> dhe ai tha: "Mirë, o shërbëtor i mirë,
sepse ke qenë besnik në gjëra të vogëla, merr sundimin mbi dhjetë
qytete".

<span id="an_19:18">19:18</span> Pastaj erdhi i dyti duke thënë: "Zot,
mina jote dha edhe pesë mina";

<span id="an_19:19">19:19</span> dhe ai i tha edhe këtij: "Edhe ti ji
sundimtar mbi pesë qytete".

<span id="an_19:20">19:20</span> Atëherë erdhi një tjetër i cili tha:
"Zot, ja mina jote që e ruajta në një shami,

<span id="an_19:21">19:21</span> sepse kisha frikë nga ti, që je njeri i
rreptë; ti merr atë që nuk ke vënë dhe korr atë që nuk ke mbjellë".

<span id="an_19:22">19:22</span> Dhe zoti i tij i tha: "Do të të gjykoj
nga vetë fjalët e tua, o shërbëtor i keq; ti e dije se jam njeri i
rreptë, që marr atë që nuk kam vënë dhe korr atë që nuk kam mbjellë;

<span id="an_19:23">19:23</span> përse nuk e vure paranë time në bankë
që, kur të kthehem, ta marr bashkë me përqindje?".

<span id="an_19:24">19:24</span> Pastaj u tha të pranishmëve: "Merrjani
minën dhe ia jepni atij që ka dhjetë mina".

<span id="an_19:25">19:25</span> Dhe ata i thanë: "Zot, po ai ka dhjetë
mina".

<span id="an_19:26">19:26</span> Unë po ju them se atij që ka, do t'i
jepet; por atij që s'ka do t'i hiqet edhe ajo që ka.

<span id="an_19:27">19:27</span> Veç kësaj, i sillni këtu armiqtë e mi,
të cilët nuk donin që unë të mbretëroja mbi ta dhe i vritni përpara
meje!"''.

<span id="an_19:28">19:28</span> Mbasi tha këto gjëra, ai shkoi përpara
duke u ngjitur në Jeruzalem.

<span id="an_19:29">19:29</span> Dhe, si iu afrua Betfagës dhe Betanias,
afër malit që quhet i Ullinjve, dërgoi dy nga dishepujt e vet,

<span id="an_19:30">19:30</span> duke u thënë: ''Shkoni në fshatin
përballë dhe, kur të hyni, do të gjeni aty një kërriç të lidhur, mbi të
cilin nuk ka hipur kurrë njeri; zgjidheni atë dhe ma sillni.

<span id="an_19:31">19:31</span> Dhe nëse ndokush ju pyet: "Përse po e
zgjidhni?", u thoni atyre kështu: "Zoti ka nevojë"''.

<span id="an_19:32">19:32</span> Dhe ata që ishin dërguar shkuan dhe e
gjetën ashtu siç u kishte thënë.

<span id="an_19:33">19:33</span> Dhe, ndërsa ata po e zgjidhnin
kërriçin, të zotët e tij u thanë atyre: ''Përse po e zgjidhni
kërriçin?''.

<span id="an_19:34">19:34</span> Dhe ata thanë: ''Zoti ka nevojë''.

<span id="an_19:35">19:35</span> Dhe e prunë, pra, te Jezusi dhe, mbasi
i hidhnin rrobat e veta mbi kërriçin, e hipën Jezusin mbi të.

<span id="an_19:36">19:36</span> Dhe, ndërsa ai ecte kështu përpara, ata
shtronin rrobat e tyre në rrugë.

<span id="an_19:37">19:37</span> Dhe kur ai iu afrua teposhtës së malit
të Ullinjve, gjithë turma e dishepujve filloi me gëzim të lavdërojë
Perëndinë me zë të lartë për të gjitha veprat e pushtetshme që kishin
parë,

<span id="an_19:38">19:38</span> duke thënë: ''Bekuar qoftë Mbreti që po
vjen në emër të Zotit; paqe në qiell dhe lavdi në vendet shumë të
larta''.

<span id="an_19:39">19:39</span> Dhe disa farisenj që ishin midis turmës
i thanë: ''Mësues, qorto dishepujt e tu!''.

<span id="an_19:40">19:40</span> Dhe ai, duke u përgjigjur, u tha atyre:
''Unë po ju them se në se këta do të heshtnin, gurët do të bërtisnin''.

<span id="an_19:41">19:41</span> Dhe kur ai po afrohej, e pa qytetin dhe
qau mbi të,

<span id="an_19:42">19:42</span> duke thënë: ''Oh, sikur ti, pikërisht
ti, të njihje të paktën në ditën tënde ato që janë te nevojshme për
paqen tënde! Por tashti ato janë të fshehura për sytë e tu.

<span id="an_19:43">19:43</span> Sepse përmbi ty do të vijnë ditë kur
armiqtë e tu do të të qarkojnë me ledh, do të të rrethojnë dhe do të të
zënë nga të gjitha anët.

<span id="an_19:44">19:44</span> Dhe do të të rrëzojnë përtokë ty dhe
bijtë e tu në ty; dhe s'do të lënë në ty gur mbi gur, sepse ti nuk e ke
njohur kohën kur je vizituar''.

<span id="an_19:45">19:45</span> Pastaj, mbasi hyri në tempull, filloi
t'i dëbojë jashtë ata që shistin e blinin,

<span id="an_19:46">19:46</span> duke u thënë atyre: ''Éshtë shkruar:
"Shtëpia ime është shtëpi e lutjes, por ju e bëtë shpellë kusarësh"''.

<span id="an_19:47">19:47</span> Çdo ditë ai mësonte në tempull. Dhe
krerët e priftërinjve, skribët dhe krerët e popullit kërkonin ta
vrisnin.

<span id="an_19:48">19:48</span> Dhe nuk arrinin dot të vendosnin çfarë
të bënin; sepse gjithë populli e dëgjonte me vemendje të madhe.

<span id="an_20:1">20:1</span> Dhe në një nga ato ditë ndodhi që, ndërsa
ai po mësonte popullin në tempull dhe predikonte ungjillin, erdhën
krerët e priftërinjve dhe skribët bashkë me pleqtë,

<span id="an_20:2">20:2</span> dhe i thanë: ''Na trego me ç'autoritet i
bën këto gjëra; ose kush është ai që ta dha ty këtë pushtet?''.

<span id="an_20:3">20:3</span> Dhe ai duke u përgjigjur, u tha atyre:
''Edhe unë do t'ju pyes një gjë dhe ju m'u përgjigjni:

<span id="an_20:4">20:4</span> Pagëzimi i Gjonit vinte nga qielli apo
nga njerëzit?''.

<span id="an_20:5">20:5</span> Dhe ata arsyetonin në mes tyre duke
thënë: ''Po të themi prej qiellit, ai do të na thotë: "Atëherë përse nuk
i besuat?".

<span id="an_20:6">20:6</span> Kurse po t'i themi prej njerëzve, gjithë
populli do të na vrasë me gurë, sepse ai është i bindur se Gjoni ishte
një profet''.

<span id="an_20:7">20:7</span> Prandaj u përgjigjen se nuk dinin nga
vinte.

<span id="an_20:8">20:8</span> Atëherë Jezusi u tha atyre: ''As unë nuk
po ju them me ç'pushtet i bëj këto gjëra''.

<span id="an_20:9">20:9</span> Pastaj filloi t'i tregojë popullit këtë
shëmbëlltyrë: ''Një njeri mbolli një vresht, ua besoi disa vreshtarëve
dhe iku larg për një kohë të gjatë.

<span id="an_20:10">20:10</span> Në kohën e të vjelave, dërgoi një
shërbëtor tek ata vreshtarë që t'i jepnin pjesën e vet nga prodhimi i
vreshtit; por vreshtarët e rrahën atë dhe e kthyen duarbosh.

<span id="an_20:11">20:11</span> Ai dërgoi përsëri një shërbëtor tjetër;
por ata, pasi e rrahën dhe e shanë edhe atë, e kthyen duarbosh.

<span id="an_20:12">20:12</span> Ai dërgoi edhe një të tretë, por ata e
plagosën edhe atë dhe e përzunë.

<span id="an_20:13">20:13</span> Atëherë i zoti i vreshtit tha: "Çfarë
duhet të bëj? Do të dërgoj djalin tim të dashur. Ndoshta, duke e parë
atë, do ta respektojnë!".

<span id="an_20:14">20:14</span> Por vreshtarët, kur e panë, thanë midis
tyre: "Ky është trashëgimtari; ejani e ta vrasim që trashëgimia të na
mbetet neve".

<span id="an_20:15">20:15</span> Kështu e nxorën jashtë vreshtit dhe e
vranë. Ç'do t'u bëjë, pra, këtyre, i zoti i vreshtit?

<span id="an_20:16">20:16</span> Ai do të vijë, do t'i vrasë ata
vreshtarë dhe do t'ua japë vreshtin të tjerëve''. Por ata, kur e dëgjuan
këtë, thanë: ''Kështu mos qoftë''.

<span id="an_20:17">20:17</span> Atëherë Jezusi, duke i shikuar në
fytyrë, tha: ''Ç'është, pra, ajo që është shkruar: "Guri që ndërtuesit e
kanë hedhur poshtë u bë guri i qoshes"?

<span id="an_20:18">20:18</span> Kushdo që do të bjerë mbi këtë gur do
të bëhet copë-copë, dhe ai mbi të cilin do të bjerë guri, do të
dërrmohet''.

<span id="an_20:19">20:19</span> Në këtë moment, krerët e priftërinjve
dhe skribët kërkuan të vënë dorë në të, sepse e morën vesh se ai e
kishte treguar atë shëmbëlltyrë për ata, por kishin frikë nga populli.

<span id="an_20:20">20:20</span> Ata e përgjonin me kujdes dhe i dërguan
disa spiunë të cilët, duke u paraqitur si njerëz të drejtë, ta zinin në
gabim në ndonjë ligjëratë dhe pastaj t'ia dorëzonin pushtetit dhe
autoritetit të guvernatorit.

<span id="an_20:21">20:21</span> Këta e pyetën duke thënë: ''Mësues ne e
dimë se ti flet dhe mëson drejt dhe që nuk je aspak i anshëm, por mëson
rrugën e Perëndisë në të vërtetë.

<span id="an_20:22">20:22</span> A është e lejueshme për ne t'i paguajmë
taksë Cezarit apo jo?''.

<span id="an_20:23">20:23</span> Por ai, duke e kuptuar ligësinë e tyre,
u tha atyre: ''Përse më provokoni?

<span id="an_20:24">20:24</span> Më tregoni një denar: e kujt është
fytyra dhe mbishkrimi që ka?''. Dhe ata, duke përgjigjur, thanë: ''E
Cezarit''.

<span id="an_20:25">20:25</span> Atëherë ai u tha atyre: ''I jepni, pra,
Cezarit atë që i përket Cezarit, dhe Perëndisë atë që është e
Perëndisë''.

<span id="an_20:26">20:26</span> Dhe nuk mundën ta zënë në gabim në
ligjëratën e tij përpara popullit dhe, të habitur nga përgjigjja e tij,
heshtën.

<span id="an_20:27">20:27</span> Pastaj iu afruan disa saducej, të cilët
mohojnë se ka ringjallje, dhe e pyetën,

<span id="an_20:28">20:28</span> duke thënë: ''Mësues, Moisiu na la të
shkruar që, nëse vëllai i dikujt vdes kishte grua dhe vdiq pa lënë
fëmijë, i vëllai ta marrë gruan e tij dhe t'i ngjallë pasardhës vëllait
të vet.

<span id="an_20:29">20:29</span> Tashti, ishin shtatë vëllezër; i pari u
martua dhe vdiq pa lënë fëmijë.

<span id="an_20:30">20:30</span> I dyti e mori për grua dhe vdiq edhe ai
pa lënë fëmijë.

<span id="an_20:31">20:31</span> E mori pastaj i treti; dhe kështu që të
shtatë vdiqën pa lënë fëmijë.

<span id="an_20:32">20:32</span> Dhe pas tyre vdiq edhe gruaja.

<span id="an_20:33">20:33</span> Atëherë, në ringjallje, e kujt do të
jetë grua? Sepse që të shtatë e patën grua''.

<span id="an_20:34">20:34</span> Dhe Jezusi, duke u përgjigjur, tha
atyre: ''Bijtë e kësaj bote martohen dhe martojnë;

<span id="an_20:35">20:35</span> por ata që do të gjenden të denjë të
kenë pjesë në botën tjetër dhe në ringjalljen e të vdekurve, nuk
martohen dhe nuk martojnë;

<span id="an_20:36">20:36</span> ata as nuk mund të vdesin më, sepse
janë si engjëjt dhe janë bij të Perëndisë, duke qenë bij të ringjalljes.

<span id="an_20:37">20:37</span> Dhe se të vdekurit do të ringjallen, e
ka deklaruar vetë Moisiu në pjesën e ferrishtes, kur e quan Zot,
Perëndinë e Abrahamit, Perëndinë e Isakut dhe Perëndinë e Jakobit.

<span id="an_20:38">20:38</span> Ai nuk është perëndi i të vdekurve, por
i të gjallëve, sepse të gjithë jetojnë për të''.

<span id="an_20:39">20:39</span> Atëherë disa skribë morën fjalën dhe
thanë: ''Mësues, mirë fole''.

<span id="an_20:40">20:40</span> Dhe nuk guxuan më t'i bëjnë asnjë
pyetje.

<span id="an_20:41">20:41</span> Dhe ai i tha atyre: ''Vallë, si thonë
se Krishti është Bir i Davidit?

<span id="an_20:42">20:42</span> Vetë Davidi, në librin e Psalmeve,
thotë: "Zoti i tha Zotit tim: Ulu në të djathtën time,

<span id="an_20:43">20:43</span> derisa unë t'i vë armiqtë e tu si stol
të këmbëve të tua".

<span id="an_20:44">20:44</span> Davidi, pra, e quan Zot; si mund të
jetë bir i tij?''.

<span id="an_20:45">20:45</span> Dhe, ndërsa gjithë populli po e
dëgjonte, ai u tha dishepujve të vet:

<span id="an_20:46">20:46</span> ''Ruhuni nga skribët, të cilët shëtisin
me kënaqësi me rroba të gjata, duan t'i përshëndesin nëpër sheshe, të
jenë në vendet e para në sinagoga dhe në kryet e vendit nëpër gosti;

<span id="an_20:47">20:47</span> ata gllabërojnë shtëpitë e te vejave
dhe, për t'u dukur, bëjnë lutje të gjata. Ata do të marrin një dënim më
të rëndë''.

<span id="an_21:1">21:1</span> Pastaj Jezusi i çoi sytë dhe pa pasanikët
që qitnin dhuratat e tyre në arkën e thesarit,

<span id="an_21:2">21:2</span> dhe pa edhe një të ve të varfër që qiti
dy pare të vogla

<span id="an_21:3">21:3</span> dhe tha: ''Në të vërtetë po ju them se
kjo e ve e varfër ka qitur më shumë se gjithë të tjerët.

<span id="an_21:4">21:4</span> Sepse të gjithë këta dhanë nga tepricat e
pasurisë së tyre për shtëpinë e Perëndisë, kurse ajo, në varfërinë e
vet, dha gjithçka që kishte për të jetuar''.

<span id="an_21:5">21:5</span> Pastaj, kur disa po flisnin për tempullin
dhe vinin në pah se ishte i stolisur me gurë të bukur dhe me oferta, ai
tha:

<span id="an_21:6">21:6</span> ''Nga të gjitha këto gjëra që ju
admironi, do të vijnë ditët kur nuk do të mbetet gur mbi gur pa u
rrënuar''.

<span id="an_21:7">21:7</span> Atëherë ata e pyetën duke thënë:
''Mësues, kur do të ndodhin këto dhe cila do të jetë shenja se këto janë
duke u kryer?''.

<span id="an_21:8">21:8</span> Dhe ai tha: ''Ruhuni se mos ju
mashtrojnë, sepse shumë veta do të vijnë në emrin tim duke thënë: "Unë
jam", dhe: "Erdhi koha". Mos shkoni, pra, pas tyre.

<span id="an_21:9">21:9</span> Dhe kur të dëgjoni të flitet për luftëra
e për trazira, mos u trembni, sepse të gjitha këto duhet të ndodhin më
parë, por mbarimi nuk do të vijë menjëherë''.

<span id="an_21:10">21:10</span> Atëherë u tha atyre: ''Do të ngrihet
kombi kundër kombit; dhe mbretëria kundër mbretërisë;

<span id="an_21:11">21:11</span> do të ngjajnë tërmete të mëdha, zi buke
dhe murtaja në vende të ndryshme; do të ndodhin edhe dukuri të
llahtarshme dhe shenja të mëdha nga qielli.

<span id="an_21:12">21:12</span> Por, para të gjitha këtyre gjërave, do
të vënë dorë mbi ju dhe do t'ju përndjekin dhe do t'ju dorëzojnë në
sinagoga e do t'ju futin në burg; dhe do t'ju nxjerrin përpara mbretërve
dhe guvernatorëve për shkak të emrit tim,

<span id="an_21:13">21:13</span> por kjo do t'ju japë rastin që të
dëshmoni.

<span id="an_21:14">21:14</span> Ta vini, pra, në zemrën tuaj që të mos
mendoni më parë se si do përgjigjeni për t'u mbrojtur,

<span id="an_21:15">21:15</span> sepse unë do t'ju jap një gojë e një
dituri të tillë të cilën të gjithë kundërshtarët tuaj nuk do të jenë në
gjendje ta kundërshtojnë ose t'i rezistojnë.

<span id="an_21:16">21:16</span> Dhe ju madje do t'ju tradhtojnë edhe
prindërit, dhe vëllezërit, dhe farefisi dhe miqtë; dhe disa prej jush do
t'i vrasin.

<span id="an_21:17">21:17</span> Dhe të gjithë do t'ju urrejnë për shkak
të emrit tim.

<span id="an_21:18">21:18</span> Por as edhe një fije floku e kokës suaj
nuk do t'ju humbasë.

<span id="an_21:19">21:19</span> Me durimin tuaj ju do t'i fitoni
shpirtrat tuaj''.

<span id="an_21:20">21:20</span> ''Dhe kur do të shikoni Jeruzalemin të
rrethuar nga ushtritë, ta dini se shkretimi i saj është afër.

<span id="an_21:21">21:21</span> Atëherë ata që janë në Jude, të ikin në
male; dhe ata që janë në qytet të largohen; dhe ata që janë në fushë të
mos hyjnë në të.

<span id="an_21:22">21:22</span> Sepse ato janë ditë të hakmarrjes, që
të përmbushen të gjitha ato gjëra që janë shkruar.

<span id="an_21:23">21:23</span> Mjerë gratë shtatzëna dhe ato që mëndin
në ato ditë, sepse do të ketë mjerim të madh në vend dhe mëri mbi këtë
popull.

<span id="an_21:24">21:24</span> Dhe ata do të bien nga tehu i shpatës,
do t'i çojnë robër ndër të gjitha kombet, dhe Jeruzalemin do ta shkelin
paganët, derisa të plotësohen kohët e paganëve''.

<span id="an_21:25">21:25</span> ''Dhe do të ketë shenja në diell, në
hënë dhe në yje, dhe mbi tokë ankth popujsh, në përhumbjen prej gjëmës
së detit dhe të valëve të tij;

<span id="an_21:26">21:26</span> njerëzit do të mpaken nga frika dhe nga
pritja se çfare do ta pllakosë botën, sepse fuqitë qiellore do të
lëkunden.

<span id="an_21:27">21:27</span> Atëherë do të shohin Birin e njeriut
duke ardhur mbi një re, me fuqi dhe lavdi të madhe.

<span id="an_21:28">21:28</span> Dhe kur këto të fillojnë të ndodhin,
shikoni lart dhe ngrini kokat tuaja, sepse çlirimi juaj është afër''.

<span id="an_21:29">21:29</span> Pastaj u tha atyre një shëmbëlltyrë:
''Vini re fikun dhe të gjitha pemët.

<span id="an_21:30">21:30</span> Kur ata nisin e mugullojnë, duke i
parë, ju vete e kuptoni se vera është afër;

<span id="an_21:31">21:31</span> kështu edhe ju, kur do të shikoni se po
ndodhin këto, ta dini se mbretëria e Perëndisë është afër.

<span id="an_21:32">21:32</span> Në të vërtetë unë po ju them se nuk do
të kalojë ky brez, derisa të gjitha këto gjëra të kenë ndodhur.

<span id="an_21:33">21:33</span> Qielli dhe toka do të kalojnë, por
fjalët e mia nuk do të kalojnë''.

<span id="an_21:34">21:34</span> ''Tani kini kujdes që zemrat tuaja të
mos rëndohen nga të llupurit, nga të dehurit dhe nga preokupimet e kësaj
jete; që ajo ditë të mos ju zërë në befasi.

<span id="an_21:35">21:35</span> Sepse do të vijë si një lak mbi të
gjithë ata që banojnë mbi faqen e mbarë dheut.

<span id="an_21:36">21:36</span> Prandaj, rrini zgjuar dhe lutuni
kurdoherë që të çmoheni të denjë të shpëtoni nga të gjitha ato që do të
ngjasin dhe të dilni para Birit të njeriut''.

<span id="an_21:37">21:37</span> Gjatë ditës ai mësonte në tempull, dhe
natën dilte dhe e kalonte jashtë, në malin e Ullinjve.

<span id="an_21:38">21:38</span> Dhe gjithë populli, herët në mëngjes,
erdhi tek ai në tempull për ta dëgjuar.

<span id="an_22:1">22:1</span> Ndërkaq po afrohej festa e të Ndormëve,
që quhet Pashkë.

<span id="an_22:2">22:2</span> Dhe krerët e priftërinjve e skribët
kërkonin mënyrën se si ta vrisnin, sepse kishin frikë nga populli.

<span id="an_22:3">22:3</span> Atëherë Satani hyri në Judën, i
mbiquajtur Iskariot, që ishte një nga të dymbëdhjetët.

<span id="an_22:4">22:4</span> Kështu ai shkoi të merret vesh me krerët
e priftërinjve e dhe me krerët e rojës për mënyrën se si do ta
tradhtonte.

<span id="an_22:5">22:5</span> Ata u gëzuan dhe i premtuan t'i japin
para.

<span id="an_22:6">22:6</span> Dhe ai pranoi dhe kërkonte rastin e
volitshëm për t'ua dorëzuar pa qenë e pranishme turma.

<span id="an_22:7">22:7</span> Tani erdhi dita e të Ndormëve, kur duhet
therur flijimi i Pashkës.

<span id="an_22:8">22:8</span> Dhe Jezusi dërgoi Pjetrin dhe Gjonin duke
u thënë: ''Shkoni e na bëni gati Pashkën, që ne ta hamë''.

<span id="an_22:9">22:9</span> Dhe ata e thanë: ''Ku dëshiron ta
përgatisim?''.

<span id="an_22:10">22:10</span> Atëherë ai tha atyre: ''Ja, kur të hyni
në qytet, do t'ju dalë përpara një njeri që mban një brokë uji; ndiqeni
në shtëpinë ku ai do të hyjë.

<span id="an_22:11">22:11</span> I thoni të zotit të shtëpisë: "Mësuesi
të çon fjalë: Ku është salla, në të cilën mund të ha Pashkën bashkë me
dishepujt e mi?".

<span id="an_22:12">22:12</span> Atëherë ai do t'ju tregojë një sallë të
madhe të shtruar; aty do të bëni përgatitjet''.

<span id="an_22:13">22:13</span> Ata shkuan, pra, dhe gjetën ashtu siç u
tha dhe përgatitën Pashkën.

<span id="an_22:14">22:14</span> Dhe, kur erdhi ora, ai u ul në tryezë
dhe bashkëmetë dymbëdhjetë apostujt.

<span id="an_22:15">22:15</span> Atëherë ai u tha atyre: ''Kam pasur
dëshirë të madhe ta ha këtë Pashkë bashkë me ju, para se të vuaj,

<span id="an_22:16">22:16</span> sepse po ju them se nuk do të ha më të
tillë derisa ajo të plotësohet në mbretërinë e Perëndisë''.

<span id="an_22:17">22:17</span> Pastaj mori kupën, falenderoi, dhe tha:
''Merrnie këtë dhe ndanie midis jush,

<span id="an_22:18">22:18</span> sepse unë po ju them se nuk do të pi më
nga fryti i hardhisë derisa të vijë mbretëria e Perëndisë''.

<span id="an_22:19">22:19</span> Pastaj mori bukën, falënderoi, e theu
dhe ua dha atyre duke thënë: ''Ky është trupi im, që është dhënë për ju;
bëni këtë në përkujtimin tim''.

<span id="an_22:20">22:20</span> Po kështu, pas darkës, mori kupën duke
thënë: ''Kjo kupë është besëlidhja e re në gjakun tim, që është derdhur
për ju.

<span id="an_22:21">22:21</span> Por ja, dora e atij që më tradhton
është me mua mbi tryezë.

<span id="an_22:22">22:22</span> Sigurisht Biri i njeriut shkon, siç
është caktuar, por mjerë ai njeri me anë të cilit është tradhëtuar!''.

<span id="an_22:23">22:23</span> Atëherë ata filluan ta pyesin
njëri-tjetrin se kush nga ata do ta bënte këtë gjë.

<span id="an_22:24">22:24</span> Dhe midis tyre lindi edhe një grindje
se cili nga ata duhej të konsiderohej më i madhi.

<span id="an_22:25">22:25</span> Por Jezusi u tha atyre: ''Mbretërit e
kombeve i sundojnë ato, dhe ata që ushtrojnë pushtet mbi to quhen
bamirës.

<span id="an_22:26">22:26</span> Por me ju mos qoftë kështu; madje më i
madhi ndër ju le të jetë si më i vogli dhe ai që drejton si ai që
shërben.

<span id="an_22:27">22:27</span> Në fakt kush është më i madh: ai që
është në tryezë apo ai që shërben? Vallë, a s'është ai që rri në tryezë?
E pra, unë jam midis jush porsi ai që shërben.

<span id="an_22:28">22:28</span> Ju jeni ata që qëndruat me mua në
sprovat e mia.

<span id="an_22:29">22:29</span> Dhe unë ju caktoj mbretërinë ashtu si
ma ka caktuar mua Ati im,

<span id="an_22:30">22:30</span> që ju të hani e të pini në tryezën
time, në mbretërinë time, dhe të uleni mbi frone për të gjykuar të
dymbëdhjetë fiset e Izraelit.

<span id="an_22:31">22:31</span> Edhe Zoti tha: ''Simon, Simon, ja,
Satani ka kërkuar t'ju shoshë ashtu siç shoshet gruri.

<span id="an_22:32">22:32</span> Por unë jam lutur për ty, që besimi yt
të mos mpaket; dhe ti, kur të jesh kthyer, forco vëllezërit e tu''.

<span id="an_22:33">22:33</span> Por ai tha: ''Zot, unë jam gati të
shkoj bashkë me ty edhe në burg edhe në vdekje''.

<span id="an_22:34">22:34</span> Por Jezusi tha: ''Pjetër, unë të them
se sot gjeli nuk do të këndojë, para se ti të kesh mohuar tri herë se më
njeh''.

<span id="an_22:35">22:35</span> Pastaj u tha atyre: ''Kur ju dërgova pa
trasta, pa thes dhe pa sandale, vallë a ju mungoi gjë?''. Dhe ata thanë:
''Asgjë''.

<span id="an_22:36">22:36</span> U tha, pra, atyre: ''Po tani, kush ka
një trastë le ta marrë me vete, dhe po kështu thesin; dhe kush nuk ka
shpatë, le të shesë rrobën e vet e ta blejë një.

<span id="an_22:37">22:37</span> Sepse unë po ju them se çfarë është
shkruar duhet të plotësohet ende në mua: "Dhe ai është radhitur ndër
keqbërësit". Sepse ato gjëra që janë shkruar për mua do të kenë kryerjen
e tyre''.

<span id="an_22:38">22:38</span> Atëherë ata thanë: ''Zot, ja këtu dy
shpata''. Por ai u tha atyre ''Mjaft!''.

<span id="an_22:39">22:39</span> Pastaj Jezusi doli dhe shkoi si
zakonisht në malin e Ullinjve, dhe edhe dishepujt e tij e ndiqnin.

<span id="an_22:40">22:40</span> Kur arriti në vend, u tha atyre:
''Lutuni që të mos hyni në tundim''.

<span id="an_22:41">22:41</span> Dhe u largua prej tyre, aq sa mund të
hidhet një gur, dhe ra në gjunj dhe lutej,

<span id="an_22:42">22:42</span> duke thënë: ''O Atë, po të duash,
largoje këtë kupë nga unë! Megjithatë mos u bëftë vullneti im, por
yti''.

<span id="an_22:43">22:43</span> Atëherë iu shfaq një engjëll nga
qie-lli për t'i dhënë forcë.

<span id="an_22:44">22:44</span> Dhe ai, duke qenë në agoni, lutej edhe
më fort; dhe djersa e tij po i bëhej si gjak i mpiksur që bie për tokë.

<span id="an_22:45">22:45</span> Si u çua pastaj nga lutja, erdhi te
dishepujt e vet dhe i gjeti që flinin nga trishtimi,

<span id="an_22:46">22:46</span> dhe u tha atyre: ''Pse po flini? Çohuni
dhe lutuni që të mos hyni në tundim''.

<span id="an_22:47">22:47</span> Ndërsa ai ende po fliste, ja një turmë;
dhe ai që quhej Judë, një nga të dymbëdhjetët, i printe dhe iu afrua
Jezusit për ta puthur.

<span id="an_22:48">22:48</span> Dhe Jezusi i tha: ''Judë, ti po e
tradhton Birin e njeriut me një puthje?''.

<span id="an_22:49">22:49</span> Atëherë ata që ishin përreth tij, duke
parë çfarë do të ndodhte, i thanë: ''Zot, a t'u biem me shpatë?''.

<span id="an_22:50">22:50</span> Dhe një nga ata i ra shërbëtorit të
kryepriftit dhe ia preu veshin e djathtë.

<span id="an_22:51">22:51</span> Por Jezusi, duke u përgjigjur, tha:
''Lëreni, mjaft kështu''. Dhe si e preku veshin e atij njeriu, e shëroi.

<span id="an_22:52">22:52</span> Pastaj Jezusi u tha krerëve të
priftërinjve, krerëve të rojeve të tempullit dhe pleqve që kishin ardhur
kundër tij: ''Keni dalë kundër meje me shpata dhe me shkopinj si kundër
një kusari?

<span id="an_22:53">22:53</span> Kur unë çdo ditë isha me ju në tempull,
ju nuk vutë dorë kurrë mbi mua; por kjo është ora juaj dhe pushteti i
errësirës''.

<span id="an_22:54">22:54</span> Mbasi e kapën, e çuan dhe e shtinë në
shtëpinë e kryepriftit. Dhe Pjetri e ndiqte nga larg.

<span id="an_22:55">22:55</span> Kur ata ndezën një zjarr në mes të
oborrit dhe u ulën rreth tij, Pjetri u ul midis tyre.

<span id="an_22:56">22:56</span> Një shërbëtore e pa ulur pranë zjarrit,
e shikoi me vëmendje dhe tha: ''Edhe ky ishte me të''.

<span id="an_22:57">22:57</span> Por ai e mohoi duke thënë: ''O grua,
nuk e njoh''.

<span id="an_22:58">22:58</span> Pak më vonë e pa një tjetër dhe tha:
''Edhe ti je nga ata''. Por Pjetri tha: ''O njeri, nuk jam''.

<span id="an_22:59">22:59</span> Mbasi kaloi rreth një orë, një tjetër
pohoi me këmbëngulje duke thënë: ''Në të vërtetë edhe ky ishte bashkë me
të, sepse është Galileas''.

<span id="an_22:60">22:60</span> Por Pjetri tha: ''O njeri, s'di ç'po
thua''. Dhe menjëherë, ndërsa ai ende po fliste, këndoi gjeli.

<span id="an_22:61">22:61</span> Dhe Zoti u kthye, dhe e shikoi Pjetrin.
Dhe Pjetrit iu kujtua fjala që i kishte thënë Zoti: ''Para se të këndojë
gjeli, ti do të më mohosh tri herë''.

<span id="an_22:62">22:62</span> Atëherë Pjetri doli përjashta dhe qau
me hidhërim.

<span id="an_22:63">22:63</span> Ndërkaq njerëzit që e mbanin Jezusin e
përqeshnin dhe e rrihnin.

<span id="an_22:64">22:64</span> Dhe, mbasi ia mbuluan sytë, i binin në
fytyrë dhe e pyetnin duke thënë: "Profetizo, kush është ai që të ra?".

<span id="an_22:65">22:65</span> Dhe duke blasfemuar thoshin shumë gjëra
të tjera kundër tij.

<span id="an_22:66">22:66</span> Dhe, kur u bë ditë, u mblodhën pleqtë e
popullit, kreret e prifterinjve dhe skribët dhe e çuan në sinedrin e
tyre, duke thënë:

<span id="an_22:67">22:67</span> ''Në se ti je Krishti, na e thuaj''.
Por ai u tha atyre: ''Edhe sikur t'jua thoja, nuk do ta besonit.

<span id="an_22:68">22:68</span> Edhe sikur t'ju pyesja, ju nuk do të më
përgjigjeshit dhe as nuk do të më linit të shkoja.

<span id="an_22:69">22:69</span> Por tash e tutje Biri i njeriut do të
ulet në të djathtën e fuqisë së Perëndisë''.

<span id="an_22:70">22:70</span> Atëherë të gjithë thanë: ''Je ti, pra,
Biri i Perëndisë?''. Dhe ai u tha atyre: ''Ju thoni se unë jam''.

<span id="an_22:71">22:71</span> Atëherë ata thanë: ''Ç'nevojë kemi
akome për dëshmi? Ne vetë e dëgjuam nga goja e tij''.

<span id="an_23:1">23:1</span> Atëherë u ngrit gjithë asambleja dhe e
çuan te Pilati.

<span id="an_23:2">23:2</span> Dhe filluan ta paditin duke thënë: ''Këtë
ne e gjetëm që përmbyste kombin tonë dhe ndalonte t'i jepeshin taksa
Cezarit, duke u vetëquajtur një mbret, Krishti''.

<span id="an_23:3">23:3</span> Atëherë Pilati e pyeti duke thënë: ''A je
ti mbreti i Judenjve?''. Dhe Jezusi iu përgjigj dhe tha: ''Ti po thua''.

<span id="an_23:4">23:4</span> Pilati u tha atëherë krerëve të
priftërinjve dhe popullit: ''Unë nuk po gjej asnjë faj te ky njeri''.

<span id="an_23:5">23:5</span> Por ata ngulnin këmbë, duke thënë: ''Ai
po ngre popullin në kryengritje duke mësuar në mbarë Judenë, që nga
Galilea e deri këtu''.

<span id="an_23:6">23:6</span> Atëherë Pilati, kur dëgjoi se u fol për
Galilenë, pyeti në se ai njeri ishte Galileas.

<span id="an_23:7">23:7</span> Dhe kur mori vesh se ai i takonte
juridiksionit të Herodit, e dërgoi te Herodi, i cili, ndër ato ditë,
ndodhej edhe ai në Jeruzalem.

<span id="an_23:8">23:8</span> Kur Herodi pa Jezusin, u gëzua shumë;
prej shumë kohësh ai donte ta shihte, sepse kishte dëgjuar shumë për të
dhe shpresonte të shihte ndonjë mrekulli të kryer prej tij.

<span id="an_23:9">23:9</span> Ai i drejtoi shumë pyetje, por Jezusi nuk
u përgjigj fare.

<span id="an_23:10">23:10</span> Ndërkaq krerët e priftërinjve dhe
skribët rrinin aty dhe e paditnin me furi.

<span id="an_23:11">23:11</span> Atëherë Herodi, me ushtarët e vet,
mbasi e fyu dhe e talli, e veshi me një rrobe të shkëlqyeshme dhe ia
riktheu Pilatit.

<span id="an_23:12">23:12</span> Atë ditë Herodi dhe Pilati u bënë miq
me njëri-tjetrin, ndërsa më parë ishin armiq.

<span id="an_23:13">23:13</span> Atëherë Pilati, mblodhi krerët e
priftërinjve, kryetarët dhe popullin,

<span id="an_23:14">23:14</span> dhe u tha atyre: ''Ju më prutë këtë
njeri si çoroditës të popullit; dhe ja, unë, pasi e hetova para jush,
nuk kam gjetur tek ai asnjë nga fajet për të cilat ju e paditni,

<span id="an_23:15">23:15</span> dhe as Herodi, sepse na e ktheu përsëri
te ne; në fakt ai s'ka bërë asgjë që të meritojë vdekjen.

<span id="an_23:16">23:16</span> Prandaj, pasi ta fshikullojnë, do ta
lëshoj''.

<span id="an_23:17">23:17</span> Tani me rastin e festës së Pashkës
qeveritari duhet të lironte dikë.

<span id="an_23:18">23:18</span> Por ata, të gjithë njëzeri, bërtitën
duke thënë: ''Vraje këtë dhe na liro Barabën''.

<span id="an_23:19">23:19</span> Ky ishte hedhur në burg për një trazirë
të bërë në qytet dhe për vrasje.

<span id="an_23:20">23:20</span> Prandaj Pilati, duke dashur të lëshojë
Jezusin, u foli përsëri.

<span id="an_23:21">23:21</span> Por ata bërtitnin duke thënë:
''Kryqëzoje!''.

<span id="an_23:22">23:22</span> Për të tretën herë ai u tha atyre: ''Po
ç'të keqe bëri ky? Unë nuk gjeta në të asnjë faj që të meritojë vdekjen.
Prandaj, pasi ta fshikullojnë, do ta lëshoj''.

<span id="an_23:23">23:23</span> Por ata ngulnin këmbë me britma te
mëdha duke kërkuar që ta kryqëzonin; dhe britmat e tyre dhe të krerëve
të priftërinjve u bënë mbisunduese.

<span id="an_23:24">23:24</span> Atëherë Pilat vendosi që të bëhej çka
ata kërkonin.

<span id="an_23:25">23:25</span> Dhe ua lëshoi atë që qe burgosur për
trazirë dhe vrasje dhe që ata e kishin kërkuar; dhe Jezusin ia dorëzoi
vullnetit të tyre.

<span id="an_23:26">23:26</span> Ndërsa po e çonin, kapën njëfarë Simoni
nga Kirena, që po kthehej nga fusha, e ngarkuan me kryqin që ta mbarte
pas Jezusit.

<span id="an_23:27">23:27</span> Dhe e ndiqte një turmë e madhe populli
dhe disa gra që hidhëroheshin dhe vajtonin për të.

<span id="an_23:28">23:28</span> Por Jezusi u kthye nga ato dhe u tha:
''O bija të Jeruzalemit, mos qani për mua, por qani për veten tuaj dhe
për fëmijët tuaj.

<span id="an_23:29">23:29</span> Sepse ja, do të vijnë ditët kur do të
thuhet: "Lum gratë shterpe dhe lum barqet që nuk kanë pjellë dhe gjinjtë
që nuk kanë mëndur!".

<span id="an_23:30">23:30</span> Atëherë do të fillojnë t'u thonë
maleve: "Bini përmbi ne!", dhe kodrave: "Na mbuloni!".

<span id="an_23:31">23:31</span> Sepse, në se bëhet kështu me drurin e
njomë, ç'do të bëhet me të thatin?".

<span id="an_23:32">23:32</span> Dhe dy të tjerë, që ishin keqbërës, i
prunë bashkë me të, për t'i vrarë.

<span id="an_23:33">23:33</span> Dhe kur arritën në vendin që quhet
''Kafka'', aty e kryqëzuan atë dhe keqbërësit, njërin në të djathtë dhe
tjetri në të majtë.

<span id="an_23:34">23:34</span> Dhe Jezusi tha: ''O Atë, fali ata sepse
nuk dinë ç'bëjnë''. Pastaj, pasi i ndanë rrobat e tij, hodhën short.

<span id="an_23:35">23:35</span> Dhe populli rrinte aty për të parë; dhe
kryetarët me popullin e përqeshnin, duke thënë: ''Ai i shpëtoi të
tjerët, le të shpëtojë veten, po qe se me të vërtetë është Krishti, i
zgjedhuri i Perëndisë''.

<span id="an_23:36">23:36</span> Edhe ushtarët e tallnin, duke iu afruar
dhe duke i ofruar uthull,

<span id="an_23:37">23:37</span> dhe duke thënë: ''Nëse ti je mbreti i
Judenjve, shpëto veten''.

<span id="an_23:38">23:38</span> Përveç kësaj përmbi kryet e tij ishte
një mbishkrim me shkronja greke, latine dhe hebraike: "KY ÉSHTÉ MBRETI I
JUDENJVE".

<span id="an_23:39">23:39</span> Tani një nga keqberësit e kryqëzuar e
shau duke thënë: ''Nëse ti je Krishti, shpëto vetveten dhe neve''.

<span id="an_23:40">23:40</span> Por ai tjetri duke e përgjigjur e
qortoi duke i thënë: ''A s'ke frikë nga Perëndia, që je nën të njëjtin
dënim?

<span id="an_23:41">23:41</span> Në realitet, ne me të drejtë jemi
dënuar, sepse po marrim ndëshkimin e merituar për ato që kemi kryer,
ndërsa ky nuk ka bërë asnjë të keqe''.

<span id="an_23:42">23:42</span> Pastaj i tha Jezusit: ''Zot, kujtohu
për mua kur të vish në mbretërinë tënde''.

<span id="an_23:43">23:43</span> Atëherë Jezusi i tha: ''Në të vërtetë
po të them: sot do të jesh me mua në parajsë''.

<span id="an_23:44">23:44</span> Ishte afërsisht ora e gjashtë dhe
errësira e mbuloi gjithë vendin deri në orën e nëntë.

<span id="an_23:45">23:45</span> Dielli u err dhe perdja e tempullit u
nda në mes.

<span id="an_23:46">23:46</span> Dhe Jezusi bërtiti me zë të lartë dhe
tha: ''O Atë, në duart e tua po e dorëzoj frymën tim!''. Dhe, si tha
këto, dha fryma.

<span id="an_23:47">23:47</span> Atëherë centurioni, kur pa ç'ndodhi,
përlëvdoi Perëndinë duke thënë: ''Me të vërtetë ky njeri ishte i
drejtë!''.

<span id="an_23:48">23:48</span> Dhe gjithë turma, që ishte mbledhur për
të parë ç'po ndodhte, kur e pa këtë, u kthye duke rrahur kraharorin.

<span id="an_23:49">23:49</span> Të gjithë të njohurit e tij dhe gratë
që e kishin ndjekur që nga Galilea qendronin larg, duke parë këto gjëra.

<span id="an_23:50">23:50</span> Tani ishte një burrë me emër Jozef, që
ishte anëtar i sinedrit, njeri i drejtë dhe i mirë;

<span id="an_23:51">23:51</span> ai nuk kishte miratuar vendimin dhe
veprimin e të tjerëve. Ai ishte nga Arimatea, qytet i Judesë dhe priste
edhe ai mbretërinë e Perëndisë.

<span id="an_23:52">23:52</span> Ai iu paraqit Pilatit dhe kërkoi trupin
e Jezusit.

<span id="an_23:53">23:53</span> Dhe, pasi e zbriti poshtë nga kryqi, e
mbështolli në një çarçaf dhe e vuri në një varr të gërmuar në shkëmb, ku
ende nuk ishte varrosur asnjeri.

<span id="an_23:54">23:54</span> Ishte dita e Përgatitjes dhe e shtuna
po fillonte.

<span id="an_23:55">23:55</span> Gratë që kishin ardhur me Jezusin nga
Galilea duke e ndjekur nga afër, e panë varrin dhe mënyrën se si ishte
vënë trupi i Jezusit;

<span id="an_23:56">23:56</span> pastaj ato u kthyen dhe përgatitën
erëra të mira dhe vajra; dhe gjatë së shtunës pushuan, sipas urdhërimit.

<span id="an_24:1">24:1</span> Tani ditën e parë të javës, shumë herët
në mëngjes, ato me gra të tjera shkuan te varri, duke sjellë erërat e
mira që kishin përgatitur.

<span id="an_24:2">24:2</span> Dhe gjetën që guri ishte rrokullisur nga
varri.

<span id="an_24:3">24:3</span> Por, kur hynë, nuk e gjetën trupin e
Zotit Jezus.

<span id="an_24:4">24:4</span> Dhe, ndërsa ishin shumë të hutuara nga
kjo, ja, iu paraqitën atyre dy burra të veshur me rroba të ndritshme.

<span id="an_24:5">24:5</span> Dhe, mbasi ato, të tmerruara, e mbanin
fytyrën të përkulur për dhe, ata u thanë: ''Pse e kërkoni të gjallin
midis të vdekurve?

<span id="an_24:6">24:6</span> Ai nuk ështe këtu, por është ringjallur;
kujtohuni si ju foli, kur ishte ende në Galile,

<span id="an_24:7">24:7</span> duke thënë se Biri i njeriut duhej të
dorëzohej në duar të njerëzve mëkatarë, duhej kryqëzuar dhe do të
ringjallej ditën e tretë''.

<span id="an_24:8">24:8</span> Dhe ato kujtonin fjalët e tij.

<span id="an_24:9">24:9</span> kur u kthyen nga varri, ato ua treguan të
gjitha këto gjëra të njëmbëdhjetëve dhe gjithë të tjerëve.

<span id="an_24:10">24:10</span> Ato që u treguan apostujve këto gjëra
ishin Maria Magdalena, Joana, Maria, nëna e Jakobit dhe gratë e tjera që
ishin me to.

<span id="an_24:11">24:11</span> Por këto fjalë atyrë iu dukën si
dokrra; dhe ata nuk u besuan atyre.

<span id="an_24:12">24:12</span> Megjithatë Pjetri u çua, vrapoi te
varri, u përkul dhe nuk pa tjetër përveç çarçafëve që dergjeshin vetëm;
pastaj u largua, i mrekulluar me veten e tij për sa kishte ndodhur.

<span id="an_24:13">24:13</span> Po ate ditë, dy nga ata po shkonin
drejt një fshati, me emër Emaus, gjashtëdhjetë stade larg Jeruzalemit.

<span id="an_24:14">24:14</span> Dhe ata po bisedonin midis tyre për të
gjitha ato që kishin ndodhur.

<span id="an_24:15">24:15</span> Dhe ndodhi që, ndërsa po flisnin dhe
bisedonin bashkë, vetë Jezusi u afrua dhe nisi të ecë me ta.

<span id="an_24:16">24:16</span> Por sytë e tyre ishin të penguar kështu
që të mos e njihnin.

<span id="an_24:17">24:17</span> Dhe ai u tha atyre: ''Ç'janë këto
biseda që bëni me njëri-tjetrin udhës? Dhe pse jeni të trishtuar?''.

<span id="an_24:18">24:18</span> Dhe një nga ata, i me emër Kleopa, duke
u përgjigjur tha: ''Je ti i vetmi i huaj në Jeruzalem, që nuk i di
gjërat që kanë ndodhur këtu në këto ditë?''.

<span id="an_24:19">24:19</span> Dhe ai u tha atyre: ''Cilat?''. Ata i
thanë: ''Çështjen e Jezusit nga Nazareti, që ishte një profet i fuqishëm
në vepra dhe në fjalë përpara Perëndisë dhe përpara gjithë popullit.

<span id="an_24:20">24:20</span> Dhe se si krerët e priftërinjve dhe
kryetarët tanë e kanë dorëzuar për ta dënuar me vdekje dhe e kanë
kryqëzuar.

<span id="an_24:21">24:21</span> Por ne kishim shpresë se ai do të ishte
ky që do ta çlironte Izraelin; por, megjithkëtë, sot është e treta ditë
që kur ndodhën këto gjëra.

<span id="an_24:22">24:22</span> Por edhe disa gra në mes nesh na kanë
çuditur, sepse, kur shkuan herët në mëngjes te varri,

<span id="an_24:23">24:23</span> dhe nuk e gjetën trupin e tij, u kthyen
duke thënë se kishin parë nië vegim engjëjsh, të cilët thonë se ai
jeton.

<span id="an_24:24">24:24</span> Dhe disa nga tanët shkuan te varri dhe
e gjetën ashtu si kishin treguar gratë, por atë nuk e panë''.

<span id="an_24:25">24:25</span> Atëherë ai u tha atyre: ''O budallenj
dhe zemërngathët për të besuar gjithçka që kanë thënë profetët!

<span id="an_24:26">24:26</span> Por a nuk duhej që Krishti të vuajë
gjëra të tilla që të hyjë kështu në lavdinë e tij?''.

<span id="an_24:27">24:27</span> Dhe, duke zënë fill nga Moisiu dhe nga
gjithë profetët, ai u shpjegoi atyre në të gjitha Shkrimet gjërat që i
takonin atij.

<span id="an_24:28">24:28</span> Kur iu afruan fshatit për ku ishin
drejtuar, ai bëri sikur do të vazhdonte më tutje.

<span id="an_24:29">24:29</span> Por ata e detyruan duke thënë: ''Rri me
ne, sepse po ngryset dhe dita po mbaron''. Edhe ai hyri që të rrijë me
ta.

<span id="an_24:30">24:30</span> Dhe, siç ishte në tryezë me ta, mori
bukën, e bekoi dhe, si e theu, ua ndau atyre.

<span id="an_24:31">24:31</span> Atëherë atyre iu çelën sytë dhe e
njohën, por ai u zhduk prej syve të tyre.

<span id="an_24:32">24:32</span> Dhe ata i thanë njeri tjetrit: ''Po a
nuk na digjej zemra përbrenda, kur ai na fliste udhës dhe na hapte
Shkrimet?''.

<span id="an_24:33">24:33</span> Në po atë çast u ngritën dhe u kthyen
në Jeruzalem, ku e gjetën të njëmbëdhjetët dhe ata që ishin mbledhur
bashkë me ta.

<span id="an_24:34">24:34</span> Ata thoshnin: ''Zoti u ringjall me të
vërtetë dhe iu shfaq Simonit''.

<span id="an_24:35">24:35</span> Ata atëherë treguan ç'u kishte ndodhur
rrugës dhe si e kishin njohur në ndarjen e bukës.

<span id="an_24:36">24:36</span> Dhe, ndërsa ata po bisedonin për këto
gjëra, vetë Jezusi u shfaq në mes tyre dhe u tha atyre: "Paqja me ju!''.

<span id="an_24:37">24:37</span> Por ata, të tmerruar dhe gjithë frikë,
mendonin se po shihnin një frymë.

<span id="an_24:38">24:38</span> Atëherë ai u tha atyre: ''Pse jeni
shqetësuar Dhe pse në zemrat tuaja po lindin dyshime?

<span id="an_24:39">24:39</span> Shikoni duart e mia dhe këmbët e mia,
sepse unë jam. Më prekni dhe shikoni, sepse një frymë nuk ka mish e
eshtra, si po shihni se unë kam!''.

<span id="an_24:40">24:40</span> Dhe, si i tha këtë, u tregoj atyre
duart dhe këmbët.

<span id="an_24:41">24:41</span> Por, duke qenë se ende nuk besonin prej
gëzimit dhe ishin të çuditur, ai u tha atyre: ''A keni këtu diçka për të
ngrënë?''.

<span id="an_24:42">24:42</span> Dhe ata i dhanë një pjesë peshku të
pjekur dhe një huall mjalti.

<span id="an_24:43">24:43</span> Dhe ai i mori dhe hëngri para tyre.

<span id="an_24:44">24:44</span> Pastaj u tha atyre: ''Këto janë fjalët
që unë ju thoja kur isha ende me ju: se duhet të përmbushen të gjitha
gjërat që janë shkruar lidhur me mua në ligjin e Moisiut, në profetët
dhe në psalmet''.

<span id="an_24:45">24:45</span> Atëherë ua hapi mendjen, që të kuptonin
Shkrimet,

<span id="an_24:46">24:46</span> dhe u tha atyre: ''Kështu është shkruar
dhe kështu ishte e nevojshme që Krishti të vuante dhe të ngjallej së
vdekuri ditën e tretë,

<span id="an_24:47">24:47</span> dhe që në emër të tij të predikohet
pendimi dhe falja e mëkateve ndër të gjithë popujt, duke filluar nga
Jeruzalemi.

<span id="an_24:48">24:48</span> Dhe ju jeni dëshmitarët e këtyre
gjërave.

<span id="an_24:49">24:49</span> Dhe ja, unë po dërgoj mbi ju premtimin
e Atit tim, por ju qëndroni në qytetin e Jeruzalemit deri sa të visheni
me pushtet nga lart''.

<span id="an_24:50">24:50</span> Pastaj iu priu jashtë deri në Betani
dhe, si i ngriti lart duart, i bekoi.

<span id="an_24:51">24:51</span> Dhe ndodhi që, ndërsa ai po i bekonte,
u nda prej tyre dhe e morën lart në qiell.

<span id="an_24:52">24:52</span> Dhe ata, pasi e adhuruan, u kthyen në
Jeruzalem me gëzim të madh.

<span id="an_24:53">24:53</span> Dhe rrinin vazhdimisht në tempull duke
lavdëruar dhe bekuar Perëndinë. Amen!

------------------------------------------------------------------------

[Next: John](joh)
