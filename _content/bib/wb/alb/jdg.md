[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](jos)  [Next](rut) 

------------------------------------------------------------------------

### Albanian Bible: Judges

<span id="an_1:1">1:1</span> Mbas vdekjes së Jozueut, bijtë e Izraelit
konsultuan Zotin, duke thënë: "Kush prej nesh ka për të vajtur i pari të
luftojë kundër Kananejve?".

<span id="an_1:2">1:2</span> Zoti u përgjegj: "Do të shkojë Juda; ja,
vendin ia kam dhënë në duart e tij".

<span id="an_1:3">1:3</span> Atëherë Juda i tha Simeonit, vëllait të
tij: "Eja me mua në vendin që më ra me short dhe do të luftojmë kundër
Kananejve; pastaj edhe unë do të vij në vendin që të ra ty me short".
Dhe Simeoni u nis me të.

<span id="an_1:4">1:4</span> Juda, shkoi, pra, dhe Zoti u la në dorë
Kananejtë dhe Perezejtë; dhe në Bezek vranë dhjetë mijë burra.

<span id="an_1:5">1:5</span> Dhe në Bezek gjetën Adoni-Bezekun dhe e
sulmuan; mundën Kananejtë dhe Perezejtë.

<span id="an_1:6">1:6</span> Adoni-Bezeku ia mbathi, por ata e ndoqën e
zunë dhe i prenë gishtërinjtë e mëdhenj të duarve dhe të këmbëve.

<span id="an_1:7">1:7</span> Atëherë Adoni-Bezeku tha: "Shtatëdhjetë
mbretër me gishtërinjtë e mëdhenj të duarve dhe të këmbëve të prerë
mblidhnin ato që mbeteshin në tryezën time. Perëndia më ktheu atë që kam
bërë". E çuan pastaj në Jeruzalem ku vdiq.

<span id="an_1:8">1:8</span> Bijtë e Judës sulmuan Jeruzalemin dhe e
morën; i vranë me shpatë banorët e tij dhe i vunë flakën qytetit.

<span id="an_1:9">1:9</span> Pastaj bijtë e Judës zbritën të luftojnë
Kananejtë, që banonin në krahinën malore, në Negev dhe në ultësirë.

<span id="an_1:10">1:10</span> Juda marshoi pastaj kundër Kananjve që
banonin në Hebron (emri i të cilit më parë ishte Kirjath-Arba) dhe mundi
Seshain, Ahimanin dhe Talmain.

<span id="an_1:11">1:11</span> Që këtej marshoi kundër banorëve të
Debirit (që më parë quhej Kirjath-Sefer).

<span id="an_1:12">1:12</span> Atëherë Kalebi tha: "Atij që do të
sulmojë Kiriath-Seferin dhe do ta shtjerë në dorë, unë do t'i jap për
grua bijën time Aksah".

<span id="an_1:13">1:13</span> E pushtoi Othnieli, bir i Kenazit, vëllai
i vogël i Kalebit, dhe ky i dha për grua bijën e tij Aksah.

<span id="an_1:14">1:14</span> Kur ajo erdhi të banojë me të, e bindi
t'i kërkojë të atit të saj një fushë. Sapo ajo zbriti nga gomari, Kalebi
e pyeti: "Çfarë kërkon?".

<span id="an_1:15">1:15</span> Ajo u përgjegj: "Më bëj një dhuratë, me
qenë se ti më dhe toka në Negev, më jep edhe disa burime ujore". Atëherë
ai i dhuroi burimet e sipërme dhe ato të poshtme.

<span id="an_1:16">1:16</span> Atëherë bijtë e Keneos, vjehrrit të
Moisiut, shkuan nga qyteti i palmave bashkë me bijtë e Judës në
shkretëtirën e Judës, që ndodhet në Negev, afër Aradit; shkuan dhe u
vendosën midis popullit.

<span id="an_1:17">1:17</span> Pastaj Juda u nis bashkë me vëllanë e tij
Simeon dhe mundi Kananejtë që banonin në Tsefath dhe vendosën shfarosjen
e tyre; për këtë arsye qyteti u quajt Hormah.

<span id="an_1:18">1:18</span> Juda mori edhe Gazën me territorin e saj,
Askalonin me territorin e tij dhe Ekronin me territorin e tij.

<span id="an_1:19">1:19</span> Kështu Zoti mbajti anën e Judës, që dëboi
banorët e krahinës malore, por nuk mundi të dëbojë banorët e fushës,
sepse kishin qerre të hekurta.

<span id="an_1:20">1:20</span> Pastaj i dhanë Hebronin Kalebit, ashtu si
kishte thënë Moisiu; dhe ai i dëboi tre bijtë e Anakut.

<span id="an_1:21">1:21</span> Bijtë e Beniaminit nuk arritën t'i
dëbojnë Jebusejtë që banonin në Jeruzalem; kështu Jebusejtë kanë banuar
bashkë me bijtë e Beniaminit në Jeruzalem deri në ditën e sotme.

<span id="an_1:22">1:22</span> Edhe shtëpia e Jozefit u ngrit gjithashtu
kundër Bethelit, dhe Zoti qe me ta.

<span id="an_1:23">1:23</span> Shtëpia e Jozefit dërgoi njerëz për të
vëzhguar në Bethel (qytet që më parë qyhej Luc).

<span id="an_1:24">1:24</span> Zbuluesit panë një burrë që dilte nga
qyteti dhe i thanë: "Tregona rrugën për të hyrë në qytet dhe ne do të
tregohemi të mëshirshëm me ty".

<span id="an_1:25">1:25</span> Ai u tregoi rrugën për të hyrë në qytet,
dhe ata i vranë me shpatë banorët e qytetit, por e lanë të shkojë atë
burrë me gjithë familjen e tij.

<span id="an_1:26">1:26</span> Ai shkoi në vendin e Hitejve dhe ndërtoi
aty një qytet që e quajti Luc, emër që mban edhe sot e kësaj dite.

<span id="an_1:27">1:27</span> Manasi përkundrazi nuk i dëboi banorët e
Beth-Sheanit dhe të fshatrave të tij kufitarë, as banorët e Tanaakut dhe
të fshatrave të tij kufitarë, as banorët e Dorit dhe të fshatrave të tij
kufitarë, as banorët e Ibleamit dhe të fshatrave të tij kufitarë, as
banorët e Megidos dhe të fshatrave të tij kufitarë, sepse Kananejtë
ishin të vendosur të qëndronin në atë vend.

<span id="an_1:28">1:28</span> Më vonë, kur Izraeli u bë i fortë, i
nënshtroi Kananejtë dhe i bëri skllevër, por nuk i dëboji krejt.

<span id="an_1:29">1:29</span> As Efraimi nuk i dëboi Kananejtë që
banonin në Gezer; kështu Kananejtë banuan në Gezer në mes të tyre.

<span id="an_1:30">1:30</span> As Zabuloni nuk i dëboi banorët e
Kitronit dhe ata të Nahalolit; kështu Kananejtë banuan në mes të tyre,
por iu nënshtruan skllavërisë.

<span id="an_1:31">1:31</span> As Asheri nuk i dëboi banorët e Akosit,
as banorët të Sidonit, as ata të Ahlabit, të Akzibit, të Helbahut, të
Afikut dhe të Rehobit;

<span id="an_1:32">1:32</span> kështu bijtë e Asherit u vendosën në mes
të Kananejve që banonin në këtë vend, sepse nuk i dëbuan.

<span id="an_1:33">1:33</span> As Neftsali nuk i dëboi banorët e
Beth-Shemeshit dhe ata të Beth-Anathit, dhe u vendos në mes të Kananejve
që banonin në këtë vend; por banorët e Beth-Shemeshit dhe të
Beth-Anathit iu nënshtruan skllavërisë.

<span id="an_1:34">1:34</span> Amorejtë i detyruan bijtë e Danit të
qëndronin në krahinën malore dhe nuk i lanë të zbresin në luginë.

<span id="an_1:35">1:35</span> Amorejtë ishin të vendosur të qëndronin
në malin Heres, në Ajalon dhe në Shaal-Bim; por kur dora e shtëpisë së
Jozefit u fuqizua, ata iu nënshtruan skllavërisë.

<span id="an_1:36">1:36</span> Kufiri i Amorejve shtrihej nga e përpjeta
e Akrabimit, nga Sela e lart.

<span id="an_2:1">2:1</span> Por Engjelli i Zotit u ngjit nga Gilgali në
Bokim dhe tha: "Unë ju nxora nga Egjipti dhe ju çova në vendin që isha
betuar t'u jepja etërve tuaj. Kisha thënë gjithashtu: "Nuk do ta prish
kurrë besëlidhjen time me ju.

<span id="an_2:2">2:2</span> Por ju nuk do të lidhni asnjë aleancë me
banorët e këtij vendi dhe do të shembni altarët e tyre". Por ju nuk iu
bindët zërit tim. Pse e bëtë këtë?

<span id="an_2:3">2:3</span> Kështu unë po ju them tani: Unë nuk do t'i
dëboj para jush; por ata do të jenë si gjemba në ijet tuaja, dhe
perënditë e tyre do të jenë për ju si një lak".

<span id="an_2:4">2:4</span> Sapo Engjëlli i Zotit mbaroi së thëni këto
fjalë tërë bijve të Izraelit, populli ngriti zërin dhe filloi të qajë.

<span id="an_2:5">2:5</span> Prandaj ky vend u quajt Bokim dhe u bënë
flijime për Zotin.

<span id="an_2:6">2:6</span> Jozueu i dha urdhër popullit të largohet
dhe bijtë e Izraelit shkuan secili në trashëgiminë e tij për të marrë në
zotërim vendin.

<span id="an_2:7">2:7</span> Populli i shërbeu Zotit gjatë gjithë jetës
së Jozueut dhe gjatë gjithë jetës së pleqve që jetuan pas Jozueut, dhe
që kishin parë të gjitha veprat e mëdha që Zoti kishte bërë për
Izraelin.

<span id="an_2:8">2:8</span> Pastaj Jozueu, bir i Nunit dhe shërbëtor i
Zotit, vdiq në moshën njëqind e dhjetë vjeç,

<span id="an_2:9">2:9</span> dhe e varrosën në territorin e trashëgimisë
së tij në Timath-Heres, në krahinën malore të Efraimit, në veri të malit
Gaash.

<span id="an_2:10">2:10</span> Kur tërë ai brez u bashkua me etërit e
vet, mbas atij doli një brez i ri që nuk e njihte Zotin, as veprat që
kishte bërë për Izraelin.

<span id="an_2:11">2:11</span> Bijtë e Izraelit bënë atë që ishte keq në
sytë e Zotit dhe u vunë në shërbim të Baalit;

<span id="an_2:12">2:12</span> ata braktisën Zotin, Perëndinë e etërve
të tyre, i cili i kishte nxjerrë nga Egjipti, dhe adhuruan perëndi të
tjera ndërmjet perëndive të popujve që i rrethonin, ranë përmbys para
tyre dhe kështu provokuan zemërimin e Zotit;

<span id="an_2:13">2:13</span> ata brakisën Zotin dhe u vunë në shërbim
të Baalit dhe të Ashtarothit.

<span id="an_2:14">2:14</span> Dhe zemërimi i Zotit u ndez kundër
Izraelit dhe e dha në dorë të kusarëve që e zhveshën; dhe ai i shiti në
duart e armiqve të tyre që ndodheshin rreth e qark, të cilëve nuk qenë
më në gjendje t'u bënin ballë.

<span id="an_2:15">2:15</span> Kudo që shkonin dora e Zotit ishte kundër
tyre dhe u sillte mjerime, ashtu si kishte thënë Zoti, ashtu siç u ishte
betuar ai; dhe u hidhëruan shumë.

<span id="an_2:16">2:16</span> Pastaj Zoti nxirrte gjyqtarë, që i
lironin nga duart e atyre që i zhvishnin.

<span id="an_2:17">2:17</span> Mjerisht ata nuk i dëgjonin as gjyqtarët
e tyre, por kurvëroheshin përpara perëndive të tjera dhe binin përmbys
para tyre. Ata braktisën shpejt rrugën e ndjekur nga etërit e tyre, të
cilët u ishin bindur urdhrave të Zotit; por ata nuk vepruan ashtu.

<span id="an_2:18">2:18</span> Kur Zoti u nxirrte gjyqtarë, Zoti ishte
me gjyqtarin dhe i lironte nga dora e armiqve të tyre gjatë gjithë jetës
së gjyqtarit; sepse Zoti prekej nga vajtimet e tyre të shkaktuara nga
ata që i shtypnin dhe i mundonin.

<span id="an_2:19">2:19</span> Por kur gjyqtari vdiste, ata vazhdonin të
korruptoheshin më shumë se etërit e tyre, duke ndjekur perëndi të tjera
dhe duke rënë përmbys para tyre; dhe nuk hiqnin dorë aspak nga veprat e
tyre dhe nga sjellja e tyre kokëforte.

<span id="an_2:20">2:20</span> Prandaj mëria e Zotit u ndez kundër
Izraelit, dhe ai tha: "Duke qenë se ky komb ka shkelur besëlidhjen që
unë kisha përfunduar me etërit e tyre dhe ata nuk i janë bindur zërit
tim,

<span id="an_2:21">2:21</span> edhe unë nuk do të dëboj më para tyre
asnjë prej kombeve që Jozueu la kur vdiq;

<span id="an_2:22">2:22</span> kështu me anë tyre do të vë në provë
Izraelin për të parë në se do t'i përmbahen rrugës së Zotit dhe do të
ecin në të siç bënë etërit e tyre, ose jo".

<span id="an_2:23">2:23</span> Prandaj Zoti i la këto kombe të qëndrojnë
aty pa i dëbuar menjëherë, dhe nuk i dha në duart e Jozueut.

<span id="an_3:1">3:1</span> Këto janë kombet që Zoti la me qëllim që me
anë të tyre të vinte në provë Izraelin, domethënë tërë ata që nuk kishin
njohur luftërat e Kanaanit:

<span id="an_3:2">3:2</span> (kjo kishte si qëllim të vetëm t'ua bënte
të njohur dhe t'u mësonte bijve të Izraelit luftën, të paktën atyre që
nuk e kishin njohur më parë)

<span id="an_3:3">3:3</span> pesë princat e Filistejve, tërë Kananejtë,
Sidonitët dhe Hivejtë që banonin në malin e Libanit, nga mali i
Baal-Hermonit deri në hyrje të Hamathit.

<span id="an_3:4">3:4</span> Këto kombe u lanë për të vënë në provë
Izraelin, për të parë në se ata do t'u bindeshin urdhërimeve që Zoti u
kishte dhënë etërve të tyre me anë të Moisiut.

<span id="an_3:5">3:5</span> Kështu bijtë e Izraelit banuan në mes të
Kananejve, të Hitejve, të Amorejve, të Perezejve, të Hivejve dhe të
Jebusejve;

<span id="an_3:6">3:6</span> u martuan me bijat e tyre dhe u dhanë bijat
e veta për gra bijve të tyre, dhe u shërbyen perëndive të tyre.

<span id="an_3:7">3:7</span> Kështu bijtë e Izraelit bënë atë që është e
keqe në sytë e Zotit; e harruan Zotin, Perëndinë e tyre, dhe i shërbyen
Baalit dhe Asherothit.

<span id="an_3:8">3:8</span> Prandaj zemërimi i Zotit u ndez kundër
Izraelit, dhe ai i dorëzoi në duart e Kushan-Rishathaimit për tetë vjet
me radhë.

<span id="an_3:9">3:9</span> Pastaj bijtë e Izraelit i klithën Zotit dhe
Zoti u dha një çlirimtar, Othnielin, birin e Kenazit, vëllai i vogël i
Kalebit; dhe ky i çliroi.

<span id="an_3:10">3:10</span> Fryma e Zotit ishte mbi të, dhe ai ishte
gjyqtar i Izraelit; doli për të luftuar dhe Zoti i dha në dorë
Kushan-Rishathaimin, mbretin e Mesopotamisë, dhe dora e tij qe e
fuqishme kundër Kushan-Rishathaimit.

<span id="an_3:11">3:11</span> Vendi pati paqe për dyzet vjet me radhë;
pastaj Othnieli, bir i Kenazit, vdiq.

<span id="an_3:12">3:12</span> Por bijtë e Izraelit filluan përsëri të
bëjnë atë që është e keqe në sytë e Zotit; atëherë Zoti e bëri të fortë
Eglonin, mbretin e Moabit, kundër Izraelit, sepse ata kishin bërë atë që
ishte e keqe në sytë e Zotit.

<span id="an_3:13">3:13</span> Egloni mblodhi rreth vetes bijtë e Amonit
dhe të Amalekut, dhe u nis e mundi Izraelin; dhe pushtoi qytetin e
palmave.

<span id="an_3:14">3:14</span> Kështu bijtë e Izraelit u bënë shërbëtorë
të Eglonit, mbretit të Moabit, për tetëmbëdhjetë vjet.

<span id="an_3:15">3:15</span> Por bijtë e Izraelit i klithën Zotit dhe
Zoti u dha atyre një çlirimtar, Ehudin, birin e Gerit, Beniaminitin, që
ishte mëngjarash. Bijtë e Izraelit i dërguan nëpërmjet tij haraçin e
tyre Eglonit, mbretit të Moabit.

<span id="an_3:16">3:16</span> Ehudi bëri një shpatë me dy tehe, të
gjatë një kubitë; e ngjeshi në brez poshtë veshjes, në krahun e djathtë.

<span id="an_3:17">3:17</span> Pastaj i çoi haraçin Eglonit, mbretit të
Moabit, që ishte një njeri shumë i trashë.

<span id="an_3:18">3:18</span> Kur mbaroi paraqitja e haraçit, ai ktheu
në shtëpi njerëzit që kishin sjellë haraçin.

<span id="an_3:19">3:19</span> Por ai vetë, nga vendi i idhujve pranë
Gilgalit, u kthye prapa dhe tha: "O mbret, kam diçka që dua të të them
fshehurazi". Mbreti i tha: "Heshtni!". Dhe të gjithë ata që e shoqëronin
dolën jashtë.

<span id="an_3:20">3:20</span> Atëherë Ehudi iu afrua mbretit (që ishte
ulur vetëm në fresk, në sallën lart). Ehudi i tha: "Kam një fjalë për të
të thënë nga ana e Zotit". Kështu mbreti u ngrit nga froni i tij;

<span id="an_3:21">3:21</span> atëherë Ehudi zgjati dorën e majtë, nxori
shpatën nga krahu i djathtë dhe ia futi në bark.

<span id="an_3:22">3:22</span> Edhe doreza e shpatës u fut pas presës
dhe dhjami u mbyll pas presës sepse ai nuk e tërhoqi shpatën nga barku i
mbretit; dhe zorrët e tij dolën jashtë.

<span id="an_3:23">3:23</span> Pastaj Ehudi dolli në portik, dhe mbylli
me çelës dyert e sallës së sipërme.

<span id="an_3:24">3:24</span> Kur doli; erdhën shërbëtorët për të parë,
dhe ja, dyert e sallës së sipërme ishin mbyllur me çelës; kështu ata
thanë: "Me siguri ai bën nevojën e tij në dhomëzën e sallës së freskët".

<span id="an_3:25">3:25</span> Dhe pritën aq sa e ndjenë veten të
shushatur; por duke qenë se nuk po hapeshin portat e sallës, ata muarrën
çelsin dhe hapën; dhe ja, zotëria e tyre rrinte shtrirë në tokë: ai
kishte vdekur.

<span id="an_3:26">3:26</span> Ndërsa ata ngurronin, Ehudi pati kohë të
ikte, kaloi matanë vendit të idhujve dhe shpëtoi duke arritur në Seirah.

<span id="an_3:27">3:27</span> Me të arritur, i ra borisë në krahinën
malore të Efraimit, dhe bijtë e Izraelit zbritën bashkë me të nga
krahina malore, dhe ai u vu në krye të tyre.

<span id="an_3:28">3:28</span> Dhe u tha atyre: "Ejani pas meje, sepse
Zoti ju ka dhënë në dorë Moabitët, armiqtë tuaj". Ata zbritën pas tij,
zunë vatë e Jordanit që çojnë në Moab, dhe nuk lanë të kalojë asnjeri.

<span id="an_3:29">3:29</span> Në atë kohë mundën rreth dhjetë mijë
Moabitë, të gjithë të fortë dhe trima; nuk shpëtoi as edhe një.

<span id="an_3:30">3:30</span> Kështu atë ditë Moabi u poshtërua nga
dora e Izraelit, dhe vendi pati paqe tetëdhjetë vjet me radhë.

<span id="an_3:31">3:31</span> Mbas Ehudit, erdhi Shamgari, bir i
Anathit. Ai mundi gjashtëqind Filistej me një hosten qesh; edhe ai
çliroi Izraelin.

<span id="an_4:1">4:1</span> Pas vdekjes së Ehudit, bijtë e Izraelit
rifilluan të bëjnë atë që ishte e keqe në sytë e Zotit.

<span id="an_4:2">4:2</span> Dhe Zoti i dha në duart e Jabinit, mbretit
të Kanaanit, që mbretëronte në Hatsor. Komandanti i ushtrisë së tij
ishte Sisera, që banonte në Harosheth të kombeve.

<span id="an_4:3">4:3</span> Dhe bijtë e Izraelit i klithën Zotit, sepse
Jabini kishte nëntëqind qerre të hekurta dhe prej njëzet vjetve shtypte
rëndë bijtë e Izraelit.

<span id="an_4:4">4:4</span> Në atë kohë gjyqtare e Izraelit ishte një
profete, Debora, gruaja e Lapidothit.

<span id="an_4:5">4:5</span> Ajo e kishte zakon të ulej nën palmën e
Deboras, midis Ramahut dhe Bethelit, në krahinën malore të Efraimit, dhe
bijtë e Izraelit vinin tek ajo për të kërkuar të drejtën.

<span id="an_4:6">4:6</span> Ajo dërgoi të thërrasë Barakun, birin e
Abinoamit, nga Kedeshi i Neftalit, dhe i tha: "A nuk të ka urdhëruar
Zoti, Perëndia i Izraelit: "Shko, marsho mbi malin Tabor dhe merr me
vete dhjetë mijë burra nga bijtë e Neftalit dhe të Zabulonit.

<span id="an_4:7">4:7</span> Unë do të tërheq në drejtimin tënd, në
përruan Kishon, Siseran, komandantin e ushtrisë së Jabinit, me gjithë
qerret dhe trupat e tij të shumta, dhe do të ta dorëzoj në dorën
tënde"?".

<span id="an_4:8">4:8</span> Baraku iu përgjegj: "Në rast se vjen me
mua, unë do të shkoj; por në qoftë se ti nuk vjen me mua, nuk kam për të
shkuar".

<span id="an_4:9">4:9</span> Ajo tha: "Do të vij me siguri me ty;
megjithatë në rrugën që je duke ndërmarrë nuk ke për të siguruar asnjë
lavdi për vete, sepse Zoti do ta dorëzojë Siseran në duart e një
gruaje". Pastaj Debora u ngrit dhe shkoi me Barakun në Kadesh.

<span id="an_4:10">4:10</span> Baraku thirri Zabulonin dhe Neftalin në
Kedesh; ai lëvizi në krye të dhjetë mijë burrave, dhe Debora shkoi
bashkë me të.

<span id="an_4:11">4:11</span> Heberi, Keneu, ishte ndarë nga Kenejtë,
pasardhës të Hobabit, vjehrrit të Moisiut, dhe i kishte ngritur çadrat e
tij në lisin e Tsaanaimit, që ndodhet pranë Kedeshit.

<span id="an_4:12">4:12</span> Siseras i thanë që Baraku, bir i
Abinoamit, ishte ngjitur në malin Tabor.

<span id="an_4:13">4:13</span> Kështu Sisera rreshtoi tërë qerret e tij,
njëqind qerre të hekurta, dhe tërë njerëzit që ishin me të, nga
Haroshethi i kombeve deri në përruan e Kishonit.

<span id="an_4:14">4:14</span> Atëherë Debora i tha Barakut: "Çohu,
sepse kjo është dita që Zoti e dorëzoi Siseran në dorën tënde. A nuk ka
dalë vallë, Zoti para teje?". Kështu Baraku zbriti nga mali Tabor, i
pasuar nga dhjetë mijë burra.

<span id="an_4:15">4:15</span> Zoti e mundi Siseran, të gjitha qerret
dhe tërë ushtrinë e tij, që u shfaros me shpatë përpara Barakut; por
Sisera zbriti nga qerrja dhe iku me këmbë.

<span id="an_4:16">4:16</span> Por Baraku i ndoqi qerret dhe ushtrinë
deri në Harosheth të kombeve; dhe tërë ushtria e Siseras u shkatërrua
nga goditjet me shpatë; nuk shpëtoi as edhe një njeri.

<span id="an_4:17">4:17</span> Ndërkaq Sisera kishte ikur më këmbë në
drejtim të çadrës së Jaelës, gruas së Heberit, Keneut, sepse mbretëronte
paqja midis Jabinit, mbretit të Hatsorit, dhe shtëpisë së Heberit,
Keneut.

<span id="an_4:18">4:18</span> Atëherë Jaela doli për të pritur Siseran
dhe i tha: "Hyrë, zotëria ime, hyrë tek unë; mos ki frikë". Kështu ai
hyri tek ajo në çadër, dhe ajo e mbuloi me një mbulesë.

<span id="an_4:19">4:19</span> Pastaj ai i tha: "Më jep pak ujë për të
pirë se kam etje". Kështu ajo hapi calikun e qumështit dhe i dha për të
pirë; pastaj e mbuloi.

<span id="an_4:20">4:20</span> Ai i tha: "Qëndro në hyrje të çadrës; dhe
në rast se vjen dikush dhe të pyet: "A ka njeri këtu?", ti do të thuash:
"Nuk ka njeri"".

<span id="an_4:21">4:21</span> Atëherë Jaela, gruaja e Heberit, mori një
kunj të çadrës dhe një çekiç, iu afrua ngadalë atij dhe i nguli në tëmth
kunjin, që u fut në tokë. Atë e kishte zënë një gjumë i thellë; ishte i
sfilitur; dhe kështu vdiq.

<span id="an_4:22">4:22</span> Por ja, ndërsa Baraku ndiqte Siseran,
Jaela doli për ta takuar dhe i tha: "Eja me mua dhe do të të tregojë
njeriun që kërkon". Ai hyri në çadrën e saj dhe ja, Sisera dergjej i
vdekur me kunjin në tëmthat.

<span id="an_4:23">4:23</span> Kshtu atë ditë Perëndia e poshtëroi
Jabin, mbretin e Kanaanit, përpara bijve të Izraelit.

<span id="an_4:24">4:24</span> Dora e bijve të Izraelit u bë gjithnjë më
e rëndë mbi Jabin, mbretin e Kanaanit, deri sa arritën ta shkatërronin
plotësisht Jabin, mbretin e Kanaanit.

<span id="an_5:1">5:1</span> Atë ditë Debora këndoi këtë kantik me
Barakun, birin e Abinoamit, duke thënë:

<span id="an_5:2">5:2</span> "Me qenë se krerët kanë marrë komandën në
Izrael, me qenë se populli është ofruar spontanisht, bekoni Zotin!

<span id="an_5:3">5:3</span> Dëgjoni, o mbretër! Vini veshë, o princa!
Unë, pikërisht unë, do t'i këndoj Zotit, do të këndoj lavdinë e Zotit,
Perëndisë së Izraelit.

<span id="an_5:4">5:4</span> O Zot, kur dole nga Seiri, kur po kapërceje
fushat e Edomit, toka u drodh dhe pikoi nga qiejtë; po, pikoi ujë nga
retë.

<span id="an_5:5">5:5</span> Malet u shkrinë para Zotit, vetë Sinai u
drodh para Zotit, Perëndisë të Izraelit.

<span id="an_5:6">5:6</span> Në kohën e Shamgarit, birit të Anathit, në
kohën e Jaeles rrugët ishin të shkreta, dhe kalimtarët ndiqnin shtigje
dredha-dredha.

<span id="an_5:7">5:7</span> Mungonin krerë në Izrael; po, mungonin,
deri sa nuk dola unë, Debora, si nënë në Izrael.

<span id="an_5:8">5:8</span> Ata zgjidhnin perëndi të tjera, kur lufta
ishte te pragu. Nuk shihej asnjë mburojë apo shtizë midis dyzet mijë
burrave të Izraelit.

<span id="an_5:9">5:9</span> Zemra ime është me ata udhëheqës të
Izraelit që u ofruan spontanisht në mes të popullit. Bekoni Zotin!

<span id="an_5:10">5:10</span> Ju që shkoni hipur mbi gomarë të bardha,
ju që rrini ulur mbi qilima të shtrenjtë, dhe ju që ecni nëpër rrugë,
këndoni!

<span id="an_5:11">5:11</span> Larg britmave të harkëtarëve, larg
koritave, të kremtojnë veprat e drejta të Zotit, veprat e drejta për
krerët e tij në Izrael! Atëherë populli i Zotit zbriti në portat.

<span id="an_5:12">5:12</span> Zgjohu, zgjohu, o Debora! Zgjohu, zgjohu,
dhe merrja një kënge! Çohu, o Barak, dhe çoji larg robërit e tu, o bir i
Abinoamit!

<span id="an_5:13">5:13</span> Atëherë iu dha qeverimi mbi fisnikët e
popullit atyre që kishin mbetur; Zoti ma dha mua qeverimin midis të
fuqishmëve.

<span id="an_5:14">5:14</span> Nga Efraimi erdhën ata që i kishin
rrënjët tek Amaleku; në suitën tënde, Beniamin, midis njerëzve të tu;
nga Makir i zbritën disa krerë dhe nga Zabuloni ata që mbajnë shkopin e
komandimit.

<span id="an_5:15">5:15</span> Princat e Isakarit erdhën me Deboran;
ashtu siç ishte Isakari, kështu qe edhe Baraku; ata u hodhën në luginë
në gjurmët e saj. Ndër divizionet e Rubenit, të mëdha ishin vendimet e
zemrës!

<span id="an_5:16">5:16</span> Pse mbete ti midis të ngujuarve për të
dëgjuar fyellin e barinjve? Midis divizioneve të Rubenit, të mëdha ishin
vendimet e zemrës!

<span id="an_5:17">5:17</span> Galaadi ndaloi matanë Jordanit; po Dani
pse mbeti mbi anijet? Asheri u vendos pranë bregut të detit dhe mbeti në
portet e tij.

<span id="an_5:18">5:18</span> Zabuloni është një popull që ka vënë në
rrezik jetën e tij deri në vdekje, po kështu edhe Neftali në zonat e
larta të fushës.

<span id="an_5:19">5:19</span> Mbretërit erdhën dhe luftuan; atëherë
luftuan mbretërit e Kanaanit dhe të Taanakit, pranë ujërave të Megidos;
por nuk suallën asnjë plaçkë prej argjendi.

<span id="an_5:20">5:20</span> Nga qielli luftuan yjet, gjatë lëvizjes
së tyre luftuan kundër Siseras.

<span id="an_5:21">5:21</span> Përroi Kishon i përmbysi, përroi i
vjetër, përroi i Kishonit. Shpirti im, vepro me forcë!

<span id="an_5:22">5:22</span> Atëherë thundrat e kuajve trokëllinin me
forcë në galop, në galopin e pitokëve të tyre.

<span id="an_5:23">5:23</span> "Mallkoni Merozin", tha Engjëlli i Zotit,
"mallkoni, mallkoni banorët e tij, sepse nuk i shkuan në ndihmë Zotit,
në ndihmë të Zotit në mes të trimave të tij!".

<span id="an_5:24">5:24</span> E bekuar qoftë midis grave Jaela, gruaja
e Heberit, Keneut! Qoftë e bekuar midis grave që banojnë në çadra!

<span id="an_5:25">5:25</span> Ai kërkoi ujë dhe ajo i dha qumësht; në
një kupë princash i ofroi ajkë.

<span id="an_5:26">5:26</span> Me një dorë kapi kunjin dhe me dorën e
djathtë çekiçin e artizanëve; e goditi Siseran, i çau kokën dhe ia shpoi
tejpërtej tëmthat.

<span id="an_5:27">5:27</span> Te këmbët e saj ai u këput, ra dhe u
dergj pa shpirt; në këmbët e saj u këput dhe ra; aty ku u këput, aty ra
i vdekur.

<span id="an_5:28">5:28</span> E ëma e Siseras shikoi nga dritarja dhe
thirri nga hekurat e saj: "Pse qerrja jote po vonon aq shumë të vijë?
Pse ecin kaq ngadalë qerret e tij?".

<span id="an_5:29">5:29</span> Gratë e saj më të urta iu përgjegjën, dhe
ajo përsëriti me vete fjalët e saj:

<span id="an_5:30">5:30</span> "Ata kanë gjetur plaçkë dhe janë duke e
ndarë në pjesë. Për çdo burrë një ose dy vajza; për Siseran një plaçkë
me rroba shumëngjyrëshe, një plaçkë me rroba shumëngjyrëshe dhe të
qëndisura, me rroba shumëngjyrëshe dhe të qëndisura nga të dy anët për
shpatullat e atyre që bartin tutje plaçkën".

<span id="an_5:31">5:31</span> Kështu u zhdukshin të gjithë armiqtë e
tu, o Zot! Por ata që të duan qofshin si dielli, kur lind me gjithë
forcën e tij!". Pastaj vendi pati qetësi për dyzet vjet me radhë.

<span id="an_6:1">6:1</span> Bijtë e Izraelit bënë atë që është e keqe
në sytë e Zotit dhe Zotit i dha në duart e Madianit shtatë vjet me
radhë.

<span id="an_6:2">6:2</span> Dora e Madianit u bë e fortë kundër
Izraelit; nga frika e Madianitëve, bijtë e Izraelit bënë shpella në
male, si dhe guva dhe fortesa.

<span id="an_6:3">6:3</span> Kur Izraeli mbaronte së mbjelluri,
Madianitët bashkë me Amalekitët dhe bijtë e lindjes niseshin kundër tij,

<span id="an_6:4">6:4</span> e ngrinin kampin e tyre kundër Izraelitëve,
shkatërronin të gjitha prodhimet e vendit deri në Gaza dhe nuk linin në
Izrael as mjete jetese, as dhen, as lopë, as gomarë.

<span id="an_6:5">6:5</span> Sepse niseshin me bagëtinë e tyre dhe me
çadrat e tyre, dhe arrinin të shumtë si karkalecat; ata dhe devetë e
tyre ishin të panumërt dhe vinin në vend për ta shkatërruar.

<span id="an_6:6">6:6</span> Kështu Izraeli u katandis në një varfëri të
madhe për shkak të Madianit, dhe bijtë e Izraelit i klithën Zotit.

<span id="an_6:7">6:7</span> Kur bijtë e Izraelit e thirrën Zotin për
shkak të Madianit,

<span id="an_6:8">6:8</span> Zoti u dërgoi bijve të Izraelit një profet,
që u tha atyre: "Kështu flet Zoti, Perëndia i Izraelit: Unë ju nxora nga
Egjipti dhe nga shtëpia e skllavërisë;

<span id="an_6:9">6:9</span> ju çlirova nga dora e Egjiptasve dhe nga
dora e të gjithë atyre që ju shtypnin; i dëbova para jush dhe ju dhashë
vendin e tyre,

<span id="an_6:10">6:10</span> dhe ju thashë: "Unë jam Zoti, Perëndia i
juaj; mos kini frikë nga perënditë e Amorejve në vendin e të cilëve
banoni"; por ju nuk ma keni dëgjuar fjalën".

<span id="an_6:11">6:11</span> Pastaj erdhi Engjëlli i Zotit dhe u ul
nën lisin e Ofrahut, që i përkiste Joashit, Abiezeritit, ndërsa biri tij
Gedeoni shtinte grurin në një vend të ngushtë për ta shpëtuar nga
Madianitët.

<span id="an_6:12">6:12</span> Engjëlli i Zotit iu shfaq dhe i tha:
"Zoti është me ty, o luftëtar trim!".

<span id="an_6:13">6:13</span> Gedeoni iu përgjegj: "Imzot, në rast se
Zoti është me ne, atëherë pse na ndodhën tërë këto? Ku janë mrekullitë
që na kanë treguar etërit tanë duke thënë: "A nuk na nxori Zoti nga
Egjipti?". Por tani Zoti na ka braktisur dhe na ka lënë në duart e
Madianit".

<span id="an_6:14">6:14</span> Atëherë Zoti iu drejtua atij dhe i tha:
"Shko me këtë fuqi që ke dhe shpëtoje Izraelin nga dora e Madianit. A
nuk jam unë që po të dërgoj?".

<span id="an_6:15">6:15</span> Ai iu përgjegj: "O Imzot, si mund ta
shpëtoj Izraelin? Ja, familja ime është më e dobëta e Manasit, dhe unë
jam më i vogli në shtëpinë e atit tim".

<span id="an_6:16">6:16</span> Zoti i tha: "Por unë do të jem me ty dhe
ti ke për t'i mundur Madianitët sikur ata të ishin një njeri i vetëm".

<span id="an_6:17">6:17</span> Atëherë Gedeoni i tha: "Në rast se kam
gjetur hirin tënd, më jep një shenjë se je ti ai që flet me mua.

<span id="an_6:18">6:18</span> Mos u largo, pra, që këtej para se të
kthehem te ti, të të sjell blatimin e ushqimit dhe të ta vë përpara".
Zoti tha: "Do të pres sa të kthehesh ti".

<span id="an_6:19">6:19</span> Atëherë Gedeoni hyri në shtëpi dhe
përgatiti një kec dhe kuleç pa maja me një efa miell; e vuri mishin në
një shportë dhe lëngun në një kusi, ia çoi atij nën lisin dhe ia ofroi.

<span id="an_6:20">6:20</span> Engjëlli i Zotit i tha: "Merre mishin dhe
kuleçët pa maja, vendosi mbi këtë shkëmb dhe derdh mbi to lëngun e
mishit". Dhe ai veproi kështu.

<span id="an_6:21">6:21</span> Atëherë Engjëlli i Zotit shtriu majën e
bastunit që kishte në dorë dhe preku mishin dhe kuleçët pa maja; e nga
shkëmbi u ngrit një flakë që dogji mishin dhe kuleçet pa maja; pastaj
Engjëlli i Zotit u zhduk nga sytë e tij.

<span id="an_6:22">6:22</span> Kështu Gedeoni e kuptoi se kishte të
bënte me Engjëllin e Zotit dhe tha: "Vaj medet, o Zot, o Zot! Sepse e
pashë Engjëllin e Zotit sy në sy!".

<span id="an_6:23">6:23</span> Zoti i tha: "Paqja qoftë me ty, mos ki
frikë, s'ke për të vdekur!".

<span id="an_6:24">6:24</span> Atëherë Gedeoni ndërtoi një altar për
Zotin dhe e quajti "Jehovah Shalom". Ai gjendet edhe sot në Ofrahun e
Abiezeritëve.

<span id="an_6:25">6:25</span> Po atë natë Zoti i tha: "Merr demin e
atit tënd dhe demin e dytë shtatëvjeçar, shemb altarin e Baalit që i
përket atit tënd, dhe rrëzo Asherahun që i qendron afër;

<span id="an_6:26">6:26</span> pastaj ndërto një altar për Zotin,
Perëndinë tënd, në majë të këtij shkëmbi simbas rregullit të caktuar;
pastaj merr demin e dytë dhe ofroje si olokaust mbi lëndën e drurit të
Asherahut që do të kesh rrëzuar".

<span id="an_6:27">6:27</span> Atëherë Gedeoni mori dhjetë burra në mes
të shërbëtorëve të tij dhe veproi ashtu siç i kishte thënë Zoti; por me
qenë se kishte frikë nga shtëpia e atit të tij dhe nga njerëzit e
qytetit, në vend që ta bënte këtë punë ditën, e bëri natën.

<span id="an_6:28">6:28</span> Kur të nesërmen në mëngjes njerëzit e
qytetit u ngritën, panë që altari i Baalit ishte shembur, që Asherahu që
ndodhej pranë tij ishte rrëzuar dhe që demi i dytë ishte ofruar si
olokaust mbi altarin që ishte ndërtuar.

<span id="an_6:29">6:29</span> Dhe i thanë njeri tjetrit: "Kush e bëri
këtë?". Kur pastaj u informuan dhe pyetën, atyre u thanë: "Gedeoni, bir
i Joashit, e bëri këtë".

<span id="an_6:30">6:30</span> Atëherë njerëzit e qytetit i thanë
Joashit: "Nxirr jashtë birin tënd dhe të dënohet me vdekje se ka shembur
altarin e Baalit dhe ka rrëzuar Asherahun që ndodhej pranë tij".

<span id="an_6:31">6:31</span> Joashi iu përgjegj të gjithë atyre që
ishin ngritur kundër tij: "Ju doni ta mbroni çështjen e Baalit ose ta
ndihmoni atë? Ai që do të kërkojë të mbrojë çështjen e tij do të vritet
para mëngjesit të ditës së nesërme. Në rast se ai është zoti, le ta
mbrojë vetë çështjen e tij, sepse i kanë shembur altarin e tij".

<span id="an_6:32">6:32</span> Prandaj atë ditë Gedeoni u mbiquajt
Jerubaal, sepse u tha: "Le të jetë Baali që të luftojë kundër tij, sepse
ai ia ka shembur atij altarin".

<span id="an_6:33">6:33</span> Tërë Madianitët, Amalekitët dhe bijtë e
lindjes u mblodhën, kaluan Jordanin dhe ngritën kampin e tyre në luginën
e Jizreelit.

<span id="an_6:34">6:34</span> Por Fryma e Zotit depërtoi te Gedeoni që
i ra borisë; dhe Abiezeritët u thirrën që t'i shkonin pas.

<span id="an_6:35">6:35</span> Ai dërgoi lajmëtarë edhe në tërë Manasin,
i cili u thirr gjithashtu që t'i shkonte pas; dërgoi lajmëtarë edhe te
fiset e Asherit, të Zabulonit dhe të Neftalit, të cilët u nisën për të
takuar të tjerët.

<span id="an_6:36">6:36</span> Pastaj Gedeoni i tha Perëndisë: "Në rast
se ke ndër mend ta shpëtosh Izraelin me dorën time, siç ke thënë,

<span id="an_6:37">6:37</span> ja, unë do të vë një gëzof me lesh te
lëmi: në rast se do të ketë vesë vetëm mbi gëzofin dhe gjithë vendi
rreth e qark do të mbetet i thatë, atëherë do të kuptoj se ke ndërmend
ta shpëtosh Izraelin me dorën time, ashtu si ke thënë".

<span id="an_6:38">6:38</span> Dhe kështu ndodhi. Të nesërmen në mëngjes
Gedeoni u ngrit herët, shtrydhi gëzofin dhe prej tij doli një kupë plot
me ujë.

<span id="an_6:39">6:39</span> Por Gedeoni i tha akoma Perëndisë: Mos u
ndeztë zemërimi yt kundër meje; unë do të flas edhe një herë. Më lër ta
bëj provën edhe një herë tjetër vetëm. Le të mbetet i thatë vetëm gëzofi
dhe të ketë vesë mbi të gjithë vendin rreth e qark".

<span id="an_6:40">6:40</span> Dhe Perëndia veproi ashtu atë natë; vetëm
gëzofi mbeti i thatë, dhe pati vesë mbi të gjithë tokën rreth e qark.

<span id="an_7:1">7:1</span> Jerubaali, pra, (domethënë Gedeoni) dhe
gjithë njerëzit që ishin me të u ngritën herët në mëngjes dhe fushuan
pranë burimit të Harodit. Kampi i Madianit ndodhej në veri të tyre,
pranë kodrës së Morehut, në luginë.

<span id="an_7:2">7:2</span> Atëherë Zoti i tha Gedeonit: "Për mua
njerëzia që është me ty është tepër e madhe, që unë të jap Madianin në
duart e tij; Izraeli do të mund të mburrej para meje duke thënë: "Éshtë
dora ime që më ka shpëtuar".

<span id="an_7:3">7:3</span> Prandaj shpalli tërë popullit, duke i
thënë: "Ai që ka frikë dhe dridhet, le të kthehet prapa dhe të largohet
nga mali i Galaadit"". Atëherë u kthyen prapa njëzet e dy mijë burra dhe
mbetën në vend dhjetë mijë.

<span id="an_7:4">7:4</span> Zoti i tha Gedeonit: "Njerëzit janë përsëri
shumë; bëji të zbresin në ujë dhe atje do t'i vë në provë për ty. Ai për
të cilin do të them: "Ky të vijë me ty", ka për të ardhur me ty; dhe ai
për të cilin do të them: "Ky mos të vijë me ty, nuk ka për të ardhur".

<span id="an_7:5">7:5</span> Gedeoni i vuri njerëzit të zbrisnin në ujë;
dhe Zoti tha: "Tërë ata që do të lëpijnë ujin me gjuhë, ashtu siç e
lëpinë qeni, do t'i vësh mënjanë; dhe kështu do të veprosh edhe me të
gjithë ata që do të gjunjëzohen për të pirë ujë".

<span id="an_7:6">7:6</span> Numri i atyre që lëpinë ujin duke e çuar në
gojë me dorë arriti në treqind veta; gjithë të tjerët u gjunjëzuan për
të pirë ujë.

<span id="an_7:7">7:7</span> Atëherë Zoti i tha Gedeonit: "Me anë të
treqind burrave që lëpinë ujin unë do t'ju shpëtoj dhe do t'i jap
Madianitët në duart e tua. Gjithë të tjerat le të kthehen në shtëpitë e
tyre".

<span id="an_7:8">7:8</span> Atëherë treqind burrat morën në duart e
tyre ushqimet dhe boritë e tyre; kështu Gedeoni i ktheu tërë burrat e
tjerë të Izraelit, secilin në çadrën e tij, por mbajti me vete treqind
burrat. Kampi i Madianit gjendej poshtë tij, në luginë.

<span id="an_7:9">7:9</span> Po atë natë Zoti i tha Gedeonit: "Çohu dhe
bjeri kampit, sepse unë ta kam lënë ty në dorë.

<span id="an_7:10">7:10</span> Por në rast se ke frikë ta bësh, zbrit në
kamp me Purahun, shërbëtorin tënd,

<span id="an_7:11">7:11</span> dhe do të dëgjosh çfarë thonë; mbas
kësaj, duart e tua do të forcohen dhe do të jesh në gjendje të sulmosh
kampin". Ai zbriti, pra, deri në pozicionet e përparuara të kampit
bashkë me Purahun, shërbëtorin e tij.

<span id="an_7:12">7:12</span> Por Madianitët, Amalekitët dhe tërë bijtë
e lindjes ishin shpërndarë në luginë si një mori karkalecash dhe devetë
e tyre të panumërta ishin si rëra që ndodhet mbi bregun e detit.

<span id="an_7:13">7:13</span> Kur arriti Gedeoni, një burrë po i
tregonte një shoku të vet një ëndërr që kishte parë dhe thoshte: "Sapo
pashë një ëndërr; më dukej sikur kisha përpara një bukë prej elbi që
rrokullisej në drejtim të kampit të Madianit, arrinte në çadër dhe e
godiste duke e përmbysur dhe duke e rrëzuar".

<span id="an_7:14">7:14</span> Atëherë shoku i tij iu përgjegj dhe i
tha: "Kjo nuk është tjetër veçse shpata e Gedeonit, birit të Joashit,
burrë i Izraelit; në duart e tij Perëndia e ka lënë Madianin dhe tërë
kampin".

<span id="an_7:15">7:15</span> Mbasi dëgjoi tregimin e ëndrrës dhe
interpretimin e saj, Gedeoni ra përmbys në shenjë adhurimi; pastaj u
kthye në kampin e Izraelit dhe tha: "Çohuni se Zoti ka dhënë në duart
tuaja kampin e Madianit!".

<span id="an_7:16">7:16</span> Pastaj i ndau të treqind burrat në tre
grupe dhe i dorëzoi secilit prej tyre bori dhe enë boshe me nga një
pishtar brenda;

<span id="an_7:17">7:17</span> dhe u tha: "Shikomëni mua dhe veproni
ashtu si do të veproj unë; kur të kem arritur në kufijtë e kampit, ju do
të veproni pikërisht si unë.

<span id="an_7:18">7:18</span> Kur do t'i bie borisë, unë dhe të gjithë
ata që janë me mua, edhe ju do t'i bini borive rreth e qark gjithë
kampit dhe do të bërtisni: "Për Zotin dhe për Gedeonin"".

<span id="an_7:19">7:19</span> Gedeoni dhe njëqind burrat që ishin me të
arritën në buzë të kampit në prag të mesnatës, fill pas ndërrimit të
rojeve. Ata u ranë borive dhe thyen enët që mbanin në dorë.

<span id="an_7:20">7:20</span> Atëherë të tre grupimet u ranë borive dhe
thyen enët duke mbajtur me dorën e majtë pishtarët dhe me atë të djathtë
boritë, dhe filluan të bërtisnin: "Shpata e Zotitt dhe e Gedeonit!".

<span id="an_7:21">7:21</span> Secili prej tyre qëndroi në vendin e tij
rreth kampit; e tërë ushtria armike përkundrazi filloi të rendë, të
bërtasë dhe të ikë me vrap.

<span id="an_7:22">7:22</span> Ndërsa treqind burrat u binin borive,
Zoti e ktheu shpatën e secilit kundër shokut të tij në tërë kampin.
Ushtria armike ia mbathi në Beth-Shitah në drejtim të Tserahut, deri në
buzë të Abel-Meholahut pranë Tabathit.

<span id="an_7:23">7:23</span> Atëherë Izraelitët e Neftalit, të Asherit
dhe të tërë Manasit u mblodhën dhe i ndoqën Madianitët.

<span id="an_7:24">7:24</span> Gedeoni dërgoi pastaj lajmëtarë në të
gjithë krahinën malore të Efraimit për të thënë: "Zbrisni kundër
Madianitëve dhe shtini në dorë vatë e lumenjve deri në Beth-Barah dhe në
Jordan". Kështu tërë burrat e Efraimit u mblodhën dhe zunë vatë e
lumenjve deri në Beth-Barah dhe në Jordan.

<span id="an_7:25">7:25</span> Dhe zunë dy princa të Madianit, Orebin
dhe Zeebin; Orebin e vranë në shkëmbin e Orebit dhe Zeebin në grykën e
Zeebit. I ndoqën Madianitët dhe ia çuan kokat e Orebit dhe të Zeebit
Gedeonit në krahun tjetër të Jordanit.

<span id="an_8:1">8:1</span> Burrat e Efraimit i thanë Gedeonit: "Pse je
sjellë në këtë mënyrë me ne, duke mos na thirrur kur shkove të luftosh
kundër Madianit?". Dhe patën një grindje të ashpër me të.

<span id="an_8:2">8:2</span> Ai iu përgjegj atyre: "Por çfarë kam bërë
unë kundër jush? Qëmtimi i Efraimit nuk vlen vallë më tepër se sjellja e
Abiezerit?

<span id="an_8:3">8:3</span> Perëndia ju dha në dorë princat e Madianit,
Orebin dhe Zeebin; çfarë mund të bëja për ju?". Kur tha këto fjalë,
zemërimi i tyre kundër tij u fashit.

<span id="an_8:4">8:4</span> Gedeoni arriti pastaj në Jordan dhe e kaloi
atë me të treqind burrat që ishin me të; megjthëse të lodhur ata
vazhdonin ta ndiqnin armikun.

<span id="an_8:5">8:5</span> Atyre të Sukothit u tha: "Ju lutem, u jepni
bukë njerëzve që më vijnë pas, sepse janë të lodhur, dhe unë jam duke
ndjekur Zebahun dhe Tsalmunain, mbretër të Madianit".

<span id="an_8:6">8:6</span> Por krerët e Sukothit u përgjegjën: "Mos
vallë Zebahu dhe Tsalmunai janë në dorën tënde, që ne të duhet t'i japim
bukë ushtrisë tënde?".

<span id="an_8:7">8:7</span> Atëherë Gedeoni tha: "Për këtë, kur Zoti të
më japë në dorë Zebahun dhe Tsalmunain, do të copëtoj trupin tuaj me
gjembat dhe me ferrat e shkretëtirës.

<span id="an_8:8">8:8</span> Që andej shkoi në Penuel dhe u foli në të
njëjtën mënyrë banorëve të tij; burrat e Penuelit iu përgjigjën në të
njëjtën mënyrë si ata të Sukothit.

<span id="an_8:9">8:9</span> Kështu ai u foli edhe burrave të Penuelit,
duke u thënë: "Kur të kthehem në paqe, do të rrëzoj këtë kala".

<span id="an_8:10">8:10</span> Zebahu dhe Tsalmunai ndodheshin në Karkor
me gjithë ushtrinë e tyre prej rreth pesëmbëdhjetë mijë burrash, ajo që
mbetej nga tërë ushtria e bijve të lindjes, sepse njëqind e njëzet mijë
njerëz që mbanin shpatë i kishin vrarë.

<span id="an_8:11">8:11</span> Gedeoni shkoi nëpër rrugët e atyre që
banonin në çadra, në lindje të Nobahut dhe të Jogbehahut, dhe mundi
ushtrinë që e pandehte veten në siguri.

<span id="an_8:12">8:12</span> Dhe Zebahu dhe Tsalmunai ikën me vrap;
por ai i ndoqi dhe i zuri të dy mbretërit e Madianit, Zebahun dhe
Tsalmunain, dhe e shpartalloi tërë ushtrinë.

<span id="an_8:13">8:13</span> Pastaj Gedeoni, bir i Joashit, u kthye në
fushën e betejës nëpër të përpjetën e Heresit.

<span id="an_8:14">8:14</span> Kapi një të ri nga njerëzit e Sukothit
dhe e mori në pyetje, dhe ky i dha me shkrim emrat e krerëve dhe të
pleqve të Sukothit, gjithsej shtatëdhjetë e shtatë burra.

<span id="an_8:15">8:15</span> Pastaj shkoi te njerëzit e Sukothit dhe
tha: "Ja, Zebahu dhe Tsalmunai, në lidhje me të cilët jeni tallur me
mua, duke thënë: "Mos vallë Zebahu dhe Tsalmunai janë në dorën tënde, që
ne të duhet t'u japim bukë njerëzve të tu të lodhur?"".

<span id="an_8:16">8:16</span> Mori pastaj pleqtë e qytetit dhe me
gjembat dhe ferrat e shkretëtirës u dha një mësim burrave të Sukothit.

<span id="an_8:17">8:17</span> Rrëzoi gjithashtu kalanë e Penuelit dhe
vrau njerëzit e qytetit.

<span id="an_8:18">8:18</span> Pastaj u tha Zebahut dhe Tsalmunait: "Si
ishin njerëzit që keni vrarë në Tabor?". Ata u përgjigjën: "Ishin si ti;
secili prej tyre kishte pamjen e birit të një mbreti".

<span id="an_8:19">8:19</span> Ai vazhdoi: "Ishin vëllezërit e mi, bij
të nënes sime; ashtu siç është e vërtetë që Zoti rron, po të mos i
kishit vrarë, unë nuk do t'ju vrisja!".

<span id="an_8:20">8:20</span> Pastaj i tha Jetherit, birit të tij të
parë: "Çohu dhe vriti!". Por i riu nuk e nxori shpatën, sepse kishte
frikë, ishte ende i ri.

<span id="an_8:21">8:21</span> Atëherë Zebahu dhe Tsalmunai thanë: "Çohu
ti vetë dhe na godit, sepse si të jetë burri ashtu është edhe forca e
tij". Kështu Gedeoni u ngrit dhe vrau Zebahun dhe Tsalmunain, dhe shtiu
në dorë gjysmëhënat që devetë e tyre mbanin në qafë.

<span id="an_8:22">8:22</span> Atëherë burrat e Izraelit i thanë
Gedeonit: "Mbretëro mbi ne ti, biri yt dhe i biri i birit tënd, sepse na
ke çliruar nga sundimi i Madianit".

<span id="an_8:23">8:23</span> Por Gedeoni u përgjegj: "Unë nuk do të
mbretëroj mbi ju, as edhe biri im!".

<span id="an_8:24">8:24</span> Pastaj Gedeoni u tha: "Por dua t'ju
kërkoj diçka: secili prej jush të më japë vathët e plaçkës së tij". Ata
kishin vathët prej ari sepse ishin Ismaelitë.

<span id="an_8:25">8:25</span> Ata u përgjigjën: "Ne i japim me gjithë
qejf". Kështu ata shtrinë një mantel dhe secili hodhi vathët e plaçkës
së tij.

<span id="an_8:26">8:26</span> Pesha e vathëve prej ari që ai kishte
kërkuar ishte njëmijë e shtatëqind sikla ari, përveç gjysmëhënëzave,
varëseve dhe rrobave të purpurta që vishnin mbretërit e Madianit, përveç
qaforeve që devetë e tyre mbanin në qafë.

<span id="an_8:27">8:27</span> Pastaj Gedeoni me to bëri një efod, dhe e
vendosi në Ofrah, në qytetin e tij; tërë Izraeli shkoi atje dhe u
kurvërua me të dhe kështu u shndërrua në një lak për Gedeonin dhe
shtëpinë e tij.

<span id="an_8:28">8:28</span> Kështu Madiani u poshtërua përpara bijve
të Izraelit dhe nuk ngriti më kokë; dhe vendi pati paqe dyzet vjet me
radhë, gjatë gjithë jetës së Gedeonit.

<span id="an_8:29">8:29</span> Pastaj Jerubaali, bir i Joashit, u kthye
të banojë në shtëpinë e tij.

<span id="an_8:30">8:30</span> Gedeoni pati shtatëdhjetë fëmijë që dolën
nga ijet e tij, sepse pati shumë gra.

<span id="an_8:31">8:31</span> Por konkubina e tij që banonte në Sikem,
i lindi edhe ajo një djalë, të cilit i vuri emrin Abimelek.

<span id="an_8:32">8:32</span> Pastaj Gedeoni, bir i Joashit, vdiq në
pleqëri të mbarë dhe u varros në varrin e Joashit, të atit të tij, në
Ofrah të Abiezeritëve.

<span id="an_8:33">8:33</span> Pas vdekjes së Gedeonit, bijtë e Izraelit
filluan përsëri të kurvërohen përpara Baalit dhe zgjodhën Baal-Berithin
si zot të tyre.

<span id="an_8:34">8:34</span> Bijtë e Izraelit nuk u kujtuan fare për
Zotin, Perëndinë e tyre, që i kishte çliruar nga të gjithë armiqtë që i
rrethonin,

<span id="an_8:35">8:35</span> dhe nuk u treguan fare mirënjohës ndaj
shtëpisë së Jerubaalit (domethënë të Gedeonit) për gjithë ato të mira që
i kishte bërë Izraelit.

<span id="an_9:1">9:1</span> Abimeleku, bir i Jerubaalit, shkoi në Sikem
te vëllezërit e nënes së tij dhe foli me ta dhe me gjithë familjen e
atit të nënes së tij, duke thënë:

<span id="an_9:2">9:2</span> "U thoni gjithë banorëve të Sikemit:
"Ç'është më e mirë për ju, që të gjithë shtatëdhjetë bijtë e Jerubaalit
të mbretërojnë mbi ju, apo të mbretërojë mbi ju vetëm një?". Dhe mos
harroni që unë rrjedh nga kocka dhe mishi juaj".

<span id="an_9:3">9:3</span> Vëllezërit e nënes së tij i përhapën këto
fjalë të tij tërë banorëve të Sikemit; dhe zemra e tyre anoi në dobi të
Abimelekut, sepse thanë: "Éshtë vëllai ynë".

<span id="an_9:4">9:4</span> Kështu i dhanë shtatëdhjetë sikla argjendi,
që i tërhoqën nga tempulli i Baal-Berithit, me të cilat Abimeleku
rekrutoi njerëz pa kurrfarë vlere, por trima; dhe ata i shkuan pas.

<span id="an_9:5">9:5</span> Pastaj ai shkoi në shtëpinë e atit të tij
në Ofrah dhe vrau mbi po atë gur vëllezërit e tij, të shtatëdhjetë bijtë
e Jerubaalit. Por Jothami biri më i vogël i Jerubaalit, shpëtoi sepse
ishte fshehur.

<span id="an_9:6">9:6</span> Atëherë tërë banorët e Sikemit dhe tërë
shtëpia e Milos u mblodhën dhe shkuan ta shpallin mbret Abimelekun,
pranë lisit të monumentit që gjendet në Sikem.

<span id="an_9:7">9:7</span> Kur Jothami u informua për këtë gjë, shkoi
dhe zuri në majën e malit Gerezim dhe, duke ngritur zërin, thirri:
"Dëgjomëni, banorë të Sikemit, dhe Perëndia të mund t'ju dëgjojë!

<span id="an_9:8">9:8</span> Një ditë drurët u nisën për të vajosur një
mbret që të mbretëronte mbi ta; dhe i thanë ullirit: "Mbretëro mbi ne".

<span id="an_9:9">9:9</span> Por ulliri u përgjegj me këto fjalë: "A
duhet të heq dorë nga vaji im metë cilin Perëndia dhe njerëzit nderohen,
dhe të shkoj të shqetësohem për drurët?".

<span id="an_9:10">9:10</span> Atëherë drurët i thanë fikut: "Eja ti të
mbretërosh mbi ne".

<span id="an_9:11">9:11</span> Por fiku iu përgjegj atyre: "A duhet të
heq dorë nga ëmbëlsia ime dhe nga fruti im shumë i shijshëm dhe të shkoj
të shqetësohem për drurët?".

<span id="an_9:12">9:12</span> Atëherë drurët iu drejtuan hardhisë: "Eja
ti të mbretërosh mbi ne".

<span id="an_9:13">9:13</span> Por hardhia u përgjegj kështu: "A duhet
të heq dorë nga vera ime e ëmbël që gëzon Perëndinë dhe njerëzit, dhe të
shkoj të shqetësohem për drurët?".

<span id="an_9:14">9:14</span> Atëherë tërë drurët i thanë ferrës: "Eja
ti të mbretërosh mbi ne".

<span id="an_9:15">9:15</span> Ferra iu përgjegj me këto fjalë drurëve:
"Në rast se doni me të vërtetë të më vajosni si mbret për të sunduar mbi
ju, ejani të strehoheni nën hijen time; përndryshe daltë një zjarr nga
ferra dhe përpiftë kedrat e Libanit!".

<span id="an_9:16">9:16</span> Por ju nuk u suallët me besnikëri dhe me
ndershmëri duke e shpallur mbret Abimelekun, nuk mbajtët një qëndrim të
mirë ndaj Jerubaalit dhe shtëpisë së tij dhe nuk e keni trajtuar siç e
meritonte,

<span id="an_9:17">9:17</span> sepse im atë ka luftuar për ju, ka
rrezikuar jetën e vet dhe ju ka çliruar nga sundimi i Madianit.

<span id="an_9:18">9:18</span> Kurse sot ju keni ngritur krye kundër
shtëpisë së atit tim, keni vrarë të shtatëdhjetë bijtë e tij mbi po atë
gur dhe keni shpallur mbret të Sikemitëve Abimelekun, birin e
shërbëtores, sepse është vëllai juaj.

<span id="an_9:19">9:19</span> Në rast se sot keni vepruar me besnikëri
dhe ndershmëri ndaj Jerubaalit dhe shtëpisë së tij, atëherë e gëzofshi
Abimelekun dhe ai u gëzoftë me ju!

<span id="an_9:20">9:20</span> Por në rast se punët nuk janë kështu, le
të dalë nga Abimeleku një zjarr që të gllabërojë banorët e Sikemit dhe
shtëpinë e Milos, dhe le të dalë nga banorët e Sikemit dhe nga shtëpitë
e Milos një zjarr që të gllabërojë Abimelekun".

<span id="an_9:21">9:21</span> Pastaj Jothemi iku, ia mbathi dhe shkoi
të banojë në Beer nga frika e vëllait të tij Abimelek.

<span id="an_9:22">9:22</span> Abimeleku sundoi tre vjet mbi Izraelin.

<span id="an_9:23">9:23</span> Pastaj Perëndia dërgoi një frymë të keq
midis Abimelekut dhe banorëve të Sikemit, dhe banorët e Sikemit e
tradhtuan Abimelekun,

<span id="an_9:24">9:24</span> me qëllim që dhuna e ushtruar kundër të
shtatëdhjetë bijve të Jerubaalit të zgjidhej dhe gjaku i tyre të binte
mbi vëllanë e tyre Abimelek, që i kishte vrarë dhe mbi banorët e
Sikemit, që e kishin ndihmuar të vriste vëllezërit e tij.

<span id="an_9:25">9:25</span> Banorët e Sikemit vunë njerëz në pritë
kundër tij në majën e maleve, dhe këta plaçkitën tërë ata që kalonin në
rrugë afër tyre. Abimeleku u informua për këtë.

<span id="an_9:26">9:26</span> Pastaj Gaali, bir i Ebedit, dhe
vëllezërit e tij erdhën dhe u transferuan në Sikem, dhe banorët e
Sikemit krijuan besim tek ai.

<span id="an_9:27">9:27</span> Ata dolën në ara, mblodhën rrushin në
vreshtat e tyre, e shtypën dhe bënë festë. Pastaj hynë në shtëpinë e
zotit të tyre, hëngrën, pinë dhe mallkuan Abimelekun.

<span id="an_9:28">9:28</span> Gaali, bir i Ebedit, tha: "Kush është
Abimeleku dhe çfarë përfaqëson Sikemi, pse duhet t'i shërbejmë? A nuk
është vallë bir i Jerubaalit, dhe a nuk është Zebuli mëkëmbësi i tij? Më
mirë u shërbeni njerëzve të Hamorit atit të Sikemit! Po pse u dashka që
ne t'i shërbejmë këtij njeriu?

<span id="an_9:29">9:29</span> Po ta kisha këtë popull nën urdhrat e
mia, unë do ta kisha dëbuar Abimelekun!". Pastaj i tha Abimelekut:
"Forcoje ushtrinë tënde dhe më dil përpara!".

<span id="an_9:30">9:30</span> Kur Zebuli, qeveritar i qytetit, dëgjoi
këto fjalë të Gaalit, birit të Ebedit, u zemërua shumë,

<span id="an_9:31">9:31</span> dhe i dërgoi fshehurazi lajmëtarë
Abimelekut për t'i thënë: "Ja, Gaali, bir i Ebedit, dhe vëllezërit e tij
kanë ardhur në Sikem; ata po e ngrenë qytetin kundër teje.

<span id="an_9:32">9:32</span> Prandaj çohu natën, ti dhe njerëzit e tu,
dhe zëru pritë në fushë;

<span id="an_9:33">9:33</span> dhe nesër në mëngjes, sa të lindë dielli
do të ngrihesh dhe do t'i sulesh qytetit. Kur pastaj Gaali me gjithë
njerëzit që janë me të do të dalë kundër teje, ti do t'i bësh atë që
beson se është më e përshtatshme".

<span id="an_9:34">9:34</span> Abimeleku dhe tërë njerëzit që ishin me
të u ngritën natën dhe zunë një pritë kundër Sikemit, të ndarë në katër
grupe.

<span id="an_9:35">9:35</span> Kur Gaali, bir i Ebedit, doli dhe u ndal
në hyrjen e portës së qytetit, Abimeleku doli nga prita me gjithë
njerëzit që ishin me të.

<span id="an_9:36">9:36</span> Duke i parë ata njerëz, Gaali i tha
Zebulit: "Ja, disa njerëz që zbresin nga maja e maleve". Por Zebuli iu
përgjegj: "Hijet e maleve të duken ty si njerëz".

<span id="an_9:37">9:37</span> Gaali nisi përsëri të flasë, duke thënë:
"Shiko, ka njerëz që zbresin nga majat e lartësive të vendit, dhe një
grup tjetër po vjen nga rruga e lisit të shortarëve".

<span id="an_9:38">9:38</span> Atëherë Zebuli i tha: "Ku e ke
kapadaillëkun, kur thoje: "Kush është Abimeleku, pse duhet t'i
shërbejmë?". A nuk është ky popull që ti përçmoje? Dil, pra, përpara dhe
lufto kundër tij!".

<span id="an_9:39">9:39</span> Atëherë Gaali doli në krye të banorëve të
Sikemit dhe i nisi betejën kundër Abimelekut.

<span id="an_9:40">9:40</span> Por Abimeleku e ndoqi dhe ai iku me vrap
para tij; shumë njerëz ranë për tokë të plagosur për vdekje deri në
hyrje të portës.

<span id="an_9:41">9:41</span> Abimeleku u ndal pastaj në Arumah, dhe
Zebuli dëboi Gaalin dhe vëllezërit e tij, që nuk qëndruan dot më në
Sikem.

<span id="an_9:42">9:42</span> Të nesërmen populli i Sikemit doli nëpër
fusha; Abimeleku u informua për këtë.

<span id="an_9:43">9:43</span> Atëherë ai mori njerëzit e tij, i ndau në
tre grupe dhe zuri pritë në fusha; kur pa që populli po dilte nga
qyteti, ai u hodh kundër tij dhe bëri kërdinë.

<span id="an_9:44">9:44</span> Pastaj Abimeleku dhe njerëzit që ishin me
të u sulën përpara dhe zunë hyrjen e portës së qytetit, kurse dy grupet
e tjera u sulën mbi tërë ata që ishin nëpër fusha dhe bënë kërdinë.

<span id="an_9:45">9:45</span> Abimeleku e pushtoi me sulm po atë ditë
qytetin dhe vrau popullin që gjendej në të; pastaj e sheshoi qytetin dhe
aty hodhi kripë.

<span id="an_9:46">9:46</span> Kur të gjithë banorët e kalasë së Sikemit
dëgjuan këtë ngjarje, u tërhoqën në kullën kryesore të tempullit të
perëndisë Berith.

<span id="an_9:47">9:47</span> Kështu i thanë Abimelekut që tërë banorët
e kalasë së Sikemit ishin mbledhur bashkë.

<span id="an_9:48">9:48</span> Atëherë Abimeleku u ngjit në malin
Tsalmon, ai vetë bashkë me njerëzit e tij; pastaj Abimeleku kapi një
sëpatë, preu degën e një druri, e ngriti dhe e vuri mbi shpatullat e
tij; padstaj u tha njerëzve që ishin me të: "Atë që patë që unë bëra,
bëjeni shpejt edhe ju!".

<span id="an_9:49">9:49</span> Kështu secili prej tyre preu një degë dhe
shkoi pas Abimeleku; i vendosën degët përballë kullës kryesore dhe e
dogjën atë. Kështu gjetën vdekjen gjithë njerëzit e kalasë së Sikemit,
pothuajse një mijë veta, gra e burra.

<span id="an_9:50">9:50</span> Pastaj Abimeleku shkoi në Thebets, e
rrethoi dhe e pushtoi.

<span id="an_9:51">9:51</span> Në mes të qytetit kishte një kullë të
fortifikuar, ku ishin strehuar tërë njerëzit e qytetit, gra e burra; u
mbyllën brenda dhe hipën mbi çatinë e kullës.

<span id="an_9:52">9:52</span> Kështu Abimeleku arriti në këmbët e
kalasë dhe e sulmoi; iu afrua pastaj portës së kalasë për t'i vënë
flakën.

<span id="an_9:53">9:53</span> Por një grua hodhi poshtë pjesën e
sipërme të një mokre mbi kokën e Abimelekut dhe i theu kafkën.

<span id="an_9:54">9:54</span> Ai thirri menjëherë të riun që i mbante
armët dhe i tha: "Nxirre shpatën dhe më vrit, që të mos thonë: "E vrau
një grua!"". Kështu i riu e shpoi tejembanë dhe ai vdiq.

<span id="an_9:55">9:55</span> Kur Izraelitët panë që Abimeleku kishte
vdekur, secili u kthye në shtëpinë e tij.

<span id="an_9:56">9:56</span> Kështu Perëndia ia shkarkoi Abimelekut të
keqen që kishte bërë kundër atit të tij, duke vrarë shtatëdhjetë
vëllezërit e tij.

<span id="an_9:57">9:57</span> Perëndia bëri që të binte mbi kokën e
njerëzve të Sikemit tërë e keqja e bërë; kështu kundër tyre u realizua
mallkimi i Jothamit, birit të Jerubaalit.

<span id="an_10:1">10:1</span> Pas Abimelekut doli për të shpëtuar
Izraelin, Tola, bir i Puahut, biri i Dodit, njeri i Isakarit. Ai banonte
në Shamir, në krahinën malore të Efraimit;

<span id="an_10:2">10:2</span> qe gjyqtar i Izraelit për njëzet e tre
vjet me radhë; pastaj vdiq dhe e varrosën në Shamir.

<span id="an_10:3">10:3</span> Mbas tij doli Jairi, Galaaditi, që qe
gjyqtar i Izraelit njëzet e dy vjet me radhë.

<span id="an_10:4">10:4</span> Ai kishte tridhjetë bij që u hipnin
tridhjetë gomaricave dhe kishin tridhjetë qytete, që quhen edhe sot
fshatrat e Jairit dhe ndodhen në vendin e Galaadit.

<span id="an_10:5">10:5</span> Pastaj Jairi vdiq dhe u varros në Kamon.

<span id="an_10:6">10:6</span> Pastaj bijtë e Izraelit filluan përsëri
të bëjnë atë që është e keqe për sytë e Zotit dhe u shërbyen Baalit dhe
Ashtarothit, perëndive të Sirisë, perëndive të Sidonit, perëndive të
Moabit, perëndive

<span id="an_10:7">10:7</span> Kështu zemërimi i Zotit kundër Izraelit u
ndez dhe ai i dorëzoi në duart e Filistejve dhe në duart e bijve të
Amonit.

<span id="an_10:8">10:8</span> Atë vit ata u ranë më qafë dhe shtypën
bijtë e Izraelit; gjatë tetëmbëdhjetë vjetve me radhë ata shtypën tërë
bijtë e Izraelit që ndodheshin matanë Jordanit, në vendin e Amorejve, në
Galaad.

<span id="an_10:9">10:9</span> Pastaj bijtë e Amonit kaluan Jordanin për
të luftuar edhe kundër Judës, kundër Beniaminit dhe kundër shtëpisë së
Efraimit; dhe Izraeli u ndodh në një situatë shumë fatkeqe.

<span id="an_10:10">10:10</span> Atëherë bijtë e Izraelit i klithën
Zotit, duke i thënë: "Kemi mëkatuar ndaj teje, sepse kemi braktisur
Perëndinë tonë dhe i kemi shërbyer Baalit".

<span id="an_10:11">10:11</span> Zoti u tha bijve të Izraelit: "A nuk ju
çlirova unë nga Egjiptasit, nga Amorejtë, nga bijtë e Amonit dhe nga
Filistejtë?

<span id="an_10:12">10:12</span> Kur ata të Sidonit, Amalekitët dhe
Maonitët ju shtypnin dhe ju bëtë thirrje, a nuk ju çlirova nga duart e
tyre?

<span id="an_10:13">10:13</span> Megjithatë ju më braktisët dhe u vutë
në shërbim të perëndive të tjera; prandaj unë nuk do t'ju çliroj më.

<span id="an_10:14">10:14</span> Shkoni, pra, t'u thërrisni perëndive që
keni zgjedhur; le t'ju shpëtojnë ato në kohën e fatkeqësive tuaja!".

<span id="an_10:15">10:15</span> Bijtë e Izraelit i thanë Zotit: "Kemi
mëkatuar; bëna çfarë të duash, por na çliro sot, të lutemi shumë".

<span id="an_10:16">10:16</span> Atëherë hoqën nga mjedisi i tyre
perënditë e huaja dhe i shërbyen Zotit që u trishtua për vuajtjet e
Izraelit.

<span id="an_10:17">10:17</span> Pastaj bijtë e Amonit u mblodhën dhe
ngritën kampin e tyre në Galaad dhe bijtë e Izraelit u mblodhën dhe
ngritën kampin e tyre në Mitspah.

<span id="an_10:18">10:18</span> Populli, domethënë princat e Galaadit i
thanë njeri tjetrit: "Kush do të jetë njeriu që do të fillojë të luftojë
kundër bijve të Amonit? Ai do të jetë kreu i të gjithë banorëve të
Galaadit".

<span id="an_11:1">11:1</span> Jefteu, Galaaditi, ishte një njeri i
fortë dhe trim, bir i një prostitute dhe i Galaadit.

<span id="an_11:2">11:2</span> Bashkëshortja e Galaadit i lindi bij të
tjerë; kur bijtë e gruas së tij arritën në moshën madhore, ata e dëbuan
Jefteun dhe i thanë: "Ti nuk do të kesh trashëgimi në shtëpinë e atit
tonë, sepse je biri i një gruaje tjetër".

<span id="an_11:3">11:3</span> Atëherë Jefteu iku larg vëllezërve të tij
dhe u vendos në vendin e Tobit. Rreth Jefteut u mblodhën njerëz pa asnjë
vlerë, që kryenin sulme bashkë me të.

<span id="an_11:4">11:4</span> Pas një farë kohe bijtë e Amonit i
shpallën luftë Izraelit.

<span id="an_11:5">11:5</span> Kur bijtë e Amonit filluan luftën kundër
Izraelit, pleqtë e Galaadit shkuan ta kërkojnë Jefteun në vendin e
Tobit;

<span id="an_11:6">11:6</span> dhe i thanë Jefteut: "Eja me ne dhe bëhu
kapidani ynë, për të luftuar kundër bijve të Amonit".

<span id="an_11:7">11:7</span> Por Jefteu iu përgjegj pleqve të Galaadit
duke thënë: "A nuk më keni urryer dhe dëbuar nga shtëpia e atit tim? Pse
vini tani tek unë kur jini keq?".

<span id="an_11:8">11:8</span> Pleqtë e Galaadit i thanë Jefteut:
"Pikërisht për këtë jemi kthyer tani te ti, me qëllim që ti të vish me
ne për të luftuar kundër bijve të Amonit, dhe të vihesh në krye të
gjithë banorëve të Galaadit".

<span id="an_11:9">11:9</span> Atëherë Jefteu iu përgjegj pleqve të
Galaadit: "Në qoftë se më ktheni tek ju për të luftuar kundër bijve të
Amonit, dhe Zoti i lë në pushtetin tim, unë do të bëhem komandanti
juaj".

<span id="an_11:10">11:10</span> Pleqtë e Galaadit i thanë Jefteut:
"Zoti le të jetë dëshmitar midis nesh, në rast se nuk veprojmë ashtu si
ke thënë ti".

<span id="an_11:11">11:11</span> Pastaj Jefteu shkoi tek pleqtë e
Galaadit dhe populli e zgjodhi komandant dhe udhëheqës të tij; dhe
Jefteu përsëriti para Zotit në Mitspah tërë fjalët që pati thënë më
parë.

<span id="an_11:12">11:12</span> Pastaj Jefteu i dërgoi lajmëtarë
mbretit të bijve të Amonit për t'i thënë: "Çfarë ka midis teje dhe meje,
që ti të vish e të bësh luftë në vendin tim?".

<span id="an_11:13">11:13</span> Mbreti i bijve të Amonit iu përgjegj me
këto fjalë lajmëtarëve të Jefteut: "Sepse, kur Izraeli doli nga Egjipti,
ai pushtoi vendin tim, nga Arnoni deri në Jabok dhe në Jordan. Tani,
pra, m'i kthe këto toka në mënyrë miqësore".

<span id="an_11:14">11:14</span> Jefteu i dërgoi përsëri lajmëtarë
mbretit të bijve të Amonit për t'i thënë:

<span id="an_11:15">11:15</span> "Kështu thotë Jefteu: Izraeli nuk shtiu
në dorë as vendin e Moabit, as vendin e bijve të Amonit;

<span id="an_11:16">11:16</span> por kur Izraeli doli nga Egjipti dhe
kapërceu shkretëtirën deri në Detin e Kuq dhe arriti në Kadesh,

<span id="an_11:17">11:17</span> i dërgoi lajmëtarë mbretit të Edomit
për t'i thënë: "Të lutem më lër të kaloj nëpër vendin tënd"; por mbreti
i Edomit nuk pranoi. I dërgoi lajmëtarë edhe mbretit të Moabit, por edhe
ky nuk pranoi. Kështu Izraeli mbeti në Kadesh.

<span id="an_11:18">11:18</span> Duke ecur pastaj nëpër shkretëtirë,
shkoi rreth vendit të Edomit dhe vendit të Moabit e arriti në lindje të
vendit të Moabit; dhe ngriti kampin e tij matanë Arnonit, pa hyrë të
territorin e Moabit, sepse Arnoni përfaqëson kufirin e Moabit.

<span id="an_11:19">11:19</span> Pastaj Izraeli i dërgoi lajmëtarë
Sihonit, mbretit të Amorejve, dhe të Heshbonit, dhe i tha: "Të lutemi,
na lër të kalojmë nëpër vendin tënd për të arritur në tonin".

<span id="an_11:20">11:20</span> Por Sihoni nuk pati besim ta lërë të
kalojë Izraelin nëpër territorin e tij; përkundrazi Sihoni i mblodhi
gjithë njerëzit e tij të cilët u vendosën në Jahats dhe luftoi kundër
Izraelit.

<span id="an_11:21">11:21</span> Por Zoti, Perëndia i Izraelit e dha
Sihonin dhe gjithë njerëzit e tij në duart e Izraelit, që i mundi;
kështu Izraeli pushtoi tërë vendin e Amorejve, që banonin në atë
krahinë;

<span id="an_11:22">11:22</span> pushtoi tërë territorin e Amorejve, nga
Arnoni në Jabok dhe nga shkretëtira deri në Jordan.

<span id="an_11:23">11:23</span> Dhe tani që Zoti, Perëndia i Izraelit,
ka dëbuar Amorejtë përpara popullit të Izraelit, ti dëshëron të zotërosh
vendin e tyre?

<span id="an_11:24">11:24</span> A nuk zotëron ti atë që Kemoshi, zoti
yt, të ka dhënë në zotërim? Kështu edhe ne do të zotërojmë vendin e
atyre që Zoti ka dëbuar para nesh.

<span id="an_11:25">11:25</span> Mos je ti, vallë, më i mirë se Balaku,
bir i Tsiporit dhe mbret i Moabit? A pati ndofta mosmarrëveshje me
Izraelin, apo i bëri luftë?

<span id="an_11:26">11:26</span> Kaluan treqind vjet që Izraeli banon në
Heshbon dhe në fshatrat e tij përreth, në Aroer dhe në fshatrat e tij
përreth dhe në të gjitha qytetet mbi brigjet e Arnonit; pse nuk ja keni
marrë gjatë kësaj kohe?

<span id="an_11:27">11:27</span> Prandaj unë nuk të kam bërë asnjë
padrejtësi dhe ti sillesh keq me mua duke më bërë luftë. Zoti, gjyqtari,
le të vendosë sot drejtësinë midis bijve të Izraelit dhe bijve të
Amonit!".

<span id="an_11:28">11:28</span> Por mbreti i bijve të Amonit nuk mori
parasysh fjalët që Jefteu i kishte dërguar.

<span id="an_11:29">11:29</span> Atëherë Fryma e Zotit erdhi mbi Jefteun
dhe ai kaloi nëpër Galaadin dhe Manasin, arriti në Mitspah të Galaadit
dhe që këtej lëvizi kundër bijve të Amonit.

<span id="an_11:30">11:30</span> Jefteu lidhi një kusht me Zotin dhe
tha: "Në rast se ti më jep në duart e mia bijtë e Amonit,

<span id="an_11:31">11:31</span> çfarë të dalë nga dyert e shtëpisë sime
për të më pritur kur të kthehem fitimtar nga bijtë e Amonit, do t'i
përkasë Zotit dhe unë do t'ia ofroj si olokaust".

<span id="an_11:32">11:32</span> Këshu Jefteu marshoi kundër bijve të
Amonit për t'u bërë luftë, dhe Zoti ia dha në dorë.

<span id="an_11:33">11:33</span> Ai i mundi duke bërë një masakër të
madhe, nga Aroeri deri në drejtim të Minithit (duke u marrë njëzet
qytete) dhe deri në Abel-Keramim. Kështu bijtë e Amonit u poshtëruan
përpara bijve të Izraelit.

<span id="an_11:34">11:34</span> Pastaj Jefteu u kthye në shtëpinë e
tij, në Mitspah; dhe ja që i doli për ta pritur e bija me dajre dhe
valle. Ajo ishte bija e vetme e tij, sepse ai nuk kishte djem ose vajza
të tjera.

<span id="an_11:35">11:35</span> Sa e pa, grisi rrobat e tij dhe tha:
"Oh, bija ime, ti po më bën shumë fatkeq, ti po më sjell mjerim! Unë i
kam dhënë fjalën Zotit dhe nuk mund të tërhiqem".

<span id="an_11:36">11:36</span> Ajo i tha: "O atë, në rast se i ke
dhënë fjalën Zotit, vepro me mua simbas fjalëve që kanë dalë nga goja
jote, sepse Zoti ta mori hakun me armiqtë e tu, bijtë e Amonit".

<span id="an_11:37">11:37</span> Pastaj i tha të atit: "Të më lejohet
kjo e drejtë: lermë të lirë dy muaj, në mënyrë që të sillem nëpër male
duke qarë virgjërinë time me shoqet e mia".

<span id="an_11:38">11:38</span> Ai iu përgjegj: "Shko!". Dhe e la të
shkonte për dy muaj. Kështu ajo shkoi me shoqet e saj dhe qau ndër male
virgjërinë e saj.

<span id="an_11:39">11:39</span> Mbas dy muajsh ajo u kthye tek i ati;
dhe ai veproi me të simbas kushtit që kishte lidhur. Ajo nuk kishte
njohur burrë. Kështu u bë zakon në Izrael

<span id="an_11:40">11:40</span> që bijat e Izraelit të shkojnë çdo vit
e të qajnë bijën e Jefteut, Galaaditit, katër ditë me radhë.

<span id="an_12:1">12:1</span> Njerëzit e Efraimit u mblodhën, kaluan në
Tsafon dhe i thanë Jefteut: "Pse shkove të luftosh kundër bijve të
Amonit dhe nuk na thirre të vinin bashkë me ty? Ne do t'i vëmë zjarrin
shtëpisë sate bashkë me ty brenda".

<span id="an_12:2">12:2</span> Jefteu iu përgjegj atyre: "Unë dhe
populli im kemi pasur një grindje të madhe me bijtë e Amonit; dhe kur ju
kërkova ndihmë nuk më liruat nga duart e tyre.

<span id="an_12:3">12:3</span> Kështu, duke parë se nuk më vinit në
ndihmë, vura në rrezik jetën time dhe marshova kundër bijve të Amonit,
dhe Zoti m'i dha në duart e mia. Pse, pra, jeni ngritur sot kundër meje
për të më luftuar?".

<span id="an_12:4">12:4</span> Pastaj Jefteu mblodhi tërë njerëzit e
Galaadit dhe u ndesh me Efraimin; dhe njerëzit e Galaadit e mundën
Efraimin, sepse këta thonin: "Ju Galaaditët jeni ikanakë të Efraimit në
mes të Efraimit dhe në mes të Manasit!".

<span id="an_12:5">12:5</span> Njerëzit e Galaadit zunë vatë e Jordanit
para se të arrinin ata të Efraimit; kështu kur ndonje nga ikanakët e
Efraimit thoshte: "M lini të kaloj", njerëzit e Galaadit e pyesnin: "A
je ti një Efraimit?". Në rast se ai përgjigjej: "Jo", Galaaditët i
thonin:

<span id="an_12:6">12:6</span> "Atëherë thuaj Shiboleth; në rast se ai
thoshte "Shiboleth", sepse nuk mund ta shqiptonte si duhet, e kapnin dhe
e vrisnin pranë vaut të Jordanit. Në atë kohë u vranë në këtë mënyrë
dyzet e dy mijë njerëz të Efraimit.

<span id="an_12:7">12:7</span> Jefteu ushtroi funksionin e gjyqtarit
gjashtë vjet me radhë. Pastaj Jefteu, Galaaditi, vdiq dhe u varros në
një nga qytetet e Galaadit.

<span id="an_12:8">12:8</span> Mbas tij gjyqtar i Izraelit u bë Ibtsani
nga Betlemi.

<span id="an_12:9">12:9</span> Ai pati tridhjetë bij; martoi tridhjetë
bijat e tij dhe solli nga jashtë tridhjetë vajza për bijtë e tij. Qe
gjyqtar i Izraelit shtatë vjet me radhë.

<span id="an_12:10">12:10</span> Pastaj Ibtsani vdiq dhe u varros në
Betlem.

<span id="an_12:11">12:11</span> Mbas tij gjyqtar i Izraelit u bë Eloni,
Zabulonit; qe gjyqtar i Izraelit dhjetë vjet me radhë.

<span id="an_12:12">12:12</span> Pastaj Eloni, Zabulonit, vdiq dhe e
varrosën në Ajalon, në vendin e Zabulonit.

<span id="an_12:13">12:13</span> Mbas tij qe gjyqtar i Izraelit Abdoni,
bir i Hilelit, Pirathoniti.

<span id="an_12:14">12:14</span> Ai pati dyzet bij dhe tridhjetë nipa,
që u hipnin shtatëdhjetë gomarëve të vegjël. Ai qe gjyqtar i Izraelit
tetë vjet me radhë.

<span id="an_12:15">12:15</span> Pastaj Abdoni, bir i Hilelit,
Pirathoniti, vdiq dhe e varrosën në Pirathon, në vendin e Efraimit, në
krahinën malore të Amalekut.

<span id="an_13:1">13:1</span> Bijtë e Izraelit filluan përsëri të bëjnë
atë që është e keqe për sytë e Zotit, dhe Zoti i dha në duart e
Filistejve për dyzet vjet.

<span id="an_13:2">13:2</span> Ishte një njeri nga Tsorahu, prej
familjes së Danitëve, që quhej Manoah; gruaja e tij ishte shterpë dhe
nuk kishte fëmijë.

<span id="an_13:3">13:3</span> Engjëlli i Zotit iu shfaq kësaj gruaje
dhe i tha: "Ja, ti je shterpë dhe nuk ke fëmijë, por ke për të mbetur me
barrë dhe do të pjellësh një fëmijë.

<span id="an_13:4">13:4</span> Prandaj ruhu se pi verë o pije dehëse,
dhe mos ha asnjë gjë të papastër.

<span id="an_13:5">13:5</span> Sepse ti do të mbetesh me barrë dhe do të
pjellësh një djalë, mbi kokën e të cilit nuk do të kalojë brisku, sepse
fëmija do të jetë një Nazireo kushtuar Perëndisë që në barkun e nënes së
tij; ai do të fillojë ta çlirojë Izraelin nga duart e Filistejve".

<span id="an_13:6">13:6</span> Atëherë gruaja shkoi t'i thotë
bashkëshortit të saj: "Një njeri i Perëndisë erdhi tek unë; pamja e tij
ishte si ajo e Engjëllit të Perëndisë, me të vërtetë e frikshme. Unë nuk
e pyeta se nga vinte, dhe ai nuk më tha emrin e tij;

<span id="an_13:7">13:7</span> por më tha: "Ja, ti do të mbetesh me
barrë dhe do të pjellësh një djalë; prandaj tani mos pi verë as pije
dehëse, dhe mos ha asgjë të papastër, sepse fëmija do të jetë një
Nazireo i kushtuar Perëndisë që në barkun e nënës së tij deri në ditën e
vdekjes së tij"".

<span id="an_13:8">13:8</span> Atëherë Manoahu iu lut me të madhe Zotit
dhe i tha: "O Zot, të lutem që njeriu i Perëndisë i dërguar prej teje të
kthehet përsëri pranë nesh dhe të na mësojë se çfarë duhet të bëjmë me
fëmijën që ka për të lindur".

<span id="an_13:9">13:9</span> Perëndia e dëgjoi zërin e Manoahut; dhe
Engjëlli i Perëndisë u kthye përsëri te gruaja, ndërsa ajo ndodhej në
arë, por burri i saj Manoah nuk ishte me të.

<span id="an_13:10">13:10</span> Dhe gruaja me të shpejtë shkoi të
informojë bashkëshortin e saj dhe i tha: "Ja, m'u shfaq ai burrë, që
erdhi tek unë pardje".

<span id="an_13:11">13:11</span> Atëherë Manoahu u ngrit dhe ndoqi gruan
e tij dhe, kur arritën tek ai njeri, i tha: "Ti je ai njeri që i foli
kësaj gruaje?". Ai u përgjegj: "Jam unë".

<span id="an_13:12">13:12</span> Por Manoahu tha: "Kur të realizohet
fjala jote, cili duhet të jetë stili i jetës së djalit dhe ç'duhet të
bëjë?".

<span id="an_13:13">13:13</span> Engjëlli i Zotit iu përgjegj Manoahut:
"Gruaja duhet të ketë kujdes për të gjitha ato që i thashë.

<span id="an_13:14">13:14</span> Të mos hajë asnjë nga prodhimet e
rrushit, të mos pijë verë a pije dehëse, dhe të mos hajë asnjë gjë të
papastër; të ketë parasysh të gjitha porositë që i kam urdhëruar".

<span id="an_13:15">13:15</span> Atëherë Manoahu i tha Engjëllit të
Zotit: "Na lejo të të mbajmë dhe të të përgatisim një kec!".

<span id="an_13:16">13:16</span> Engjëlli i Zotit iu përgjegj Manoahut
me këto fjalë: "Edhe sikur të më mbash nuk do ta ha ushqimin tënd; por
në rast se ti dëshiron të bësh një olokaust, ofroja Zotit". (Manoahu nuk
e dinte se ai ishte Engjëlli i Zotit).

<span id="an_13:17">13:17</span> Pastaj Manoahu i tha Engjëllit të
Zotit: "Cili është emri yt që të realizohen fjalët e tua, ne të kemi
mundësi të të nderojmë?".

<span id="an_13:18">13:18</span> Engjëlli i Zotit iu përgjegj: "Pse
vallë kërkon të mësosh emrin tim? Ai është i mrekullueshëm".

<span id="an_13:19">13:19</span> Kështu Manoahu mori kecin dhe blatimin
e ushqimit dhe ia ofroi Zotit mbi gurin. Atëherë Engjëlli bëri një
mrekulli, ndërsa Manoahu dhe e shoqja shikonin;

<span id="an_13:20">13:20</span> ashtu si flaka ngjitej nga altari në
qiell, Engjëlli i Zotit u ngjit me flakën e altarit. Duke parë këtë,
Manoahu bashkë me gruan e tij ranë përmbys për tokë.

<span id="an_13:21">13:21</span> Engjëlli i Zotit nuk iu shfaq më as
Manoahut, as bashkëshortes së tij. Atëherë Manoahu kuptoi se ai ishte
Engjëlli i Zotit.

<span id="an_13:22">13:22</span> Manoahu i tha pastaj bashkëshortes së
tij: "Ne me siguri do të vdesim, sepse pamë Perëndinë".

<span id="an_13:23">13:23</span> Por e shoqja i tha: "Po të kishte
dashur me të vërtetë vdekjen tonë, Zoti nuk do të kishte pranuar nga
duart tona olokaustin dhe blatimin e ushqimit, as do të na kishte
treguar tërë këto gjëra, dhe tani nuk do të bënte që të dëgjonim gjëra
si këto".

<span id="an_13:24">13:24</span> Pastaj gruaja lindi një djalë të cilit
ia vunë emrin Sanson. Fëmija u rrit dhe Zoti e bekoi.

<span id="an_13:25">13:25</span> Fryma e Zotit filloi të lëvizë mbi të
në kampin e Danit, midis Tsorahut dhe Eshtaolit.

<span id="an_14:1">14:1</span> Sansoni zbriti në Timnah dhe aty pa një
grua midis bijave të Filistejve.

<span id="an_14:2">14:2</span> Kur u kthye në shtëpi, foli për të me të
atin dhe të ëmën, duke u thënë: "Pashë në Timnah një femër midis bijave
të Filistejve; ma merrni për grua".

<span id="an_14:3">14:3</span> Babai dhe nëna e tij i thanë: "A nuk ka
vallë një grua midis bijave të vëllezërve të tu në gjithë popullin tonë,
që ti të shkosh të marrësh një grua midis Filistejve të parrethprerë?".
Por Sansoni iu përgjegj atit të tij me këto fjalë: "Merrma atë, sepse më
pëlqen".

<span id="an_14:4">14:4</span> Por i ati dhe e ëma nuk e dinin se kjo
vinte nga Zoti dhe që Sansoni kërkonte një rast kundër Filistejve. Në
atë kohë, Filistejtë sundonin në Izrael.

<span id="an_14:5">14:5</span> Pastaj Sansoni zbriti me të atin dhe me
të ëmën në Timnah; sapo arritën në vreshtat e Timnahut, një luan i vogël
u doli përpara duke ulëritur.

<span id="an_14:6">14:6</span> Atëherë Fryma e Zotit zbriti në mënyrë të
fuqishme mbi të dhe ai, pa pasur asgjë në dorë, e shqeu luanin, ashtu si
shqyhet një kec; por nuk i tha asgjë atit dhe nënes së tij për atë që
kishte bërë.

<span id="an_14:7">14:7</span> Pastaj zbriti dhe i foli gruas, dhe ajo i
pëlqeu Sansonit.

<span id="an_14:8">14:8</span> Mbas disa ditësh ai u kthye për ta marrë
me vete dhe doli nga rruga për të parë skeletin e luanit; dhe ja, në
trupin e luanit kishte një mori bletësh dhe mjaltë.

<span id="an_14:9">14:9</span> Ai mori pak mjaltë në dorë dhe filloi ta
hajë ndërsa po ecte; kur arriti tek i ati dhe tek e ëma, u dha edhe
atyre dhe ata e hëngrën; por nuk u tha që e kishte marrë mjaltin nga
trupi i luanit.

<span id="an_14:10">14:10</span> Pastaj i ati zbriti tek ajo grua, dhe
aty Sansoni shtroi një gosti siç e kishin zakon të rinjtë.

<span id="an_14:11">14:11</span> Dhe ndodhi që, kur njërëzit e panë
vendit, ata morën tridhjetë shokë, që të rrinin bashkë me të.

<span id="an_14:12">14:12</span> Sansoni u tha atyre: "Unë do t'ju
propozoj një gjëzë; në rast se ju arrini të gjeni shpjegimin e saj të ma
njoftoni brenda shtatë ditëve të gostisë, do t'ju jap tridhjetë tunika
dhe tridhjetë ndërresa rrobash;

<span id="an_14:13">14:13</span> por në rast se nuk mund të ma
shpjegoni, do të më jepni mua tridhjetë tunika dhe tridhjetë ndërresa
rrobash".

<span id="an_14:14">14:14</span> Ata iu përgjegjën: "Propozo gjëzën
tënde, që ta dëgjojmë". Ai u tha atyre: "Nga gllabëruesi doli ushqimi,
dhe nga i forti doli e ëmbla". Tri ditë me radhë ata nuk arritën ta
shpjegojnë gjëzën.

<span id="an_14:15">14:15</span> Ditën e shtatë i thanë bashkëshortes së
Sansonit: "Mbushja mendjen burrit tënd që të na shpjegojë gjëzën;
ndryshe do të të djegim ty dhe do t'i vëmë flakën shtëpisë së atit tënd.
A na keni ftuar për të na zhveshur? Vallë a s'është ashtu?".

<span id="an_14:16">14:16</span> Gruaja e Sansonit qau para tij dhe i
tha: "Ti ke vetëm urrejtje ndaj meje dhe nuk më do; ti u propozove një
gjëzë bijve të popullit tim, por nuk ia shpjegova as atit tim; as nënës
sime, pse duhet të ta shpjegoj ty?".

<span id="an_14:17">14:17</span> Ajo qau para tij gjatë shtatë ditëve të
festës. Kështu ditën e shtatë Sansoni ia shpjegoi, sepse e mërziste;
pastaj ua shpjegoi gjëzën bijve të popullit të saj.

<span id="an_14:18">14:18</span> Njerëzit e qytetit, ditën e shtatë,
para se të perëndonte dita, i thanë Sansonit: "A ka gjë më të ëmbël se
mjalti? A ka gjë më të fortë se luani?". Dhe ai iu përgjegj atyre: "Po
të mos kishit lëruar me mëshqerrën time, nuk do ta kishit zgjidhur
gjëzën time".

<span id="an_14:19">14:19</span> Atëherë Fryma e Zotit erdhi mbi të në
mënyrë të fuqishme, dhe ai zbriti deri në Ashkelon, vrau tridhjetë
njerëz nga ata, mori plaçkat e tyre dhe u dha ndërresat e rrobave atyre
që e kishin shpjeguar gjëzën. Kështu zemërimi i tij u ndez; pastaj ai u
ngjit përsëri në shtëpinë e të atit.

<span id="an_14:20">14:20</span> Por gruan e Sansonit ia dhanë shokut të
tij, që kishte qenë shoku i tij më i mirë.

<span id="an_15:1">15:1</span> Mbas një farë kohe, kur korret gruri,
Sansoni shkoi të vizitojë të shoqen, duke pasur me vete një kec, dhe
tha: "Dua të hyj në dhomë te gruaja ime". Por i ati i saj nuk e lejoi të
hyjë,

<span id="an_15:2">15:2</span> dhe i tha: "Mendoja pikërisht që ti e
urren, prandaj ia dhashë shokut tënd; a nuk është më e bukur motra e saj
më e vogël? Merre, pra, në vend të saj".

<span id="an_15:3">15:3</span> Sansoni iu përgjegj atyre: "Këtë herë nuk
do të kem asnjë faj ndaj Filistejve në rast se do t'u bëj ndonjë të
keqe".

<span id="an_15:4">15:4</span> Kështu Sansoni shkoi dhe kapi treqind
dhelpra; pastaj mori pishtarë, i ktheu dhelprat bisht më bisht dhe i
vuri nga një pishtar midis dy bishtave.

<span id="an_15:5">15:5</span> Pastaj ndezi pishtarët dhe i la dhelprat
të iknin nëpër fushat e grurit të Filistejve, dhe dogji demetet dhe
grurin akoma në këmbë madje edhe vreshtat dhe ullishtat.

<span id="an_15:6">15:6</span> Atëherë Filistejtë pyetën: "Kush e bëri
këtë?". Muarrën këtë përgjigje: "Sansoni, dhëndri i burrit të Timnahut,
sepse ky mori gruan dhe ia dha si bashkëshorte shokut të tij". Kështu
Filistejtë u ngritën dhe i vunë flakën asaj dhe atit të saj.

<span id="an_15:7">15:7</span> Sansoni u tha atyre: "Me qenë se keni
bërë këtë gjë, unë do të hakmerrem sigurisht kundër jush dhe pastaj do
të rri".

<span id="an_15:8">15:8</span> Kështu i goditi në mënyrë të
pamëshirshme, duke bërë kërdi të madhe. Pastaj zbriti dhe qendroi në
shpellën e shkëmbit të Etamit.

<span id="an_15:9">15:9</span> Atëherë Filistejtë dolën, ngritën kampin
e tyre në Juda dhe u shtrinë deri në Lehi.

<span id="an_15:10">15:10</span> Njerëzit e Judës u thanë atyre: "Pse
dolët kundër nesh?". Ata iu përgjigjën: "Dolëm për të kapur Sansonin dhe
për t'i bërë atij atë që ai na ka bërë neve".

<span id="an_15:11">15:11</span> Atëherë tre mijë burra të Judës zbritën
në shpellën e shkëmbit të Etamit dhe i thanë Sansonit: "Nuk e di që
Filistejtë na sundojnë? Çfarë na bëre kështu?". Ai u përgjegj kështu:
"Atë që më bënë mua, unë ua bëra atyre".

<span id="an_15:12">15:12</span> Ata i thanë: "Ne kemi zbritur që të të
kapim dhe të të dorëzojmë në duart e Filistejve". Sansoni u përgjegj:
"Betohuni që ju nuk do të më vrisni".

<span id="an_15:13">15:13</span> Atëherë ata i folën duke thënë: "Jo,
vetëm do të të lidhim dhe do të të dorëzojmë në duart e tyre; por me
siguri nuk do të të vrasim". Kështu e lidhën me dy litarë të rinj dhe e
nxorën nga shpella.

<span id="an_15:14">15:14</span> Kur arriti në Lehi, Filistejtë i dolën
përpara me klithma gëzimi; por Fryma e Zotit erdhi fuqishëm mbi të dhe
litarët që kishte në krahë u bënë si fije liri që digjen; dhe lidhjet i
ranë nga duart.

<span id="an_15:15">15:15</span> Gjeti pastaj një nofull gomari akoma të
freskët, shtriu dorën dhe e kapi; me të vrau një mijë njerëz.

<span id="an_15:16">15:16</span> Atëherë Sansoni tha: "Me një nofull
gomari, pirgje mbi pirgje! Me një nofull gomari vrava një mijë njerëz".

<span id="an_15:17">15:17</span> Kur mbaroi së foluri hodhi nofullën dhe
e quajti atë vend Ramath-Lehi.

<span id="an_15:18">15:18</span> Pastaj pati një etje të madhe dhe
kërkoi ndihmën e Zotit, duke thënë: "Ti lejove këtë çlirim të madh me
dorën e shërbëtorit tënd, por a duhet të vdes unë tani nga etja dhe të
bie në duart e atyre që nuk janë rrethprerë?".

<span id="an_15:19">15:19</span> Atëherë Perëndia çau shkëmbin e lugët
që ndodhet në Lehi dhe doli ujë prej tij. Ai piu ujë, fryma i tij u
gjallërua dhe ai mori jetë. Prandaj e quajti këtë burim En-Hakore; ajo
ekziston në Lehi edhe sot.

<span id="an_15:20">15:20</span> Sansoni qe gjyqtar i Izraelit për
njëzet vjet në kohën e Filistejve.

<span id="an_16:1">16:1</span> Pastaj Sansoni shkoi në Gaza dhe aty pa
një prostitutë, dhe hyri tek ajo.

<span id="an_16:2">16:2</span> Kur u thanë atyre të Gazës: "Sansoni
erdhi këtu", ata rrethuan vendin dhe qëndruan në pritë tërë natën pranë
portës së qytetit, duke mbajtur heshtje të plotë, dhe thanë: "Në të
gdhirë do ta vrasim".

<span id="an_16:3">16:3</span> Sansoni ndejti shtrirë deri në mesnatë;
pastaj në mesnatë u ngrit, kapi kanatet e portës së qytetit dhe dy
shtalkat e saj i shkuli nga vendi bashkë me shufrat prej hekuri, i
ngarkoi mbi kurriz dhe i çoi në majë të malit që ndodhet përballë
Hebronit.

<span id="an_16:4">16:4</span> Mbas kësaj ra në dashuri me një grua nga
lugina e Sorekut, që quhej Delilah.

<span id="an_16:5">16:5</span> Atëherë princat e Filistejve shkuan tek
ajo dhe i thanë: "Bëje për vete dhe zbulo ku qëndron tërë ajo forcë e
madhe e tij, në mënyrë që ta mposhtim për ta lidhur dhe për ta
nënshtruar; pastaj do të të japim secili një mijë e njëqind sikla
argjendi.

<span id="an_16:6">16:6</span> Kështu Delilah i tha Sansonit: "Më thuaj
të lutem, ku qëndron forca jote e madhe dhe në çfarë mënyre mund të të
lidhin që të të nënshtrojnë".

<span id="an_16:7">16:7</span> Sansoni iu përgjegj: "Në rast se më
lidhin me shtatë tela të freskëta, jo akoma të thara, të harkut, unë do
të bëhem i dobët dhe do të jem si gjithë burrat e tjerë".

<span id="an_16:8">16:8</span> Atëherë princat e Filistejve i suallën
shtatë tela të freskëta harku, jo akoma të thata, dhe ajo e lidhi me
këto tela.

<span id="an_16:9">16:9</span> Mirëpo kishte njerëz që rrinin në pritë
pranë saj, në një dhomë të brëndshme. Ajo i tha: "Sansone, Filistejtë i
ke mbi kokë!". Por ai i këputi litarët, ashtu si këputet një fije shtupe
kur ndjen zjarrin. Kështu e fshehta e forcës së tij mbeti e panjohur.

<span id="an_16:10">16:10</span> Pastaj Delilah i tha Sansonit: "Ja, je
tallur me mua dhe më ke treguar gënjeshtra; por tani, të lutem, më thuaj
se me çfarë gjë mund të lidhesh".

<span id="an_16:11">16:11</span> Ai iu përgjegj: "Në qoftë se më lidhin
me litarë të rinj që nuk kanë qenë përdorur kurrë, unë do të bëhem i
dobët dhe do të jem si çfarëdo burrë tjetër".

<span id="an_16:12">16:12</span> Prandaj Delilah mori litarë të rinj, e
lidhi dhe i tha: "Sanson, Filistejtë i ke mbi kokë". Dhe kishte njerëz
në pritë në dhomën e brendshme. Ai i këputi litarët që kishte në krahë
si të ishin penj.

<span id="an_16:13">16:13</span> Atëherë Delilah i tha Sansonit: "Deri
tani je tallur me mua dhe më ke thënë gënjeshtra; tregomë me se mund të
lidhesh". Dhe ai iu përgjegj: "Mjafton të thurësh shtatë gërshetat e
kokës sime me majën e tezgjahut".

<span id="an_16:14">16:14</span> Ajo i thuri dhe i fiksoi në shulin e
tezgjahut pastaj i tha: "Sanson, Filistejtë i ke mbi kokë". Por ai u
zgjua nga gjumi dhe shkuli shulin nga tezgjahu dhe nga maja.

<span id="an_16:15">16:15</span> Atëherë ajo i tha: "Si mund të më
thuash: "Të dua", kur zemra jote nuk është me mua? Tri herë me radhë je
tallur me mua dhe nuk më ke treguar ku qëndron forca jote e madhe".

<span id="an_16:16">16:16</span> Tani, me qenë se ajo e bezdiste çdo
ditë me fjalët e saj dhe e nxiste me ngulm, ai u zemërua për vdekje,

<span id="an_16:17">16:17</span> dhe ia çeli asaj tërë zemrën, duke i
thënë: "Kurrë nuk ka kaluar brisku mbi kokën time, sepse jam një Nazireo
i Perëndisë, qysh në barkun e nënes sime; po të rruhesha, forca ime do
të ikte, do të bëhesha i dobët dhe i njëllojtë si gjithë burrat e
tjerë".

<span id="an_16:18">16:18</span> Kur Delilah u bind që ai ia kishte
çelur plotësisht zemrën, dërgoi të thërrasin princat e Filistejve dhe u
dërgoi këto fjalë: "Ejani lart këtë radhë se ai ma hapi tërë zemrën e
tij". Atëherë princat

<span id="an_16:19">16:19</span> Pastaj ajo e vuri në gjumë mbi gjunjët
e saj, thirri një njeri që i rrovi të shtatë gërshetat të kokës së
Sansonit; pastaj filloi ta trajtoj keq, dhe fuqia e tij e la.

<span id="an_16:20">16:20</span> Atëherë ajo i tha: "Sanson, Filistejtë
i ke mbi kokë". Ai u zgjua nga gjumi dhe tha: "Unë do t'ia dal si herët
e tjera, do të shpengohem". Por nuk e dinte që Zoti e kishte braktisur.

<span id="an_16:21">16:21</span> Dhe Filistejtë e zunë dhe i nxorën
sytë; e zbritën në Gaza dhe e lidhën me zinxhirë prej bronzi. Dhe e vunë
të rrotullojë mokrën në burg.

<span id="an_16:22">16:22</span> Ndëkaq flokët e kokës, mbasi u rruan,
filluan përsëri të rriten.

<span id="an_16:23">16:23</span> Princat e Filistejve u mblodhën për t'i
paraqitur një flijim të madh Dagonit, perëndisë së tyre, dhe për t'u
gëzuar. Ata thonin: "Perëndia ynë na ka dhënë në dorë Sansonin, armikun
tonë".

<span id="an_16:24">16:24</span> Kur populli e pa, filloi të lavdërojë
perëndinë e vet dhe të thotë: "Perëndia ynë na dha në dorë armikun tonë,
atë që shkatërronte vendin tonë dhe që ka vrarë aq shumë njerëz tanë".

<span id="an_16:25">16:25</span> Kështu në gëzimin e zemrës së tyre, ata
thanë: "Silleni Sansonin që të dëfrehemi me të!". E nxorrën Sansonin nga
burgu dhe ai bëri karagjozllëqe para tyre. Pastaj e vunë midis
shtyllave.

<span id="an_16:26">16:26</span> Atëherë Sansoni i tha fëmijës, që e
mbante prej dore: "Lërmë të prek shtyllat mbi të cilat qendron shtëpia,

<span id="an_16:27">16:27</span> që të mund të mbështetem në to".
Shtëpia ishte pot me burra dhe gra; aty ndodheshin tërë princat e
Filistejve, dhe mbi çati tre mijë veta, burra e gra, që shikonin
Sansonin ndërsa ky bënte palaçon.

<span id="an_16:28">16:28</span> Atëherë Sansoni kërkoi ndihmën e Zotit
dhe tha: "O Zot, o Zot, të lutem mos më harro! Më jep forcën e nevojshme
për këtë herë vetëm, o Perëndi që të hakmerrem me Filistejtë me një
goditje të vetme, për shkak të humbjes së dy syve të mi".

<span id="an_16:29">16:29</span> Pastaj Sansoni kapi dy shtyllat
qendrore, që mbanin tempullin, dhe u mbështet tek ato, tek njera me
dorën e djathtë dhe tek tjetra me dorën e majtë;

<span id="an_16:30">16:30</span> pastaj Sansoni tha: "Le të vdes bashkë
me Filistejtë!". U përkul pastaj me të gjithë forcën e tij, dhe shtëpia
u shemb mbi princat dhe mbi gjithë popullin që ndodhej brenda; dhe qenë
më shumë ata që ai vrau duke vdekur se ata që kishte vrarë kur qe
gjallë.

<span id="an_16:31">16:31</span> Pastaj vëllezërit e tij dhe tërë
shtëpia e atit të tij zbritën dhe e morën; dhe e çuan ta varrosin midis
Tsorahut dhe Eshtaolit, në varrin e Manoahut, të atit të tij. Ai qe
gjyqtar i Izraelit njëzet vjet me radhë.

<span id="an_17:1">17:1</span> Në krahinën malore të Efraimit ishte një
njeri që quhej Mikah.

<span id="an_17:2">17:2</span> Ai i tha nënes së tij: "Një mijë e
njëqind siklat prej argjendi që të kanë marrë dhe për të cilat ke thënë
një mallkim, që e dëgjova me veshët e mi, ja, i kam unë; ato para i
kisha marrë unë". Nëna e tij tha: "Im bir qoftë i bekuar nga Zoti!".

<span id="an_17:3">17:3</span> Kështu ai ia ktheu nënes së tij të një
mijë e njëqind siklat prej argjendi dhe e ëma tha: "Unë ia shenjtëroj
plotësisht nga dora ime këtë argjend Zotit për birin tim, për ta bërë
një shëmbëlltyrë të gdhendur dhe një figurë me derdhje prandaj po ta
kthej tani".

<span id="an_17:4">17:4</span> Pas kthimit të argjendit nënes së tij, e
ëma mori dyqind sikla argjendi dhe ia dha shkrirësit, i cili bëri një
shëmbëlltyrë të gdhendur dhe një figurë me derdhje metali; dhe këto u
vendosën në shtëpinë e Mikahut.

<span id="an_17:5">17:5</span> Kështu ky njeri, Mikahu, pati një shtëpi
perëndish; bëri një efod dhe një shtëpi idhujsh, dhe shenjtëroi një nga
bijtë e tij që i shërbente ai prift.

<span id="an_17:6">17:6</span> Në atë kohë nuk kishte mbret në Izrael;
secili bënte atë që i dukej e drejtë në sytë e tij.

<span id="an_17:7">17:7</span> Ishte një i ri nga Betlemi i Judës, nga
familja e Judës, i cili ishte Levit dhe banonte në atë vend si i huaj.

<span id="an_17:8">17:8</span> Ky njeri u nis nga qyteti i Betlemit të
Judës për t'u vendosur aty ku mund të gjente një vend; duke ecur arriti
në krahinën malore të Efraimit, në shtëpinë e Mikahut.

<span id="an_17:9">17:9</span> Mikahu e pyeti: "Nga po vjen?". Ai u
përgjegj: "Jam një Levit nga Betlemi i Judës dhe jam duke kërkuar një
vend ku mund të vendosem".

<span id="an_17:10">17:10</span> Mikahu i tha: "Rri me mua, dhe bëhu ati
dhe prifti im; do të të jap dhjetë sikla argjendi çdo vit, rroba dhe
ushqim". Atëherë Leviti hyri.

<span id="an_17:11">17:11</span> Kështu Leviti pranoi të rrinte me atë
njeri, që e trajtoi të riun sikur të ishte një nga bijtë e tij.

<span id="an_17:12">17:12</span> Mikahu e shenjtëroi Levitin; i riu i
shërbeu si prift dhe u vendos në shtëpinë e Mikahut.

<span id="an_17:13">17:13</span> Pastaj Mikahu i tha: "Tani e di që Zoti
do të më bëjë të mira, sepse kam një Levit që më shërben si prift".

<span id="an_18:1">18:1</span> Në atë kohë nuk kishte mbret në Izrael;
po në këtë kohë fisi i Danitëve kërkonte për vete një territor për t'u
vendosur, sepse deri në ato ditë nuk i ishte caktuar asnjë trashëgimi
midis fiseve të Izraelit.

<span id="an_18:2">18:2</span> Bijtë e Danit dërguan, pra, te Tsorahu
dhe te Eshtaoli pesë burra trima, që përfaqësonin tërë fisin e tyre, për
të vëzhguar dhe për të kontrolluar vendin; dhe u thanë atyre: "Shkoni të
vëzhgoni vendin!". Kështu ata arritën në krahinën malore të Efraimit, në
shtëpinë e Mikahut, dhe e kaluan natën aty.

<span id="an_18:3">18:3</span> Ndërsa ishin pranë shtëpisë së Mikahut,
njohën zërin e të riut Levit; atëherë ata hynë në shtëpi dhe e pyetën:
"Kush të solli këtu? Çfarë bën në këtë vend? Çfarë ke ti këtu?".

<span id="an_18:4">18:4</span> Ai iu përgjegj: "Mikahu më ka bërë këtë
dhe atë; më mori në shërbim të tij dhe unë jam prifti i tij".

<span id="an_18:5">18:5</span> Atëherë ata i thanë: "Pyet, pra,
Perëndinë që të dimë në se rruga që kemi nisur do të jetë e mbarë".

<span id="an_18:6">18:6</span> Prifti iu përgjegj: "Shkoni në paqe;
rruga që bëni kryhet nën shikimin e Zotit".

<span id="an_18:7">18:7</span> Kështu të pesë burrat u nisën dhe arritën
në Laish, panë që populli që banonte aty bënte një jetë të sigurt,
simbas zakoneve të atyre të Sidonit, një jetë të qetë dhe të sigurt,
sepse nuk kishte njeri

<span id="an_18:8">18:8</span> Pastaj u kthyen te vëllezërit e tyre në
Tsorah dhe në Eshtaol; dhe vëllezërit i pyetën ata: "Çfarë thoni?".

<span id="an_18:9">18:9</span> Ata u përgjigjën: "Le të ngrihemi dhe të
sulemi kundër atyre njerëzve, sepse kemi parë vendin dhe është me të
vërtetë i mrekullueshëm. Pse mbani një qëndrim jo aktiv? Mos nguroni të
lëvizni për ta pushtuar vendin!

<span id="an_18:10">18:10</span> Kur të arrini, keni për të gjetur një
popull të sigurt dhe një vend të gjërë, sepse Perëndiae ka dhënë në
duart tuaja; është një vend ku nuk mungon asgjë nga ajo që është mbi
tokë".

<span id="an_18:11">18:11</span> Atëherë gjashtëqind burra të familjes
së Danitëve u nisën nga Tsorahu dhe nga Eshtoali, të armatosur mirë për
luftë.

<span id="an_18:12">18:12</span> Ata u ngjitën dhe ngritën kampin e tyre
në Kirjath-Jearim, në Jude; (prandaj ky vend, që ndodhet prapa
Kiriath-Jearimit, quhet edhe sot e kësaj dite kampi i Danit).

<span id="an_18:13">18:13</span> Që këtej kaluan në krahinën malore të
Efraimit dhe arritën në shtëpinë e Mikahut.

<span id="an_18:14">18:14</span> Atëherë të pesë burrat, që kishin
shkuar të vëzhgonin vendin e Laishit, filluan t'u thonë vëllezërve të
tyre: "A e dini ju që në këto shtëpi ka një efod, një shtëpi idhujsh,
një shëmbëlltyrë të gdhendur

<span id="an_18:15">18:15</span> Kështu ata u drejtuan nga ajo anë,
arritën në shtëpinë e Levitit të ri, në banesën e Mikahut, dhe e
përshëndetën.

<span id="an_18:16">18:16</span> Ndërsa të gjashtëqind burrat e bijve të
Danit, të armatosur mirë për luftë, rrinin para portës,

<span id="an_18:17">18:17</span> pesë burrat që kishin vajtur të
vëzhgonin vendin u ngjitën lart, hynë në shtëpi, morën shëmbëlltyrën e
gdhendur, efodin, shtëpinë e idhujve dhe figurën prej metali të shkrirë.
Prifti rrinte para portës bashkë me gjashtëqind njerëzit e armatosur
mirë për luftë.

<span id="an_18:18">18:18</span> Kur këta hynë në shtëpinë e Mikahut dhe
morën shëmbëlltyrën e gdhendur, efodin, shtëpinë e idhujve dhe figurën
prej metali të shkrirë, prifti u tha atyre: "Ç'po bëni kështu?".

<span id="an_18:19">18:19</span> Ata iu përgjegjën: "Hesht, vëre dorën
mbi gojë, eja me ne, dhe do të jesh për ne një atë dhe një prift.
Ç'është më mirë për ty, të jesh prifti i shtëpisë së një njeriu të vetëm
apo të jesh prifti i një fisi ose të një familjeje në Izrael?".

<span id="an_18:20">18:20</span> Kështu prifti ndjeu një gëzim në zemrën
e tij; mori efodin, shtëpinë e idhujve dhe shëmbëlltyrën e gdhendur dhe
u bashkua me ata njerëz.

<span id="an_18:21">18:21</span> Atëherë rifilluan marshimin, duke vënë
para fëmijët, bagëtinë dhe orenditë.

<span id="an_18:22">18:22</span> Kur ishin larguar nga shtëpia e
Mikahut, burrat që banonin në shtëpitë afër asaj të Mikahut u mblodhën
dhe ndoqën bijtë e Danit.

<span id="an_18:23">18:23</span> U bërtitën pastaj bijve të Danit. Këta
u kthyen dhe i thanë Mikahut: "Çfarë ke që ke mbledhur këta njerëz?".

<span id="an_18:24">18:24</span> Ai u përgjegj: "Morët me vete perënditë
që i kisha bërë unë dhe priftin, dhe ikët. Tani ç'më mbetet? Si mund të
më thoni: "Çfarë ke?".

<span id="an_18:25">18:25</span> Bijtë e Danit i thanë: "Bëj që zëri yt
të mos dëgjohet më prapa nesh, sepse njerëz të zemëruar mund të hidhen
mbi ju, dhe ti do të humbje jetën tënde dhe atë të familjes sate!".

<span id="an_18:26">18:26</span> Bijtë e Danit e vazhduan rrugën e tyre;
dhe Mikahu, kur pa se ata ishin më të fortë se ai, u kthye dhe shkoi në
shtëpinë e tij.

<span id="an_18:27">18:27</span> Kështu ata, mbasi morën gjërat që
kishte bërë Mikahu dhe priftin që kishte në shërbim të tij, arritën në
Laish, ku jetonte një popull që rinte i qetë dhe i sigurtë; e vranë me
shpatë dhe i vunë flakën qytetit.

<span id="an_18:28">18:28</span> Nuk pati asnjë që ta çlironte, sepse
ndodhej larg Sidonit, dhe banorët e tij nuk mbanin marrëdhënie me njerëz
të tjerë. Ai ndodhej në luginën që zgjatej në drejtim të Beth-Rehobit.
Pastaj Danitët e rindërtuan qytetin dhe banuan në të,

<span id="an_18:29">18:29</span> e quajtën Dan, nga emri i Danit, ati i
tyre, që ishte bir i Izraelit; por më parë qyteti quhej Laish.

<span id="an_18:30">18:30</span> Pastaj bijtë e Danit ngritën për vete
shëmbëlltyrën e gdhendur; dhe Jonathani, bir i Gershomit, bir i Manasit,
dhe bijtë e tij u bënë priftërinj të fiseve të Danitëve deri ditën e
robërimit të banorëve të vendit.

<span id="an_18:31">18:31</span> Kështu ngritën për vete shëmbëlltyrën e
gdhendur nga Mikahu, gjatë gjithë kohës që shtëpia e Perëndisë mbeti në
Shiloh.

<span id="an_19:1">19:1</span> Në atë kohë, kur nuk kishte mbret në
Izrael, një Levit, që banonte në pjesën më të lartë të krahinës malore
të Efraimit, mori si konkubinë një grua nga Betlemi i Judës.

<span id="an_19:2">19:2</span> Kjo konkubinë kreu një shkelje të kurorës
kundër tij dhe e la për t'u kthyer në shtëpinë e atit të saj në Betlem
të Judës, ku qendroi katër muaj.

<span id="an_19:3">19:3</span> Burri i saj u ngrit dhe shkoi te ajo për
t'i folur zemrës së saj dhe për ta kthyer në shtëpi. Ai kishte marrë me
vete shërbëtorin e tij dhe dy gomarë. Kështu ajo e çoi në shtëpinë e
atit të saj; sa e pa, i ati i së resë e priti tërë gëzim.

<span id="an_19:4">19:4</span> Vjehrri i tij, i ati i së resë, e mbajti
dhe ai qëndroi tri ditë me të; kështu hëngrën e pinë, dhe e kaluan natën
aty.

<span id="an_19:5">19:5</span> Ditën e katërt u ngritën herët në mëngjes
dhe Leviti po bëhej gati të nisej, por i ati i vajzës së re i tha
dhëndrit të tij: "Ha diçka që të mbahesh, pastaj shkoni".

<span id="an_19:6">19:6</span> Kështu u ulën bashkë, hëngrën dhe pinë
njeri afër tjetrit. Pastaj i ati së resë i tha burrit të saj: "Të lutem,
prano ta kalosh natën këtu, dhe zemra jote të gëzohet".

<span id="an_19:7">19:7</span> Ai u ngrit për të ikur, por i vjehrri
nguli këmbë aq shumë sa që ai vendosi ta kalojë natën aty.

<span id="an_19:8">19:8</span> Ditën e pestë ai u ngrit herët në mëngjes
që të ikte; dhe i ati i së resë i tha: "Të lutem, ngrohe zemrën". Kështu
u ndalën deri në pasdite dhe që të dy hëngrën.

<span id="an_19:9">19:9</span> Kur ai njeri u ngrit për të ikur bashkë
me konkubinën e tij dhë shërbëtorin e tij, i vjehrri, i ati i së resë, i
tha: "Ja, ka filluar të erret; të lutem kaloje natën këtu; shiko, dita
është duke mbaruar; kaloje këtu natën dhe zemra jote të gëzohet; nesër
do të niseni herët dhe do të arrini në shtëpi".

<span id="an_19:10">19:10</span> Por ai njeri nuk deshi ta kalojë natën
aty; kështu u ngrit, u nis dhe arriti përballë Jebusit, që është
Jeruzalemi, me dy gomarët e tij të shaluar dhe me konkubinën e tij.

<span id="an_19:11">19:11</span> Kur arritën pranë Jebusit, dita kishte
kaluar tërësisht; shërbëtori i tha zotit të tij: "Eja, të lutem, të
hyjmë në këtë qytet të Jebusejve dhe ta kalojmë natën aty".

<span id="an_19:12">19:12</span> I zoti iu përgjegj: "Jo, nuk do të
hyjmë në një qytet të huajsh që nuk janë bij të Izraelit, por do të
shkojmë deri në Gibeah".

<span id="an_19:13">19:13</span> Pastaj i tha shërbëtorit të tij: "Eja,
të arrijmë në një nga këto vende dhe ta kalojmë natën në Gibeah ose në
Ramah".

<span id="an_19:14">19:14</span> Kështu shkuan tutje dhe e vazhduan
udhëtimin; dhe dielli perëndoi mbi ta pranë Gibeahut, që është pronë e
Beniaminit.

<span id="an_19:15">19:15</span> Aty u kthyen për të hyrë dhe për të
kaluar natën në Gibeah. Kështu Leviti hyri dhe u ndal në sheshin e
qytetit; por askush nuk i priti për të kaluar natën në shtëpinë e tij.

<span id="an_19:16">19:16</span> Pikërisht në atë kohë një plak po
kthehej në mbrëmje nga puna e tij në ara; ai ishte nga krahina malore e
Efraimit dhe banonte si i huaj në Gibeah, por njerëzit e vendit ishin
Beniaminitë.

<span id="an_19:17">19:17</span> Me të ngritur sytë, pa kalimtarin në
sheshin e qytetit. Plaku i tha: "Ku po shkon dhe nga po vjen?".

<span id="an_19:18">19:18</span> Leviti iu përgjegj: "Po shkojmë nga
Betlemi i Judës në drejtim të pjesës më të largët të krahinës malore të
Efraimit. Unë jam që andej dhe kisha vajtur në Betlem të Judës; tani po
shkoj në shtëpinë e Zotit, por nuk ka njeri që të më presë në shtëpinë e
tij.

<span id="an_19:19">19:19</span> Megjithatë ne kemi kashtë dhe bar për
gomarët tanë dhe bukë e verë për mua, për shërbëtoren tënde dhe për
djalin që është bashkë me shërbëtorin tënd; nuk na mungon asgjë".

<span id="an_19:20">19:20</span> Plaku i tha: "Paqja qoftë me ty!
Megjithatë më lejo të kujdesem për çdo nevojë që ke; por ti nuk duhet ta
kalosh natën në shesh".

<span id="an_19:21">19:21</span> Kështu e çoi në shtëpinë e tij dhe u
dha ushqim gomarëve; udhëtarët lanë këmbët, pastaj hëngrën dhe pinë.

<span id="an_19:22">19:22</span> Ndërsa po kënaqeshin, disa njerëz të
qyteti, njerëz të këqij rrethuan shtëpinë i ranë portës dhe i thanë të
zotit plak të shtëpisë: "Nxirre jashtë atë njeri që ka hyrë në shtëpinë
tënde, sepse duam ta njohim!".

<span id="an_19:23">19:23</span> Por i zoti i shtëpisë me të dalë
jashtë, u tha atyre: "Jo, vëllezërit e mi, mos u sillni në mënyrë kaq të
keqe; ky njeri erdhi në shtëpinë time, prandaj mos kryeni një poshtërsi
të tillë!.

<span id="an_19:24">19:24</span> Ja ku janë këtu vajza ime e virgjër dhe
konkubina e këtij njeriu; unë do t'i nxjerr jashtë, poshtërojini dhe
bëni atë që mendoni; por mos kryeni kundër këtij njeriu një turp të
tillë!".

<span id="an_19:25">19:25</span> Por ata njerëz nuk e dëgjuan. Atëherë
ai burrë mori konkubinën e tij dhe ua nxori atyre; ata e njohën dhe e
përdorën tërë natën deri në mëngjes; e lanë të ikë vetëm kur filloi të
zbardhë dita.

<span id="an_19:26">19:26</span> Ndaj të gdhirë kjo grua erdhi e u
rrëzua para portës së shtëpisë të njeriut pranë të cilit rrinte burri i
saj dhe mbeti aty deri sa u bë ditë.

<span id="an_19:27">19:27</span> Në mëngjes burri i saj u ngrit, hapi
portën e shtëpisë dhe doli për të vazhduar udhëtimin e tij; dhe ja,
konkubina e tij rrinte shtrirë te porta e shtëpisë me duart në pragun e
saj.

<span id="an_19:28">19:28</span> Ai i tha: "Çohu dhe eja të shkojmë!".
Por nuk mori asnjë përgjigje. Atëherë burri e ngarkoi mbi gomarin dhe u
nisën për t'u kthyer në shtëpinë e vet.

<span id="an_19:29">19:29</span> Me të arritur në shtëpi, kapi një
thikë, mori konkubinën e tij dhe e preu, gjymtyrë për gjymtyrë, në
dymbëdhjetë copa, që i shpërndau në gjithë territorin e Izraelit.

<span id="an_19:30">19:30</span> Kushdo që e pa këtë tha: "Nuk ka
ndodhur kurrë dhe nuk është parë asnjë herë një gjë e tillë, qysh prej
kohës që bijtë e Izraelit dolën nga vendi i Egjiptit e deri sot! Mbajeni
parasysh këtë gjë; këshillohuni dhe flisni".

<span id="an_20:1">20:1</span> Atëherë tërë bijtë e Izraelit lëvizën,
nga Dani deri në Beer-Sheba dhe në vendin e Galaadit, dhe asambleja u
mblodh si një njeri i vetëm përpara Zotit në Mitspah.

<span id="an_20:2">20:2</span> Krerët e tërë popullit, e gjithë fiseve
të Izraelit u paraqitën përpara asamblesë së popullit të Perëndisë;
ishin katërqind mijë këmbësorë, të aftë të përdornin shpatën.

<span id="an_20:3">20:3</span> (Dhe bijtë e Beniaminit dëgjuan që bijtë
e Izraelit ishin ngjitur në Mitspah). Atëherë bijtë e Izraelit thanë:
"Na tregoni, si u krye ky krim?".

<span id="an_20:4">20:4</span> Atëherë Leviti, burri i gruas që ishte
vrarë, u përgjegj: "Unë kisha hyrë bashkë me konkubinën time në Gibeah
të Beniaminit për të kaluar natën.

<span id="an_20:5">20:5</span> Por banorët e Gibeahut u ngritën kundër
meje dhe rrethuan natën shtëpinë në të cilën ndodhesha, dhe kjo për të
më vrarë; por ata dhunuan përkundrazi konkubinën time dhe ajo vdiq.

<span id="an_20:6">20:6</span> Kështu unë mora konkubinën time, e preva
copë-copë, dhe e dërgova nëpër gjithë territorin e trashëgimisë së
Izraelit, sepse këta kryen një krim dhe një poshtërsi në Izrael.

<span id="an_20:7">20:7</span> Dhe ja, tani tërë ju, o bij të Izraelit,
jepni mendimin dhe këshillën tuaj".

<span id="an_20:8">20:8</span> Atëherë tërë populli u ngrit si një njeri
i vetëm, duke thënë: "Asnjë prej nesh nuk do të kthehet në çadrën e tij,
asnjë prej nesh nuk do të kthehet në shtëpinë e tij.

<span id="an_20:9">20:9</span> Dhe tani, ja se ç'do t'i bëjmë Gibeahut:
do të shkojmë kundër tij duke hedhur me short,

<span id="an_20:10">20:10</span> dhe do të marrim nga të gjitha fiset e
Izraelit dhjetë njerëz mbi njëqind, njëqind mbi një mijë dhe një mijë
mbi dhjetë mijë, të cilët do të shkojnë të kërkojnë ushqime për
popullin, me qëllim që duke shkuar kundër Gibeahut të Beniaminit të mund
t'ia lajmë të gjitha poshtërsitë që ka kryer në Izrael".

<span id="an_20:11">20:11</span> Kështu tërë burrat e Izraelit u
mblodhën kundër atij qyteti, të bashkuar si një njeri i vetëm.

<span id="an_20:12">20:12</span> Fiset e Izraelit dërguan pastaj njerëz
në gjithë fisin e Beniaminit për t'i thënë: "Ç'është ky krim që është
kryer ndër ju?

<span id="an_20:13">20:13</span> Prandaj na dorëzoni ata njerëz, ata
kriminelë që janë në Gibeah, që t'i vrasim dhe të heqim të keqen nga
Izraeli". Por bijtë e Beniaminit nuk pranuan të dëgjojnë zërin e
vëllezërve të tyre, të bijve të Izraelit.

<span id="an_20:14">20:14</span> Bijtë e Beniaminit madje u mblodhën nga
qytetet e tyre në Gibeah për të luftuar kundër bijve të Izraelit.

<span id="an_20:15">20:15</span> Atë ditë bijtë e Beniaminit të thirrur
nga qytetet e tyre për t'u mbledhur ishin njëzet e gjashtë mijë burra të
aftë për të përdorur shpatën, pa llogaritur banorët e Gibeahut, që
arrinin në shtatëqind burra të zgjedhur.

<span id="an_20:16">20:16</span> Midis tërë këtyre njerëzve kishte
shtatëqind burra të zgjedhur, që ishin mëngjarashë. Tërë këta ishin të
aftë të hidhnin një gur me hoben kundër një fije floku, pa gabuar
goditjen.

<span id="an_20:17">20:17</span> Njerëzit e Izraelit të thirrur për t'u
mbledhur, pa përfshirë ata të Beniaminit, ishin katërqind mijë burra të
aftë për të përdorur shpatën, të gjithë luftëtarë.

<span id="an_20:18">20:18</span> Kështu bijtë e Izraelit lëvizën, u
ngjitën në Bethel dhe konsultuan Perëndinë, duke thënë: "Kush prej nesh
do të nisë i pari luftën kundër bijve të Beniaminit?". Zoti u përgjegj:
"Juda do të fillojë i pari".

<span id="an_20:19">20:19</span> Të nesërmen në mëngjes bijtë e Izraelit
u nisën dhe e ngritën kampin e tyre kundër Gibeahut.

<span id="an_20:20">20:20</span> Njerëzit e Izraelit dolën kështu për të
luftuar kundër Beniaminit dhe u rreshtuan për betejë kundër luftëtarëve
të tij pranë Gibeahut.

<span id="an_20:21">20:21</span> Atëherë bijtë e Beniaminit dolën nga
Gibeahu dhe po atë ditë shtrinë të vdekur për tokë njëzet e dy mijë
burra të Izraelit.

<span id="an_20:22">20:22</span> Por populli, burrat e Izraelit, morën
zemër përsëri dhe u rreshtuan përsëri për betejë në po atë vend ku ishin
rreshtuar ditën e parë.

<span id="an_20:23">20:23</span> Atëherë bijtë e Izraelit shkuan dhe
qanë përpara Zotit deri në mbrëmje, dhe u konsultuan me Zotin, duke
thënë: "A duhet ta vazhdoj luftën kundër bijve të Beniaminit, vëllait
tim?". Zoti iu përgjegj: "Suluni kundër tyre".

<span id="an_20:24">20:24</span> Bijtë e Izraelit u ndeshën për herë të
dytë me bijtë e Beniaminit.

<span id="an_20:25">20:25</span> Beniaminitët dolën për herë të dytë nga
Gibeahu kundër tyre dhe shtrinë për tokë tetëmbëdhjetë mijë burra të
tjerë nga bijtë e Izraelit, të gjithë të aftë të përdornin shpatën.

<span id="an_20:26">20:26</span> Atëherë tërë bijtë e Izraelit,
domethënë tërë populli, u ngjitën në Bethel dhe qanë; mbetën aty përpara
Zotit dhe agjëruan atë ditë deri në mbrëmje, dhe ofruan olokauste dhe
flijime falenderimi përpara Zotit.

<span id="an_20:27">20:27</span> Pastaj bijtë e Izraelit u konsultuan me
Zotin (arka e besëlidhjes së Perëndisë ndodhej aty në atë kohë,

<span id="an_20:28">20:28</span> dhe Finehasi, bir i Eleazarit, bir i
Aaronit, shërbente në atë kohë para saj) dhe thanë: "A duhet të vazhdojë
akoma të dal për të luftuar kundër bijve të Beniaminit, vëllait tim, apo
duhet të heq dorë nga një gjë e tillë?". Zoti u përgjegj: "Suluni, sepse
nesër do t'i jap në duart tuaja".

<span id="an_20:29">20:29</span> Kështu Izraeli zuri një pritë rreth e
rrotull Gibeahut.

<span id="an_20:30">20:30</span> Bijtë e Izraelit u vërsulën për të
tretën herë kundër bijve të Beniaminit, dhe u rreshtuan për betejë në
afërsi të Gibeahut si herët e tjera.

<span id="an_20:31">20:31</span> Bijtë e Beniaminit dolën kundër
popullit dhe armiqtë e tyre i tërhoqën larg qytetit; dhe filluan të
godasin dhe të vrasin, si herët e tjera, disa nga populli i Izraelit
nëpër rrugët (nga të cilat njera shkon në Bethel dhe tjetra në Gibeah),
dhe në fshatrat; ata vranë rreth tridhjetë veta.

<span id="an_20:32">20:32</span> Kështu bijtë e Beniaminit thanë: "Ja ku
janë, të mundur para syve tona si herën e parë!". Por bijtë e Izraelit
thanë: "Të ikim dhe t'i tërheqim larg qytetit, mbi rrugët kryesore!".

<span id="an_20:33">20:33</span> Atëherë tërë njerëzit e Izraelit
lëvizën nga pozicionet e tyre dhe u rreshtuan për betejë në Baal-Thamar;
ndërkaq njerëzit e Izraelit që ishin në pritë dolën nga vëndet e tyre të
fshehta në fushën e Gibeahut.

<span id="an_20:34">20:34</span> Dhjetë mijë burra të zgjedhur në të
gjithë Izraelin u vërsulën kundër Gibeahut; Beteja qe e ashpër, por
Beniaminitët nuk e shihnin katastrofën që po u afrohej.

<span id="an_20:35">20:35</span> Kështu Zoti mundi Beniaminin para
Izraelit; dhe bijtë e Izraelit vranë atë ditë njëzet e pesë mijë e
njëqind burra të Beniaminit, të gjithë të zotë të përdornin shpatën.

<span id="an_20:36">20:36</span> Kështu bijtë e Beniaminit e kuptuan se
ishin mundur. Izraelitët i kishin lëshuar terren Beniaminit, sepse
kishin besim te njerëzit që kishin zënë pritë në afërsi të Gibeahut.

<span id="an_20:37">20:37</span> Njerëzit e pritës u hodhën menjëherë
mbi Gibeahun; ata ecën përpara dhe vranë me shpatë gjithë banorët e
qytetit.

<span id="an_20:38">20:38</span> Midis njerëzve të Izraelit dhe atyre që
kishin ngritur pritën ishte caktuar një sinjal; këta të fundit duhet të
bënin që të ngrihej një re e madhe tymi nga qyteti.

<span id="an_20:39">20:39</span> Njerëzit e Izraelit, pra, kishin kthyer
krahët gjatë luftimit; dhe ata të Beniaminit kishin filluar të godisnin
dhe të vrisnin rreth tridhjetë njerëz të Izraelit. Në fakt ata thonin:
"Me siguri ata janë plotësisht të mundur para nesh si në betejën e
parë!".

<span id="an_20:40">20:40</span> Por kur sinjali i kolonës së tymit
filloi të ngrihet nga qyteti, ata të Beniaminit u kthyen prapa dhe ja,
tërë qyteti ishte pushtuar nga flaka që po ngrihej në qiell.

<span id="an_20:41">20:41</span> Atëherë njerëzit e Izraelit u kthyen
dhe njerëzit e Beniaminit i zuri një frikë e madhe, duke parë gjëmën e
madhe që u kishte rënë.

<span id="an_20:42">20:42</span> Prandaj filluan të ikin përpara
njerëzve të Izraelit në drejtim të shkretëtirës, por pa arritur t'i
shmangen betejës; dhe ata që dilnin nga qyteti u vërsulën në mes tyre
dhe i masakruan.

<span id="an_20:43">20:43</span> I rrethuan Beniaminitët, i ndoqën pa
pushim dhe i luftuan deri përballë Gibeahut nga ana lindore.

<span id="an_20:44">20:44</span> Beniaminitët humbën tetëmbëdhjetë mijë
njerëz, të gjithë burra trima.

<span id="an_20:45">20:45</span> Ata që mbetën gjallë kthyen kurrizin
dhe ua mbathën në drejtim të shkretëtirës, të shkëmbit të Rimonit; dhe
ata zunë rrugës pesë mijë prej tyre i ndoqën deri në Gidon dhe vranë dy
mijë të tjerë.

<span id="an_20:46">20:46</span> Kështu numri i përgjithshëm i
Beniaminitëve që u vranë atë ditë ishte njëzet e pesë mijë veta, të
gjithë të zotë të përdornin shpatën, tërë njerëz trima.

<span id="an_20:47">20:47</span> Gjashtëqind burra, që kishin kthyer
kurrizin dhe kishin ikur në shkretëtirë në drejtim të shkëmbit të
Rimonit, mbetën aty katër muaj.

<span id="an_20:48">20:48</span> Pastaj Izraelitët u kthyen kundër bijve
të Beniaminit dhe vranë me shpatë tërë banorët e qytetit, duke përfshirë
edhe bagëtinë dhe gjithçka gjenin; u vunë flakën edhe tërë qyteteve që u
dilnin përpara.

<span id="an_21:1">21:1</span> Por njerëzit e Izraelit ishin betuar në
Mitspah, duke thënë: "Asnjë nga ne nuk do t'ja japë bijën e tij për grua
një Beniaminiti".

<span id="an_21:2">21:2</span> Pastaj populli erdhi në Bethel, ku
qëndroi deri në mbrëmje përpara Perëndisë; dhe ngriti zërin dhe qau me
të madhe,

<span id="an_21:3">21:3</span> duke thënë: "O Zot, Perëndi i Izraelit,
pse ndodhi kjo në Izrael, që sot të mungojë një fis në Izrael?".

<span id="an_21:4">21:4</span> Të nesërmen populli u ngrit herët në
mëngjes, ndërtoi në atë vend një altar dhe ofroi olokauste dhe flijime
falenderimi.

<span id="an_21:5">21:5</span> Pastaj bijtë e Izraelit thanë: "Cili nga
fiset e Izraelit nuk ka dalë në asamble para Zotit?". Sepse kishin bërë
një betim solemn kundër kujtdo që nuk kishte dalë përpara Zotit në
Mitspah, duke thënë: "Ai njeri do të vritet".

<span id="an_21:6">21:6</span> Bijtë e Izraelit ishin të hidhëruar për
Beniaminin, vëllanë e tyre, dhe thonin: "Sot u zhduk një fis i Izraelit.

<span id="an_21:7">21:7</span> Si do të bëjmë t'u gjejmë gra atyre që
shpëtuan, sepse jemi betuar në emër të Zotit të mos u japim atyre për
grua asnjë prej vajzave tona?".

<span id="an_21:8">21:8</span> Pastaj thanë: "Cili është midis fiseve të
Izraelit ai që nuk ka dalë para Zotit në Mitspah?". Dhe ja që asnjeri
nga Jabesi i Galaadit nuk kishte ardhur në kamp për asamblenë;

<span id="an_21:9">21:9</span> në fakt u kalua në revistë populli, u vu
re që në gjirin e tij nuk kishte asnjë nga banorët e Jabesit të
Galaadit.

<span id="an_21:10">21:10</span> Atëherë asambleja dërgoi atje
dymbëdhjetë mijë burra nga më trimat dhe u dha këtë urdhër, duke thënë:
"Shkoni dhe vrisni me shpatë banorët e Jabesit të Galasadit, duke
përfshirë gratë dhe fëmijët.

<span id="an_21:11">21:11</span> Do të veproni kështu: do të shfarosni
çdo mashkull dhe çdo grua që ka pasur marrëdhënie seksuale me një
burrë".

<span id="an_21:12">21:12</span> Ata gjetën midis banoëve të Jabesit të
Galaadit katërqind vajza që nuk kishin pasur marrëdhënie seksuale me
burra, dhe i çuan në kamp, në Shilon, që ndodhet në vendin e Kanaanit.

<span id="an_21:13">21:13</span> Atëherë tërë asambleja dërgoi lajmëtarë
për të folur me bijtë e Beniaminit, që ndodheshin në shkëmbin e Rimonit,
dhe për t'u shpallur paqen.

<span id="an_21:14">21:14</span> Kështu Beniaminitët u kthyen dhe
muarrën ato gra që nuk ishin vrarë në Jabes të Galaadit; por nuk pati
mjaft për të gjithë.

<span id="an_21:15">21:15</span> Populli ishte i hidhëruar për ato që i
kish bërë Beniaminit, sepse Zoti kishte hapur një të çarë midis fiseve
të Izraelit.

<span id="an_21:16">21:16</span> Atëherë pleqtë e asamblesë thanë: "Si
do të bëjmë t'u gjejmë gra atyre që kanë mbetur gjallë, mbasi gratë
beniaminite janë vrarë?".

<span id="an_21:17">21:17</span> Pastaj thanë: "Njerëzit e Beniaminit që
kanë mbetur gjallë duhet të kenë një trashëgimi, me qëllim që të mos
zhduket një fis në Izrael.

<span id="an_21:18">21:18</span> Por ne nuk mund t'u japim atyre për
bashkëshorte bijat tona", me qenë se bijtë e Izraelit ishin betuar, duke
thënë: "I mallkuar qoftë ai që do t'i japë një grua Beniaminit!".

<span id="an_21:19">21:19</span> Atëherë thanë: "Ja, çdo vit bëhet një
festë për nder të Zotit në Shiloh, që ndodhet në veri të Bethelit, në
lindje të rrugës që ngjitej nga Betheli në Sikem, dhe në jug të
Lebonahut".

<span id="an_21:20">21:20</span> Kështu u dhanë këtë urdhër bijve të
Beniaminit, duke u thënë: "Shkoni dhe fshihuni në vreshtat,

<span id="an_21:21">21:21</span> dhe rrini e shikoni; kur vajzat e
Shilohut do të dalin për të hedhur valle në kor, ju do të dilni nga
vreshtat, dhe secili do të rrëmbejë gruan e tij midis vajzave të
Shilohut; pastaj do të shkoni në vendin e Beniaminit.

<span id="an_21:22">21:22</span> Kur etërit o vëllezërit e tyre do të
vinë te ne për të protestuar, ne do t'u themi: "Na i jepni, ju lutem,
sepse në këtë luftë nuk kemi zënë një grua për secilin prej tyre; por në
rast se nuk ua jepni atyre as në këtë rast, ju do të jeni fajtorë"".

<span id="an_21:23">21:23</span> Bijtë e Beniaminit vepruan kështu:
morën gra simbas numrit të tyre, midis valltareve; i rrëmbyen, pastaj u
nisën dhe u kthyen në trashëgiminë e tyre, i rindërtuan qytetet dhe
banuan në to.

<span id="an_21:24">21:24</span> Në të njëjtën kohë bijtë e Izraelit u
nisën që andej, secili shkoi në fisin dhe në familjen e tij, e që andej
secili u kthye në trashëgiminë e tij.

<span id="an_21:25">21:25</span> Në atë kohë nuk kishte asnjë mbret në
Izrael; secili bënte atë që i dukej e drejtë në sytë e tij.

------------------------------------------------------------------------

[Next: Ruth](rut)
