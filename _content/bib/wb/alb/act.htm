<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Albanian Bible, full text etext at Intangible Textual Heritage">
<TITLE>Albanian Bible: Acts</TITLE>
</HEAD>
<BODY>
<CENTER>
<A HREF="../../../index"><IMG SRC="../../../cdshop/ithlogo.png" BORDER="0"></A><BR>
<A HREF="../../../index">Intangible Textual Heritage</A>&nbsp;
<A HREF="../../index">Bible</A>&nbsp;
<A HREF="../index">World Bible</A>&nbsp;
<A HREF="index">Index</A>&nbsp;
<A HREF="joh">Previous</A>&nbsp;
<A HREF="rom">Next</A>&nbsp;
</CENTER>
<HR>
</p> <h3 align="center" align="center">Albanian Bible: Acts</h3> 
<p><A NAME="an_1:1">1:1</A>&nbsp;Tregimin e par&#235; e b&#235;ra, o Teofil, mbi t&#235; gjitha gj&#235;rat q&#235; Jezusi nisi t&#235; b&#235;j&#235; dhe t&#235; m&#235;soj&#235;,</p> 
<p><A NAME="an_1:2">1:2</A>&nbsp;deri n&#235; dit&#235;n n&#235; t&#235; cil&#235;n u muarr n&#235; qiell, pasi u kishte dh&#235;n&#235; urdh&#235;rime n&#235;p&#235;rmjet Frym&#235;s s&#235; Shenjt&#235; apostujve q&#235; ai kishte zgjedhur.</p> 
<p><A NAME="an_1:3">1:3</A>&nbsp;Atyre, pasi pati vuajtur, iu paraqit i ngjallur me shum&#235; prova bind&#235;se, duke u par&#235; prej tyre p&#235;r dyzet dit&#235; dhe duke folur p&#235;r gj&#235;rat e mbret&#235;ris&#235; s&#235; Per&#235;ndis&#235;.</p> 
<p><A NAME="an_1:4">1:4</A>&nbsp;Dhe, duke u gjendur bashk&#235; me ta, i urdh&#235;roi ata q&#235; t&#235; mos largoheshin nga Jeruzalemi, por t&#235; prisnin premtimin e Atit: ''Q&#235;, tha ai, e keni d&#235;gjuar nga un&#235;,</p> 
<p><A NAME="an_1:5">1:5</A>&nbsp;sepse Gjoni pag&#235;zoi me uj&#235;, por ju do t&#235; pag&#235;zoheni me Frym&#235;n e Shenjt&#235;, mbas jo shum&#235; dit&#235;sh''.</p> 
<p><A NAME="an_1:6">1:6</A>&nbsp;K&#235;shtu ata q&#235; ishin mbledhur bashk&#235; e pyet&#235;n, duke th&#235;n&#235;: ''Zot, a do ta rivendos&#235;sh n&#235; k&#235;t&#235; koh&#235; mbret&#235;rin&#235; e Izraelit?''.</p> 
<p><A NAME="an_1:7">1:7</A>&nbsp;Por ai u tha atyre: ''Nuk ju takon juve t&#235; dini koh&#235;t dhe momentet e p&#235;rshtatshme, q&#235; ka p&#235;rcaktuar Ati me autoritetin e vet.</p> 
<p><A NAME="an_1:8">1:8</A>&nbsp;Ju do t&#235; merrni fuqi kur Fryma e Shenjt&#235; do t&#235; vij&#235; mbi ju dhe do t&#235; b&#235;heni d&#235;shmitar&#235;t e mi n&#235; Jeruzalem dhe n&#235; gjith&#235; Juden&#235;, n&#235; Samari dhe deri n&#235; skajin e dheut''.</p> 
<p><A NAME="an_1:9">1:9</A>&nbsp;Mbasi i tha k&#235;to gj&#235;ra, nd&#235;rsa ata po e v&#235;shtronin, u ngrit lart; dhe nj&#235; re e p&#235;rfshiu dhe ua hoqi prej syve t&#235; tyre.</p> 
<p><A NAME="an_1:10">1:10</A>&nbsp;Dhe, si ata po i mbanin syt&#235; e ngulitur n&#235; qiell, nd&#235;rsa ai po largohej, ja dy burra n&#235; rroba t&#235; bardha iu paraqit&#235;n atyre,</p> 
<p><A NAME="an_1:11">1:11</A>&nbsp;dhe than&#235;: ''Burra Galileas, pse q&#235;ndroni e shikoni drejt qiellit? Ky Jezus, q&#235; u &#235;sht&#235; marr&#235; n&#235; qiell nga mesi juaj, do t&#235; kthehet n&#235; t&#235; nj&#235;jt&#235;n m&#235;nyr&#235;, me t&#235; cil&#235;n e keni par&#235; t&#235; shkoj&#235; n&#235; qiell''.</p> 
<p><A NAME="an_1:12">1:12</A>&nbsp;At&#235;her&#235; ata u kthyen n&#235; Jeruzalem, nga mali q&#235; quhet i Ullinjve, q&#235; &#235;sht&#235; af&#235;r Jeruzalemit sa nj&#235; ecje e s&#235; shtun&#235;s.</p> 
<p><A NAME="an_1:13">1:13</A>&nbsp;Dhe, si u kthyen n&#235; qytet, u ngjit&#235;n n&#235; sall&#235;n e sip&#235;rme, ku rrinin Pjetri dhe Jakobi, Gjoni dhe Andrea, Filipi dhe Thomai, Bartolomeu dhe Mateu, Jakobi i Alfeut dhe Simon Zellshmi, dhe Juda i Jakobit.</p> 
<p><A NAME="an_1:14">1:14</A>&nbsp;T&#235; gjith&#235; k&#235;ta ngulmonin me nj&#235; mendje t&#235; vetme n&#235; lutje dhe p&#235;rgj&#235;rim s&#235; bashku me grat&#235;, me Marin&#235;, n&#235;n&#235;n e Jezusit, dhe me v&#235;llez&#235;rit e tij.</p> 
<p><A NAME="an_1:15">1:15</A>&nbsp;N&#235; ato dit&#235; Pjetri u &#231;ua n&#235; mes t&#235; dishepujve (dhe numri i emrave t&#235; mbledhur ishte rreth nj&#235;qind e nj&#235;zet) dhe tha:</p> 
<p><A NAME="an_1:16">1:16</A>&nbsp;''V&#235;llez&#235;r, ishte e nevojshme q&#235; t&#235; p&#235;rmbushej ky Shkrim, t&#235; cilin Fryma e Shenjt&#235; e parafoli me an&#235; t&#235; goj&#235;s s&#235; Davidit n&#235; lidhje me Jud&#235;n, i cili u b&#235; prij&#235;s i atyre q&#235; e kap&#235;n Jezusin.</p> 
<p><A NAME="an_1:17">1:17</A>&nbsp;Sepse ai ishte i num&#235;ruar bashk&#235; me ne dhe kishte pjes&#235; n&#235; k&#235;t&#235; sh&#235;rbes&#235;.</p> 
<p><A NAME="an_1:18">1:18</A>&nbsp;Ai, pra, fitoi nj&#235; ar&#235;, me shp&#235;rblimin e paudh&#235;sis&#235;, dhe duke r&#235;n&#235; kok&#235;posht&#235;, plasi n&#235; mes dhe t&#235; gjitha t&#235; brendshmet e tij iu derdh&#235;n.</p> 
<p><A NAME="an_1:19">1:19</A>&nbsp;Kjo iu b&#235; e njohur t&#235; gjith&#235; banor&#235;ve t&#235; Jeruzalemit, sa q&#235; ajo ar&#235; n&#235; dialektin e tyre &#235;sht&#235; quajtur Akeldama, q&#235; do t&#235; thot&#235;: "Ara e gjakut".</p> 
<p><A NAME="an_1:20">1:20</A>&nbsp;N&#235; fakt, n&#235; librin e Psalmeve, &#235;sht&#235; shkruar: ''Sht&#235;pia e tij u b&#235;ft&#235; e shkret&#235; dhe askush mos banoft&#235; n&#235; t&#235;!'', dhe: ''Tjet&#235;rkush e z&#235;nt&#235; detyr&#235;n e tij!''.</p> 
<p><A NAME="an_1:21">1:21</A>&nbsp;Duhet, pra, q&#235; nd&#235;r burrat q&#235; kan&#235; qen&#235; n&#235; shoq&#235;rin&#235; ton&#235; gjith&#235; koh&#235;n n&#235; t&#235; cil&#235;n Zoti Jezus ka hyr&#235; dhe ka dal&#235; midis nesh,</p> 
<p><A NAME="an_1:22">1:22</A>&nbsp;duke filluar q&#235; nga pag&#235;zimi i Gjonit e deri n&#235; at&#235; dit&#235; kur u muarr n&#235; qiell nga mesi yn&#235;, nj&#235; prej tyre t&#235; b&#235;het d&#235;shmitar me ne, i ringjalljes s&#235; tij''.</p> 
<p><A NAME="an_1:23">1:23</A>&nbsp;Dhe u paraqit&#235;n dy: Jozefi, i quajtur Barsaba, q&#235; ishte i mbiquajtur Just, dhe Matia.</p> 
<p><A NAME="an_1:24">1:24</A>&nbsp;Dhe, duke u lutur, than&#235;: ''Ti, o Zot, q&#235; i njeh zemrat e t&#235; gjith&#235;ve, trego cilin nga k&#235;ta t&#235; dy ke zgjedhur,</p> 
<p><A NAME="an_1:25">1:25</A>&nbsp;p&#235;r t&#235; marr&#235; shortin e k&#235;saj sh&#235;rbese dhe apostullimin, nga i cili Juda u largua p&#235;r t&#235; shkuar n&#235; vendin e tij''.</p> 
<p><A NAME="an_1:26">1:26</A>&nbsp;At&#235;her&#235; hodh&#235;n short, dhe shorti ra mbi Matian; dhe ai iu shtua t&#235; nj&#235;mb&#235;dhjet&#235; apostujve.</p> 
<p><A NAME="an_2:1">2:1</A>&nbsp;Kur erdhi dita e Rr&#235;shaj&#235;ve, ata ishin t&#235; gjith&#235; bashk&#235;, n&#235; nj&#235; mendje t&#235; vetme, n&#235; t&#235; nj&#235;jtin vend.</p> 
<p><A NAME="an_2:2">2:2</A>&nbsp;Dhe befas nga qielli erdhi nj&#235; ushtim&#235;, si ajo e nj&#235; ere q&#235; fryn furish&#235;m, dhe e mbushi gjith&#235; sht&#235;pin&#235; ku ata po rrinin.</p> 
<p><A NAME="an_2:3">2:3</A>&nbsp;Dhe atyre u duk&#235;n gjuh&#235;, si prej zjarri, t&#235; cilat ndaheshin dhe zinin vend mbi secilin prej tyre.</p> 
<p><A NAME="an_2:4">2:4</A>&nbsp;K&#235;shtu t&#235; gjith&#235; u mbush&#235;n me Frym&#235;n e Shenjt&#235; dhe filluan t&#235; flasin n&#235; gjuh&#235; t&#235; tjera, ashtu si Fryma e Shenjt&#235; ua jepte t&#235; shpreheshin.</p> 
<p><A NAME="an_2:5">2:5</A>&nbsp;Por n&#235; Jeruzalem banonin disa Judenj, njer&#235;z t&#235; per&#235;ndish&#235;m, nga t&#235; gjitha kombet n&#235;n qiell.</p> 
<p><A NAME="an_2:6">2:6</A>&nbsp;Kur u d&#235;gjua ajo ushtim&#235;, turma u mblodh dhe u hutua, sepse secili nga ata i d&#235;gjonte t&#235; flisnin n&#235; gjuh&#235;n e vet.</p> 
<p><A NAME="an_2:7">2:7</A>&nbsp;Dhe t&#235; gjith&#235; habiteshin dhe mrekulloheshin dhe i thoshnin nj&#235;ri-tjetrit: ''Ja, a nuk jan&#235; t&#235; gjith&#235; Galileas k&#235;ta q&#235; flasin?</p> 
<p><A NAME="an_2:8">2:8</A>&nbsp;Si vall&#235; secili nga ne i d&#235;gjon t&#235; flasin n&#235; gjuh&#235;n e vet amtare?</p> 
<p><A NAME="an_2:9">2:9</A>&nbsp;Ne Part&#235;t, Med&#235;t, Elamit&#235;t dhe banor&#235;t e Mesopotamis&#235;, t&#235; Judes&#235; dhe t&#235; Kapadokis&#235;, t&#235; Pontit dhe t&#235; Azis&#235;,</p> 
<p><A NAME="an_2:10">2:10</A>&nbsp;t&#235; Frigjis&#235; e t&#235; Pamfilis&#235;, t&#235; Egjiptit dhe t&#235; pjes&#235;ve t&#235; Libis&#235; p&#235;rball&#235; Kiren&#235;s, dhe ne t&#235; ardhur nga Roma, Judenj dhe prozelit&#235;,</p> 
<p><A NAME="an_2:11">2:11</A>&nbsp;Kretas dhe Arab&#235;, i d&#235;gjojm&#235; t&#235; flasin p&#235;r gj&#235;rat e m&#235;dha t&#235; Per&#235;ndis&#235; n&#235; gjuh&#235;t tona!''.</p> 
<p><A NAME="an_2:12">2:12</A>&nbsp;Dhe t&#235; gjith&#235; habiteshin dhe ishin hutuar dhe i thonin nj&#235;ri-tjetrit: ''&#199;'do t&#235; thot&#235; kjo?''.</p> 
<p><A NAME="an_2:13">2:13</A>&nbsp;Kurse t&#235; tjer&#235; i p&#235;rqeshnin dhe thonin: ''Jan&#235; plot me ver&#235; t&#235; &#235;mb&#235;l!''.</p> 
<p><A NAME="an_2:14">2:14</A>&nbsp;Por Pjetri u &#231;ua n&#235; k&#235;mb&#235; bashk&#235; me t&#235; nj&#235;mb&#235;dhjet&#235;t dhe u foli atyre me z&#235; t&#235; lart&#235;: ''Judenj dhe ju t&#235; gjith&#235; q&#235; banoni n&#235; Jeruzalem, merrni njoftim p&#235;r k&#235;t&#235; dhe d&#235;gjoni me v&#235;mendje fjal&#235;t e mia.</p> 
<p><A NAME="an_2:15">2:15</A>&nbsp;K&#235;ta nuk jan&#235; t&#235; dehur, si&#231; po mendoni ju, sepse &#235;sht&#235; vet&#235;m ora e tret&#235; e dit&#235;s.</p> 
<p><A NAME="an_2:16">2:16</A>&nbsp;Por kjo &#235;sht&#235; ajo q&#235; ishte th&#235;n&#235; n&#235;p&#235;rmjet profetit Joel:</p> 
<p><A NAME="an_2:17">2:17</A>&nbsp;"Dhe n&#235; dit&#235;t e fundit do t&#235; ndodh&#235;, thot&#235; Per&#235;ndia, q&#235; un&#235; do t&#235; p&#235;rhap nga Fryma ime mbi &#231;do mish; dhe bijt&#235; tuaj e bijat tuaja do t&#235; profetizojn&#235;, t&#235; rinjt&#235; tuaj do t&#235; shohin vegime dhe t&#235; moshuarit tuaj do t&#235; shohin &#235;ndrra.</p> 
<p><A NAME="an_2:18">2:18</A>&nbsp;N&#235; ato dit&#235; do t&#235; p&#235;rhap nga Fryma im mbi sh&#235;rb&#235;tor&#235;t e mi dhe mbi sh&#235;rb&#235;toret e mia, dhe do t&#235; profetizojn&#235;.</p> 
<p><A NAME="an_2:19">2:19</A>&nbsp;Dhe do t&#235; b&#235;j mrekulli lart n&#235; qiell dhe shenja posht&#235; mbi tok&#235;: gjak, zjarr e avull tymi.</p> 
<p><A NAME="an_2:20">2:20</A>&nbsp;Dielli do t&#235; kthehet n&#235; err&#235;sir&#235; dhe h&#235;na n&#235; gjak, para se t&#235; vij&#235; dita e madhe dhe e lavdishme e Zotit.</p> 
<p><A NAME="an_2:21">2:21</A>&nbsp;Dhe do t&#235; ndodh&#235; q&#235; kush ta ket&#235; thirrur emrin e Zotit, do t&#235; shp&#235;tohet".</p> 
<p><A NAME="an_2:22">2:22</A>&nbsp;Burra t&#235; Izraelit, d&#235;gjoni k&#235;to fjal&#235;: Jezusi Nazareas, njeriu i d&#235;ftuar nga Per&#235;ndia nd&#235;r ju me vepra t&#235; fuqishme, me mrekulli dhe shenja q&#235; Per&#235;ndia b&#235;ri nd&#235;r ju me an&#235; t&#235; ti tij, si&#231; edhe vet e dini,</p> 
<p><A NAME="an_2:23">2:23</A>&nbsp;ai, pra, sipas k&#235;shillit t&#235; caktuar dhe t&#235; paranjohur t&#235; Per&#235;ndis&#235;, ju dor&#235;zua juve dhe ju e zut&#235; dhe, me duart e t&#235; padrejt&#235;ve, e gozhduat n&#235; kryq dhe e vrat&#235;.</p> 
<p><A NAME="an_2:24">2:24</A>&nbsp;Por Per&#235;ndia e ka ringjallur, pasi e zgjidhi nga ankthet e vdekjes, sepse nuk ishte e mundur q&#235; vdekja ta mbante at&#235;.</p> 
<p><A NAME="an_2:25">2:25</A>&nbsp;N&#235; fakt Davidi thot&#235; p&#235;r t&#235;: "E pata vazhdimisht Zotin para meje, sepse ai &#235;sht&#235; n&#235; t&#235; djatht&#235;n time, q&#235; un&#235; t&#235; mos hiqem.</p> 
<p><A NAME="an_2:26">2:26</A>&nbsp;P&#235;r k&#235;t&#235; u g&#235;zua zemra ime dhe ngaz&#235;lloi gjuha ime, dhe edhe mishi im do t&#235; q&#235;ndroj&#235; n&#235; shpres&#235;.</p> 
<p><A NAME="an_2:27">2:27</A>&nbsp;Sepse ti nuk do ta l&#235;sh shpirtin tim n&#235; Hades dhe nuk do t&#235; lejosh q&#235; i Shenjti yt t&#235; shoh&#235; kalbjen.</p> 
<p><A NAME="an_2:28">2:28</A>&nbsp;Ti m&#235; ke b&#235;r&#235; t&#235; njoh udh&#235;t e jet&#235;s, ti do t&#235; m&#235; mbush&#235;sh me g&#235;zim n&#235; pranin&#235; t&#235;nde".</p> 
<p><A NAME="an_2:29">2:29</A>&nbsp;V&#235;llez&#235;r, mund t&#235; thuhet haptas p&#235;r Davidin patriark q&#235; ai vdiq dhe u varros; dhe varri i tij &#235;sht&#235; nd&#235;r ne deri dit&#235;n e sotme.</p> 
<p><A NAME="an_2:30">2:30</A>&nbsp;Ai, pra, duke qen&#235; profet, e dinte se Per&#235;ndia i kishte premtuar me betim se nga fryti i belit t&#235; tij, sipas mishit, do t&#235; ngjallet Krishti p&#235;r t'u ulur mbi fronin e tij;</p> 
<p><A NAME="an_2:31">2:31</A>&nbsp;dhe, duke parashikuar k&#235;t&#235;, foli p&#235;r ringjalljen e Krishtit, duke th&#235;n&#235; se shpirti i tij nuk do t&#235; lihej n&#235; Hades dhe se mishi i tij nuk do t&#235; shihte kalbjen.</p> 
<p><A NAME="an_2:32">2:32</A>&nbsp;K&#235;t&#235; Jezus, Per&#235;ndia e ka ringjallur; dhe p&#235;r k&#235;t&#235; t&#235; gjith&#235; ne jemi d&#235;shmitar&#235;!</p> 
<p><A NAME="an_2:33">2:33</A>&nbsp;Ai, pra, duke qen&#235; i ngritur n&#235; t&#235; djatht&#235; t&#235; Per&#235;ndis&#235; dhe duke marr&#235; nga Ati premtimin e Frym&#235;s s&#235; Shenjt&#235;, ka p&#235;rhapur at&#235; q&#235; ju tani shihni dhe d&#235;gjoni.</p> 
<p><A NAME="an_2:34">2:34</A>&nbsp;Sepse Davidi nuk &#235;sht&#235; ngritur n&#235; qiell, madje ai vet&#235; thot&#235;: "Zoti i ka th&#235;n&#235; Zotit tim: Ulu n&#235; t&#235; djatht&#235;n time,</p> 
<p><A NAME="an_2:35">2:35</A>&nbsp;derisa un&#235; t'i v&#235; armiqt&#235; e tu si stol t&#235; k&#235;mb&#235;ve t&#235; tua!".</p> 
<p><A NAME="an_2:36">2:36</A>&nbsp;Ta dij&#235;, pra, me siguri, gjith&#235; sht&#235;pia e Izraelit se at&#235; Jezus q&#235; ju e keni kryq&#235;zuar, Per&#235;ndia e ka b&#235;r&#235; Zot e Krisht''.</p> 
<p><A NAME="an_2:37">2:37</A>&nbsp;Kur ata i d&#235;gjuan k&#235;to gj&#235;ra, u pik&#235;lluan n&#235; zem&#235;r dhe pyet&#235;n Pjetrin dhe apostujt: ''V&#235;llez&#235;r, &#231;'duhet t&#235; b&#235;jm&#235;?''.</p> 
<p><A NAME="an_2:38">2:38</A>&nbsp;At&#235;her&#235; Pjetri u tha atyre: ''Pendohuni dhe secili nga ju le t&#235; pag&#235;zohet n&#235; em&#235;r t&#235; Jezu Krishtit p&#235;r faljen e m&#235;kateve, dhe ju do t&#235; merrni dhurat&#235;n e Frym&#235;s s&#235; Shenjt&#235;.</p> 
<p><A NAME="an_2:39">2:39</A>&nbsp;Sepse premtimi &#235;sht&#235; p&#235;r ju dhe p&#235;r bijt&#235; tuaj dhe p&#235;r gjith&#235; ata q&#235; jan&#235; larg, p&#235;r ata q&#235; Zoti, Per&#235;ndia yn&#235;, do t'i th&#235;rras&#235;''.</p> 
<p><A NAME="an_2:40">2:40</A>&nbsp;Dhe me shum&#235; fjal&#235; t&#235; tjera u p&#235;rbetohej dhe i nxiste, duke th&#235;n&#235;: ''Shp&#235;toni veten nga ky brez i &#231;oroditur!''.</p> 
<p><A NAME="an_2:41">2:41</A>&nbsp;Dhe ata q&#235; e pranuan fjal&#235;n e tij me g&#235;zim, u pag&#235;zuan; at&#235; dit&#235; u shtuan rreth tre mij&#235; veta.</p> 
<p><A NAME="an_2:42">2:42</A>&nbsp;Ata ishin ngulmues n&#235; zbatimin e m&#235;simit t&#235; apostujve, n&#235; bashk&#235;si, n&#235; thyerjen e buk&#235;s dhe n&#235; lutje.</p> 
<p><A NAME="an_2:43">2:43</A>&nbsp;Dhe t&#235; gjith&#235;ve u kishte hyr&#235; druajtja; dhe shum&#235; shenja e mrekulli b&#235;heshin nga dora e apostujve.</p> 
<p><A NAME="an_2:44">2:44</A>&nbsp;Por gjith&#235; ata q&#235; besonin rrinin bashk&#235; dhe &#231;do gj&#235; e kishin t&#235; p&#235;rbashk&#235;t.</p> 
<p><A NAME="an_2:45">2:45</A>&nbsp;Dhe i shisnin pronat e pasurit&#235; dhe ua ndanin t&#235; gjith&#235;ve, sipas nevoj&#235;s s&#235; &#231;donj&#235;rit.</p> 
<p><A NAME="an_2:46">2:46</A>&nbsp;Dhe ngulmonin me nj&#235; mendje t&#235; vetme &#231;do dit&#235; n&#235; tempull dhe, duke e thyer buk&#235;n nga sht&#235;pia n&#235; sht&#235;pi, merrnin ushqimin me g&#235;zim dhe me thjesht&#235;si zemre,</p> 
<p><A NAME="an_2:47">2:47</A>&nbsp;duke lavd&#235;ruar Per&#235;ndin&#235; dhe duke g&#235;zuar simpatin&#235; e gjith&#235; popullit. Dhe Zoti i shtonte kish&#235;s &#231;do dit&#235; ata q&#235; ishin shp&#235;tuar.</p> 
<p><A NAME="an_3:1">3:1</A>&nbsp;Por Pjetri dhe Gjoni po ngjiteshin bashk&#235; p&#235;r n&#235; tempull, rreth or&#235;s s&#235; n&#235;nt&#235;, n&#235; or&#235;n e lutjes.</p> 
<p><A NAME="an_3:2">3:2</A>&nbsp;Dhe aty ishte nj&#235; njeri i &#231;al&#235; q&#235; prej lindjes, t&#235; cilin e sillnin &#231;do dit&#235; dhe e linin af&#235;r der&#235;s s&#235; tempullit, e t'u quajtur "E bukura", p&#235;r t'u k&#235;rkuar l&#235;mosh&#235; atyre q&#235; hynin n&#235; tempull.</p> 
<p><A NAME="an_3:3">3:3</A>&nbsp;Ai, kur pa se Pjetri dhe Gjoni po hynin n&#235; tempull, u k&#235;rkoi l&#235;mosh&#235;.</p> 
<p><A NAME="an_3:4">3:4</A>&nbsp;At&#235;her&#235; Pjetri, me Gjonin, duke i ngulur syt&#235; mbi t&#235;, i tha: ''Na shiko''.</p> 
<p><A NAME="an_3:5">3:5</A>&nbsp;Dhe ai po i shikonte me kujdes, duke shpresuar se do t&#235; merrte ndonj&#235; gj&#235; prej tyre.</p> 
<p><A NAME="an_3:6">3:6</A>&nbsp;Por Pjetri tha: ''Un&#235; nuk kam as argjend, as ar, por at&#235; q&#235; kam po ta jap: n&#235; em&#235;r t&#235; Jezu Krishtit Nazarenas, &#231;ohu dhe ec!''.</p> 
<p><A NAME="an_3:7">3:7</A>&nbsp;Dhe, si e kapi nga dora e djatht&#235;, e ngriti n&#235; k&#235;mb&#235;; dhe n&#235; at&#235; &#231;ast iu forcuan k&#235;mb&#235;t dhe nyjet.</p> 
<p><A NAME="an_3:8">3:8</A>&nbsp;Dhe me nj&#235; t&#235; hovur u ngrit n&#235; k&#235;mb&#235; dhe filloi t&#235; ec&#235;; dhe hyri me ta n&#235; tempull, duke ecur, duke u hedhur dhe duke lavd&#235;ruar Per&#235;ndin&#235;.</p> 
<p><A NAME="an_3:9">3:9</A>&nbsp;Dhe gjith&#235; populli e pa duke ecur dhe duke lavd&#235;ruar Per&#235;ndin&#235;,</p> 
<p><A NAME="an_3:10">3:10</A>&nbsp;dhe e njoh&#235;n se ishte ai q&#235; rrinte ulur para der&#235;s s&#235; Bukur t&#235; tempullit p&#235;r t&#235; k&#235;rkuar l&#235;mosh&#235;; dhe u mbush&#235;n me habi dhe &#231;udi p&#235;r at&#235; q&#235; i kishte ndodhur atij.</p> 
<p><A NAME="an_3:11">3:11</A>&nbsp;At&#235;her&#235;, nd&#235;rsa i &#231;ali q&#235; ishte sh&#235;ruar rrinte ngjitur pas Pjetrit dhe Gjonit, gjith&#235; populli, i &#231;uditur, rendi drejt tyre te portiku t&#235; quajtur i Salomonit.</p> 
<p><A NAME="an_3:12">3:12</A>&nbsp;Dhe Pjetri, duke par&#235; k&#235;t&#235; gj&#235;, i foli popullit duke th&#235;n&#235;: ''Burra t&#235; Izraelit, pse po mrrekulloheni p&#235;r k&#235;t&#235;? Ose pse po na i ngulni syt&#235; sikur ne me fuqin&#235; ton&#235; t&#235; vetme ose me per&#235;ndishm&#235;ri t&#235; kishim b&#235;r&#235; q&#235; ky njeri t&#235; ec&#235;?</p> 
<p><A NAME="an_3:13">3:13</A>&nbsp;Per&#235;ndia e Abrahamit, e Isakut dhe e Jakobit, Per&#235;ndia e et&#235;rve tan&#235; e ka p&#235;rl&#235;vduar Birin e tij Jezusin, t&#235; cilin ju ia dor&#235;zuat Pilatit dhe e mohuat p&#235;rpara tij, megjith&#235;se ai kishte vendosur ta lironte.</p> 
<p><A NAME="an_3:14">3:14</A>&nbsp;Por ju e mohuat t&#235; Shenjtin, t&#235; Drejtin, dhe k&#235;rkuat q&#235; t'ju jepej nj&#235; vras&#235;s,</p> 
<p><A NAME="an_3:15">3:15</A>&nbsp;dhe vrat&#235; princin e jet&#235;s, q&#235; Per&#235;ndia e ka ringjallur prej s&#235; vdekuri dhe p&#235;r t&#235; cilin ne jemi d&#235;shmitar&#235;!</p> 
<p><A NAME="an_3:16">3:16</A>&nbsp;Dhe p&#235;r besimin n&#235; em&#235;r t&#235; Jezusit, ky njeri, t&#235; cilin ju po e shihni dhe e njihni, u fortesua nga emri i tij; dhe besimi, q&#235; &#235;sht&#235; n&#235;p&#235;rmjet tij, i ka dh&#235;n&#235; sh&#235;rimin e plot&#235; t&#235; gjymtyr&#235;ve, n&#235; pranin&#235; e t&#235; gjith&#235;ve ju.</p> 
<p><A NAME="an_3:17">3:17</A>&nbsp;Por tani, o v&#235;llez&#235;r, un&#235; e di q&#235; e keni b&#235;r&#235; nga padija, ashtu si&#231; kan&#235; b&#235;r&#235; edhe krer&#235;t tuaj.</p> 
<p><A NAME="an_3:18">3:18</A>&nbsp;Por k&#235;shtu Per&#235;ndia i ka p&#235;rmbushur ato q&#235; kishte parath&#235;n&#235; me goj&#235;n e t&#235; gjith&#235; profet&#235;ve t&#235; vet, se Krishti i tij do t&#235; vuante.</p> 
<p><A NAME="an_3:19">3:19</A>&nbsp;Pendohuni, pra, dhe kthehuni, q&#235; t&#235; shlyhen m&#235;katet tuaja, dhe q&#235; t&#235; vijn&#235; koh&#235;t e flladit nga prania e Zotit,</p> 
<p><A NAME="an_3:20">3:20</A>&nbsp;dhe ai t&#235; d&#235;rgoj&#235; Jezu Krishtin q&#235; ju ishte predikuar m&#235; par&#235; juve,</p> 
<p><A NAME="an_3:21">3:21</A>&nbsp;t&#235; cilin qielli duhet ta mbaj&#235; deri n&#235; koh&#235;n e rip&#235;rt&#235;ritjes t&#235; t&#235; gjitha gj&#235;rave, p&#235;r t&#235; cil&#235;n Per&#235;ndia ka folur n&#235;p&#235;rmjet goj&#235;s s&#235; gjith&#235; profet&#235;ve t&#235; tij t&#235; shenjt&#235;, q&#235; nga fillimi i bot&#235;s.</p> 
<p><A NAME="an_3:22">3:22</A>&nbsp;Vet&#235; Moisiu, n&#235; fakt, u tha et&#235;rve: "Zoti, Per&#235;ndia juaj do t&#235; ngjall&#235; p&#235;r ju nj&#235; profet si un&#235; nga mesi i v&#235;llez&#235;rve tuaj; d&#235;gjojeni n&#235; t&#235; gjitha gj&#235;rat q&#235; ai do t'ju thot&#235;!</p> 
<p><A NAME="an_3:23">3:23</A>&nbsp;Dhe do t&#235; ndodh&#235; q&#235; kushdo q&#235; nuk do ta d&#235;gjoj&#235; at&#235; profet, do t&#235; shkat&#235;rrohet n&#235; mes t&#235; popullit".</p> 
<p><A NAME="an_3:24">3:24</A>&nbsp;Gjithashtu t&#235; gjith&#235; profet&#235;t, t&#235; gjith&#235; ata q&#235; kan&#235; folur qysh nga Samueli e k&#235;tej, i kan&#235; shpallur k&#235;to dit&#235;.</p> 
<p><A NAME="an_3:25">3:25</A>&nbsp;Ju jeni bij t&#235; profet&#235;ve dhe t&#235; bes&#235;lidhjes q&#235; b&#235;ri Per&#235;ndia me et&#235;rit tan&#235;, duke i th&#235;n&#235; Abrahamit: "Dhe n&#235; pasardh&#235;sit e tu do t&#235; bekohen t&#235; gjitha kombet e dheut".</p> 
<p><A NAME="an_3:26">3:26</A>&nbsp;Per&#235;ndia m&#235; s&#235; pari, mbasi e ringjalli Birin e tij Jezusin, jua ka d&#235;rguar juve q&#235; t'ju bekoj&#235;, duke larguar secilin nga ju nga paudh&#235;sit&#235; e tij''.</p> 
<p><A NAME="an_4:1">4:1</A>&nbsp;Nd&#235;rsa ata po i flisnin popullit, prift&#235;rinjt&#235;, komandanti i tempullit dhe saducenjt&#235; u turr&#235;n mbi ta,</p> 
<p><A NAME="an_4:2">4:2</A>&nbsp;t&#235; zem&#235;ruar sepse e m&#235;sonin popullin dhe shpallnin n&#235; Jezusin ringjalljen e t&#235; vdekurve.</p> 
<p><A NAME="an_4:3">4:3</A>&nbsp;Dhe i shtin&#235; n&#235; dor&#235; dhe i fut&#235;n n&#235; burg deri t&#235; nes&#235;rmen, sepse ishte ngrysur.</p> 
<p><A NAME="an_4:4">4:4</A>&nbsp;Por shum&#235; nga ata q&#235; ua kishin d&#235;gjuar fjal&#235;n besuan; dhe numri i burrave u b&#235; rreth pes&#235; mij&#235;.</p> 
<p><A NAME="an_4:5">4:5</A>&nbsp;T&#235; nes&#235;rmen krer&#235;t, pleqt&#235; dhe skrib&#235;t u mblodh&#235;n n&#235; Jeruzalem,</p> 
<p><A NAME="an_4:6">4:6</A>&nbsp;bashk&#235; me kryepriftin Anan dhe me Kajaf&#235;n, Gjonin, Aleksandrin dhe t&#235; gjith&#235; ata q&#235; i p&#235;rkisnin farefisit t&#235; kryeprift&#235;rinjve.</p> 
<p><A NAME="an_4:7">4:7</A>&nbsp;Dhe, si i nxor&#235;n aty n&#235; mes, i pyet&#235;n: ''Me &#231;'pushtet ose n&#235; em&#235;r t&#235; kujt e keni b&#235;r&#235; k&#235;t&#235;?''.</p> 
<p><A NAME="an_4:8">4:8</A>&nbsp;At&#235;her&#235; Pjetri, i mbushur me Frym&#235;n e Shenjt&#235;, u tha atyre: ''Krer&#235; t&#235; popullit dhe pleq t&#235; Izraelit!</p> 
<p><A NAME="an_4:9">4:9</A>&nbsp;N&#235;se ne sot gjykohemi p&#235;r nj&#235; mir&#235;si q&#235; iu b&#235; nj&#235; njeriu t&#235; s&#235;mur&#235;, p&#235;r t&#235; ditur si u sh&#235;rua ai,</p> 
<p><A NAME="an_4:10">4:10</A>&nbsp;le ta njihni t&#235; gjith&#235; ju dhe mbar&#235; populli i Izraelit se kjo u b&#235; n&#235; em&#235;r t&#235; Jezu Krishtit Nazareas, q&#235; ju e kryq&#235;zuat dhe q&#235; Per&#235;ndia e ringjalli prej s&#235; vdekuri; me an&#235; t&#235; tij ky njeri del para jush i sh&#235;ruar plot&#235;sisht.</p> 
<p><A NAME="an_4:11">4:11</A>&nbsp;Ky &#235;sht&#235; guri q&#235; ju, nd&#235;rtuesit, e hodh&#235;t posht&#235; dhe q&#235; u b&#235; guri i qoshes.</p> 
<p><A NAME="an_4:12">4:12</A>&nbsp;Dhe n&#235; asnj&#235; tjet&#235;r nuk ka shp&#235;tim, sepse nuk ka asnj&#235; em&#235;r tjet&#235;r n&#235;n qiell q&#235; u &#235;sht&#235; dh&#235;n&#235; njer&#235;zve dhe me an&#235; t&#235; t&#235; cilit duhet t&#235; shp&#235;tohemi''.</p> 
<p><A NAME="an_4:13">4:13</A>&nbsp;Ata, kur e pan&#235; &#231;ilt&#235;rsin&#235; e Pjetrit dhe t&#235; Gjonit dhe duke kuptuar se ishin njer&#235;z t&#235; pam&#235;suar dhe pa arsim, u mrrekulluan dhe i njihnin se kishin qen&#235; me Jezusin.</p> 
<p><A NAME="an_4:14">4:14</A>&nbsp;Duke par&#235; pastaj n&#235; k&#235;mb&#235; pran&#235; tyre, njeriun q&#235; u sh&#235;rua, nuk mund t&#235; thoshnin asgj&#235; kund&#235;r.</p> 
<p><A NAME="an_4:15">4:15</A>&nbsp;Dhe, mbasi i urdh&#235;ruan t&#235; dalin jasht&#235; sinedrit, u konsultuan me nj&#235;ri tjetrin,</p> 
<p><A NAME="an_4:16">4:16</A>&nbsp;duke th&#235;n&#235;: ''&#199;'t'u b&#235;jm&#235; k&#235;tyre njer&#235;zve? Sepse u &#235;sht&#235; njohur t&#235; gjith&#235; banor&#235;ve t&#235; Jeruzalemit se &#235;sht&#235; b&#235;r&#235; nj&#235; mrekulli e dukshme prej tyre, dhe ne nuk mund ta mohojm&#235;;</p> 
<p><A NAME="an_4:17">4:17</A>&nbsp;por, q&#235; kjo t&#235; mos p&#235;rhapet m&#235; shum&#235; n&#235; popull, t'i shtr&#235;ngojm&#235; me k&#235;rc&#235;nime t&#235; rrepta t&#235; mos i flasin m&#235; asnjeriu n&#235; k&#235;t&#235; em&#235;r''.</p> 
<p><A NAME="an_4:18">4:18</A>&nbsp;Dhe, si i thirr&#235;n, u dhan&#235; urdh&#235;r atyre t&#235; mos flasin fare dhe as t&#235; m&#235;sojn&#235; n&#235; em&#235;r t&#235; Jezusit.</p> 
<p><A NAME="an_4:19">4:19</A>&nbsp;Por Pjetri dhe Gjoni, duke iu p&#235;rgjigjur atyre, than&#235;: ''Gjykoni ju, n&#235;se &#235;sht&#235; e drejt&#235; para Per&#235;ndis&#235; t'ju bindemi m&#235; shum&#235; juve sesa Per&#235;ndis&#235;.</p> 
<p><A NAME="an_4:20">4:20</A>&nbsp;Sepse ne nuk mund t&#235; mos flasim p&#235;r ato q&#235; kemi par&#235; dhe d&#235;gjuar''.</p> 
<p><A NAME="an_4:21">4:21</A>&nbsp;Ata pasi i k&#235;rc&#235;nuan p&#235;rs&#235;ri, i lan&#235; t&#235; shkojn&#235; duke mos gjetur m&#235;nyr&#235; se si t'i nd&#235;shkojn&#235; p&#235;r shkak t&#235; popullit, sepse t&#235; gjith&#235; p&#235;rl&#235;vdonin Per&#235;ndin&#235; p&#235;r at&#235; q&#235; kishte ndodhur.</p> 
<p><A NAME="an_4:22">4:22</A>&nbsp;Sepse njeriu n&#235; t&#235; cilin kishte ndodhur ajo mrekulli e sh&#235;rimit ishte m&#235; shum&#235; se dyzet vje&#231;.</p> 
<p><A NAME="an_4:23">4:23</A>&nbsp;Kur u liruan, ata u kthyen tek t&#235; vet&#235;t dhe u treguan gjith&#231;ka q&#235; krer&#235;t e prift&#235;rinjve dhe pleqt&#235; u kishin th&#235;n&#235;.</p> 
<p><A NAME="an_4:24">4:24</A>&nbsp;Kur i d&#235;gjuan k&#235;to, ata unanimisht e ngrit&#235;n z&#235;rin te Per&#235;ndia dhe than&#235;: ''O Zot, ti je Per&#235;ndia q&#235; ke b&#235;r&#235; qiellin, tok&#235;n, detin dhe gjith&#231;ka q&#235; &#235;sht&#235; n&#235; ta,</p> 
<p><A NAME="an_4:25">4:25</A>&nbsp;dhe q&#235; me an&#235; t&#235; Frym&#235;s s&#235; Shenjt&#235; ke th&#235;n&#235;, n&#235;p&#235;rmjet goj&#235;s s&#235; Davidit, sh&#235;rb&#235;torit t&#235;nd: "P&#235;rse u zem&#235;ruan kombet, dhe popujt kurdisin gj&#235;ra t&#235; kota?</p> 
<p><A NAME="an_4:26">4:26</A>&nbsp;Mbret&#235;rit e dheut ngrit&#235;n krye dhe princat u mblodh&#235;n bashk&#235; kund&#235;r Zotit dhe kund&#235;r Krishtit t&#235; tij".</p> 
<p><A NAME="an_4:27">4:27</A>&nbsp;Sepse pik&#235;risht kund&#235;r Birit t&#235;nd t&#235; shenjt&#235;, q&#235; ti e vajose, u mblodh&#235;n Herodi dhe Ponc Pilati me johebrenjt&#235; dhe me popullin e Izraelit,</p> 
<p><A NAME="an_4:28">4:28</A>&nbsp;p&#235;r t&#235; b&#235;r&#235; t&#235; gjitha ato q&#235; dora jote dhe k&#235;shilli yt kishin paracaktuar se do t&#235; ndodhnin.</p> 
<p><A NAME="an_4:29">4:29</A>&nbsp;Dhe tani, Zot, shqyrto k&#235;rc&#235;nimet e tyre dhe lejo q&#235; sh&#235;rb&#235;tor&#235;t e tu t&#235; kumtojn&#235; fjal&#235;n t&#235;nde me plot &#231;ilt&#235;rsi,</p> 
<p><A NAME="an_4:30">4:30</A>&nbsp;duke e shtrir&#235; dor&#235;n t&#235;nde p&#235;r t&#235; sh&#235;ruar dhe q&#235; t&#235; kryhen shenja dhe mrekulli n&#235; em&#235;r t&#235; Birit t&#235;nd t&#235; shenjt&#235; Jezusit''.</p> 
<p><A NAME="an_4:31">4:31</A>&nbsp;Dhe, mbasi qen&#235; lutur, vendi ku ishin mbledhur u drodh; dhe t&#235; gjith&#235; u mbush&#235;n me Frym&#235;n e Shenjt&#235;, dhe e shpallnin fjal&#235;n e Per&#235;ndis&#235; me &#231;iltersi.</p> 
<p><A NAME="an_4:32">4:32</A>&nbsp;Dhe numri i madh i atyre q&#235; besuan ishte me nj&#235; zem&#235;r t&#235; vetme dhe me nj&#235; shpirt t&#235; vet&#235;m; askush nuk thoshte se &#231;'kishte ishte e vet, por t&#235; gjitha gj&#235;rat i kishin t&#235; p&#235;rbashk&#235;ta.</p> 
<p><A NAME="an_4:33">4:33</A>&nbsp;Dhe apostujt me fuqi t&#235; madhe jepnin d&#235;shmi t&#235; ringjalljes s&#235; Zotit Jezus; dhe hir i madh ishte mbi t&#235; gjith&#235; ata.</p> 
<p><A NAME="an_4:34">4:34</A>&nbsp;Sepse midis tyre nuk kishte asnj&#235; nevojtar, sepse t&#235; gjith&#235; ata q&#235; zot&#235;ronin ara ose sht&#235;pi i shisnin dhe sillnin fitimin nga gj&#235;rat e shitura,</p> 
<p><A NAME="an_4:35">4:35</A>&nbsp;dhe i vinin te k&#235;mb&#235;t e apostujve; pastaj secilit i jepej, sipas nevoj&#235;s s&#235; tij.</p> 
<p><A NAME="an_4:36">4:36</A>&nbsp;K&#235;shtu Iose, i mbiquajtur nga apostujt Barnaba (q&#235; do t&#235; thot&#235; "biri i ngush&#235;llimit"), Levit, me prejardhje nga Qipro,</p> 
<p><A NAME="an_4:37">4:37</A>&nbsp;kishte nj&#235; ar&#235;, e shiti dhe solli fitimin dhe i vuri te k&#235;mb&#235;t e apostujve.</p> 
<p><A NAME="an_5:1">5:1</A>&nbsp;Kurse nj&#235; far&#235; burri, me em&#235;r Anania, me gruan e vet Safira, shiti nj&#235; ar&#235;,</p> 
<p><A NAME="an_5:2">5:2</A>&nbsp;por mbajti p&#235;r vete nj&#235; pjes&#235; t&#235; parave, me miratimin e gruas, dhe e &#231;oi mbetjen te k&#235;mb&#235;t e apostujve.</p> 
<p><A NAME="an_5:3">5:3</A>&nbsp;Por Pjetri i tha: ''Anania, pse Satani ta mbushi zemr&#235;n q&#235; t&#235; g&#235;njesh Frym&#235;n e Shenjt&#235; dhe t&#235; mbash nj&#235; pjes&#235; t&#235; &#231;mimit t&#235; ar&#235;s?</p> 
<p><A NAME="an_5:4">5:4</A>&nbsp;Po t&#235; mbetej e pashitur, a nuk do t&#235; ngelte e jotja? Dhe ato q&#235; more nga shitja a nuk ishin vall&#235; n&#235; dispozicionin t&#235;nd? Pse e shtive n&#235; zem&#235;r k&#235;t&#235; gj&#235;? Ti nuk ke g&#235;njyer njer&#235;zit, por Per&#235;ndin&#235;!''.</p> 
<p><A NAME="an_5:5">5:5</A>&nbsp;Kur i d&#235;gjoi k&#235;to fjal&#235;, Anania ra p&#235;rtok&#235; dhe dha shpirt. Dhe nj&#235; frik&#235; e madhe i zuri t&#235; gjith&#235; ata q&#235; i d&#235;gjuan k&#235;to gj&#235;ra.</p> 
<p><A NAME="an_5:6">5:6</A>&nbsp;At&#235;her&#235; u ngrit&#235;n disa t&#235; rinj, e mb&#235;shtoll&#235;n, e mbart&#235;n jasht&#235; dhe e varros&#235;n.</p> 
<p><A NAME="an_5:7">5:7</A>&nbsp;Dhe af&#235;rsisht tre or&#235; m&#235; von&#235; hyri dhe gruaja e tij, e cila nuk dinte &#231;'kishte ndodhur.</p> 
<p><A NAME="an_5:8">5:8</A>&nbsp;Dhe Pjetri i drejtoi fjal&#235;n, duke th&#235;n&#235;: ''M&#235; thuaj, a e shit&#235;t ar&#235;n p&#235;r kaq?''. Dhe ajo u p&#235;rgjigj: ''Po, p&#235;r aq''.</p> 
<p><A NAME="an_5:9">5:9</A>&nbsp;At&#235;her&#235; Pjetri i tha: ''Pse u mor&#235;t vesh q&#235; ta tundoni Frym&#235;n e Zotit? Ja, k&#235;mb&#235;t e atyre q&#235; e varros&#235;n burrin t&#235;nd jan&#235; n&#235; prag t&#235; der&#235;s dhe do t&#235; t&#235; mbartin jasht&#235; edhe ty!''.</p> 
<p><A NAME="an_5:10">5:10</A>&nbsp;N&#235; moment ajo ra te k&#235;mb&#235;t e tij dhe dha shpirt. Dhe t&#235; rinjt&#235;, si hyn&#235;, e gjet&#235;n t&#235; vdekur, e mbart&#235;n jasht&#235; dhe e varros&#235;n pran&#235; burrit t&#235; saj.</p> 
<p><A NAME="an_5:11">5:11</A>&nbsp;K&#235;shtu nj&#235; frik&#235; e madhe e zuri gjith&#235; kish&#235;n dhe gjith&#235; ata q&#235; i d&#235;gjonin k&#235;to gj&#235;ra.</p> 
<p><A NAME="an_5:12">5:12</A>&nbsp;Dhe shum&#235; shenja dhe mrekulli b&#235;heshin n&#235; mes t&#235; popullit n&#235;p&#235;rmjet duarve t&#235; apostujve. T&#235; gjith&#235; me nj&#235; mendje t&#235; vetme mblidheshin n&#235;n portikun e Salomonit.</p> 
<p><A NAME="an_5:13">5:13</A>&nbsp;Dhe asnjeri nga t&#235; tjer&#235;t nuk guxonte t&#235; bashkohej me ta; por populli i lart&#235;sonte.</p> 
<p><A NAME="an_5:14">5:14</A>&nbsp;K&#235;shtu Zotit i shtohej nj&#235; num&#235;r gjithnj&#235; e m&#235; i madh besimtar&#235;sh, turma burrash dhe grash,</p> 
<p><A NAME="an_5:15">5:15</A>&nbsp;aq sa i binin t&#235; s&#235;mur&#235;t n&#235; sheshe, i vinin n&#235; shtret&#235;r e n&#235; shtroja, q&#235; kur kalonte Pjetri, t&#235; pakt&#235;n hija e tij t&#235; mbulonte ndonj&#235; nga ata.</p> 
<p><A NAME="an_5:16">5:16</A>&nbsp;Edhe nj&#235; turm&#235; nga qytetet p&#235;rreth turrej n&#235; Jeruzalem, duke sjell&#235; t&#235; s&#235;mur&#235;t dhe ata q&#235; mundoheshin nga frym&#235;ra t&#235; ndyra dhe t&#235; gjith&#235; sh&#235;roheshin.</p> 
<p><A NAME="an_5:17">5:17</A>&nbsp;At&#235;her&#235; u ngrit&#235;n kryeprifti dhe t&#235; gjith&#235; ata q&#235; ishin me t&#235;, dometh&#235;n&#235; sekti i saducenjve, plot smir&#235;,</p> 
<p><A NAME="an_5:18">5:18</A>&nbsp;dhe vun&#235; dor&#235; mbi apostujt dhe i fut&#235;n n&#235; burgun publik.</p> 
<p><A NAME="an_5:19">5:19</A>&nbsp;Por nj&#235; engj&#235;ll i Zotit, nat&#235;n, i hapi dyert e burgut dhe, si i nxori jasht&#235;, tha:</p> 
<p><A NAME="an_5:20">5:20</A>&nbsp;''Shkoni, paraqituni n&#235; tempull dhe i shpallni popullit t&#235; gjitha fjal&#235;t e k&#235;saj jete''.</p> 
<p><A NAME="an_5:21">5:21</A>&nbsp;Dhe ata, si i d&#235;gjuan k&#235;to, hyn&#235; n&#235; tempull kur zbardhte dita dhe m&#235;sonin. Por kryeprifti dhe ata q&#235; ishin me t&#235;, erdh&#235;n dhe thirr&#235;n bashk&#235; sinedrin dhe t&#235; gjith&#235; pleqt&#235; e bijve t&#235; Izraelit; pastaj d&#235;rguan rojet n&#235; burg p&#235;r t'i sjell&#235; apostujt.</p> 
<p><A NAME="an_5:22">5:22</A>&nbsp;Por rojet, kur arrit&#235;n n&#235; burg, nuk i gjet&#235;n; dhe kur u kthyen b&#235;n&#235; raportimin e tyre,</p> 
<p><A NAME="an_5:23">5:23</A>&nbsp;duke th&#235;n&#235;: ''Ne e gjet&#235;m burgun t&#235; mbyllur me kujdes dhe rojet n&#235; k&#235;mb&#235; p&#235;rpara dyerve; por kur i hap&#235;m, nuk gjet&#235;m asnjeri brenda''.</p> 
<p><A NAME="an_5:24">5:24</A>&nbsp;Por kryeprifti, komandanti i rojeve t&#235; tempullit dhe krer&#235;t e prift&#235;rinjve, kur i d&#235;gjuan k&#235;to gj&#235;ra, mbet&#235;n t&#235; habitur lidhur me k&#235;t&#235;, sepse nuk dinin &#231;'donte t&#235; thoshte gjith&#235; kjo pun&#235;.</p> 
<p><A NAME="an_5:25">5:25</A>&nbsp;Por erdhi dikush q&#235; u raportoi atyre duke th&#235;n&#235;: ''Ja, k&#235;ta njer&#235;z q&#235; ju i fut&#235;t n&#235; burg jan&#235; n&#235; tempull dhe po m&#235;sojn&#235; popullin''.</p> 
<p><A NAME="an_5:26">5:26</A>&nbsp;At&#235;her&#235; komandanti shkoi me rojet dhe i solli, pa dhun&#235;, nga frika se mos populli i vriste me gur&#235;.</p> 
<p><A NAME="an_5:27">5:27</A>&nbsp;K&#235;shtu, pra, i soll&#235;n dhe i paraqit&#235;n p&#235;rpara sinedrit; dhe kryeprifti i pyeti,</p> 
<p><A NAME="an_5:28">5:28</A>&nbsp;duke th&#235;n&#235;: ''Po a nuk ju kemi ndaluar rrept&#235;sisht t&#235; m&#235;soni n&#235; at&#235; em&#235;r? Dhe ja, ju e keni mbushur Jeruzalemin me doktrin&#235;n tuaj dhe doni q&#235; t&#235; bjer&#235; mbi ne gjaku i atij njeriu''.</p> 
<p><A NAME="an_5:29">5:29</A>&nbsp;Por Pjetri dhe apostujt, duke u p&#235;rgjigjur, than&#235;: ''Duhet t'i bindemi Per&#235;ndis&#235; m&#235; shum&#235; sesa njer&#235;zve.</p> 
<p><A NAME="an_5:30">5:30</A>&nbsp;Per&#235;ndia e et&#235;rve tan&#235; e ka ringjallur Jezusin, q&#235; ju e vrat&#235;, duke e varur n&#235; dru.</p> 
<p><A NAME="an_5:31">5:31</A>&nbsp;Per&#235;ndia e lart&#235;soi me t&#235; djatht&#235;n e vet dhe e b&#235;ri princ dhe shp&#235;timtar p&#235;r t'i dh&#235;n&#235; Izraelit pendimin dhe faljen e m&#235;kateve.</p> 
<p><A NAME="an_5:32">5:32</A>&nbsp;Dhe p&#235;r k&#235;to gj&#235;ra ne jemi d&#235;shmitar&#235; t&#235; tij, si edhe Fryma e Shenjt&#235;, q&#235; Per&#235;ndia ua ka dh&#235;n&#235; atyre q&#235; i binden atij''.</p> 
<p><A NAME="an_5:33">5:33</A>&nbsp;Kur i d&#235;gjuan k&#235;to gj&#235;ra, ata u t&#235;rbuan dhe vendos&#235;n t'i vrasin.</p> 
<p><A NAME="an_5:34">5:34</A>&nbsp;Por nj&#235; farise, me em&#235;r Gamaliel, m&#235;sues i ligjit dhe i nderuar nga gjith&#235; populli, u ngrit n&#235; k&#235;mb&#235; n&#235; sined&#235;r dhe urdh&#235;roi t&#235; nxirren jasht&#235; apostujt p&#235;r nj&#235; moment.</p> 
<p><A NAME="an_5:35">5:35</A>&nbsp;Pastaj u tha atyre t&#235; sinedrit: ''Burra t&#235; Izraelit, mendohuni mir&#235; p&#235;r at&#235; q&#235; do t'u b&#235;ni k&#235;tyre njer&#235;zve.</p> 
<p><A NAME="an_5:36">5:36</A>&nbsp;Sepse pak koh&#235; m&#235; par&#235; u ngrit Teuda q&#235; thoshte se ishte dikush; rreth tij u mblodh&#235;n afro kat&#235;rqind burra; por ai u vra dhe t&#235; gjith&#235; ata q&#235; e kishin ndjekur u shp&#235;rndan&#235; dhe u asgj&#235;suan.</p> 
<p><A NAME="an_5:37">5:37</A>&nbsp;Pas tij, n&#235; koh&#235;n e regjistrimit t&#235; popullsis&#235;, u ngrit Juda Galileas q&#235; t&#235;rhoqi pas vetes shum&#235; njer&#235;z; edhe ai humbi, dhe t&#235; gjith&#235; ata q&#235; e kishin ndjekur u shp&#235;rndan&#235;.</p> 
<p><A NAME="an_5:38">5:38</A>&nbsp;Tani un&#235; po ju them t'u rrini larg k&#235;tyre njer&#235;zve dhe t'i lironi, sepse n&#235; qoft&#235; se ky plan ose kjo vep&#235;r &#235;sht&#235; prej njer&#235;zve, ajo do t&#235; prishet,</p> 
<p><A NAME="an_5:39">5:39</A>&nbsp;por n&#235;se &#235;sht&#235; prej Per&#235;ndis&#235;, ju nuk mund ta prishni, sepse do t&#235; gjendeshit n&#235; luft&#235; kund&#235;r vet&#235; Per&#235;ndis&#235;!''.</p> 
<p><A NAME="an_5:40">5:40</A>&nbsp;Dhe ata ia vun&#235; veshin. Dhe, mbasi i thirr&#235;n apostujt, i rrah&#235;n dhe u dhan&#235; urdh&#235;r t&#235; mos flasin n&#235; em&#235;r t&#235; Jezusit; pastaj i lan&#235; t&#235; shkojn&#235;.</p> 
<p><A NAME="an_5:41">5:41</A>&nbsp;K&#235;shtu ata u larguan nga sinedri, duke u g&#235;zuar sepse qen&#235; &#231;muar t&#235; denj&#235; t&#235; fyhen p&#235;r emrin e Jezusit.</p> 
<p><A NAME="an_5:42">5:42</A>&nbsp;Dhe &#231;do dit&#235;, n&#235; tempull e n&#235;p&#235;r sht&#235;pi, nuk pushonin duke m&#235;suar dhe duke shpallur lajmin e mir&#235;: q&#235; Jezusi &#235;sht&#235; Krishti.</p> 
<p><A NAME="an_6:1">6:1</A>&nbsp;Por n&#235; ato dit&#235;, duke u shumuar numri i dishepujve, lindi nj&#235; murmuritje nga ana e Helenist&#235;ve kund&#235;r Hebrenjve, sepse vejushat e tyre po liheshin pas dore n&#235; sh&#235;rbimin e p&#235;rditsh&#235;m.</p> 
<p><A NAME="an_6:2">6:2</A>&nbsp;At&#235;her&#235; t&#235; dymb&#235;dhjet&#235;t, pasi mblodh&#235;n numrin e madh t&#235; dishepujve, than&#235;: ''Nuk &#235;sht&#235; mir&#235; q&#235; ne t&#235; l&#235;m&#235; fjal&#235;n e Per&#235;ndis&#235; p&#235;r t&#235; sh&#235;rbyer n&#235;p&#235;r tryeza.</p> 
<p><A NAME="an_6:3">6:3</A>&nbsp;Prandaj, v&#235;llez&#235;r, k&#235;rkoni midis jush shtat&#235; burra, me d&#235;shmi t&#235; mir&#235;, t&#235; mbushur me Frym&#235;n e Shenjt&#235; dhe me urt&#235;si, t&#235; cil&#235;ve do t'ua besojm&#235; k&#235;t&#235; detyr&#235;.</p> 
<p><A NAME="an_6:4">6:4</A>&nbsp;Kurse ne do t&#235; vazhdojm&#235; t'i kushtohemi lutjes dhe sh&#235;rbes&#235;s s&#235; fjal&#235;s''.</p> 
<p><A NAME="an_6:5">6:5</A>&nbsp;Ky propozim u p&#235;lqeu gjith&#235; dishepujve. Dhe zgjodh&#235;n Stefanin, njeri plot besim dhe Frym&#235; t&#235; Shenjt&#235;, Filipin, Prohorin, Nikanorin, Timonin, Parmenin dhe Nikoll&#235;n, nj&#235; prozelit nga Antiokia.</p> 
<p><A NAME="an_6:6">6:6</A>&nbsp;I paraqit&#235;n pastaj p&#235;rpara apostujve, t&#235; cil&#235;t, mbasi u lut&#235;n, vun&#235; duart mbi ta.</p> 
<p><A NAME="an_6:7">6:7</A>&nbsp;Nd&#235;rkaq fjala e Per&#235;ndis&#235; po p&#235;rhapej, dhe numri i dishepujve po shumohej fort n&#235; Jeruzalem, edhe nj&#235; num&#235;r i madh prift&#235;rinjsh i bindej besimit.</p> 
<p><A NAME="an_6:8">6:8</A>&nbsp;Dhe Stefani, plot besim dhe fuqi, b&#235;nte mrekulli dhe shenja t&#235; m&#235;dha n&#235;p&#235;r popull.</p> 
<p><A NAME="an_6:9">6:9</A>&nbsp;Dhe disa nga sinagoga, q&#235; quhej e Libertin&#235;ve, t&#235; Kirenar&#235;ve, t&#235; Aleksandrin&#235;ve dhe t&#235; atyre t&#235; Kilikis&#235; dhe t&#235; Azis&#235; u ngrit&#235;n q&#235; t&#235; grindeshin me Stefanin;</p> 
<p><A NAME="an_6:10">6:10</A>&nbsp;por nuk mund t'i b&#235;nin ball&#235; urt&#235;sis&#235; dhe frym&#235;s me an&#235; t&#235; s&#235; cil&#235;s ai fliste.</p> 
<p><A NAME="an_6:11">6:11</A>&nbsp;At&#235;her&#235; nxit&#235;n disa njer&#235;z t&#235; thoshnin: ''Ne e kemi d&#235;gjuar duke folur fjal&#235; blasfemie kund&#235;r Moisiut dhe kund&#235;r Per&#235;ndis&#235;''.</p> 
<p><A NAME="an_6:12">6:12</A>&nbsp;Edhe e ngacmuan popullin, pleqt&#235; dhe skrib&#235;t; dhe, iu sul&#235;n, e kap&#235;n dhe e &#231;uan te sinedri.</p> 
<p><A NAME="an_6:13">6:13</A>&nbsp;Pastaj paraqit&#235;n d&#235;shmitar&#235; t&#235; rrem&#235; q&#235; thoshnin: ''Ky njeri nuk pushon s&#235; foluri fjal&#235; blasfemie kund&#235;r k&#235;tij vendi t&#235; shenjt&#235; dhe kund&#235;r ligjit.</p> 
<p><A NAME="an_6:14">6:14</A>&nbsp;E kemi d&#235;gjuar, n&#235; fakt, duke th&#235;n&#235; se ky Jezusi, Nazareasi, do ta rr&#235;noj&#235; k&#235;t&#235; vend dhe do t&#235; ndryshoj&#235; ritet q&#235; na ka dh&#235;n&#235; Moisiu''.</p> 
<p><A NAME="an_6:15">6:15</A>&nbsp;Dhe t&#235; gjith&#235; ata q&#235; rrinin n&#235; sined&#235;r i ngul&#235;n syt&#235; n&#235; t&#235;, dhe pan&#235; fytyr&#235;n e tij posi fytyra e nj&#235; engj&#235;lli.</p> 
<p><A NAME="an_7:1">7:1</A>&nbsp;At&#235;her&#235; kryeprifti i tha: ''A jan&#235; k&#235;to gj&#235;ra pik&#235;risht k&#235;shtu?''.</p> 
<p><A NAME="an_7:2">7:2</A>&nbsp;Ai tha: ''V&#235;llez&#235;r dhe et&#235;r, d&#235;gjoni. Per&#235;ndia i lavdis&#235; iu shfaq Abrahamit, atit ton&#235;, kur ai ishte n&#235; Mesopotami, p&#235;rpara se t&#235; banonte n&#235; Haran,</p> 
<p><A NAME="an_7:3">7:3</A>&nbsp;dhe i tha: "Dil prej vendit t&#235;nd e prej farefisit t&#235;nd dhe shko n&#235; vendin q&#235; un&#235; do t&#235; t&#235; tregoj".</p> 
<p><A NAME="an_7:4">7:4</A>&nbsp;At&#235;her&#235; ai doli nga vendi i Kaldeasve dhe banoi n&#235; Haran; prej andej, mbasi i vdiq i ati, Per&#235;ndia e b&#235;ri t&#235; vij&#235; n&#235; k&#235;t&#235; vend, ku banoni ju tani.</p> 
<p><A NAME="an_7:5">7:5</A>&nbsp;Ai nuk i dha kurrfar&#235; trash&#235;gimie, as edhe vend p&#235;r t&#235; v&#235;n&#235; nj&#235; k&#235;mb&#235;. Por i premtoi t'ia jap&#235; p&#235;r pron&#235; atij dhe pasardh&#235;sve t&#235; tij, pas tij, kur ai ende s'kishte asnj&#235; f&#235;mij&#235;.</p> 
<p><A NAME="an_7:6">7:6</A>&nbsp;Dhe Per&#235;ndia foli k&#235;shtu: "Pasardh&#235;sit e tij do t&#235; banonin si t&#235; huaj n&#235; nj&#235; vend t&#235; huaj, dhe atje do t&#235; mbaheshin n&#235; skllav&#235;ri dhe do t&#235; t&#235; keqtrajtoheshin p&#235;r kat&#235;rqind vjet.</p> 
<p><A NAME="an_7:7">7:7</A>&nbsp;Por Per&#235;ndia shtoi: "Un&#235; do ta gjykoj at&#235; komb t&#235; cilit ata do t'i sh&#235;rbejn&#235;; dhe pas k&#235;saj ata do t&#235; dalin dhe do t&#235; m&#235; sh&#235;rbejn&#235; n&#235; k&#235;t&#235; vend".</p> 
<p><A NAME="an_7:8">7:8</A>&nbsp;Pastaj i dha atij bes&#235;lidhjen e rrethprerjes. Dhe k&#235;shtu Abrahamit i lindi Isaku dhe e rrethpreu t&#235; tet&#235;n dit&#235;; Isakut i lindi Jakobi, dhe Jakobit dymb&#235;dhjet&#235; patriark&#235;.</p> 
<p><A NAME="an_7:9">7:9</A>&nbsp;Patriark&#235;t, duke pasur smir&#235; Jozefin, e shit&#235;n n&#235; Egjipt, por Per&#235;ndia ishte me t&#235;;</p> 
<p><A NAME="an_7:10">7:10</A>&nbsp;dhe e shp&#235;toi nga t&#235; gjitha mundimet e tij dhe i dha hir e urt&#235;si para Faraonit, mbretit t&#235; Egjiptit, i cili e caktoi guvernator t&#235; Egjiptit dhe t&#235; mbar&#235; sht&#235;pis&#235; s&#235; tij.</p> 
<p><A NAME="an_7:11">7:11</A>&nbsp;Por ra nj&#235; zi buke dhe u b&#235; nj&#235; shtr&#235;nges&#235; n&#235; gjith&#235; vendin e Egjiptit dhe t&#235; Kanaanit, dhe et&#235;rit tan&#235; nuk gjenin ushqime.</p> 
<p><A NAME="an_7:12">7:12</A>&nbsp;Por Jakobi d&#235;gjoi se n&#235; Egjipt kishte grur&#235;, dhe d&#235;rgoi atje her&#235;n e par&#235; et&#235;rit tan&#235;.</p> 
<p><A NAME="an_7:13">7:13</A>&nbsp;Her&#235;n e dyt&#235; Jozefi u tregoi q&#235; ta njihnin v&#235;llez&#235;rit e tij dhe Faraonit iu njoftua farefisnia e Jozefit.</p> 
<p><A NAME="an_7:14">7:14</A>&nbsp;At&#235;her&#235; Jozefi d&#235;rgoi ta th&#235;rresin atin e vet Jakobin dhe gjith&#235; farefisin e vet, gjithsej shtat&#235;dhjet&#235; e pes&#235; veta.</p> 
<p><A NAME="an_7:15">7:15</A>&nbsp;Jakobi zbriti n&#235; Egjipt, ku vdiq ai dhe et&#235;rit tan&#235;.</p> 
<p><A NAME="an_7:16">7:16</A>&nbsp;Ata pastaj i mbart&#235;n n&#235; Sikem dhe i varros&#235;n n&#235; varrin q&#235; Abrahami pati bler&#235; me argjend nga bijt&#235; e Emorit, ati i Sikemit.</p> 
<p><A NAME="an_7:17">7:17</A>&nbsp;Por, nd&#235;rsa po afrohej koha e premtimit q&#235; Per&#235;ndia i ishte betuar Abrahamit, populli u shtua dhe u shumua n&#235; Egjipt,</p> 
<p><A NAME="an_7:18">7:18</A>&nbsp;derisa doli n&#235; Egjipt nj&#235; mbret tjet&#235;r q&#235; nuk e kishte njohur Jozefin.</p> 
<p><A NAME="an_7:19">7:19</A>&nbsp;Ky, duke vepruar me lig&#235;si kund&#235;r skot&#235;s son&#235;, i keqtrajtoi et&#235;rit tan&#235; deri sa t'i ekspozojn&#235; foshnjat e tyre, q&#235; t&#235; mos mbeteshin gjall&#235;.</p> 
<p><A NAME="an_7:20">7:20</A>&nbsp;N&#235; at&#235; koh&#235; lindi Moisiu, dhe ishte i bukur n&#235; syt&#235; e Per&#235;ndis&#235;; ai u ushqye p&#235;r tre muaj n&#235; sht&#235;pin&#235; e t&#235; atit.</p> 
<p><A NAME="an_7:21">7:21</A>&nbsp;Dhe kur u ekspozua, e mori e bija e faraonit dhe e rriti si birin e vet.</p> 
<p><A NAME="an_7:22">7:22</A>&nbsp;K&#235;shtu Moisiu u arsimua me gjith&#235; diturin&#235; e Egjiptasve dhe ishte i pushtetsh&#235;m n&#235; fjal&#235; e n&#235; vepra.</p> 
<p><A NAME="an_7:23">7:23</A>&nbsp;Po kur arriti n&#235; mosh&#235;n dyzet vje&#231;are, i erdhi n&#235; zem&#235;r t&#235; shkoj&#235; e t&#235; vizitoj&#235; v&#235;-llez&#235;rit e tij: bijt&#235; e Izraelit.</p> 
<p><A NAME="an_7:24">7:24</A>&nbsp;Kur pa se dikujt po i b&#235;hej nj&#235; padrejt&#235;si, e mbrojti dhe ia mori hakun t&#235; shtypurit, duke vrar&#235; Egjiptasin.</p> 
<p><A NAME="an_7:25">7:25</A>&nbsp;Dhe ai mendonte se v&#235;llez&#235;rit e tij do ta kuptonin se Per&#235;ndia do t'u jepte &#231;lirimin me an&#235; t&#235; tij, por ata nuk e kuptuan.</p> 
<p><A NAME="an_7:26">7:26</A>&nbsp;T&#235; nes&#235;rmen ai u duk n&#235; mes tyre, nd&#235;rsa po ziheshin dhe i k&#235;shilloi p&#235;r paqe, duke th&#235;n&#235;: "O burra, ju jeni v&#235;llez&#235;r, pse ia b&#235;ni me t&#235; padrejt&#235; nj&#235;ri-tjetrit?".</p> 
<p><A NAME="an_7:27">7:27</A>&nbsp;Por ai q&#235; ia b&#235;nte me t&#235; padrejt&#235; fqinjit t&#235; vete shtyu, duke th&#235;n&#235;: "Kush t&#235; ka v&#235;n&#235; ty t&#235; par&#235; dhe gjykat&#235;s mbi ne?</p> 
<p><A NAME="an_7:28">7:28</A>&nbsp;Don t&#235; m&#235; vras&#235;sh mua, ashtu si vrare dje Egjiptasin?".</p> 
<p><A NAME="an_7:29">7:29</A>&nbsp;P&#235;r shkak t&#235; k&#235;tyre fjal&#235;ve Moisiu iku dhe banoi si i huaj n&#235; vendin e Madianit, ku i lind&#235;n dy bij.</p> 
<p><A NAME="an_7:30">7:30</A>&nbsp;Si kaluan dyzet vjet, engj&#235;lli i Zotit iu shfaq n&#235; shkret&#235;tir&#235;n e malit Sinai, n&#235; flak&#235;n e zjarrit t&#235; nj&#235; ferrishteje.</p> 
<p><A NAME="an_7:31">7:31</A>&nbsp;Kur e pa, Moisiu mbeti i habitur nga sa shihte; dhe, kur po afrohej p&#235;r t&#235; v&#235;rejtur, d&#235;gjoi z&#235;rin e Zotit,</p> 
<p><A NAME="an_7:32">7:32</A>&nbsp;q&#235; thoshte: "Un&#235; jam Per&#235;ndia e et&#235;rve t&#235; tu, Per&#235;ndia e Abrahamit, Per&#235;ndia e Isakut dhe Per&#235;ndia e Jakobit". Por Moisiu, q&#235; dridhej i t&#235;ri, nuk guxonte t&#235; shikonte.</p> 
<p><A NAME="an_7:33">7:33</A>&nbsp;At&#235;her&#235; Per&#235;ndia i tha: "Hiqi sandalet nga k&#235;mb&#235;t e tua, sepse vendi ku ti po q&#235;ndron &#235;sht&#235; tok&#235; e shenjt&#235;.</p> 
<p><A NAME="an_7:34">7:34</A>&nbsp;Un&#235; e kam par&#235; qart&#235; pik&#235;llimin e popullit tim n&#235; Egjipt dhe i d&#235;gjova psher&#235;timat e tyre, dhe kam zbritur p&#235;r t'i &#231;liruar; tani, pra, eja, un&#235; do t&#235; t&#235; d&#235;rgoj n&#235; Egjipt!".</p> 
<p><A NAME="an_7:35">7:35</A>&nbsp;At&#235; Moisiun q&#235; e kishin refuzuar, duke th&#235;n&#235;: "Kush t&#235; vuri ty t&#235; par&#235; dhe gjykat&#235;s?", po at&#235; u d&#235;rgoi Per&#235;ndia si kryetar dhe &#231;lirues me an&#235; t&#235; engj&#235;llit q&#235; i ishte shfaqur n&#235; ferrishte.</p> 
<p><A NAME="an_7:36">7:36</A>&nbsp;Ai i nxori jasht&#235;, duke kryer shenja e mrekulli n&#235; vendin e Egjiptit, n&#235; Detin e Kuq dhe n&#235; shkretir&#235; p&#235;r dyzet vjet.</p> 
<p><A NAME="an_7:37">7:37</A>&nbsp;Ky &#235;sht&#235; ai Moisi q&#235; u tha bijve t&#235; Izraelit: "Zoti, Per&#235;ndia juaj do t&#235; nxjerr&#235; p&#235;r ju, nga mesi i v&#235;llez&#235;rve tuaj, nj&#235; profet si mua. D&#235;gjojeni!".</p> 
<p><A NAME="an_7:38">7:38</A>&nbsp;Ky &#235;sht&#235; ai q&#235; n&#235; kuvend, n&#235; shkret&#235;tir&#235;, ishte me engj&#235;llin q&#235; i fliste mbi malin Sinai dhe me et&#235;rit tan&#235;; dhe mori fjal&#235;t e jet&#235;s p&#235;r t&#235; na e p&#235;r&#231;uar neve.</p> 
<p><A NAME="an_7:39">7:39</A>&nbsp;Et&#235;rit tan&#235; nuk desh&#235;n t'i binden atij; madje e hodh&#235;n posht&#235; dhe me zemrat e tyre u kthyen nga Egjipti,</p> 
<p><A NAME="an_7:40">7:40</A>&nbsp;duke i th&#235;n&#235; Aaronit: "Na b&#235;j disa per&#235;ndi q&#235; t&#235; na prijn&#235;, sepse nuk dim&#235; &#231;'i ka ndodhur k&#235;tij Moisiu q&#235; na nxori nga vendi i Egjiptit".</p> 
<p><A NAME="an_7:41">7:41</A>&nbsp;Dhe n&#235; ato dit&#235; ata b&#235;n&#235; nj&#235; vi&#231;, i ofruan flijim idhullit dhe u g&#235;zuan me vepr&#235;n e duarve t&#235; tyre.</p> 
<p><A NAME="an_7:42">7:42</A>&nbsp;At&#235;her&#235; Per&#235;ndia u t&#235;rhoq dhe i la t'i sh&#235;rbejn&#235; ushtris&#235; s&#235; qiellit, ashtu si&#231; &#235;sht&#235; shkruar n&#235; librin e profet&#235;ve: "O sht&#235;pi e Izraelit, a m&#235; keni kushtuar flijime dhe olokauste p&#235;r dyzet vjet n&#235; shkret&#235;tir&#235;?</p> 
<p><A NAME="an_7:43">7:43</A>&nbsp;Apo m&#235; shum&#235; mbart&#235;t &#231;adr&#235;n e Molokut dhe yllin e per&#235;ndis&#235; suaj Remfan, imaxhe q&#235; i b&#235;t&#235; vet&#235; p&#235;r t'i adhuruar; p&#235;r k&#235;t&#235; arsye un&#235; do t'ju shp&#235;rngul p&#235;rtej Babilonis&#235;".</p> 
<p><A NAME="an_7:44">7:44</A>&nbsp;Et&#235;rit tuaj n&#235; shkret&#235;tir&#235; kishin tabernakullin e d&#235;shmis&#235;, ashtu si&#231; kishte urdh&#235;ruar ai q&#235; i pati th&#235;n&#235; Moisiut ta b&#235;j&#235; sipas modelit q&#235; kishte par&#235;.</p> 
<p><A NAME="an_7:45">7:45</A>&nbsp;Dhe et&#235;rit tan&#235;, pasi e mor&#235;n, e mbart&#235;n me Jozueun n&#235; vendin q&#235; e kishin pushtuar johebrenjt&#235;, t&#235; cil&#235;t Per&#235;ndia i d&#235;boi para et&#235;rve tan&#235;; dhe aty q&#235;ndroi deri n&#235; dit&#235;t e Davidit,</p> 
<p><A NAME="an_7:46">7:46</A>&nbsp;i cili gjeti hir p&#235;rpara Per&#235;ndis&#235; dhe k&#235;rkoi t&#235; mund t&#235; gjente nj&#235; banes&#235; p&#235;r Per&#235;ndin&#235; e Jakobit.</p> 
<p><A NAME="an_7:47">7:47</A>&nbsp;Por qe Salomoni ai q&#235; ia nd&#235;rtoi nj&#235; sht&#235;pi.</p> 
<p><A NAME="an_7:48">7:48</A>&nbsp;Por Shum&#235; i Larti nuk banon n&#235; tempuj t&#235; nd&#235;rtuar nga dora e njeriut, sikurse thot&#235; profeti:</p> 
<p><A NAME="an_7:49">7:49</A>&nbsp;''Qielli &#235;sht&#235; froni im dhe toka stoli i k&#235;mb&#235;ve t&#235; mia; &#231;far&#235; sht&#235;pie do t&#235; m&#235; nd&#235;rtonit ju, thot&#235; Zoti, ose cili do t&#235; qe vendi i pushimit tim?</p> 
<p><A NAME="an_7:50">7:50</A>&nbsp;A nuk i b&#235;ri t&#235; gjitha k&#235;to gj&#235;ra dora ime?''.</p> 
<p><A NAME="an_7:51">7:51</A>&nbsp;O njer&#235;z qaf&#235;fort&#235; dhe me zem&#235;r e vesh&#235; t&#235; parrethprer&#235;, ju gjithnj&#235; e kund&#235;rshtoni Frym&#235;n e Shenjt&#235;; ashtu si&#231; b&#235;nin et&#235;rit tuaj, ashtu b&#235;ni edhe ju.</p> 
<p><A NAME="an_7:52">7:52</A>&nbsp;Cilin nga profet&#235;t nuk e p&#235;rndoq&#235;n et&#235;rit tuaj? Ata vran&#235; edhe ata q&#235; paralajmeronin ardhjen e t&#235; Drejtit, p&#235;r t&#235; cilin tani ju jeni b&#235;r&#235; tradhtar&#235; dhe vras&#235;s;</p> 
<p><A NAME="an_7:53">7:53</A>&nbsp;ju, q&#235; e mor&#235;t ligjin t&#235; shpallur nga engj&#235;jt dhe nuk e keni respektuar!''.</p> 
<p><A NAME="an_7:54">7:54</A>&nbsp;Kur i d&#235;gjuan k&#235;to fjal&#235;, ata thereshin n&#235; zem&#235;r t&#235; tyre dhe k&#235;rc&#235;llonin dh&#235;mb&#235;t kund&#235;r tij.</p> 
<p><A NAME="an_7:55">7:55</A>&nbsp;Por ai, mbushur me Frym&#235; t&#235; Shenjt&#235;, i nguli syt&#235; nga qielli, pa lavdin&#235; e Per&#235;ndis&#235; dhe Jezusin q&#235; rrinte n&#235; k&#235;mb&#235; n&#235; t&#235; djatht&#235;n e Per&#235;ndis&#235;,</p> 
<p><A NAME="an_7:56">7:56</A>&nbsp;dhe tha: ''Ja, un&#235; po shoh qiejt e hapur dhe Birin e njeriut q&#235; rri n&#235; k&#235;mb&#235; n&#235; t&#235; djatht&#235;n e Per&#235;ndis&#235;''.</p> 
<p><A NAME="an_7:57">7:57</A>&nbsp;Por ata, duke l&#235;shuar britma t&#235; forta, i zun&#235; vesh&#235;t dhe t&#235; gjith&#235; tok u sul&#235;n mbi t&#235;;</p> 
<p><A NAME="an_7:58">7:58</A>&nbsp;dhe, si e nxor&#235;n jasht&#235; qytetit, e vran&#235; me gur&#235;. D&#235;shmitar&#235;t i vun&#235; rrobat e tyre te k&#235;mb&#235;t e nj&#235; djaloshi, t&#235; quajtur Saul.</p> 
<p><A NAME="an_7:59">7:59</A>&nbsp;K&#235;shtu e vran&#235; me gur&#235; Stefanin, q&#235; i th&#235;rriste Jezusit dhe thoshte: ''O Zoti Jezus, pranoje frym&#235;n time!''.</p> 
<p><A NAME="an_7:60">7:60</A>&nbsp;At&#235;her&#235; ra n&#235; gjunj&#235; dhe b&#235;rtiti me z&#235; t&#235; lart&#235;: ''O Zot, mos ua ngarko atyre k&#235;t&#235; m&#235;kat!''. Dhe, si tha k&#235;t&#235;, fjeti.</p> 
<p><A NAME="an_8:1">8:1</A>&nbsp;Por Sauli e kishte miratuar vrasjen e tij. N&#235; at&#235; koh&#235; u b&#235; nj&#235; p&#235;rndjekje e madhe kund&#235;r kish&#235;s q&#235; ishte n&#235; Jeruzalem; dhe t&#235; gjith&#235; u shp&#235;rndan&#235; n&#235;p&#235;r krahinat e Judes&#235; dhe t&#235; Samaris&#235;, me p&#235;rjashtim t&#235; apostujve.</p> 
<p><A NAME="an_8:2">8:2</A>&nbsp;Disa njer&#235;z t&#235; p&#235;rshpirtsh&#235;m e varros&#235;n Stefanin dhe b&#235;n&#235; gj&#235;m&#235; t&#235; madhe p&#235;r t&#235;.</p> 
<p><A NAME="an_8:3">8:3</A>&nbsp;Por Sauli po shkat&#235;rronte kish&#235;n: hynte sht&#235;pi m&#235; sht&#235;pi, merrte me vete burra dhe gra dhe i fuste n&#235; burg.</p> 
<p><A NAME="an_8:4">8:4</A>&nbsp;Ata, pra, q&#235; ishin shp&#235;rndar&#235; shkonin rreth e p&#235;rqark, duke shpallur fjal&#235;n.</p> 
<p><A NAME="an_8:5">8:5</A>&nbsp;Dhe Filipi zbriti n&#235; qytetin e Samaris&#235; dhe u predikoi atyre Krishtin.</p> 
<p><A NAME="an_8:6">8:6</A>&nbsp;Dhe turmat, me nj&#235; mendje t&#235; vetme, d&#235;gjonin me v&#235;mendje gj&#235;rat q&#235; thoshte Filipi, duke d&#235;gjuar dhe duke par&#235; mrekullit&#235; q&#235; ai b&#235;nte.</p> 
<p><A NAME="an_8:7">8:7</A>&nbsp;Frym&#235;ra t&#235; ndyra, pra, dilnin nga shum&#235; t&#235; idemonizuar, duke b&#235;rtitur me z&#235; t&#235; lart&#235;; dhe shum&#235; t&#235; paralizuar e t&#235; &#231;al&#235; sh&#235;roheshin.</p> 
<p><A NAME="an_8:8">8:8</A>&nbsp;Dhe n&#235; at&#235; qytet u b&#235; g&#235;zim i madh.</p> 
<p><A NAME="an_8:9">8:9</A>&nbsp;Prej koh&#235;sh n&#235; at&#235; qytet ishte nj&#235; njeri q&#235; quhej Simon, i cili merrej me magji dhe i b&#235;nte t&#235; &#231;uditeshin njer&#235;zit e Samaris&#235;, gjoja sikur ishte njeri i madh.</p> 
<p><A NAME="an_8:10">8:10</A>&nbsp;Dhe t&#235; gjith&#235;, nga m&#235; i madhi te m&#235; i vogli, ia vinin veshin, duke th&#235;n&#235;: ''Ky &#235;sht&#235; fuqia e madhe e Per&#235;ndis&#235;''.</p> 
<p><A NAME="an_8:11">8:11</A>&nbsp;Dhe e d&#235;gjonin, sepse prej nj&#235; kohe t&#235; gjat&#235; ai i kishte mahnitur me mjeshtrin&#235; e tij prej magjistari.</p> 
<p><A NAME="an_8:12">8:12</A>&nbsp;Por, kur i besuan Filipit, q&#235; shpalli lajmin e mir&#235; t&#235; gj&#235;rave t&#235; mbret&#235;ris&#235; s&#235; Per&#235;ndis&#235; dhe emrin e Jezu Krishtit, burra dhe gra u pag&#235;zuan.</p> 
<p><A NAME="an_8:13">8:13</A>&nbsp;Besoi edhe Simoni dhe, mbasi u pag&#235;zua, rrinte vazhdimisht me Filipin; dhe, duke par&#235; veprat e fuqishme dhe shenjat q&#235; ishin b&#235;r&#235;, mbeti i &#231;uditur.</p> 
<p><A NAME="an_8:14">8:14</A>&nbsp;Por kur apostujt d&#235;gjuan n&#235; Jeruzalem se Samaria kishte pranuar fjal&#235;n e Per&#235;ndis&#235;, i d&#235;rguan atyre Pjetrin dhe Gjonin.</p> 
<p><A NAME="an_8:15">8:15</A>&nbsp;Kur k&#235;ta arrit&#235;n, u lut&#235;n p&#235;r ta, q&#235; t&#235; merrnin Frym&#235;n e Shenjt&#235;,</p> 
<p><A NAME="an_8:16">8:16</A>&nbsp;sepse ende nuk kishte zbritur mbi asnj&#235; prej tyre, por ata vet&#235;m ishin pag&#235;zuar n&#235; em&#235;r t&#235; Zotit Jezus.</p> 
<p><A NAME="an_8:17">8:17</A>&nbsp;At&#235;her&#235; vun&#235; duart mbi ta dhe ata mor&#235;n Frym&#235;n e Shenjt&#235;.</p> 
<p><A NAME="an_8:18">8:18</A>&nbsp;Dhe Simoni, kur pa se me v&#235;nien e duarve t&#235; apostujve jepej Fryma e Shenjt&#235;, u ofroi atyre para,</p> 
<p><A NAME="an_8:19">8:19</A>&nbsp;duke th&#235;n&#235;: ''Ma jepni edhe mua k&#235;t&#235; pushtet, q&#235; ai t&#235; cilit do t'i v&#235; duart, t&#235; marr&#235; Frym&#235;n e Shenjt&#235;''.</p> 
<p><A NAME="an_8:20">8:20</A>&nbsp;Por Pjetri i tha: ''Le t&#235; humbas&#235; paraja jote dhe ti bashk&#235; me t&#235;, sepse ti mendove se mund ta blesh me para dhurat&#235;n e Per&#235;ndis&#235;.</p> 
<p><A NAME="an_8:21">8:21</A>&nbsp;Ti nuk ke as pjes&#235; as short n&#235; k&#235;t&#235; gj&#235;, sepse zemra jote nuk &#235;sht&#235; e drejt&#235; p&#235;rpara Per&#235;ndis&#235;.</p> 
<p><A NAME="an_8:22">8:22</A>&nbsp;Pendohu, pra, p&#235;r k&#235;t&#235; lig&#235;si q&#235; ke dhe lutju Per&#235;ndis&#235; q&#235;, po t&#235; jet&#235; e mundur, t&#235; t&#235; falet mendimi i zemr&#235;s sate.</p> 
<p><A NAME="an_8:23">8:23</A>&nbsp;Sepse un&#235; t&#235; shoh se je n&#235; vrerin e hidh&#235;sis&#235; dhe n&#235; prangat e paudh&#235;sis&#235;''.</p> 
<p><A NAME="an_8:24">8:24</A>&nbsp;Dhe Simoni, duke u p&#235;rgjigjur, tha: ''Lutjuni ju Zotit p&#235;r mua, q&#235; t&#235; mos m&#235; ndodh&#235; asgj&#235; nga ato q&#235; that&#235;''.</p> 
<p><A NAME="an_8:25">8:25</A>&nbsp;Ata, pra, pasi dhan&#235; d&#235;shmi dhe predikuan fjal&#235;n e Zotit, u kthyen n&#235; Jeruzalem, mbasi ungjillzuan shum&#235; fshatra t&#235; Samaritan&#235;ve.</p> 
<p><A NAME="an_8:26">8:26</A>&nbsp;Dhe nj&#235; engj&#235;ll i Zotit i foli Filipit, duke i th&#235;n&#235;: ''&#199;ohu dhe shko drejt jugut, n&#235; rrug&#235;n q&#235; nga Jeruzalemi zbret n&#235; Gaza; ajo &#235;sht&#235; e shkret&#235;''.</p> 
<p><A NAME="an_8:27">8:27</A>&nbsp;Ai u ngrit dhe u nis; dhe ja, nj&#235; njeri Etiopas, eunuk, nj&#235; zyrtar i lart&#235; i Kandaces, mbret&#235;resh&#235;s s&#235; Etiopis&#235;, p&#235;rgjegj&#235;s i t&#235; gjitha thesareve t&#235; saj, i cili kishte ardhur n&#235; Jeruzalem p&#235;r t&#235; adhuruar.</p> 
<p><A NAME="an_8:28">8:28</A>&nbsp;Tani ai po kthehej dhe, i ulur n&#235; karroc&#235;n e vet, lexonte profetin Isaia.</p> 
<p><A NAME="an_8:29">8:29</A>&nbsp;Dhe Fryma i tha Filipit: ''Afrohu dhe arrije at&#235; karroc&#235;!''.</p> 
<p><A NAME="an_8:30">8:30</A>&nbsp;Filipi iu turr af&#235;r dhe, duke d&#235;gjuar se po lexonte profetin Isaia, i tha: ''A e kupton at&#235; q&#235; lexon?''.</p> 
<p><A NAME="an_8:31">8:31</A>&nbsp;Ai tha: ''E si do t&#235; mundja, po s'pata nj&#235; q&#235; t&#235; m&#235; udh&#235;zoj&#235;?''. Pastaj iu lut Filipit t&#235; hip&#235; dhe t&#235; ulet pran&#235; tij.</p> 
<p><A NAME="an_8:32">8:32</A>&nbsp;Por pjesa e Shkrimit q&#235; ai po lexonte ishte kjo: ''At&#235; e &#231;uan si delja n&#235; thertore; dhe ashtu si qengji &#235;sht&#235; memec p&#235;rpara qethtarit, k&#235;shtu ai nuk e hapi goj&#235;n e vet.</p> 
<p><A NAME="an_8:33">8:33</A>&nbsp;N&#235; p&#235;ruljen e tij iu mohua &#231;far&#235;dolloj drejt&#235;sie; po kush do t&#235; mund ta p&#235;rshkruaj&#235; brezin e tij? Sepse jeta e tij u hoq nga toka''.</p> 
<p><A NAME="an_8:34">8:34</A>&nbsp;Dhe eunuku iu kthye Filipit dhe tha: ''T&#235; lutem, p&#235;r k&#235; e thot&#235; profeti k&#235;t&#235;? P&#235;r veten e vet apo p&#235;r ndonj&#235; tjet&#235;r?''.</p> 
<p><A NAME="an_8:35">8:35</A>&nbsp;At&#235;her&#235; e mori fjal&#235;n Filipi dhe, duke filluar nga ky Shkrim, i shpalli Jezusin.</p> 
<p><A NAME="an_8:36">8:36</A>&nbsp;Dhe, nd&#235;rsa po vazhdonin rrug&#235;n, arrit&#235;n n&#235; nj&#235; vend me uj&#235;. Dhe eunuku tha: ''Ja uji! &#199;far&#235; m&#235; pengon t&#235; pag&#235;zohem?''.</p> 
<p><A NAME="an_8:37">8:37</A>&nbsp;Dhe Filipi tha: ''N&#235;se ti beson me gjith&#235; zem&#235;r, mund ta b&#235;sh''. Dhe ai u p&#235;rgjigj duke th&#235;n&#235;: ''Un&#235; besoj se Jezu Krishti &#235;sht&#235; Biri i Per&#235;ndis&#235;''.</p> 
<p><A NAME="an_8:38">8:38</A>&nbsp;Urdh&#235;roi at&#235;her&#235; t&#235; ndalet karroca, dhe t&#235; dy, Filipi dhe eunuku, zbrit&#235;n n&#235; uj&#235; dhe ai e pag&#235;zoi.</p> 
<p><A NAME="an_8:39">8:39</A>&nbsp;Kur dol&#235;n nga uji, Fryma e Zotit e rr&#235;mbeu Filipin dhe eunuku nuk e pa m&#235;; por e vazhdoi rrug&#235;n e tij me plot g&#235;zim.</p> 
<p><A NAME="an_8:40">8:40</A>&nbsp;Por Filipi u gjet n&#235; Azot; dhe, duke vazhduar, ungjill&#235;zoi t&#235; gjitha qytetet, derisa arriti n&#235; Cezare.</p> 
<p><A NAME="an_9:1">9:1</A>&nbsp;Nd&#235;rkaq Sauli, duke shfryr&#235; akoma k&#235;rc&#235;nime dhe k&#235;rdi kund&#235;r dishepujve t&#235; Zotit, shkoi te kryeprifti,</p> 
<p><A NAME="an_9:2">9:2</A>&nbsp;dhe k&#235;rkoi nga ai letra p&#235;r sinagogat e Damaskut, me q&#235;llim q&#235;, po t&#235; gjente ndonj&#235; ithtar t&#235; Udh&#235;s, burra o gra, t&#235; mund t'i sillte t&#235; lidhur n&#235; Jeruzalem.</p> 
<p><A NAME="an_9:3">9:3</A>&nbsp;Por ndodhi q&#235;, nd&#235;rsa po udh&#235;tonte dhe po i afrohej Damaskut, befas rreth tij vet&#235;tiu nj&#235; drit&#235; nga qielli.</p> 
<p><A NAME="an_9:4">9:4</A>&nbsp;Dhe, si u rr&#235;zua p&#235;rtok&#235;, d&#235;gjoi nj&#235; z&#235; q&#235; i thoshte: ''Saul, Saul, p&#235;rse m&#235; p&#235;rndjek?''.</p> 
<p><A NAME="an_9:5">9:5</A>&nbsp;Dhe ai tha: ''Kush je, Zot?''. Dhe Zoti tha: ''Un&#235; jam Jezusi, q&#235; ti e p&#235;rndjek; &#235;sht&#235; e r&#235;nd&#235; p&#235;r ty t&#235; godas&#235;sh me shkelm kund&#235;r gjembave''.</p> 
<p><A NAME="an_9:6">9:6</A>&nbsp;At&#235;her&#235; ai, duke u dridhur i t&#235;ri dhe i trembur, tha: ''Zot, &#231;'don ti t&#235; b&#235;j un&#235;?''. Dhe Zoti: ''&#199;ohu dhe hyr n&#235; qytet, dhe do t&#235; t&#235; thuhet &#231;'duhet t&#235; b&#235;sh''.</p> 
<p><A NAME="an_9:7">9:7</A>&nbsp;Dhe njer&#235;zit q&#235; udh&#235;tonin me t&#235; ndaluan t&#235; habitur, sepse d&#235;gjonin tingullin e z&#235;rit, por nuk shikonin njeri.</p> 
<p><A NAME="an_9:8">9:8</A>&nbsp;Pastaj Sauli u &#231;ua nga toka, por, kur i &#231;eli syt&#235;, nuk shihte asnjeri; at&#235;her&#235; e mor&#235;n p&#235;r dore dhe e &#231;uan n&#235; Damask.</p> 
<p><A NAME="an_9:9">9:9</A>&nbsp;Dhe mbeti tri dit&#235; pa t&#235; parit, as h&#235;ngri as piu.</p> 
<p><A NAME="an_9:10">9:10</A>&nbsp;N&#235; Damask ishte nj&#235; dishepull me em&#235;r Anania, t&#235; cilit Zoti i tha n&#235; vegim: ''Anania!''. Dhe ai u p&#235;rgjigj: ''Ja ku jam, Zot!''.</p> 
<p><A NAME="an_9:11">9:11</A>&nbsp;Dhe Zoti i tha: ''&#199;ohu dhe shko n&#235; rrug&#235;n e quajtur E drejt&#235;, dhe k&#235;rko n&#235; sht&#235;pin&#235; e Jud&#235;s nj&#235; njeri nga Tarsi me em&#235;r Saul, i cili po lutet;</p> 
<p><A NAME="an_9:12">9:12</A>&nbsp;ai ka par&#235; n&#235; vegim nj&#235; njeri, me em&#235;r Anania, duke hyr&#235; dhe duke i v&#235;n&#235; duart p&#235;r t'ia kthyer drit&#235;n e syve''.</p> 
<p><A NAME="an_9:13">9:13</A>&nbsp;At&#235;her&#235; Anania u p&#235;rgjigj: ''O Zot, nga shum&#235; veta kam d&#235;gjuar p&#235;r k&#235;t&#235; njeri se sa t&#235; k&#235;qija u ka b&#235;r&#235; shenjtor&#235;ve t&#235; tu n&#235; Jeruzalem.</p> 
<p><A NAME="an_9:14">9:14</A>&nbsp;Dhe ai ka k&#235;tu nj&#235; autorizim nga krer&#235;t e prift&#235;rinjve p&#235;r t&#235; burgosur t&#235; gjith&#235; ata q&#235; th&#235;rrasin emrin t&#235;nd''.</p> 
<p><A NAME="an_9:15">9:15</A>&nbsp;Por Zoti i tha: ''Shko, sepse ai &#235;sht&#235; vegla q&#235; un&#235; kam zgjedhur p&#235;r ta sjell&#235; emrin tim p&#235;rpara johebrenjve, mbret&#235;rve dhe bijve t&#235; Izraelit.</p> 
<p><A NAME="an_9:16">9:16</A>&nbsp;Sepse un&#235; do t'i tregoj atij sa shum&#235; i duhet t&#235; vuaj&#235; p&#235;r emrin tim''.</p> 
<p><A NAME="an_9:17">9:17</A>&nbsp;At&#235;her&#235; Anania shkoi dhe hyri n&#235; at&#235; sht&#235;pi; dhe, duke i v&#235;n&#235; duart, tha: ''V&#235;lla Saul, Zoti Jezus, q&#235; t&#235; &#235;sht&#235; shfaqur n&#235; rrug&#235;n n&#235;p&#235;r t&#235; cil&#235;n ti po vije, m&#235; ka d&#235;rguar q&#235; t&#235; kesh p&#235;rs&#235;ri drit&#235;n e syve dhe t&#235; mbushesh me Frym&#235;n e Shenjt&#235;''.</p> 
<p><A NAME="an_9:18">9:18</A>&nbsp;N&#235; k&#235;t&#235; &#231;ast i ran&#235; nga syt&#235; disa si luspa, dhe ai fitoi p&#235;rs&#235;ri t&#235; parit; pastaj u ngrit dhe u pag&#235;zua.</p> 
<p><A NAME="an_9:19">9:19</A>&nbsp;Dhe, mbasi mori ushqim, ai u rip&#235;rt&#235;ri n&#235; forc&#235;. Pastaj Sauli q&#235;ndroi disa dit&#235; me dishepujt q&#235; ishin n&#235; Damask.</p> 
<p><A NAME="an_9:20">9:20</A>&nbsp;Dhe filloi menj&#235;her&#235; t&#235; predikoj&#235; Krishtin n&#235; sinagoga se ai &#235;sht&#235; Biri i Per&#235;ndis&#235;.</p> 
<p><A NAME="an_9:21">9:21</A>&nbsp;Dhe t&#235; gjith&#235; ata q&#235; e d&#235;gjonin &#231;uditeshin dhe thoshnin: ''Po a nuk &#235;sht&#235; ky ai q&#235; n&#235; Jeruzalem p&#235;rndiqte t&#235; gjith&#235; ata q&#235; e th&#235;rrisnin k&#235;t&#235; em&#235;r, dhe ka ardhur k&#235;tu me synim q&#235; t'i &#231;oj&#235; si rob&#235;r te krer&#235;t e prift&#235;rinjve?''.</p> 
<p><A NAME="an_9:22">9:22</A>&nbsp;Por Sauli b&#235;hej gjithnj&#235; e m&#235; i fort&#235; dhe i hutonte Judenjt&#235; q&#235; banonin n&#235; Damask, duke ua v&#235;rtetuar se Jezusi &#235;sht&#235; Krishti.</p> 
<p><A NAME="an_9:23">9:23</A>&nbsp;Pas shum&#235; dit&#235;sh, Judenjt&#235; u konsultuan bashk&#235; q&#235; ta vrasin.</p> 
<p><A NAME="an_9:24">9:24</A>&nbsp;Por komploti i tyre u mor vesh nga Sauli. Dhe dit&#235; e nat&#235; ata i ruanin portat e qytetit q&#235; t&#235; mund ta vrisnin;</p> 
<p><A NAME="an_9:25">9:25</A>&nbsp;at&#235;her&#235; dishepujt e mor&#235;n nat&#235;n dhe e zbrit&#235;n posht&#235; nga muri, n&#235; nj&#235; shport&#235;.</p> 
<p><A NAME="an_9:26">9:26</A>&nbsp;Si arriti n&#235; Jeruzalem, Sauli u p&#235;rpoq t&#235; bashkohej me dishepujt, por t&#235; gjith&#235; kishin frik&#235; nga ai, sepse nuk mund t&#235; besonin se ai ishte dishepull.</p> 
<p><A NAME="an_9:27">9:27</A>&nbsp;At&#235;her&#235; Barnaba e mori dhe e &#231;oi tek apostujt, dhe u tregoi se si ai, gjat&#235; udh&#235;timit, e kishte par&#235; Zotin q&#235; i kishte folur, dhe si kishte folur n&#235; Damask lirsh&#235;m n&#235; em&#235;r t&#235; Jezusit.</p> 
<p><A NAME="an_9:28">9:28</A>&nbsp;K&#235;shtu ai q&#235;ndroi me ta n&#235; Jeruzalem, dhe shkonte e vinte, dhe fliste lirsh&#235;m n&#235; em&#235;r t&#235; Zotit Jezus.</p> 
<p><A NAME="an_9:29">9:29</A>&nbsp;Ai u fliste dhe diskutonte me helenist&#235;t, por ata k&#235;rkonin ta vrisnin.</p> 
<p><A NAME="an_9:30">9:30</A>&nbsp;Por v&#235;llez&#235;rit, kur e mor&#235;n vesh, e &#231;uan n&#235; Cezare dhe q&#235; andej e nis&#235;n p&#235;r n&#235; Tars.</p> 
<p><A NAME="an_9:31">9:31</A>&nbsp;K&#235;shtu n&#235; mbar&#235; Juden&#235;, n&#235; Galile dhe n&#235; Samari kishat kishin paqe dhe nd&#235;rtoheshin. Dhe duke ecur n&#235; druajtjen e Zotit dhe n&#235; ngush&#235;llimin e Frym&#235;s s&#235; Shenjt&#235;, shumoheshin.</p> 
<p><A NAME="an_9:32">9:32</A>&nbsp;Por ndodhi q&#235;, nd&#235;rsa Pjetri po e p&#235;rshkonte gjith&#235; vendin, erdhi edhe te shenjtor&#235;t q&#235; banonin n&#235; Lida.</p> 
<p><A NAME="an_9:33">9:33</A>&nbsp;Aty ai gjeti nj&#235; njeri me em&#235;r Enea, i cili tashm&#235; prej tet&#235; vjet&#235;sh dergjej n&#235; shtrat, sepse ishte i paralizuar.</p> 
<p><A NAME="an_9:34">9:34</A>&nbsp;Pjetri i tha: ''Enea, Jezusi, Krishti, t&#235; sh&#235;ron; &#231;ohu dhe ndreqe shtratin''. Dhe ai u ngrit menj&#235;her&#235;.</p> 
<p><A NAME="an_9:35">9:35</A>&nbsp;Dhe t&#235; gjith&#235; banor&#235;t e Lid&#235;s dhe t&#235; Saronit e pan&#235; dhe u kthyen te Zoti.</p> 
<p><A NAME="an_9:36">9:36</A>&nbsp;Por n&#235; Jop&#235; ishte nj&#235; dishepull me em&#235;r Tabitha, q&#235; do t&#235; thot&#235; Gazel&#235;; ajo b&#235;nte shum&#235; vepra t&#235; mira dhe jepte shum&#235; l&#235;mosh&#235;.</p> 
<p><A NAME="an_9:37">9:37</A>&nbsp;Por n&#235; ato dit&#235; ndodhi q&#235; ajo u s&#235;mur dhe vdiq. Pasi e lan&#235;, e vun&#235; n&#235; nj&#235; dhom&#235; n&#235; katin e sip&#235;rm.</p> 
<p><A NAME="an_9:38">9:38</A>&nbsp;Dhe, duke qen&#235; se Lida &#235;sht&#235; af&#235;r Jop&#235;s, dishepujt, kur mor&#235;n vesh se Pjetri ndodhej atje, i d&#235;rguan dy burra q&#235; ta lutnin t&#235; vij&#235; tek ata pa vones&#235;.</p> 
<p><A NAME="an_9:39">9:39</A>&nbsp;At&#235;her&#235; Pjetri u ngrit dhe u nis bashk&#235; me ta. Sapo arriti, e &#231;uan n&#235; dhom&#235;n lart; t&#235; gjitha grat&#235; e veja i dol&#235;n atij duke qar&#235; dhe i treguan tunikat dhe veshjet q&#235; kishte punuar Gazela, sa ishte bashk&#235; me to.</p> 
<p><A NAME="an_9:40">9:40</A>&nbsp;At&#235;her&#235; Pjetri, mbasi i nxori jasht&#235; t&#235; gjith&#235;, u ngjunj&#235;zua dhe u lut. Pastaj iu kthye trupit dhe tha: ''Tabitha, &#231;ohu!''. Dhe ajo i hapi syt&#235; dhe, si pa Pjetrin, u ngrit ndenjur.</p> 
<p><A NAME="an_9:41">9:41</A>&nbsp;Ai i dha dor&#235;n dhe e ndihmoi t&#235; ngrihet; dhe, si thirri shenjtor&#235;t dhe grat&#235; e veja, ua tregoi t&#235; gjall&#235;.</p> 
<p><A NAME="an_9:42">9:42</A>&nbsp;Kjo u muar vesh n&#235; mbar&#235; Jop&#235;n, dhe shum&#235; veta besuan n&#235; Zotin.</p> 
<p><A NAME="an_9:43">9:43</A>&nbsp;Dhe Pjetri q&#235;ndroi disa dit&#235; n&#235; Jop&#235;, n&#235; sht&#235;pin&#235; e nj&#235;far&#235; Simoni, regj&#235;s l&#235;kur&#235;sh.</p> 
<p><A NAME="an_10:1">10:1</A>&nbsp;Por n&#235; Cezare ishte nj&#235;far&#235; njeriu me em&#235;r Kornel, centurion i kohort&#235;s, q&#235; quhej Italik;</p> 
<p><A NAME="an_10:2">10:2</A>&nbsp;ai ishte njeri i per&#235;ndish&#235;m dhe q&#235; e druante Per&#235;ndin&#235; me gjith&#235; sht&#235;pin&#235; e tij; i jepte shum&#235; l&#235;mosh&#235; popullit dhe vazhdimisht i lutej Per&#235;ndis&#235;.</p> 
<p><A NAME="an_10:3">10:3</A>&nbsp;Ai pa qart&#235; n&#235; nj&#235; vegim, aty nga ora e n&#235;nt&#235; e dit&#235;s, nj&#235; engj&#235;ll t&#235; Per&#235;ndis&#235; q&#235; hyri tek ai dhe i tha: ''Kornel!''.</p> 
<p><A NAME="an_10:4">10:4</A>&nbsp;dhe ai, duke ia ngulur syt&#235; dhe shum&#235; i trembur, i tha: ''&#199;'&#235;sht&#235;, Zot?''. At&#235;her&#235; engj&#235;lli i tha: ''Lutjet e tua dhe l&#235;moshat e tua, jan&#235; ngjitur para Per&#235;ndis&#235;, si nj&#235; kujtes&#235;;</p> 
<p><A NAME="an_10:5">10:5</A>&nbsp;tani, pra, d&#235;rgo disa njer&#235;z n&#235; Jop&#235; dhe thirre Simonin, q&#235; e th&#235;rrasin Pjet&#235;r.</p> 
<p><A NAME="an_10:6">10:6</A>&nbsp;Ai gjendet pran&#235; nj&#235;far&#235; Simoni, regj&#235;s l&#235;kur&#235;sh, q&#235; e ka sht&#235;pin&#235; af&#235;r detit; ai do t&#235; t&#235; thot&#235; &#231;far&#235; duhet t&#235; b&#235;sh''.</p> 
<p><A NAME="an_10:7">10:7</A>&nbsp;Sapo u largua engj&#235;lli q&#235; i foli, Korneli thirri dy nga sh&#235;rb&#235;tor&#235;t e tij dhe nj&#235; ushtar besnik, nga ata q&#235; ishin n&#235; sh&#235;rbimin e tij personal,</p> 
<p><A NAME="an_10:8">10:8</A>&nbsp;u tregoi &#231;do gj&#235; dhe i nisi p&#235;r n&#235; Jope.</p> 
<p><A NAME="an_10:9">10:9</A>&nbsp;T&#235; nes&#235;rmen, nd&#235;rsa ata po udh&#235;tonin dhe po i afroheshin qytetit, Pjetri u ngjit n&#235; tarrac&#235;, rreth or&#235;s s&#235; gjasht&#235; p&#235;r t'u lutur.</p> 
<p><A NAME="an_10:10">10:10</A>&nbsp;E mori uria dhe donte t&#235; hante; dhe, nd&#235;rsa ata t&#235; sht&#235;pis&#235; po i p&#235;rgatitnin ushqimin, u rr&#235;mbye n&#235; ekstaz&#235;;</p> 
<p><A NAME="an_10:11">10:11</A>&nbsp;dhe pa qiellin e hapur dhe nj&#235; send q&#235; i p&#235;rngjante nj&#235; &#231;ar&#231;afi t&#235; madh q&#235; po zbriste drejt tij; ishte lidhur n&#235; t&#235; kat&#235;r cepat dhe kishte zbritur n&#235; tok&#235;,</p> 
<p><A NAME="an_10:12">10:12</A>&nbsp;dhe brenda tij ishin t&#235; gjitha llojet e kat&#235;rk&#235;mb&#235;sheve, bisha, zvarranik&#235; t&#235; tok&#235;s dhe shpend&#235; qielli.</p> 
<p><A NAME="an_10:13">10:13</A>&nbsp;Dhe nj&#235; z&#235; i tha: ''Pjet&#235;r, &#231;ohu, ther dhe ha!''.</p> 
<p><A NAME="an_10:14">10:14</A>&nbsp;Por Pjetri u p&#235;rgjigj: ''Kurrsesi, o Zot, sepse un&#235; nuk kam ngr&#235;n&#235; kurr&#235; asgj&#235; t&#235; papast&#235;r ose t&#235; ndotur!''.</p> 
<p><A NAME="an_10:15">10:15</A>&nbsp;Dhe z&#235;ri i tha p&#235;r t&#235; dyt&#235;n her&#235;: ''Gj&#235;rat q&#235; Per&#235;ndia i ka pastruar, ti mos i b&#235;j t&#235; papastra''.</p> 
<p><A NAME="an_10:16">10:16</A>&nbsp;Kjo ndodhi tri her&#235;; pastaj ai send u ngrit s&#235;rish n&#235; qiell.</p> 
<p><A NAME="an_10:17">10:17</A>&nbsp;Dhe nd&#235;rsa Pjetri po mendohej me m&#235;dyshje &#231;'kuptim mund t&#235; kishte vegimi q&#235; kishte par&#235;, ja q&#235; njer&#235;zit e d&#235;rguar nga Korneli, mbasi pyet&#235;n p&#235;r sht&#235;pin&#235; e Simonit, u paraqit&#235;n te dera.</p> 
<p><A NAME="an_10:18">10:18</A>&nbsp;Dhe thirr&#235;n e pyet&#235;n n&#235;se Simoni, i mbiquajtur Pjet&#235;r, ndodhej aty.</p> 
<p><A NAME="an_10:19">10:19</A>&nbsp;Nd&#235;rsa Pjetri po mendohej lidhur me vegimin, Fryma i tha: ''Ja, po t&#235; k&#235;rkojn&#235; tre burra.</p> 
<p><A NAME="an_10:20">10:20</A>&nbsp;&#199;ohu, pra, zbrit e shko me ta pa asnj&#235; ngurrim, sepse un&#235; jam ai q&#235; t'i kam d&#235;rguar''.</p> 
<p><A NAME="an_10:21">10:21</A>&nbsp;At&#235;her&#235; Pjetri zbriti te njer&#235;zit q&#235; i ishin d&#235;rguar nga Korneli dhe u tha atyre: ''Ja, un&#235; jam ai q&#235; k&#235;rkoni; cila &#235;sht&#235; arsyeja p&#235;r t&#235; cil&#235;n jeni k&#235;tu?''.</p> 
<p><A NAME="an_10:22">10:22</A>&nbsp;Dhe ata i than&#235;: ''Centurioni Kornel, njeri i drejt&#235; dhe q&#235; e druan Per&#235;ndin&#235;, p&#235;r t&#235; cilin gjith&#235; kombi i Judenjve d&#235;shmon, &#235;sht&#235; lajm&#235;ruar n&#235; m&#235;nyr&#235; hyjnore nga nj&#235; engj&#235;ll i shenjt&#235; t&#235; t&#235; th&#235;rras&#235;  ty n&#235; sht&#235;pin&#235; e tij p&#235;r t&#235; d&#235;gjuar fjal&#235;t  q&#235; ke p&#235;r t'i th&#235;n&#235;''.</p> 
<p><A NAME="an_10:23">10:23</A>&nbsp;At&#235;her&#235; Pjetri i ftoi t&#235; hyjn&#235; dhe i p&#235;rbujti; pastaj, t&#235; nes&#235;rmen, shkoi me ta; dhe disa nga v&#235;llez&#235;rit e Jopes e shoq&#235;ruan.</p> 
<p><A NAME="an_10:24">10:24</A>&nbsp;Nj&#235; dit&#235; m&#235; pas hyn&#235; n&#235; Cezare. Por Korneli po i priste dhe kishte mbledhur farefisin e tij dhe miqt&#235; e tij t&#235; ngusht&#235;.</p> 
<p><A NAME="an_10:25">10:25</A>&nbsp;Kur hyri Pjetri, Korneli i doli para, i ra nd&#235;r k&#235;mb&#235; dhe e adhuroi.</p> 
<p><A NAME="an_10:26">10:26</A>&nbsp;Por Pjetri e ngriti duke th&#235;n&#235;: ''&#199;ohu, edhe un&#235; jam nj&#235; njeri!''.</p> 
<p><A NAME="an_10:27">10:27</A>&nbsp;Dhe, duke biseduar me t&#235;, hyri dhe gjeti mbledhur shum&#235; njer&#235;z.</p> 
<p><A NAME="an_10:28">10:28</A>&nbsp;Dhe ai u tha atyre: ''Ju e dini se nuk &#235;sht&#235; e ligjshme q&#235; nj&#235; Jude t&#235; shoq&#235;rohet me nj&#235; t&#235; huaj ose t&#235; hyj&#235; n&#235; sht&#235;pin&#235; e tij; por Per&#235;ndia m&#235; d&#235;ftoi q&#235; t&#235; mos e quaj asnj&#235; njeri t&#235; papast&#235;r a t&#235; ndotur.</p> 
<p><A NAME="an_10:29">10:29</A>&nbsp;Prandaj, sapo m&#235; ftuat t&#235; vij, erdha pa kund&#235;rshtuar. Tani po ju pyes: p&#235;r &#231;'arsye m&#235; keni d&#235;rguar ftes&#235;?''.</p> 
<p><A NAME="an_10:30">10:30</A>&nbsp;Dhe Korneli u p&#235;rgjigj: ''Para kat&#235;r dit&#235;sh kisha agj&#235;ruar deri n&#235; k&#235;t&#235; or&#235;, dhe n&#235; or&#235;n e n&#235;nt&#235; po lutesha n&#235; sht&#235;pin&#235; time, kur ja, nj&#235; njeri me rroba t&#235; shndritshme q&#235;ndroi para meje,</p> 
<p><A NAME="an_10:31">10:31</A>&nbsp;dhe tha: "Kornel, lutja jote t'u plot&#235;sua dhe l&#235;moshat e tua u kujtuan para Per&#235;ndis&#235;.</p> 
<p><A NAME="an_10:32">10:32</A>&nbsp;D&#235;rgo, pra, ndonj&#235; njeri n&#235; Jope dhe thirre Simonin, t&#235; mbiquajtur Pjet&#235;r; ai ndodhet n&#235; sht&#235;pin&#235; e Simonit, regj&#235;s l&#235;kur&#235;sh, pran&#235; detit; dhe, kur t&#235; vij&#235;, ai do t&#235; t&#235; flas&#235;".</p> 
<p><A NAME="an_10:33">10:33</A>&nbsp;K&#235;shtu d&#235;rgova menj&#235;her&#235; t&#235; t&#235; th&#235;rrasin, dhe ti b&#235;re mir&#235; q&#235; erdhe; tani ne k&#235;tu jemi t&#235; gjith&#235; n&#235; prani t&#235; Per&#235;ndis&#235; p&#235;r t&#235; d&#235;gjuar gjith&#231;ka q&#235; Per&#235;ndia t&#235; ka urdh&#235;ruar''.</p> 
<p><A NAME="an_10:34">10:34</A>&nbsp;At&#235;her&#235; Pjetri hapi goj&#235;n dhe tha: ''N&#235; t&#235; v&#235;rtet&#235; un&#235; po e marr vesh se Per&#235;ndia nuk tregohet i ansh&#235;m;</p> 
<p><A NAME="an_10:35">10:35</A>&nbsp;por, n&#235; &#231;far&#235;do kombi, ai q&#235; ka frik&#235; prej tij dhe q&#235; vepron drejt&#235;sisht, &#235;sht&#235; i pranuar nga ai,</p> 
<p><A NAME="an_10:36">10:36</A>&nbsp;sipas fjal&#235;s q&#235; ai u ka dh&#235;n&#235; bijve t&#235; Izraelit, duke u shpallur paqen me an&#235; t&#235; Jezu Krishtit, q&#235; &#235;sht&#235; Zoti i t&#235; gjith&#235;ve.</p> 
<p><A NAME="an_10:37">10:37</A>&nbsp;Ju e dini se &#231;'ka ndodhur n&#235; mbar&#235; Juden&#235;, duke filluar nga Galilea, pas pag&#235;zimit q&#235; predikoi Gjoni:</p> 
<p><A NAME="an_10:38">10:38</A>&nbsp;se si Per&#235;ndia vajosi me Frym&#235;n e Shenjt&#235; dhe me fuqi Jezusin prej Nazareti, i cili e p&#235;rshkoi vendin duke b&#235;r&#235; mir&#235; dhe duke sh&#235;ruar t&#235; gjith&#235; ata q&#235; ishin t&#235; pushtuar nga djalli, sepse Per&#235;ndia ishte me t&#235;.</p> 
<p><A NAME="an_10:39">10:39</A>&nbsp;Dhe ne jemi d&#235;shmitar&#235; p&#235;r t&#235; gjitha ato q&#235; ai b&#235;ri n&#235; vendin e Judes&#235; dhe n&#235; Jeruzalem; dhe se si ata e vran&#235;, duke e varur n&#235; nj&#235; dru.</p> 
<p><A NAME="an_10:40">10:40</A>&nbsp;Por Per&#235;ndia e ringjalli t&#235; tret&#235;n dit&#235; dhe e b&#235;ri q&#235; ai t&#235; d&#235;ftohet,</p> 
<p><A NAME="an_10:41">10:41</A>&nbsp;jo mbar&#235; popullit, por d&#235;shmitar&#235;ve t&#235; paracaktuar nga Per&#235;ndia, neve, q&#235; h&#235;ngr&#235;m dhe pim&#235; me t&#235;, mbasi ai u ngjall s&#235; vdekuri.</p> 
<p><A NAME="an_10:42">10:42</A>&nbsp;Tani ai na urdh&#235;roi t'i predikojm&#235; popullit dhe t&#235; d&#235;shmojm&#235; se ai &#235;sht&#235; ai q&#235; Per&#235;ndia e ka caktuar si gjykat&#235;s t&#235; t&#235; gja-ll&#235;ve dhe t&#235; t&#235; vdekurve.</p> 
<p><A NAME="an_10:43">10:43</A>&nbsp;P&#235;r t&#235; b&#235;jn&#235; d&#235;shmi t&#235; gjith&#235; profet&#235;t, q&#235; kushdo q&#235; beson n&#235; t&#235; merr faljen e m&#235;kateve me an&#235; t&#235; emrit t&#235; tij''.</p> 
<p><A NAME="an_10:44">10:44</A>&nbsp;Nd&#235;rsa Pjetri ende po i thoshte k&#235;to fjal&#235;, Fryma e Shenjt&#235; zbriti mbi t&#235; gjith&#235; ata q&#235; po e d&#235;gjonin fjal&#235;n.</p> 
<p><A NAME="an_10:45">10:45</A>&nbsp;Dhe t&#235; gjith&#235; besimtar&#235;t q&#235; ishin t&#235; rrethprer&#235;, t&#235; cil&#235;t kishin ardhur me Pjetrin, u mrekulluan q&#235; dhurata e Frym&#235;s se Shenjt&#235; u shp&#235;rnda edhe mbi johebrenjt&#235;,</p> 
<p><A NAME="an_10:46">10:46</A>&nbsp;sepse i d&#235;gjonin duke folur gjuh&#235; t&#235; tjera dhe duke madh&#235;ruar Per&#235;ndin&#235;. At&#235;her&#235; Pjetri filloi t&#235; thot&#235;:</p> 
<p><A NAME="an_10:47">10:47</A>&nbsp;''A mund ta ndaloj&#235; dikush ujin, q&#235; t&#235; mos pag&#235;zohen k&#235;ta q&#235; kan&#235; marr&#235; Frym&#235;n e Shenjt&#235; pik&#235;risht si ne?''.</p> 
<p><A NAME="an_10:48">10:48</A>&nbsp;K&#235;shtu ai urdh&#235;roi q&#235; ata t&#235; pag&#235;zoheshin n&#235; em&#235;r t&#235; Zotit Jezus. Ata pastaj iu lut&#235;n t&#235; q&#235;ndronte disa dit&#235; me ta.</p> 
<p><A NAME="an_11:1">11:1</A>&nbsp;Nd&#235;rkaq apostujt dhe v&#235;llez&#235;rit q&#235; ishin n&#235; Jude mor&#235;n vesh se edhe johebrenjt&#235; kishin pranuar fjal&#235;n e Per&#235;ndis&#235;.</p> 
<p><A NAME="an_11:2">11:2</A>&nbsp;Dhe, kur Pjetri u ngjit n&#235; Jeruzalem, ata q&#235; ishin rrethprer&#235; haheshin me t&#235;,</p> 
<p><A NAME="an_11:3">11:3</A>&nbsp;duke th&#235;n&#235;: ''Ti hyre n&#235; sht&#235;pi t&#235; njer&#235;zve t&#235; parrethprer&#235; dhe h&#235;ngre me ta!''.</p> 
<p><A NAME="an_11:4">11:4</A>&nbsp;Por Pjetri, duke nisur nga fillimi, u shpjegoi atyre me radh&#235; ngjarjet duke th&#235;n&#235;:</p> 
<p><A NAME="an_11:5">11:5</A>&nbsp;''Un&#235; po lutesha n&#235; qytetin e Jopes, kur u rr&#235;mbeva n&#235; ekstaz&#235; dhe pash&#235; nj&#235; vegim: nj&#235; send, q&#235; i ngjante nj&#235; &#231;ar&#231;afi t&#235; madh t&#235; kapur n&#235; t&#235; kat&#235;r cepat, po zbriste si t&#235; ulej posht&#235; prej qiellit dhe arriti deri tek un&#235;.</p> 
<p><A NAME="an_11:6">11:6</A>&nbsp;Duke shikuar me v&#235;mendje brenda, dallova dhe pash&#235; kat&#235;rk&#235;mb&#235;sha, bisha, zvarranik&#235; t&#235; tok&#235;s dhe shpend&#235; t&#235; qiellit.</p> 
<p><A NAME="an_11:7">11:7</A>&nbsp;Dhe d&#235;gjova nj&#235; z&#235; q&#235; m&#235; thoshte: "Pjet&#235;r, &#231;ohu, ther dhe ha!".</p> 
<p><A NAME="an_11:8">11:8</A>&nbsp;Por un&#235; thash&#235;: "Kurrsesi, o Zot, sepse nuk m&#235; ka hyr&#235; kurr&#235; n&#235; goj&#235; asgj&#235; e papast&#235;r ose e ndotur".</p> 
<p><A NAME="an_11:9">11:9</A>&nbsp;Por z&#235;ri m'u p&#235;rgjigj p&#235;r t&#235; dyt&#235;n her&#235; nga qielli: "Gj&#235;rat q&#235; Per&#235;ndia i ka pastruar, ti mos i b&#235;j t&#235; papastra!".</p> 
<p><A NAME="an_11:10">11:10</A>&nbsp;Dhe kjo ndodhi tri her&#235;; pastaj gjith&#231;ka u t&#235;rhoq p&#235;rs&#235;ri n&#235; qiell.</p> 
<p><A NAME="an_11:11">11:11</A>&nbsp;N&#235; po at&#235; moment tre njer&#235;z, q&#235; i pata d&#235;rguar n&#235; Cezare, u paraqit&#235;n n&#235; sht&#235;pin&#235; ku ndodhesha un&#235;.</p> 
<p><A NAME="an_11:12">11:12</A>&nbsp;Dhe Fryma m&#235; tha t&#235; shkoj me ta, pa pas&#235; kurrfar&#235; ngurrimi. Me mua erdh&#235;n edhe k&#235;ta gjasht&#235; v&#235;llez&#235;r, dhe k&#235;shtu hym&#235; n&#235; sht&#235;pin&#235; e atij njeriu.</p> 
<p><A NAME="an_11:13">11:13</A>&nbsp;Ai na tregoi se si kishte par&#235; nj&#235; engj&#235;ll q&#235; u paraqit n&#235; sht&#235;pin&#235; e tij dhe i tha: "D&#235;rgo njer&#235;z n&#235; Jope dhe thirre Simonin, t&#235; mbiquajtur Pjet&#235;r.</p> 
<p><A NAME="an_11:14">11:14</A>&nbsp;Ai do t&#235; t&#235; thot&#235; fjal&#235;t, me an&#235; t&#235; t&#235; cilave do t&#235; shp&#235;tohesh ti dhe gjith&#235; sht&#235;pia jote".</p> 
<p><A NAME="an_11:15">11:15</A>&nbsp;Sapo kisha filluar t&#235; flas, kur Fryma e Shenjt&#235; zbriti mbi ta, sikurse kishte zbritur n&#235; fillim mbi ne.</p> 
<p><A NAME="an_11:16">11:16</A>&nbsp;At&#235;her&#235; m'u kujtua fjala e Zotit q&#235; thoshte: "Gjoni pag&#235;zoi me uj&#235;, por ju do t&#235; pag&#235;zoheni me Frym&#235;n e Shenjt&#235;".</p> 
<p><A NAME="an_11:17">11:17</A>&nbsp;N&#235; qoft&#235; se Per&#235;ndia, pra, u dha atyre t&#235; nj&#235;jt&#235;n dhurat&#235; q&#235; kemi marr&#235; ne, q&#235; besuam n&#235; Zotin Jezu Krisht, kush isha un&#235; q&#235; t&#235; mund t'i kund&#235;rvihesha Per&#235;ndis&#235;?''.</p> 
<p><A NAME="an_11:18">11:18</A>&nbsp;Si i d&#235;gjuan k&#235;to fjal&#235;, ata u qet&#235;suan dhe p&#235;rl&#235;vdonin Per&#235;ndin&#235;, duke th&#235;n&#235;: ''Per&#235;ndia, pra, edhe johebrenjve u dha pendes&#235;n p&#235;r t'u dh&#235;n&#235; jet&#235;n!''.</p> 
<p><A NAME="an_11:19">11:19</A>&nbsp;Nd&#235;rkaq ata q&#235; ishin shp&#235;rndar&#235; p&#235;r shkak t&#235; p&#235;rndjekjes q&#235; nisi me Stefanin, arrit&#235;n deri n&#235; Feniki, n&#235; Qipro dhe n&#235; Antioki, duke mos ia shpallur fjal&#235;n asnj&#235; tjetri, p&#235;rve&#231; Judenjve.</p> 
<p><A NAME="an_11:20">11:20</A>&nbsp;Por disa prej tyre me origjin&#235; nga Qipro dhe nga Kirenea, kur arrit&#235;n n&#235; Antioki, filluan t'u flasin Grek&#235;ve, duke shpallur Zotin Jezus.</p> 
<p><A NAME="an_11:21">11:21</A>&nbsp;Dhe dora e Zotit ishte me ta; dhe nj&#235; num&#235;r i madh besoi dhe u kthye te Zoti.</p> 
<p><A NAME="an_11:22">11:22</A>&nbsp;Lajmi i k&#235;saj arriti n&#235; vesh t&#235; kish&#235;s q&#235; ishte n&#235; Jeruzalem; dhe ata d&#235;rguan Barnab&#235;n, q&#235; t&#235; shkonte deri n&#235; Antioki.</p> 
<p><A NAME="an_11:23">11:23</A>&nbsp;Kur ai arriti, shikoi hirin e Per&#235;ndis&#235;, u g&#235;zua dhe i nxiti t&#235; gjith&#235; t'i q&#235;ndrojn&#235; besnik&#235; Zotit, me d&#235;shir&#235;n e zemr&#235;s,</p> 
<p><A NAME="an_11:24">11:24</A>&nbsp;sepse ai ishte njeri i mir&#235;, plot me Frym&#235; t&#235; Shenjt&#235; dhe besim. Dhe nj&#235; num&#235;r i madh personash iu shtua Zotit.</p> 
<p><A NAME="an_11:25">11:25</A>&nbsp;Pastaj Barnaba u nis p&#235;r n&#235; Tars p&#235;r t&#235; k&#235;rkuar Saulin dhe, si e gjeti, e &#231;oi n&#235; Antioki.</p> 
<p><A NAME="an_11:26">11:26</A>&nbsp;Dhe plot nj&#235; vit ata u bashkuan me at&#235; kish&#235; dhe m&#235;suan nj&#235; num&#235;r t&#235; madh njer&#235;zish; dhe, p&#235;r t&#235; par&#235;n her&#235; n&#235; Antioki, dishepujt u quajt&#235;n t&#235; Krishter&#235;.</p> 
<p><A NAME="an_11:27">11:27</A>&nbsp;N&#235; ato dit&#235; disa profet&#235; zbrit&#235;n nga Jeruzalemi n&#235; Antioki.</p> 
<p><A NAME="an_11:28">11:28</A>&nbsp;Dhe nj&#235; nga ata, me em&#235;r Agab, u ngrit dhe n&#235;p&#235;rmjet Frym&#235;s parathoshte se do t&#235; ndodhte n&#235; mbar&#235; bot&#235;n nj&#235; zi e madhe buke; dhe kjo ndodhi m&#235; von&#235; n&#235; koh&#235;n n&#235;n Klaud Cezarit.</p> 
<p><A NAME="an_11:29">11:29</A>&nbsp;At&#235;her&#235; dishepujt, secili sipas mund&#235;sive t&#235; tij, vendos&#235;n t'u &#231;ojn&#235; nj&#235; ndihm&#235; v&#235;llez&#235;rve q&#235; banonin n&#235; Jude.</p> 
<p><A NAME="an_11:30">11:30</A>&nbsp;Dhe k&#235;t&#235; ata e b&#235;n&#235;, duke ua d&#235;rguar pleqve me an&#235; t&#235; Barnab&#235;s dhe t&#235; Saulit.</p> 
<p><A NAME="an_12:1">12:1</A>&nbsp;Dhe n&#235; at&#235; koh&#235; mbreti Herod filloi t&#235; p&#235;rndjek&#235; disa nga kisha.</p> 
<p><A NAME="an_12:2">12:2</A>&nbsp;Dhe e vrau me shpat&#235; Jakobin, v&#235;llain e Gjonit.</p> 
<p><A NAME="an_12:3">12:3</A>&nbsp;Dhe, duke par&#235; se kjo u p&#235;lqente Judenjve, urdh&#235;roi t&#235; arrestohet edhe Pjetri (ishin dit&#235;t e t&#235; Ndorm&#235;ve).</p> 
<p><A NAME="an_12:4">12:4</A>&nbsp;Mbasi e arrestoi, e futi n&#235; burg dhe ua besoi ruajtjen e tij kat&#235;r skuadrave, me nga kat&#235;r ushtar&#235; secila, duke menduar ta nxjerr&#235; para popullit mbas Pashk&#235;s.</p> 
<p><A NAME="an_12:5">12:5</A>&nbsp;Por, nd&#235;rsa Pjetrin e ruanin n&#235; burg, nga ana e kish&#235;s b&#235;nin lutje t&#235; vazhdueshme te Per&#235;ndia p&#235;r t&#235;.</p> 
<p><A NAME="an_12:6">12:6</A>&nbsp;Dhe nat&#235;n, para se ta nxirrte Herodi p&#235;rpara popullit, Pjetri po flinte n&#235; mes dy ushtar&#235;ve, i lidhur me dy zinxhir&#235;; dhe rojet para port&#235;s ruanin burgun.</p> 
<p><A NAME="an_12:7">12:7</A>&nbsp;Dhe ja, nj&#235; engj&#235;ll i Zotit u duk dhe nj&#235; drit&#235; e ndri&#231;oi qelin&#235;; dhe ai i ra Pjetrit n&#235; ij&#235;, e zgjoi duke th&#235;n&#235;: ''&#199;ohu shpejt!''. Dhe zinxhir&#235;t i ran&#235; nga duart.</p> 
<p><A NAME="an_12:8">12:8</A>&nbsp;Pastaj engj&#235;lli i tha: ''Ngjishu dhe lidhi sandalet!''. Dhe ai b&#235;ri k&#235;shtu. Pastaj i tha: ''Mb&#235;shtillu me mantelin dhe ndiqm&#235;!''.</p> 
<p><A NAME="an_12:9">12:9</A>&nbsp;Dhe Pjetri, mbasi doli, e ndiqte pa e kuptuar se &#231;'po i ndodhte me an&#235; t&#235; engj&#235;llit ishte e v&#235;rtet&#235;; sepse ai pandehte se kishte nj&#235; vegim.</p> 
<p><A NAME="an_12:10">12:10</A>&nbsp;Dhe, si kaluan vendroj&#235;n e par&#235; dhe t&#235; dyt&#235;, arrit&#235;n te dera e hekurt q&#235; t&#235; &#231;onte n&#235; qytet, dhe ajo u hap p&#235;rpara tyre vetvetiu; dhe, mbasi dol&#235;n, p&#235;rshkuan nj&#235; rrug&#235; dhe papritmas engj&#235;lli e la at&#235;.</p> 
<p><A NAME="an_12:11">12:11</A>&nbsp;Kur Pjetri erdhi n&#235; vete, tha: ''Tani me t&#235; v&#235;rtet&#235; po e di se Zoti ka d&#235;rguar engj&#235;llin e vet dhe m&#235; liroi nga duart e Herodit duke e b&#235;r&#235; t&#235; kot&#235; gjith&#235; at&#235; q&#235; priste populli i Judenjve''.</p> 
<p><A NAME="an_12:12">12:12</A>&nbsp;Kur e kuptoi situat&#235;n, ai u nis p&#235;r n&#235; sht&#235;pin&#235; e Maris&#235;, n&#235;n&#235;s s&#235; Gjonit, t&#235; mbiquajtur Mark, ku shum&#235; v&#235;llez&#235;r ishin mbledhur dhe po luteshin.</p> 
<p><A NAME="an_12:13">12:13</A>&nbsp;Sapo Pjetri i ra der&#235;s s&#235; hyrjes, nj&#235; sh&#235;rb&#235;tore q&#235; quhej Rode u afrua me kujdes p&#235;r t&#235; d&#235;gjuar.</p> 
<p><A NAME="an_12:14">12:14</A>&nbsp;Dhe, kur njohu z&#235;rin e Pjetrit, nga g&#235;zimi nuk e hapi der&#235;n, por rendi brenda dhe njoftoi se Pjetri ndodhej para der&#235;s.</p> 
<p><A NAME="an_12:15">12:15</A>&nbsp;Por ata i than&#235;: ''Ti flet p&#235;r&#231;art''. Por ajo pohonte se ashtu ishte. Dhe ata thoshnin: ''&#201;sht&#235; engj&#235;lli i tij!''.</p> 
<p><A NAME="an_12:16">12:16</A>&nbsp;Nd&#235;rkaq Pjetri vazhdonte t&#235; trokiste. Ata, kur e hap&#235;n, e pan&#235; at&#235; dhe u mahnit&#235;n.</p> 
<p><A NAME="an_12:17">12:17</A>&nbsp;Por ai u b&#235;ri shenj&#235; me dor&#235; t&#235; heshtnin dhe u tregoi se si Zoti e kishte nxjerr&#235; nga burgu. Pastaj tha: ''Ua tregoni k&#235;to Jakobit dhe v&#235;llez&#235;rve!''. Pastaj doli dhe shkoi n&#235; nj&#235; vend tjet&#235;r.</p> 
<p><A NAME="an_12:18">12:18</A>&nbsp;Kur zbardhi dita, u b&#235; nj&#235; p&#235;shtjellim i madh n&#235; mes t&#235; ushtar&#235;ve, sepse nuk dinin &#231;'kishte ndodhur me Pjetrin.</p> 
<p><A NAME="an_12:19">12:19</A>&nbsp;Dhe Herodi nisi ta k&#235;rkoj&#235;, por nuk e gjeti, dhe, mbasi i mori n&#235; pyetje rojet, urdh&#235;roi q&#235; t&#235; vriten. Pastaj zbriti nga Judeja n&#235; Cezare dhe atje q&#235;ndroi p&#235;r pak koh&#235;.</p> 
<p><A NAME="an_12:20">12:20</A>&nbsp;Por Herodi ishte i zem&#235;ruar kund&#235;r tirasve dhe sidonasve; por ata, si u mor&#235;n vesh midis tyre, u paraqit&#235;n para tij dhe, mbasi ia mbush&#235;n mendjen Blastit, kamarierit t&#235; mbretit, k&#235;rkuan paqe, sepse</p> 
<p><A NAME="an_12:21">12:21</A>&nbsp;Dit&#235;n e caktuar Herodi, i veshur me mantelin mbret&#235;ror dhe i ulur mbi fron, u mbajti nj&#235; fjalim.</p> 
<p><A NAME="an_12:22">12:22</A>&nbsp;Populli e brohoriste, duke th&#235;n&#235;: ''Z&#235; e Per&#235;ndis&#235; dhe jo e njeriut!''.</p> 
<p><A NAME="an_12:23">12:23</A>&nbsp;N&#235; at&#235; &#231;ast nj&#235; engj&#235;ll i Zotit e goditi, sepse nuk i kishte dh&#235;n&#235; lavdi Per&#235;ndis&#235;; dhe, i brejtur nga krimbat, vdiq.</p> 
<p><A NAME="an_12:24">12:24</A>&nbsp;Nd&#235;rkaq fjala e Per&#235;ndis&#235; rritej dhe p&#235;rhapej.</p> 
<p><A NAME="an_12:25">12:25</A>&nbsp;Dhe Barnaba dhe Sauli, mbasi e p&#235;rfunduan misionin e tyre, u kthyen nga Jeruzalemi n&#235; Antioki duke e marr&#235; me vete Gjonin, t&#235; mbiquajtur Mark.</p> 
<p><A NAME="an_13:1">13:1</A>&nbsp;Por n&#235; kish&#235;n e Antiokis&#235; ishin profet&#235; dhe m&#235;sues: Barnaba, Simeoni, i quajtur Niger, Luci nga Kireneas, Manaeni, q&#235; ishte rritur bashk&#235; me Herodin tetrark, dhe Sauli.</p> 
<p><A NAME="an_13:2">13:2</A>&nbsp;Dhe, nd&#235;rsa po kryenin sh&#235;rbes&#235;n e Zotit dhe po agj&#235;ronin, Fryma e Shenjt&#235; tha: ''M'i ndani ve&#231; Barnab&#235;n dhe Saulin p&#235;r vepr&#235;n p&#235;r t&#235; cil&#235;n i kam thirrur''.</p> 
<p><A NAME="an_13:3">13:3</A>&nbsp;At&#235;her&#235;, pasi agj&#235;ruan dhe u lut&#235;n, vun&#235; duart mbi ta dhe i nis&#235;n.</p> 
<p><A NAME="an_13:4">13:4</A>&nbsp;Ata, pra, t&#235; d&#235;rguar nga Fryma e Shenjt&#235;, zbrit&#235;n n&#235; Seleuki dhe q&#235; andej lundruan p&#235;r n&#235; Qipro.</p> 
<p><A NAME="an_13:5">13:5</A>&nbsp;Kur arrit&#235;n n&#235; Salamin&#235;, shpall&#235;n fjal&#235;n e Per&#235;ndis&#235; n&#235; sinagogat e Judenjve; dhe ata kishin me vete edhe Gjonin si ndihm&#235;s.</p> 
<p><A NAME="an_13:6">13:6</A>&nbsp;Pastaj, mbasi e p&#235;rshkuan ishullin deri n&#235; Pafo, gjet&#235;n aty nj&#235; magjistar, nj&#235; profet t&#235; rrem&#235; jude, me em&#235;r Bar-Jezus,</p> 
<p><A NAME="an_13:7">13:7</A>&nbsp;i cili ishte me prokonsullin Sergj Pal, njeri i zgjuar. Ky thirri pran&#235; vetes Barnab&#235;n dhe Saulin dhe k&#235;rkoi t&#235; d&#235;gjonte fjal&#235;n e Per&#235;ndis&#235;,</p> 
<p><A NAME="an_13:8">13:8</A>&nbsp;por Elimas, magjistari (ky n&#235; fakt &#235;sht&#235; kuptimi i emrit t&#235; tij) u kund&#235;rshtoi atyre, duke k&#235;rkuar ta largoj&#235; prokonsullin nga besimi.</p> 
<p><A NAME="an_13:9">13:9</A>&nbsp;At&#235;her&#235; Sauli, i quajtur edhe Pal, i mbushur me Frym&#235;n e Shenjt&#235;, i nguli syt&#235; mbi t&#235; dhe tha:</p> 
<p><A NAME="an_13:10">13:10</A>&nbsp;''O njeri plot me &#231;do mashtrim dhe &#231;do far&#235; lig&#235;sie, bir i djallit, armik i &#231;do drejt&#235;sie, a nuk do t&#235; heq&#235;sh dor&#235; nga shtremb&#235;rimi i rrug&#235;v&#235; t&#235; drejta t&#235; Zotit?</p> 
<p><A NAME="an_13:11">13:11</A>&nbsp;Tani, pra, ja, dora e Zotit &#235;sht&#235; mbi ty, dhe do t&#235; verbohesh dhe nuk do ta shoh&#235;sh m&#235; diellin p&#235;r nj&#235; far&#235; kohe''. Menj&#235;her&#235; mbi t&#235; ra mjegull dhe terr: dhe ai shkonte rreth e qark duke k&#235;rkuar ndonj&#235; q&#235; ta mbante p&#235;r dore.</p> 
<p><A NAME="an_13:12">13:12</A>&nbsp;At&#235;her&#235; prokonsulli, kur pa &#231;far&#235; kishte ndodhur, besoi, i mrekulluar nga doktrina e Zotit.</p> 
<p><A NAME="an_13:13">13:13</A>&nbsp;Dhe Pali dhe shok&#235;t e vet hip&#235;n n&#235; anije nga Pafo dhe arrit&#235;n n&#235;p&#235;r det n&#235; Perg&#235; t&#235; Panfilis&#235;; por Gjoni u nda prej tyre dhe u kthye n&#235; Jeruzalem.</p> 
<p><A NAME="an_13:14">13:14</A>&nbsp;Por ata, duke vazhduar rrug&#235;n nga Perga, arrit&#235;n n&#235; Antioki t&#235; Pisidis&#235;; dhe, mbasi hyn&#235; n&#235; sinagog&#235; dit&#235;n e shtun&#235;, u ul&#235;n.</p> 
<p><A NAME="an_13:15">13:15</A>&nbsp;Mbas leximit t&#235; ligjit dhe t&#235; profet&#235;ve, krer&#235;t e sinagog&#235;s d&#235;rguan atyre p&#235;r t'u th&#235;n&#235;: ''V&#235;llez&#235;r, n&#235; qoft&#235; se keni ndonj&#235; fjal&#235; k&#235;shilluese p&#235;r popullin, ia thoni''.</p> 
<p><A NAME="an_13:16">13:16</A>&nbsp;At&#235;her&#235; Pali u ngrit dhe, mbasi b&#235;ri shenj&#235; me dor&#235;, tha: ''Izraelit&#235; dhe ju q&#235; druani Per&#235;ndin&#235;, d&#235;gjoni!</p> 
<p><A NAME="an_13:17">13:17</A>&nbsp;Per&#235;ndia e k&#235;tij populli t&#235; Izraelit i zgjodhi et&#235;rit tan&#235;, dhe e b&#235;ri t&#235; madh popullin gjat&#235; q&#235;ndrimit n&#235; vendin e Egjiptit; pastaj, me krah&#235; t&#235; fuqish&#235;m, e nxori q&#235; andej.</p> 
<p><A NAME="an_13:18">13:18</A>&nbsp;Dhe p&#235;r afro dyzet vjet i duroi n&#235; shkret&#235;tir&#235;.</p> 
<p><A NAME="an_13:19">13:19</A>&nbsp;Pastaj shkat&#235;rroi shtat&#235; kombe n&#235; vendin e Kanaanit dhe ua shp&#235;rndau atyre n&#235; trash&#235;gimi vendin e tyre.</p> 
<p><A NAME="an_13:20">13:20</A>&nbsp;Dhe pastaj, p&#235;r afro kat&#235;rqind e pes&#235;dhjet&#235; vjet, u dha Gjyqtar&#235; deri te profeti Samuel.</p> 
<p><A NAME="an_13:21">13:21</A>&nbsp;M&#235; pas ata k&#235;rkuan nj&#235; mbret; dhe Per&#235;ndia u dha atyre Saulin, birin e Kisit, nj&#235; burr&#235; nga fisi i Beniaminit, p&#235;r dyzet vjet.</p> 
<p><A NAME="an_13:22">13:22</A>&nbsp;Pastaj Per&#235;ndia e hoqi dhe u ngjalli atyre si mbret Davidin, p&#235;r t&#235; cilin dha d&#235;shmi duke th&#235;n&#235;: "Kam gjetur Davidin, birin e Jeseut, njeri sipas zemr&#235;s sime, i cili do t&#235; zbatoj&#235; t&#235; gjitha vullnetet e mia".</p> 
<p><A NAME="an_13:23">13:23</A>&nbsp;Prej far&#235;s s&#235; k&#235;tij Per&#235;ndia, sipas premtimit t&#235; vet, i ka ngjallur Izraelit Shp&#235;timtarin Jezus.</p> 
<p><A NAME="an_13:24">13:24</A>&nbsp;Para ardhjes s&#235; tij, Gjoni predikoi nj&#235; pag&#235;zim pendimi p&#235;r gjith&#235; popullin e Izraelit.</p> 
<p><A NAME="an_13:25">13:25</A>&nbsp;Dhe, kur Gjoni po e p&#235;rfundonte misionin e tij, tha: "Cili pandehni se jam un&#235;? Un&#235; nuk jam Krishti; por ja, pas meje vjen nj&#235;, t&#235; cilit un&#235; nuk jam i denj&#235; t'i zgjidh sandalet e k&#235;mb&#235;ve".</p> 
<p><A NAME="an_13:26">13:26</A>&nbsp;V&#235;llez&#235;r, bij t&#235; pasardh&#235;sve t&#235; Abrahamit, dhe ata prej jush q&#235; druajn&#235; Per&#235;ndin&#235;, juve ju &#235;sht&#235; d&#235;rguar fjala e k&#235;tij shp&#235;timi.</p> 
<p><A NAME="an_13:27">13:27</A>&nbsp;Sepse banor&#235;t e Jeruzalemit dhe krer&#235;t e tyre, duke mos e njohur K&#235;t&#235;jezus, duke e d&#235;nuar, kan&#235; p&#235;rmbushur fjal&#235;t e profet&#235;ve q&#235; lexohen &#231;do t&#235; shtun&#235;.</p> 
<p><A NAME="an_13:28">13:28</A>&nbsp;Dhe, ndon&#235;se nuk i gjet&#235;n asnj&#235; faj q&#235; t&#235; meritonte vdekjen, i k&#235;rkuan Pilatit q&#235; ai t&#235; vritet.</p> 
<p><A NAME="an_13:29">13:29</A>&nbsp;Dhe mbasi u kryen t&#235; gjitha gj&#235;rat q&#235; jan&#235; shkruar p&#235;r t&#235;, at&#235; e zbrit&#235;n nga druri dhe e vun&#235; n&#235; varr.</p> 
<p><A NAME="an_13:30">13:30</A>&nbsp;Por Per&#235;ndia e ringjalli prej t&#235; vdekurve;</p> 
<p><A NAME="an_13:31">13:31</A>&nbsp;dhe ai u pa p&#235;r shum&#235; dit&#235; nga ata q&#235; ishin ngjitur me t&#235; nga Galilea n&#235; Jeruzalem, t&#235; cil&#235;t tani jan&#235; d&#235;shmitar&#235; t&#235; tij para popullit.</p> 
<p><A NAME="an_13:32">13:32</A>&nbsp;Dhe ne po ju shpallim lajmin e mir&#235; t&#235; premtimit q&#235; u qe b&#235;r&#235; et&#235;rve,</p> 
<p><A NAME="an_13:33">13:33</A>&nbsp;duke ju th&#235;n&#235; se Per&#235;ndia e ka p&#235;rmbushur p&#235;r ne, bij t&#235; tyre, duke ringjallur Jezusin, ashtu si dhe &#235;sht&#235; shkruar n&#235; psalmin e dyt&#235;: "Ti je Biri im, sot m&#235; linde".</p> 
<p><A NAME="an_13:34">13:34</A>&nbsp;Dhe mbasi e ka ringjallur prej t&#235; vdekurve p&#235;r t&#235; mos e kthyer n&#235; kalbje, ai ka th&#235;n&#235; k&#235;shtu: "Un&#235; do t'ju jap premtimet e sigurta t&#235; b&#235;ra Davidit".</p> 
<p><A NAME="an_13:35">13:35</A>&nbsp;P&#235;r k&#235;t&#235; ai thot&#235; edhe n&#235; nj&#235; psalm tjet&#235;r: "Ti nuk do t&#235; lejosh q&#235; i Shenjti yt t&#235; shoh&#235; kalbje".</p> 
<p><A NAME="an_13:36">13:36</A>&nbsp;Sepse Davidi, mbasi zbatoi k&#235;shill&#235;n e Per&#235;ndis&#235; n&#235; brezin e tij, vdiq dhe u bashkua me et&#235;rit e vet dhe pa kalbje,</p> 
<p><A NAME="an_13:37">13:37</A>&nbsp;por ai, q&#235; e ka ringjallur Per&#235;ndia, nuk ka par&#235; kalbje.</p> 
<p><A NAME="an_13:38">13:38</A>&nbsp;Le ta dini, pra, o v&#235;llez&#235;r, se n&#235;p&#235;rmjet tij ju &#235;sht&#235; shpallur falja e m&#235;kateve,</p> 
<p><A NAME="an_13:39">13:39</A>&nbsp;dhe se, me an&#235; t&#235; tij, ai q&#235; beson &#235;sht&#235; shfaj&#235;suar nga t&#235; gjitha gj&#235;rat, q&#235; nuk mund t&#235; shfajsohej me an&#235; t&#235; ligjit t&#235; Moisiut.</p> 
<p><A NAME="an_13:40">13:40</A>&nbsp;Kini kujdes, pra, q&#235; t&#235; mos ju ndodh&#235; ajo q&#235; &#235;sht&#235; th&#235;n&#235; n&#235; profet&#235;t:</p> 
<p><A NAME="an_13:41">13:41</A>&nbsp;"Shikoni, o p&#235;rbuz&#235;s, mrekullohuni dhe do t&#235; treteni, sepse un&#235; po kryej nj&#235; vep&#235;r n&#235; dit&#235;t tuaja, nj&#235; vep&#235;r, t&#235; cil&#235;n ju nuk do ta besonit, po t'jua tregonte dikush"''.</p> 
<p><A NAME="an_13:42">13:42</A>&nbsp;Dhe kur Judenjt&#235; dol&#235;n nga sinagoga, johebrenjt&#235; u lut&#235;n q&#235; t&#235; shtun&#235;n e ardhshme t'u flisnin p&#235;rs&#235;ri p&#235;r k&#235;to gj&#235;ra.</p> 
<p><A NAME="an_13:43">13:43</A>&nbsp;Dhe, mbasi u shp&#235;rnda mbledhja, shum&#235; nga Judenjt&#235; dhe nga prozelit&#235;t e per&#235;ndish&#235;m i ndiqnin Palin dhe Barnab&#235;n, t&#235; cil&#235;t, duke u folur atyre, i bind&#235;n t&#235; ngulmojn&#235; n&#235; hir t&#235; Per&#235;ndis&#235;.</p> 
<p><A NAME="an_13:44">13:44</A>&nbsp;T&#235; shtun&#235;n tjet&#235;r gati gjith&#235; qyteti u mblodh p&#235;r t&#235; d&#235;gjuar fjal&#235;n e Per&#235;ndis&#235;.</p> 
<p><A NAME="an_13:45">13:45</A>&nbsp;Por Judenjt&#235;, duke par&#235; turm&#235;n, u mbush&#235;n me smir&#235; dhe u kund&#235;rviheshin th&#235;nieve t&#235; Palit, duke kund&#235;rshtuar dhe duke blasfemuar.</p> 
<p><A NAME="an_13:46">13:46</A>&nbsp;At&#235;her&#235; Pali dhe Barnaba, duke folur lirisht, than&#235;: ''Ishte e nevojshme q&#235; fjala e Per&#235;ndis&#235; t'ju shpallej ju m&#235; s&#235; pari; por, ngaq&#235; ju e hidhni posht&#235; dhe nuk e &#231;moni veten t&#235; denj&#235; p&#235;r jet&#235;n e p&#235;rjetshme, ja, ne po u drejtohemi johebrenjve.</p> 
<p><A NAME="an_13:47">13:47</A>&nbsp;Sepse k&#235;shtu na ka urdh&#235;ruar Zoti: "Un&#235; t&#235; vura si drit&#235; t&#235; johebrenjve, q&#235; ti ta &#231;osh shp&#235;timin deri n&#235; skajin e dheut"''.</p> 
<p><A NAME="an_13:48">13:48</A>&nbsp;Johebrenjt&#235;, kur d&#235;gjuan, u g&#235;zuan dhe l&#235;vdonin fjal&#235;n e Zotit; dhe t&#235; gjith&#235; sa ishin t&#235; paracaktuar p&#235;r jet&#235;n e pasosur besuan.</p> 
<p><A NAME="an_13:49">13:49</A>&nbsp;Dhe fjala e Zotit p&#235;rhapej n&#235; mbar&#235; at&#235; vend.</p> 
<p><A NAME="an_13:50">13:50</A>&nbsp;Por Judenjt&#235; i nxit&#235;n disa gra t&#235; per&#235;ndishme t&#235; shtres&#235;s s&#235; lart&#235;, si dhe parin&#235; e qytetit, dhe ngjall&#235;n nj&#235; p&#235;rndjekje kund&#235;r Palit dhe Barnab&#235;s dhe i d&#235;buan jasht&#235; kufijve t&#235; tyre.</p> 
<p><A NAME="an_13:51">13:51</A>&nbsp;At&#235;her&#235; ata, mbasi shkund&#235;n pluhurin e k&#235;mb&#235;ve t&#235; tyre kund&#235;r tyre, shkuan n&#235; Ikon.</p> 
<p><A NAME="an_13:52">13:52</A>&nbsp;Dhe dishepujt ishin mbushur me g&#235;zim dhe me Frym&#235;n e Shenjt&#235;.</p> 
<p><A NAME="an_14:1">14:1</A>&nbsp;Ndodhi q&#235; edhe n&#235; Antioki ata hyn&#235; n&#235; sinagog&#235;n Ejudenjve dhe fol&#235;n n&#235; m&#235;nyr&#235; t&#235; till&#235;, sa nj&#235; turm&#235; e madhe Judenjsh dhe Grek&#235;sh besuan,</p> 
<p><A NAME="an_14:2">14:2</A>&nbsp;Porjudenjt&#235; q&#235; nuk besuan i nxit&#235;n dhe i acaruan shpirtrat e johebrenjve kund&#235;r v&#235;llez&#235;rve.</p> 
<p><A NAME="an_14:3">14:3</A>&nbsp;Ata, pra, q&#235;ndruan shum&#235; koh&#235; atje, duke folur lirisht n&#235; Zotin, i cili jepte d&#235;shmi fjal&#235;s s&#235; hirit t&#235; tij, duke lejuar q&#235; me an&#235; t&#235; duarve t&#235; tyre t&#235; b&#235;heshin shenja dhe mrekulli.</p> 
<p><A NAME="an_14:4">14:4</A>&nbsp;Por popullsia e qytetit u nda: disa mbanin an&#235;n e Judenjve dhe t&#235; tjer&#235; at&#235; t&#235; apostujve.</p> 
<p><A NAME="an_14:5">14:5</A>&nbsp;Por kur u b&#235; nj&#235; orvatje nga ana e johebrenjve dhe e Judenjve me krer&#235;t e tyre p&#235;r t'i keqtrajtuar apostujt dhe p&#235;r t'i vrar&#235; me gur&#235;,</p> 
<p><A NAME="an_14:6">14:6</A>&nbsp;ata e mor&#235;n vesh dhe ik&#235;n n&#235; qytetet e Likaonis&#235;: n&#235; Listra, n&#235; Derb&#235; dhe n&#235; krahin&#235;n p&#235;rreth,</p> 
<p><A NAME="an_14:7">14:7</A>&nbsp;dhe atje vazhduan t&#235; ungjill&#235;zonin.</p> 
<p><A NAME="an_14:8">14:8</A>&nbsp;Dhe n&#235; Listra ishte nj&#235; njeri me k&#235;mb&#235; t&#235; paralizuara, q&#235; rrinte gjithnj&#235; ndenjur dhe nuk kishte ecur kurr&#235;, sepse ishte sakat q&#235; nga barku i s&#235; &#235;m&#235;s.</p> 
<p><A NAME="an_14:9">14:9</A>&nbsp;Ky e d&#235;gjoi duke folur Palin, i cili nguli syt&#235; mbi t&#235; dhe pa se ai kishte besim p&#235;r t'u sh&#235;ruar,</p> 
<p><A NAME="an_14:10">14:10</A>&nbsp;dhe tha me z&#235; t&#235; lart&#235;: ''&#199;ohu n&#235; k&#235;mb&#235;!''. Dhe ai hovi lart dhe nisi t&#235; ec&#235;.</p> 
<p><A NAME="an_14:11">14:11</A>&nbsp;Turma, kur pa &#231;'kishte b&#235;r&#235; Pali, e ngriti z&#235;rin duke th&#235;n&#235; n&#235; gjuh&#235;n likaonike: ''Per&#235;ndit&#235; zbrit&#235;n nd&#235;r ne, n&#235; trajt&#235; njeriu''.</p> 
<p><A NAME="an_14:12">14:12</A>&nbsp;Dhe e quanin Barnab&#235;n Jupiter, Palin M&#235;rkur, sepse ai fliste m&#235; shum&#235;.</p> 
<p><A NAME="an_14:13">14:13</A>&nbsp;At&#235;her&#235; prifti i Jupiterit, q&#235; e kishte tempullin n&#235; hyrje t&#235; qytetit t&#235; tyre, solli dema me kurora pran&#235; portave dhe donte t&#235; ofronte nj&#235; flijim bashk&#235; me turm&#235;n.</p> 
<p><A NAME="an_14:14">14:14</A>&nbsp;Por apostujt Barnaba dhe Pal, kur d&#235;gjuan k&#235;t&#235;, i gris&#235;n rrobat e tyre dhe u turr&#235;n n&#235; mes t&#235; turm&#235;s, duke thirrur e duke th&#235;n&#235;:</p> 
<p><A NAME="an_14:15">14:15</A>&nbsp;''O burra, pse b&#235;ni k&#235;to gj&#235;ra? Edhe ne jemi njer&#235;z me t&#235; nj&#235;jt&#235;n natyr&#235; si ju, dhe po ju shpallim lajmin e mir&#235;, q&#235; ju nga k&#235;to gj&#235;ra t&#235; kota t&#235; ktheheni te Per&#235;ndia e gjall&#235; q&#235; ka b&#235;r&#235; qiellin, dheun, detin dhe t&#235; gjitha gj&#235;rat q&#235; jan&#235; n&#235; ta.</p> 
<p><A NAME="an_14:16">14:16</A>&nbsp;N&#235; brezat q&#235; shkuan ai la q&#235; t&#235; gjitha kombet t&#235; ndjekin rrug&#235;t e tyre;</p> 
<p><A NAME="an_14:17">14:17</A>&nbsp;por nuk e la veten e vet pa d&#235;shmi, duke b&#235;r&#235; mir&#235;, duke na dh&#235;n&#235; shira prej qiellit dhe stin&#235; t&#235; frytshme dhe duke i mbushur zemrat tona me ushqim dhe g&#235;zim''.</p> 
<p><A NAME="an_14:18">14:18</A>&nbsp;Duke th&#235;n&#235; k&#235;to gj&#235;ra, mund&#235;n t'i ndalin me v&#235;shtir&#235;si turmat q&#235; t&#235; mos u b&#235;jn&#235; flijim.</p> 
<p><A NAME="an_14:19">14:19</A>&nbsp;Por n&#235; at&#235; koh&#235; erdh&#235;n disa Judenj nga Antiokia dhe nga Ikoni; ata, mbasi ia mbush&#235;n mendjen turm&#235;s, e gjuajt&#235;n me gur&#235; Palin dhe, duke menduar se kishte vdekur, e t&#235;rhoq&#235;n zvarr&#235; jasht&#235; qytetit.</p> 
<p><A NAME="an_14:20">14:20</A>&nbsp;Por, kur dishepujt u mblodh&#235;n rreth tij, ai u ngrit dhe hyri n&#235; qytet; dhe t&#235; nes&#235;rmen u nis me Barnab&#235;n p&#235;r n&#235; Derb&#235;.</p> 
<p><A NAME="an_14:21">14:21</A>&nbsp;Dhe, mbasi ungjill&#235;zuan at&#235; qytet dhe b&#235;n&#235; shum&#235; dishepuj, u kthyen n&#235; Listra, n&#235; Ikon dhe n&#235; Antioki,</p> 
<p><A NAME="an_14:22">14:22</A>&nbsp;duke fuqizuar shpirt&#235;rat e dishepujve dhe duke i k&#235;shilluar q&#235; t&#235; ngulmojn&#235; n&#235; besim, dhe duke th&#235;n&#235; se me shum&#235; pik&#235;llime duhet t&#235; hyjm&#235; n&#235; mbret&#235;rin&#235; e Per&#235;ndis&#235;.</p> 
<p><A NAME="an_14:23">14:23</A>&nbsp;Dhe mbasi caktuan p&#235;r ta pleqt&#235; n&#235; &#231;do kish&#235;, u lut&#235;n dhe agj&#235;ruan, i lan&#235; n&#235; dor&#235;n e Zotit, n&#235; t&#235; cilin kishin besuar.</p> 
<p><A NAME="an_14:24">14:24</A>&nbsp;Dhe, mbasi e p&#235;rshkuan Pisidin&#235;, ardh&#235;n n&#235; Panfili.</p> 
<p><A NAME="an_14:25">14:25</A>&nbsp;Dhe, mbasi e shpall&#235;n fjal&#235;n n&#235; Perg&#235;, zbrit&#235;n n&#235; Atali.</p> 
<p><A NAME="an_14:26">14:26</A>&nbsp;Pastaj q&#235; andej lundruan p&#235;r n&#235; Antioki, prej nga ishin rekomanduar n&#235; hir t&#235; Per&#235;ndis&#235; p&#235;r vepr&#235;n q&#235; posa kishin kryer.</p> 
<p><A NAME="an_14:27">14:27</A>&nbsp;Si arrit&#235;n atje, mblodh&#235;n kish&#235;n dhe treguan &#231;'gj&#235;ra t&#235; m&#235;dha kishte kryer Per&#235;ndia me an&#235; t&#235; tyre dhe si u kishte hapur johebrenjve der&#235;n e besimit.</p> 
<p><A NAME="an_14:28">14:28</A>&nbsp;Dhe q&#235;ndruan atje me dishepujt mjaft koh&#235;.</p> 
<p><A NAME="an_15:1">15:1</A>&nbsp;Dhe disa, q&#235; zbrit&#235;n nga Judeja, m&#235;sonin v&#235;llez&#235;rit: ''N&#235;se nuk jeni rrethprer&#235; sipas ritit t&#235; Moisiut, nuk mund t&#235; shp&#235;toheni''.</p> 
<p><A NAME="an_15:2">15:2</A>&nbsp;Duke qen&#235; se u b&#235; nj&#235; grindje jo e vog&#235;l dhe nj&#235; diskutim nga ana e Palit dhe e Barnab&#235;s me ata, u dha urdh&#235;r q&#235; Pali, Barnaba dhe disa t&#235; tjer&#235; nga ata t&#235; ngjiten n&#235; Jeruzalem tek apostujt dhe te pleqt&#235; p&#235;r k&#235;t&#235; &#231;&#235;shtje.</p> 
<p><A NAME="an_15:3">15:3</A>&nbsp;Ata, pra, si u p&#235;rcoll&#235;n nga kisha, kaluan n&#235;p&#235;r Feniki dhe Samari, duke treguar kthimin e johebrenjve dhe duke u sjell&#235; g&#235;zim t&#235; madh mbar&#235; v&#235;llez&#235;rve.</p> 
<p><A NAME="an_15:4">15:4</A>&nbsp;Kur arrit&#235;n n&#235; Jeruzalem, u prit&#235;n nga kisha, nga apostujt dhe nga pleqt&#235; dhe treguan p&#235;r gj&#235;rat e m&#235;dha q&#235; Per&#235;ndia kishte b&#235;r&#235; me an&#235;n e tyre.</p> 
<p><A NAME="an_15:5">15:5</A>&nbsp;Por u ngrit&#235;n disa nga sekti i farisenjve, q&#235; kishin besuar dhe than&#235;: ''Duhen rrethprer&#235; johebrenjt&#235; dhe t&#235; urdh&#235;rohen t&#235; zbatojn&#235; ligjin e Moisiut''.</p> 
<p><A NAME="an_15:6">15:6</A>&nbsp;At&#235;her&#235; apostujt dhe pleqt&#235; u mblodh&#235;n p&#235;r ta shqyrtuar k&#235;t&#235; problem.</p> 
<p><A NAME="an_15:7">15:7</A>&nbsp;Dhe duke qen&#235; se lindi nj&#235; diskutim i madh, Pjetri u &#231;ua n&#235; k&#235;mb&#235; dhe u tha atyre: ''V&#235;llez&#235;r, ju e dini se q&#235; n&#235; koh&#235;t e para Per&#235;ndia midis nesh m&#235; zgjodhi mua, q&#235; me an&#235; t&#235; goj&#235;s sime johebrenjt&#235; t&#235; d&#235;gjojn&#235; fjal&#235;n e ungjillit dhe t&#235; besojn&#235;.</p> 
<p><A NAME="an_15:8">15:8</A>&nbsp;Per&#235;ndia, q&#235; i njeh zemrat, u ka dh&#235;n&#235; atyre d&#235;shmi, duke u dh&#235;n&#235; Frym&#235;n e Shenjt&#235;, sikurse edhe neve;</p> 
<p><A NAME="an_15:9">15:9</A>&nbsp;dhe ai nuk b&#235;ri asnj&#235; dallim midis nesh dhe atyre, duke i pastruar zemrat e tyre me an&#235; t&#235; besimit.</p> 
<p><A NAME="an_15:10">15:10</A>&nbsp;Tani, pra, pse e tundoni Per&#235;ndin&#235;, duke u v&#235;n&#235; mbi qaf&#235;n e dishepujve nj&#235; zgjedh&#235; q&#235; as et&#235;rit tan&#235; e as ne nuk mund ta mbajm&#235;?</p> 
<p><A NAME="an_15:11">15:11</A>&nbsp;Po ne besojm&#235; se do t&#235; shp&#235;tohemi me an&#235; t&#235; hirit t&#235; Zotit Jezu Krishtit, dhe n&#235; t&#235; nj&#235;jt&#235;n m&#235;nyr&#235; edhe ata''.</p> 
<p><A NAME="an_15:12">15:12</A>&nbsp;At&#235;her&#235; e gjith&#235; turma heshti, dhe rrinte e d&#235;gjonte Barnab&#235;n dhe Palin, q&#235; tregonin &#231;'shenja e mrekulli kishte b&#235;r&#235; Per&#235;ndia me an&#235; t&#235; tyre nd&#235;r johebrenj.</p> 
<p><A NAME="an_15:13">15:13</A>&nbsp;Dhe si hesht&#235;n ata, Jakobi e mori fjal&#235;n dhe tha: ''V&#235;llez&#235;r, m&#235; d&#235;gjoni!</p> 
<p><A NAME="an_15:14">15:14</A>&nbsp;Simoni ka treguar si i ka vizituar p&#235;r her&#235; t&#235; par&#235; Per&#235;ndia johebrenjt&#235;, q&#235; t&#235; zgjedh&#235; nga ata nj&#235; popull p&#235;r emrin e tij.</p> 
<p><A NAME="an_15:15">15:15</A>&nbsp;Me k&#235;t&#235; gj&#235; pajtohen fjal&#235;t e profet&#235;ve, sikund&#235;r &#235;sht&#235; shkruar:</p> 
<p><A NAME="an_15:16">15:16</A>&nbsp;"Pas k&#235;tyre gjerave, un&#235; do t&#235; kthehem dhe do ta rind&#235;rtoj tabernakullin e Davidit q&#235; &#235;sht&#235; rr&#235;zuar, do t'i restauroj g&#235;rmadhat e tij dhe do ta ngre p&#235;rs&#235;ri m&#235; k&#235;mb&#235;,</p> 
<p><A NAME="an_15:17">15:17</A>&nbsp;q&#235; mbetja e njer&#235;zve dhe t&#235; gjitha johebrenjt&#235; mbi t&#235; cilat thirret emri im, t&#235; k&#235;rkojn&#235; Zotin, thot&#235; Zoti q&#235; i b&#235;n t&#235; gjitha k&#235;to".</p> 
<p><A NAME="an_15:18">15:18</A>&nbsp;Prej koh&#235;sh jan&#235; t&#235; njohura te Per&#235;ndia t&#235; gjitha veprat e tij.</p> 
<p><A NAME="an_15:19">15:19</A>&nbsp;Prandaj un&#235; gjykoj q&#235; t&#235; mos i bezdisim ata nga johebrenjt&#235; q&#235; kthehen te Per&#235;ndia,</p> 
<p><A NAME="an_15:20">15:20</A>&nbsp;por t'u shkruhet atyre q&#235; t&#235; heqin dor&#235; nga ndotjet e idhujve, nga kurv&#235;ria, nga gj&#235;rat e mbytura dhe nga gjaku.</p> 
<p><A NAME="an_15:21">15:21</A>&nbsp;Sepse Moisiu q&#235; nga koh&#235;t e lashta ka njer&#235;z t&#235; cil&#235;t n&#235; &#231;do qytet e predikojn&#235; at&#235;, duke q&#235;n&#235; i lexuar &#231;do t&#235; shtun&#235; n&#235; sinagoga''.</p> 
<p><A NAME="an_15:22">15:22</A>&nbsp;At&#235;her&#235; iu duk e mir&#235; apostujve dhe pleqve me gjith&#235; kish&#235;n t&#235; d&#235;rgojn&#235; n&#235; Antioki, me Palin dhe Barnab&#235;n, disa njer&#235;z t&#235; zgjedhur nga ata: Jud&#235;n, mbiquajtur Barsaba, dhe Sil&#235;n, njer&#235;z me autoritet nd&#235;r v&#235;llez&#235;rit,</p> 
<p><A NAME="an_15:23">15:23</A>&nbsp;me nj&#235; let&#235;r t&#235; shkruar nga dora e tyre q&#235; thoshte: ''Apostujt, pleqt&#235; dhe v&#235;llez&#235;rit, v&#235;llez&#235;rve nga johebrenjt&#235; q&#235; jan&#235; n&#235; Antioki, Siri dhe Kiliki, p&#235;rsh&#235;ndetje.</p> 
<p><A NAME="an_15:24">15:24</A>&nbsp;Duke qen&#235; se mor&#235;m vesh se disa q&#235; erdh&#235;n prej nesh, por t&#235; cil&#235;ve ne nuk u kishim dh&#235;n&#235; asnj&#235; porosi, ju kan&#235; shqet&#235;suar me fjal&#235; duke trazuar shpirtrat tuaj, duke th&#235;n&#235; se ju duhet t&#235; rrethpriteni dhe t&#235; zbatoni ligjin,</p> 
<p><A NAME="an_15:25">15:25</A>&nbsp;na u duk e mir&#235; neve, t&#235; mbledhur tok me nj&#235; zem&#235;r, t&#235; zgjedhim disa njer&#235;z dhe t'i d&#235;rgojm&#235; bashk&#235; me t&#235; dashurit tan&#235; Barnaba dhe Pal,</p> 
<p><A NAME="an_15:26">15:26</A>&nbsp;njer&#235;z q&#235; kan&#235; p&#235;rkushtuar jet&#235;n e tyre p&#235;r emrin e Zotit ton&#235; Jezu Krishtit.</p> 
<p><A NAME="an_15:27">15:27</A>&nbsp;Kemi d&#235;rguar, pra, Jud&#235;n dhe Sil&#235;n; edhe ata do t'ju tregojn&#235; me goj&#235; t&#235; nj&#235;jtat gj&#235;ra.</p> 
<p><A NAME="an_15:28">15:28</A>&nbsp;N&#235; fakt na u duk mir&#235; Frym&#235;s s&#235; Shenjt&#235; dhe neve q&#235; t&#235; mos ju ngarkojm&#235; asnj&#235; barr&#235; tjet&#235;r p&#235;rve&#231; k&#235;tyre gj&#235;rave t&#235; nevojshme:</p> 
<p><A NAME="an_15:29">15:29</A>&nbsp;q&#235; ju t&#235; hiqni dor&#235; nga gj&#235;rat e flijiuara idhujve, nga gjaku, nga gj&#235;rat e mbytura dhe nga kurv&#235;ria; do t&#235; b&#235;ni mir&#235; t&#235; ruheni nga k&#235;to. Qofshi mir&#235;''.</p> 
<p><A NAME="an_15:30">15:30</A>&nbsp;Ata, pra, mbasi u ndan&#235;, zbrit&#235;n n&#235; Antiokia dhe, si mblodh&#235;n kuvendin, e dor&#235;zuan letr&#235;n.</p> 
<p><A NAME="an_15:31">15:31</A>&nbsp;Dhe ata, mbasi e lexuan, u g&#235;zuan p&#235;r ngush&#235;llimin.</p> 
<p><A NAME="an_15:32">15:32</A>&nbsp;Dhe Juda e Sila, q&#235; ishin edhe ata profet&#235;, me shum&#235; fjal&#235; i nxit&#235;n v&#235;llez&#235;rit dhe i forcuan.</p> 
<p><A NAME="an_15:33">15:33</A>&nbsp;Mbasi ndenj&#235;n atje ca koh&#235;, u d&#235;rguan prap&#235; me paqtim nga v&#235;llez&#235;rit tek apostujt.</p> 
<p><A NAME="an_15:34">15:34</A>&nbsp;Por Sil&#235;s iu duk mir&#235; t&#235; mbetej aty.</p> 
<p><A NAME="an_15:35">15:35</A>&nbsp;Edhe Pali e Barnaba q&#235;ndruan n&#235; Antioki, duke m&#235;suar dhe duke shpallur me shum&#235; t&#235; tjer&#235; fjal&#235;n e Zotit.</p> 
<p><A NAME="an_15:36">15:36</A>&nbsp;Pas disa dit&#235;sh Pali i tha Barnab&#235;s: ''Le t&#235; kthehemi t&#235; shohim v&#235;llez&#235;rit tan&#235; n&#235; &#231;do qytet, ku kemi shpallur fjal&#235;n e Per&#235;ndis&#235;, p&#235;r t&#235; par&#235; si jan&#235;''.</p> 
<p><A NAME="an_15:37">15:37</A>&nbsp;Dhe Barnaba donte t&#235; merrte me vete Gjonin, t&#235; quajtur Mark.</p> 
<p><A NAME="an_15:38">15:38</A>&nbsp;Por Pali mendonte se nuk duhej marr&#235; me vete at&#235; q&#235; ishte ndar&#235; prej tyre n&#235; Pamfili, dhe nuk kishte shkuar me ata n&#235; pun&#235;.</p> 
<p><A NAME="an_15:39">15:39</A>&nbsp;At&#235;her&#235; lindi nj&#235; grindje saq&#235; ata u ndan&#235; nj&#235;ri nga tjetri; pastaj Barnaba, mbasi mori Markun, lundroi p&#235;r n&#235; Qipro.</p> 
<p><A NAME="an_15:40">15:40</A>&nbsp;Por Pali zgjodhi Sil&#235;n dhe u nis, pasi v&#235;llez&#235;rit e lan&#235; n&#235; hir t&#235; Per&#235;ndis&#235;.</p> 
<p><A NAME="an_15:41">15:41</A>&nbsp;Dhe p&#235;rshkoi Sirin&#235; dhe Kilikin&#235;, duke i forcuar kishat.</p> 
<p><A NAME="an_16:1">16:1</A>&nbsp;Dhe ai arriti n&#235; Derb&#235; dhe n&#235; Listra; k&#235;tu ishte nj&#235; dishepull me em&#235;r Timote, biri i nj&#235; gruaje judease besimtare, por me baba grek,</p> 
<p><A NAME="an_16:2">16:2</A>&nbsp;p&#235;r t&#235; cilin jepnin d&#235;shmi t&#235; mir&#235; v&#235;llez&#235;rit e Listr&#235;s dhe t&#235; Ikonit.</p> 
<p><A NAME="an_16:3">16:3</A>&nbsp;Pali deshi q&#235; t&#235; dilte me t&#235;; k&#235;shtu e mori, e rrethpreu p&#235;r shkak t&#235; Judenjve q&#235; ishin n&#235; ato vende, sepse t&#235; gjith&#235; e dinin se babai i tij ishte grek.</p> 
<p><A NAME="an_16:4">16:4</A>&nbsp;Dhe, duke kaluar n&#235;p&#235;r qytete, i urdh&#235;ronin ata t&#235; zbatojn&#235; vendimet q&#235; ishin marr&#235; nga apostujt dhe nga pleqt&#235; n&#235; Jeruzalem.</p> 
<p><A NAME="an_16:5">16:5</A>&nbsp;Kishat, pra, po forcoheshin n&#235; besim dhe rriteshin n&#235; num&#235;r p&#235;rdit&#235;.</p> 
<p><A NAME="an_16:6">16:6</A>&nbsp;Kur ata po kalonin n&#235;p&#235;r Frigji dhe n&#235; krahin&#235;n e Galatis&#235;, u penguan nga Fryma e Shenjt&#235; q&#235; t&#235; shpallin fjal&#235;n n&#235; Azi.</p> 
<p><A NAME="an_16:7">16:7</A>&nbsp;Si arrit&#235;n n&#235; kufijt&#235; e Misis&#235;, ata k&#235;rkuan t&#235; shkojn&#235; n&#235; Bitini, por Fryma nuk i lejoi.</p> 
<p><A NAME="an_16:8">16:8</A>&nbsp;K&#235;shtu, pasi e p&#235;rshkuan Misin&#235;, zbrit&#235;n n&#235; Troas.</p> 
<p><A NAME="an_16:9">16:9</A>&nbsp;Gjat&#235; nat&#235;s Palit iu shfaq nj&#235; vegim. I rrinte para nj&#235; burr&#235; Maqedonas, q&#235; i lutej dhe i thoshte: ''Kalo n&#235; Maqedoni dhe na ndihmo''.</p> 
<p><A NAME="an_16:10">16:10</A>&nbsp;Mbasi e pa vegimin, k&#235;rkuam menj&#235;her&#235; t&#235; shkojm&#235; n&#235; Maqedoni, t&#235; bindur se Zoti na kishte thirrur q&#235; t'ua shpallim atyre ungjillin.</p> 
<p><A NAME="an_16:11">16:11</A>&nbsp;Prandaj, duke lundruar nga Troasi, u drejtuam p&#235;r n&#235; Samotrak&#235;, dhe t&#235; nes&#235;rmen n&#235; Neapolis,</p> 
<p><A NAME="an_16:12">16:12</A>&nbsp;dhe prej andej n&#235; Filipi, q&#235; &#235;sht&#235; qyteti i par&#235; i asaj ane t&#235; Maqedonis&#235; dhe koloni romake; dhe q&#235;ndruam disa dit&#235; n&#235; at&#235; qytet.</p> 
<p><A NAME="an_16:13">16:13</A>&nbsp;Dit&#235;n e s&#235; shtun&#235;s dol&#235;m jasht&#235; qytetit an&#235;s lumit, ku ishte vendi i zakonsh&#235;m p&#235;r lutje; dhe, si u ul&#235;m, u flisnim grave q&#235; ishin mbledhur atje.</p> 
<p><A NAME="an_16:14">16:14</A>&nbsp;Dhe nj&#235; grua, me em&#235;r Lidia, q&#235; ishte tregtare t&#235; purpurtash, nga qyteti i Tiatir&#235;s dhe q&#235; e adhuronte Per&#235;ndin&#235;, po d&#235;gjonte. Dhe Zoti ia hapi zemr&#235;n p&#235;r t&#235; d&#235;gjuar gj&#235;rat q&#235; thoshte Pali.</p> 
<p><A NAME="an_16:15">16:15</A>&nbsp;Pasi ajo u pag&#235;zua me familjen e saj, na u lut duke th&#235;n&#235;: ''N&#235; qoft&#235; se m&#235; keni gjykuar se jam besnike ndaj Zotit, hyni n&#235; sht&#235;pin&#235; time dhe rrini''. Dhe na detyroi t&#235; pranojm&#235;.</p> 
<p><A NAME="an_16:16">16:16</A>&nbsp;Dhe, kur po shkonim p&#235;r lutje, na doli para nj&#235; skllave e re q&#235; kishte nj&#235; frym&#235; falli, e cila, duke u treguar fatin njer&#235;zve, u sillte shum&#235; fitime zot&#235;rinjve t&#235; saj.</p> 
<p><A NAME="an_16:17">16:17</A>&nbsp;Ajo u vu t&#235; ndjek&#235; Palin dhe ne, dhe b&#235;rtiste duke th&#235;n&#235;: ''K&#235;ta njer&#235;z jan&#235; sh&#235;rb&#235;tor&#235; t&#235; Per&#235;ndis&#235; Shum&#235; t&#235; Lart&#235; dhe ju shpall&#235;n udh&#235;n e shp&#235;timit''.</p> 
<p><A NAME="an_16:18">16:18</A>&nbsp;Dhe ajo e b&#235;ri k&#235;t&#235; shum&#235; dit&#235; me radh&#235;, por Pali, i m&#235;rzitur, u kthye dhe i tha frym&#235;s: ''Un&#235; t&#235; urdh&#235;roj n&#235; em&#235;r t&#235; Jezu Krishtit t&#235; dal&#235;sh prej saj''. Dhe fryma doli q&#235; n&#235; at&#235; &#231;ast.</p> 
<p><A NAME="an_16:19">16:19</A>&nbsp;Por zot&#235;rinjt&#235; e saj, kur pan&#235; se u humbi shpresa e fitimit t&#235; tyre, i kap&#235;n Palin dhe Sil&#235;n dhe i t&#235;rhoq&#235;n te sheshi i tregut p&#235;rpara arkond&#235;ve;</p> 
<p><A NAME="an_16:20">16:20</A>&nbsp;dhe si ua paraqit&#235;n pretor&#235;t, than&#235;: ''K&#235;ta njer&#235;z, q&#235; jan&#235; Judenj, e turbullojn&#235; qytetin ton&#235;,</p> 
<p><A NAME="an_16:21">16:21</A>&nbsp;dhe predikojn&#235; zakone q&#235; p&#235;r ne, q&#235; jemi Romak&#235;, nuk &#235;sht&#235; e ligjshme t'i pranojm&#235; dhe t'i zbatojm&#235;''.</p> 
<p><A NAME="an_16:22">16:22</A>&nbsp;At&#235;her&#235; turma u l&#235;shua e gjitha bashk&#235; kund&#235;r tyre: dhe pretor&#235;ve, ua gris&#235;n atyre rrobat dhe urdh&#235;ruan t'i rrahin me kamxhik.</p> 
<p><A NAME="an_16:23">16:23</A>&nbsp;Dhe si i rrah&#235;n me shum&#235; goditje, i fut&#235;n n&#235; burg duke urdh&#235;ruar rojtarin e burgut t'i ruaj&#235; me kujdes.</p> 
<p><A NAME="an_16:24">16:24</A>&nbsp;Ky, si mori nj&#235; urdh&#235;r t&#235; till&#235;, i futi n&#235; pjes&#235;n m&#235; t&#235; brendshme t&#235; burgut dhe ua shtr&#235;ngoi k&#235;mb&#235;t n&#235; dru.</p> 
<p><A NAME="an_16:25">16:25</A>&nbsp;Aty nga mesnata Pali dhe Sila po luteshin dhe i k&#235;ndonin himne Per&#235;ndis&#235;; dhe t&#235; burgosurit i d&#235;gjonin.</p> 
<p><A NAME="an_16:26">16:26</A>&nbsp;Befas u b&#235; nj&#235; t&#235;rmet i madh, saq&#235; u tund&#235;n themelet e burgut; dhe n&#235; at&#235; &#231;ast u hap&#235;n t&#235; gjitha dyert dhe t&#235; gjith&#235;ve iu zgjidh&#235;n prangat.</p> 
<p><A NAME="an_16:27">16:27</A>&nbsp;Rojtari i burgut, kur u zgjua dhe pa dyert e burgut t&#235; hapura, nxori shpat&#235;n dhe donte t&#235; vriste veten, duke menduar se t&#235; burgosurit kishin ikur.</p> 
<p><A NAME="an_16:28">16:28</A>&nbsp;Por Pali thirri me z&#235; t&#235; lart&#235;: ''Mos i b&#235;j ndonj&#235; t&#235; keqe vetes, sepse ne t&#235; gjith&#235; jemi k&#235;tu''.</p> 
<p><A NAME="an_16:29">16:29</A>&nbsp;At&#235;her&#235; ai k&#235;rkoi nj&#235; drit&#235;, u turr brenda dhe duke u dridhur i t&#235;ri u ra nd&#235;r k&#235;mb&#235; Palit dhe Sil&#235;s;</p> 
<p><A NAME="an_16:30">16:30</A>&nbsp;pastaj i nxori jasht&#235; dhe tha: ''Zot&#235;rinj, &#231;'duhet t&#235; b&#235;j un&#235; q&#235; t&#235; shp&#235;tohem?''.</p> 
<p><A NAME="an_16:31">16:31</A>&nbsp;Dhe ata i than&#235;: ''Beso n&#235; Zotin Jezu Krisht dhe do t&#235; shp&#235;tohesh ti dhe sht&#235;pia jote''.</p> 
<p><A NAME="an_16:32">16:32</A>&nbsp;Pastaj ata i shpall&#235;n fjal&#235;n e Zotit atij dhe gjith&#235; atyre q&#235; ishin n&#235; sht&#235;pin&#235; e tij.</p> 
<p><A NAME="an_16:33">16:33</A>&nbsp;Dhe ai i mori q&#235; n&#235; at&#235; or&#235; t&#235; nat&#235;s dhe ua lau plag&#235;t. Dhe ai dhe t&#235; gjith&#235; t&#235; tijt&#235; u pag&#235;zuan menj&#235;her&#235;.</p> 
<p><A NAME="an_16:34">16:34</A>&nbsp;Mbasi i &#231;oi n&#235; sht&#235;pin&#235; e vet, ua shtroi tryez&#235;n dhe u g&#235;zua me gjith&#235; familjen e tij q&#235; kishte besuar n&#235; Per&#235;ndin&#235;.</p> 
<p><A NAME="an_16:35">16:35</A>&nbsp;Kur u gdhi, pretor&#235;t d&#235;rguan liktor&#235;t t'i thon&#235; rojtarit t&#235; burgut: ''L&#235;ri t&#235; lir&#235; ata njer&#235;z''.</p> 
<p><A NAME="an_16:36">16:36</A>&nbsp;Dhe rojtari i burgut i tregoi Palit k&#235;to fjal&#235;: ''Pretor&#235;t kan&#235; d&#235;rguar fjal&#235; q&#235; t&#235; liroheni; dilni, pra, dhe shkoni n&#235; paqe''.</p> 
<p><A NAME="an_16:37">16:37</A>&nbsp;Por Pali u tha atyre: ''Mbasi na kan&#235; rrahur bot&#235;risht pa qen&#235; t&#235; d&#235;nuar n&#235; gjyq, ne q&#235; jemi qytetar&#235; romak&#235;, na fut&#235;n n&#235; burg dhe tani na nxjerrin fshehtas? Jo, kurrsesi! Le t&#235; vijn&#235; vet&#235; ata t&#235; na nxjerrin jasht&#235;''.</p> 
<p><A NAME="an_16:38">16:38</A>&nbsp;Liktor&#235;t ua tregon k&#235;to fjal&#235; pretor&#235;ve; dhe ata, kur d&#235;gjuan se ishin qytetar&#235; romak&#235;, u frik&#235;suan.</p> 
<p><A NAME="an_16:39">16:39</A>&nbsp;At&#235;her&#235; erdh&#235;n dhe iu lut&#235;n atyre, dhe si i nxor&#235;n, iu lut&#235;n q&#235; t&#235; largohen nga qyteti.</p> 
<p><A NAME="an_16:40">16:40</A>&nbsp;At&#235;her&#235; ata, si dol&#235;n nga burgu, hyn&#235; n&#235; sht&#235;pin&#235; e Lidias dhe, kur pan&#235; v&#235;llez&#235;rit, i ngush&#235;lluan; dhe ik&#235;n.</p> 
<p><A NAME="an_17:1">17:1</A>&nbsp;Dhe mbasi kishin kaluar n&#235;p&#235;r Amfipoli dhe n&#235;p&#235;r Apoloni, arrit&#235;n n&#235; Thesaloniki, ku ishte sinagoga e Judenjve.</p> 
<p><A NAME="an_17:2">17:2</A>&nbsp;Dhe Pali, sipas zakonit t&#235; vet, hyri tek ata dhe tri t&#235; shtuna me radh&#235; u paraqiti argumente nga Shkrimet,</p> 
<p><A NAME="an_17:3">17:3</A>&nbsp;duke deklaruar dhe duke treguar atyre se Krishti duhej t&#235; vuante dhe t&#235; ringjallej prej s&#235; vdekurish dhe duke th&#235;n&#235;: ''Ky Jezusi q&#235; un&#235; ju shpall &#235;sht&#235; Krishti''.</p> 
<p><A NAME="an_17:4">17:4</A>&nbsp;Disa nga ata besuan dhe u bashkuan me Palin dhe Sil&#235;n, si dhe nj&#235; num&#235;r i madh Grek&#235;sh t&#235; p&#235;rshpirtsh&#235;m dhe jo pak gra t&#235; r&#235;nd&#235;sishme.</p> 
<p><A NAME="an_17:5">17:5</A>&nbsp;Por Judenjt&#235;, t&#235; cil&#235;t nuk kishin besuar, pat&#235;n smir&#235; dhe mor&#235;n me vete disa njer&#235;z t&#235; k&#235;qij nga ata t&#235; rrug&#235;ve t&#235; tregut dhe, si mblodh&#235;n nj&#235; turm&#235;, e b&#235;n&#235; rr&#235;muj&#235; qytetin; edhe sulmuan sht&#235;pin&#235; e  Jasonit dhe k&#235;rkonin ata p&#235;r t'i nxjerr&#235;  p&#235;rpara popullit.</p> 
<p><A NAME="an_17:6">17:6</A>&nbsp;Por, mbasi nuk i gjet&#235;n, e hoq&#235;n zvarr&#235; Jasonin dhe disa v&#235;llez&#235;r p&#235;rpara krer&#235;ve t&#235; qytetit, duke thirrur: ''Ata q&#235; e kan&#235; b&#235;r&#235; rr&#235;muj&#235; bot&#235;n, kan&#235; ardhur edhe k&#235;tu,</p> 
<p><A NAME="an_17:7">17:7</A>&nbsp;dhe Jasoni k&#235;ta i priti; t&#235; gjith&#235; k&#235;ta veprojn&#235; kund&#235;r statuteve t&#235; Cezarit, duke th&#235;n&#235; se &#235;sht&#235; nj&#235; mbret tjet&#235;r, Jezusi''.</p> 
<p><A NAME="an_17:8">17:8</A>&nbsp;Edhe nxit&#235;n popullin dhe krer&#235;t e qytetit, q&#235; i d&#235;gjonin k&#235;to gj&#235;ra.</p> 
<p><A NAME="an_17:9">17:9</A>&nbsp;Por ata, mbasi mor&#235;n nj&#235; dor&#235;zani nga Jasoni dhe nga t&#235; tjer&#235;t, i lejuan t&#235; shkojn&#235;.</p> 
<p><A NAME="an_17:10">17:10</A>&nbsp;At&#235;her&#235; v&#235;llez&#235;rit menj&#235;her&#235; nat&#235;n i nis&#235;n Palin dhe Sil&#235;n p&#235;r n&#235; Berea dhe ata, sapo arrit&#235;n atje, hyn&#235; n&#235; sinagog&#235;n e Judenjve.</p> 
<p><A NAME="an_17:11">17:11</A>&nbsp;Por k&#235;ta ishin m&#235; fisnik&#235; nga ndjenjat se ata t&#235; Thesalonikit dhe e pranuan fjal&#235;n me gatishm&#235;ri t&#235; madhe, duke i shqyrtuar &#231;do dit&#235; Shkrimet p&#235;r t&#235; par&#235; n&#235;se k&#235;to gj&#235;ra ishin ashtu.</p> 
<p><A NAME="an_17:12">17:12</A>&nbsp;Shum&#235; nga ata, pra, besuan bashk&#235; me nj&#235; num&#235;r jo t&#235; vog&#235;l grash fisnike greke dhe burrash.</p> 
<p><A NAME="an_17:13">17:13</A>&nbsp;Por, kur Judenjt&#235; e Thesalonikit mor&#235;n vesh se fjala e Per&#235;ndis&#235; ishte shpallur nga Pali edhe n&#235; Berea, shkuan edhe atje dhe e turbulluan turm&#235;n.</p> 
<p><A NAME="an_17:14">17:14</A>&nbsp;At&#235;her&#235; v&#235;llez&#235;rit e nis&#235;n menj&#235;her&#235; Palin n&#235; drejtim t&#235; detit, por Sila dhe Timoteu q&#235;ndruan atje.</p> 
<p><A NAME="an_17:15">17:15</A>&nbsp;Ata q&#235; i prinin Palit e &#231;uan deri n&#235; Athin&#235;; pastaj, mbasi mor&#235;n porosi p&#235;r Sil&#235;n dhe Timoteun q&#235; t&#235; arrijn&#235; sa m&#235; par&#235; tek ai, u kthyen prapa.</p> 
<p><A NAME="an_17:16">17:16</A>&nbsp;Nd&#235;rsa Pali po i priste n&#235; Athin&#235;, po i ziente fryma p&#235;rbrenda, kur pa qytetin plot me idhuj.</p> 
<p><A NAME="an_17:17">17:17</A>&nbsp;Ai, pra, po diskutonte n&#235; sinagog&#235; me Judenjt&#235;t dhe me njer&#235;z t&#235; p&#235;rshpirtsh&#235;m dhe &#231;do dit&#235; n&#235; sheshin e tregut me ata q&#235; takonte.</p> 
<p><A NAME="an_17:18">17:18</A>&nbsp;Diskutonin me t&#235; edhe disa filozof&#235; epikurian&#235; dhe stoik&#235;. Disa thoshnin: ''Vall&#235; &#231;'do t&#235; thot&#235; ky llafazan''. Dhe t&#235; tjer&#235; thoshnin: ''Ai duket se &#235;sht&#235; nj&#235; kasnec i per&#235;ndiv&#235; t&#235; huaja'', sepse u shpall atyre Jezusin dhe ringjalljen.</p> 
<p><A NAME="an_17:19">17:19</A>&nbsp;Dhe e zun&#235; dhe e &#231;uan n&#235; Areopag, duke th&#235;n&#235;: ''A mund ta marrim vesh &#231;'&#235;sht&#235; kjo doktrin&#235; e re p&#235;r t&#235; cil&#235;n ti flet?</p> 
<p><A NAME="an_17:20">17:20</A>&nbsp;Sepse ti sjell disa gj&#235;ra t&#235; huaja n&#235; vesh&#235;t tan&#235;, prandaj duam t&#235; dim&#235; &#231;'kuptim kan&#235; ato.</p> 
<p><A NAME="an_17:21">17:21</A>&nbsp;At&#235;her&#235; gjith&#235; Athinasit dhe t&#235; huajt q&#235; banonin atje nuk e kalonin koh&#235;n m&#235; mir&#235; sesa duke folur ose duke d&#235;gjuar ndonj&#235; fjal&#235; t&#235; re.</p> 
<p><A NAME="an_17:22">17:22</A>&nbsp;At&#235;her&#235; Pali, duke q&#235;ndruar n&#235; k&#235;mb&#235; n&#235; mes t&#235; Areopagut, tha: ''O burra athinas, un&#235; shoh se n&#235; t&#235; gjitha gj&#235;rat ju jeni shum&#235; fetar&#235;''.</p> 
<p><A NAME="an_17:23">17:23</A>&nbsp;Sepse, duke ecur e duke v&#235;n&#235; re objektet e kultit tuaj, gjeta edhe nj&#235; altar mbi t&#235; cilin &#235;sht&#235; shkruar: "PER&#201;NDIS&#201; S&#201; PANJOHUR". At&#235;, pra, q&#235; ju e adhuroni pa e njohur, un&#235; po jua shpall.</p> 
<p><A NAME="an_17:24">17:24</A>&nbsp;Per&#235;ndia q&#235; b&#235;ri bot&#235;n dhe t&#235; gjitha gj&#235;rat q&#235; jan&#235; n&#235; t&#235;, duke qen&#235; Zot i qiellit dhe i tok&#235;s, nuk banon n&#235; tempuj t&#235; b&#235;r&#235; nga duart e njeriut,</p> 
<p><A NAME="an_17:25">17:25</A>&nbsp;dhe as sh&#235;rbehet nga duart e njer&#235;zve, sikur t&#235; kishte nevoj&#235; p&#235;r ndonj&#235; gj&#235;, sepse ai u jep t&#235; gjith&#235;ve jet&#235;, hukatje dhe &#231;do gj&#235;;</p> 
<p><A NAME="an_17:26">17:26</A>&nbsp;dhe ai ka b&#235;r&#235; nga nj&#235; gjak i vet&#235;m t&#235; gjitha racat e njer&#235;zve, q&#235; t&#235; banojn&#235; n&#235; mbar&#235; faqen e dheut, dhe caktoi koh&#235;rat me radh&#235; dhe caqet e banimit t&#235; tyre,</p> 
<p><A NAME="an_17:27">17:27</A>&nbsp;q&#235; t&#235; k&#235;rkojn&#235; Zotin, mbase mund ta gjejn&#235; duke prekur, ndon&#235;se ai nuk &#235;sht&#235; larg nga secili prej nesh.</p> 
<p><A NAME="an_17:28">17:28</A>&nbsp;Sepse n&#235; t&#235; ne jetojm&#235;, l&#235;vizim dhe jemi, sikurse kan&#235; th&#235;n&#235; edhe disa nga poet&#235;t tuaj: "Sepse jemi edhe ne pasardh&#235;s t&#235; tij".</p> 
<p><A NAME="an_17:29">17:29</A>&nbsp;Duke qen&#235;, pra, se ne jemi pasardh&#235;s t&#235; Per&#235;ndis&#235;, nuk duhet t&#235; mendojm&#235; q&#235; natyra e per&#235;ndishme &#235;sht&#235; e ngjashme me arin ose me argjendin, ose me gurin ose me nj&#235; vep&#235;r arti t&#235; latuar dhe t&#235; shpikur nga njeriu.</p> 
<p><A NAME="an_17:30">17:30</A>&nbsp;Per&#235;ndia, pra, duke kaluar p&#235;rmbi koh&#235;rat e padijes, i urdh&#235;ron t&#235; gjith&#235; njer&#235;zit dhe kudo q&#235; t&#235; pendohen.</p> 
<p><A NAME="an_17:31">17:31</A>&nbsp;Sepse ai ka caktuar nj&#235; dit&#235; n&#235; t&#235; cil&#235;n do t&#235; gjykoj&#235; me drejt&#235;si bot&#235;n me an&#235; t&#235; atij njeriu t&#235; cilin ai e ka caktuar; dhe p&#235;r k&#235;t&#235; u ka dh&#235;n&#235; t&#235; gjith&#235;ve nj&#235; prov&#235; t&#235; sigurt, duke e ringjallur prej t&#235; vdekurit''.</p> 
<p><A NAME="an_17:32">17:32</A>&nbsp;Kur d&#235;gjuan t&#235; flitej p&#235;r ringjalljen e t&#235; vdekurve, disa e p&#235;rqesh&#235;n dhe t&#235; tjer&#235; thoshnin: ''Do t&#235; t&#235; d&#235;gjojm&#235; p&#235;rs&#235;ri p&#235;r k&#235;t&#235; gj&#235;''.</p> 
<p><A NAME="an_17:33">17:33</A>&nbsp;K&#235;shtu Pali doli nga mesi i tyre.</p> 
<p><A NAME="an_17:34">17:34</A>&nbsp;Por disa u bashkuan me t&#235; dhe besuan, nd&#235;r k&#235;ta edhe Dionis areopagiti, nj&#235; grua q&#235; quhej Damaris dhe ca t&#235; tjer&#235; me ta.</p> 
<p><A NAME="an_18:1">18:1</A>&nbsp;Pas k&#235;tyre gj&#235;rave Pali u nis nga Athina dhe erdhi n&#235; Korint.</p> 
<p><A NAME="an_18:2">18:2</A>&nbsp;Dhe si gjeti nj&#235; far&#235; Judeu, me em&#235;r Akuila, lindur n&#235; Pont, i ardhur rishtas nga Italia bashk&#235; me gruan e tij Priskil&#235;n (sepse Klaudi kishte urdh&#235;ruar q&#235; t&#235; gjith&#235; Judenjt&#235; t&#235; largohen nga Roma), shkoi tek ata.</p> 
<p><A NAME="an_18:3">18:3</A>&nbsp;Dhe duke qen&#235; se kishin t&#235; nj&#235;jt&#235;n mjesht&#235;ri, shkoi t&#235; banoj&#235; me ta dhe punonte; se mjesht&#235;ria e tyre ishte t&#235; b&#235;nin &#231;adra.</p> 
<p><A NAME="an_18:4">18:4</A>&nbsp;&#199;do t&#235; shtun&#235; m&#235;sonte n&#235; sinagog&#235; dhe bindte Judenj dhe Grek&#235;.</p> 
<p><A NAME="an_18:5">18:5</A>&nbsp;Kur Sila dhe Timoteu zbrit&#235;n nga Maqedonia, Pali shtyhej nga Fryma p&#235;r t'u d&#235;shmuar Judenjve se Jezusi ishte Krishti.</p> 
<p><A NAME="an_18:6">18:6</A>&nbsp;Por duke qen&#235; se ata kund&#235;rshtonin dhe blasfemonin, ai i shkundi rrobat e tij dhe u tha atyre: ''Gjaku juaj qoft&#235; mbi kok&#235;n tuaj, un&#235; jam i past&#235;r; q&#235; tashti e tutje do t&#235; shkoj te johebrenjt&#235;''.</p> 
<p><A NAME="an_18:7">18:7</A>&nbsp;Dhe, mbasi u largua prej andej, hyri n&#235; sht&#235;pin&#235; e nj&#235; far&#235; njeriu me em&#235;r Just, i cili i sh&#235;rbente Per&#235;ndis&#235; dhe e kishte sht&#235;pin&#235; ngjtur me sinagog&#235;n.</p> 
<p><A NAME="an_18:8">18:8</A>&nbsp;Dhe Krispi, kreu i sinagog&#235;s, besoi te Zoti me gjith&#235; sht&#235;pin&#235; e tij; edhe shum&#235; Korintas, duke d&#235;gjuar Palin, besuan dhe u pag&#235;zuan.</p> 
<p><A NAME="an_18:9">18:9</A>&nbsp;Nj&#235; nat&#235; Zoti i tha Palit n&#235; vegim: ''Mos druaj, por fol dhe mos pusho,</p> 
<p><A NAME="an_18:10">18:10</A>&nbsp;sepse un&#235; jam me ty dhe askush nuk do t&#235; v&#235;r&#235; dor&#235; mbi ty q&#235; t&#235; t&#235; b&#235;j&#235; keq, sepse un&#235; kam nj&#235; popull t&#235; madh n&#235; k&#235;t&#235; qytet''.</p> 
<p><A NAME="an_18:11">18:11</A>&nbsp;K&#235;shtu ai q&#235;ndroi atje nj&#235; vit e gjasht&#235; muaj, duke m&#235;suar nd&#235;r ta fjal&#235;n e Per&#235;ndis&#235;.</p> 
<p><A NAME="an_18:12">18:12</A>&nbsp;Por, kur Galioni ishte prokonsull i Akais&#235;, Judenjt&#235; u ngrit&#235;n me nj&#235; mendje kund&#235;r Palit dhe e &#231;uan n&#235; gjykat&#235;,</p> 
<p><A NAME="an_18:13">18:13</A>&nbsp;duke th&#235;n&#235;: ''Ky ua mbush mendjen njer&#235;zve t'i sh&#235;rbejn&#235; Per&#235;ndis&#235;, n&#235; kund&#235;rshtim me ligjin''.</p> 
<p><A NAME="an_18:14">18:14</A>&nbsp;Dhe kur Pali donte t&#235; hapte goj&#235;n, Galioni u tha Judenjve: ''Po t&#235; qe puna p&#235;r ndonj&#235; padrejt&#235;si ose keqb&#235;rje, o Judenj, do t'ju d&#235;gjoja me durim, sipas arsyes;</p> 
<p><A NAME="an_18:15">18:15</A>&nbsp;por n&#235;se jan&#235; &#231;&#235;shtje p&#235;r fjal&#235;, p&#235;r emra dhe ligjin tuaj, shikojeni ju vet&#235;, sepse un&#235; nuk dua t&#235; jem gjykat&#235;s i k&#235;tyre gj&#235;rave''.</p> 
<p><A NAME="an_18:16">18:16</A>&nbsp;Dhe i p&#235;rzuri ata nga gjykata.</p> 
<p><A NAME="an_18:17">18:17</A>&nbsp;At&#235;her&#235; t&#235; gjith&#235; Grek&#235;t zun&#235; Sostenin, kreun e sinagog&#235;s, dhe e rrah&#235;n para gjykat&#235;s. Por Galioni nuk donte t'ia dinte fare p&#235;r k&#235;to gj&#235;ra.</p> 
<p><A NAME="an_18:18">18:18</A>&nbsp;Dhe Pali, mbasi q&#235;ndroi atje edhe shum&#235; dit&#235;, u nda nga v&#235;llez&#235;rit dhe lundroi p&#235;r n&#235; Siri me Priskil&#235;n dhe Akuil&#235;n, pasi e qethi kok&#235;n n&#235; Kenkrea, sepse kishte b&#235;r&#235; nj&#235; premtim solemn.</p> 
<p><A NAME="an_18:19">18:19</A>&nbsp;Dhe, kur arriti n&#235; Efes, i la aty, po vet&#235; hyri n&#235; sinagog&#235; dhe filloi t&#235; diskutoj&#235; me Judenjt&#235;.</p> 
<p><A NAME="an_18:20">18:20</A>&nbsp;Ata iu lut&#235;n t&#235; rrinte me ta m&#235; gjat&#235;, por ai nuk pranoi;</p> 
<p><A NAME="an_18:21">18:21</A>&nbsp;por u nda prej tyre duke th&#235;n&#235;: ''M&#235; duhet gjithsesi ta kaloj fest&#235;n e ardhshme n&#235; Jeruzalem, por, n&#235; dasht&#235; Per&#235;ndia, do t&#235; kthehem p&#235;rs&#235;ri te ju''. Dhe u nis nga Efesi n&#235;p&#235;r det.</p> 
<p><A NAME="an_18:22">18:22</A>&nbsp;Si zbarkoi n&#235; Cezari, u ngjit n&#235; Jeruzalem, dhe si u p&#235;rsh&#235;ndet me kish&#235;n, zbriti n&#235; Antioki.</p> 
<p><A NAME="an_18:23">18:23</A>&nbsp;Dhe, mbasi q&#235;ndroi atje pak koh&#235;, u nis dhe p&#235;rshkoi me radh&#235; rrethinat e Galatis&#235; dhe t&#235; Frigjis&#235;, duke forcuar gjith&#235; dishepujt.</p> 
<p><A NAME="an_18:24">18:24</A>&nbsp;Por nj&#235; Jude, me em&#235;r Apollo, lindur n&#235; Aleksandri, njeri orator dhe njoh&#235;s i Shkrimit, arriti n&#235; Efes.</p> 
<p><A NAME="an_18:25">18:25</A>&nbsp;Ai ishte i m&#235;suar n&#235; udh&#235;n e Zotit dhe, i zjarrt&#235; n&#235; frym&#235;, fliste dhe m&#235;sonte me zell gj&#235;rat e Zotit, por njihte vet&#235;m pag&#235;zimin e Gjonit.</p> 
<p><A NAME="an_18:26">18:26</A>&nbsp;Ai filloi t&#235; flas&#235; lirisht n&#235; sinagog&#235;. Dhe, kur Akuila dhe Priskila e d&#235;gjuan, e mor&#235;n me vete dhe ia shtjelluan m&#235; thell&#235; udh&#235;n e Per&#235;ndis&#235;.</p> 
<p><A NAME="an_18:27">18:27</A>&nbsp;Pastaj, mbasi ai donte t&#235; shkonte n&#235; Akai, v&#235;llez&#235;rit i dhan&#235; zem&#235;r dhe u shkruan dishepujve q&#235; ta prisnin. Mbasi arriti atje, ai i ndihmoi shum&#235; ata q&#235; kishin besuar me an&#235; t&#235; hirit.</p> 
<p><A NAME="an_18:28">18:28</A>&nbsp;Ai n&#235; fakt, i kund&#235;rshtonte bot&#235;risht me forc&#235; t&#235; madhe Judenjt&#235;, duke treguar me an&#235; t&#235; Shkrimeve se Jezusi &#235;sht&#235; Krishti.</p> 
<p><A NAME="an_19:1">19:1</A>&nbsp;Dhe nd&#235;rsa Apollo ishte ende n&#235; Korint, Pali, mbasi shkoi n&#235; vendet m&#235; t&#235; larta, arriti n&#235; Efes dhe, si gjeti disa dishepuj, u tha atyre:</p> 
<p><A NAME="an_19:2">19:2</A>&nbsp;''A e keni marr&#235; Frym&#235;n e Shenjt&#235;, kur besuat?''. Ata iu p&#235;rgjigj&#235;n: ''Ne as q&#235; kemi d&#235;gjuar se paska Frym&#235; t&#235; Shenjt&#235;''.</p> 
<p><A NAME="an_19:3">19:3</A>&nbsp;Dhe ai u tha atyre: ''Me se, pra, u pag&#235;zuat?''. Ata u p&#235;rgjigj&#235;n: ''Me pag&#235;zimin e Gjonit''.</p> 
<p><A NAME="an_19:4">19:4</A>&nbsp;At&#235;her&#235; Pali tha: ''Gjoni pag&#235;zoi me pag&#235;zimin e pendimit, duke i th&#235;n&#235; popullit se duhet t'i besonte atij q&#235; do t&#235; vinte pas tij, dometh&#235;n&#235; Jezu Krishtit.</p> 
<p><A NAME="an_19:5">19:5</A>&nbsp;Dhe ata, si d&#235;gjuan, u pag&#235;zuan n&#235; em&#235;r t&#235; Zotit Jezus.</p> 
<p><A NAME="an_19:6">19:6</A>&nbsp;Dhe, kur Pali vuri duart mbi ta, Fryma e Shenjt&#235; zbriti mbi ta dhe ata fol&#235;n n&#235; gjuh&#235; t&#235; tjera dhe profetizuan.</p> 
<p><A NAME="an_19:7">19:7</A>&nbsp;Dhe gjithsej ishin rreth dymb&#235;dhjet&#235; burra.</p> 
<p><A NAME="an_19:8">19:8</A>&nbsp;Pastaj ai hyri n&#235; sinagog&#235; dhe u foli lirisht njer&#235;zve tre muaj me radh&#235;, duke diskutuar dhe duke i bindur p&#235;r gj&#235;rat e mbret&#235;ris&#235; s&#235; Per&#235;ndis&#235;.</p> 
<p><A NAME="an_19:9">19:9</A>&nbsp;Por, duke qen&#235; se disa ngurt&#235;soheshin dhe nuk besonin dhe flisnin keq p&#235;r Udh&#235;n p&#235;rpara turm&#235;s, ai u shk&#235;put prej tyre, i ndau dishepujt dhe vazhdoi t&#235; diskutoj&#235; &#231;do dit&#235; n&#235; shkoll&#235;n e nj&#235;far&#235; Tirani.</p> 
<p><A NAME="an_19:10">19:10</A>&nbsp;Dhe kjo vazhdoi dy vjet me radh&#235;, k&#235;shtu q&#235; t&#235; gjith&#235; banor&#235;t e Azis&#235;, Judenj dhe Grek&#235;, e d&#235;gjuan fjal&#235;n e Zotit Jezus.</p> 
<p><A NAME="an_19:11">19:11</A>&nbsp;Dhe Per&#235;ndia b&#235;nte mrekulli t&#235; jasht&#235;zakonshme me an&#235; t&#235; duarve t&#235; Palit,</p> 
<p><A NAME="an_19:12">19:12</A>&nbsp;aq sa mbi t&#235; s&#235;mur&#235;t sillnin peshqir&#235; dhe p&#235;rpar&#235;se q&#235; kishin qen&#235; mbi trupin e tij, dhe s&#235;mundjet largoheshin prej tyre dhe frym&#235;rat e liga dilnin prej tyre.</p> 
<p><A NAME="an_19:13">19:13</A>&nbsp;Dhe disa ysht&#235;s sh&#235;tit&#235;s Judenj u orvat&#235;n t&#235; th&#235;rrasin emrin e Zotit Jezus mbi ata q&#235; kishin frym&#235;rat e liga, duke th&#235;n&#235;: ''Ju p&#235;rbetohemi p&#235;r Jezusin, q&#235; Pali predikon!''.</p> 
<p><A NAME="an_19:14">19:14</A>&nbsp;Ata q&#235; b&#235;nin k&#235;t&#235; ishin shtat&#235; bijt&#235; e nj&#235;far&#235; Skevi, kryeprift jude.</p> 
<p><A NAME="an_19:15">19:15</A>&nbsp;Por fryma e lig&#235; u p&#235;rgjigj dhe tha: ''Un&#235; e njoh Jezusin dhe e di kush &#235;sht&#235; Pali, po ju cil&#235;t jeni?''.</p> 
<p><A NAME="an_19:16">19:16</A>&nbsp;At&#235;her&#235; ai njeri q&#235; kishte frym&#235;n e lig&#235; u hodh mbi ta dhe si i mundi, ushtroi nj&#235; dhun&#235; aq t&#235; madhe sa ata ik&#235;n nga ajo sht&#235;pi, lakuriq e t&#235; plagosur.</p> 
<p><A NAME="an_19:17">19:17</A>&nbsp;Kjo u muar vesh nga t&#235; gjith&#235; Judenjt&#235; dhe Grek&#235;t q&#235; banonin n&#235; Efes, dhe t&#235; gjith&#235; i zuri frika, dhe emri i Zotit Jezus ishte madh&#235;ruar.</p> 
<p><A NAME="an_19:18">19:18</A>&nbsp;Dhe shum&#235; nga ata q&#235; kishin besuar vinin t&#235; rr&#235;feheshin dhe t&#235; tregonin gj&#235;rat q&#235; kishin b&#235;r&#235;.</p> 
<p><A NAME="an_19:19">19:19</A>&nbsp;Shum&#235; nga ata q&#235; ishin marr&#235; me magji i soll&#235;n librat dhe i dogj&#235;n p&#235;rpara t&#235; gjith&#235;ve; dhe, mbasi e llogarit&#235;n &#231;mimin e tyre, gjet&#235;n se ishin pes&#235;dhjet&#235; mij&#235; pjes&#235; argjendi.</p> 
<p><A NAME="an_19:20">19:20</A>&nbsp;K&#235;shtu fjala e Per&#235;ndis&#235; shtohej dhe forcohej.</p> 
<p><A NAME="an_19:21">19:21</A>&nbsp;Mbas k&#235;tyre ngjarjeve, Pali kishte vendosur n&#235; mendje t&#235; shkoj&#235; n&#235; Jeruzalem, duke kaluar n&#235;p&#235;r Maqedoni dhe n&#235;p&#235;r Akai, dhe thoshte: ''Mbasi t&#235; kem qen&#235; atje, m&#235; duhet t&#235; shoh edhe Rom&#235;n''.</p> 
<p><A NAME="an_19:22">19:22</A>&nbsp;At&#235;her&#235; d&#235;rgoi n&#235; Maqedoni dy nga ata q&#235; i sh&#235;rbenin, Timoteun dhe Erastin, dhe vet&#235; ndenji edhe ca koh&#235; n&#235; Azi.</p> 
<p><A NAME="an_19:23">19:23</A>&nbsp;Dhe n&#235; at&#235; koh&#235; u b&#235; nj&#235; trazir&#235; e madhe lidhur me Udh&#235;n,</p> 
<p><A NAME="an_19:24">19:24</A>&nbsp;sepse nj&#235; far&#235; njeriu, me em&#235;r Dhimit&#235;r, argjendar, i cili b&#235;nte tempuj t&#235; Dian&#235;s n&#235; argjend, u sillte artizan&#235;ve jo pak fitim.</p> 
<p><A NAME="an_19:25">19:25</A>&nbsp;Ai i mblodhi k&#235;ta bashk&#235; me pun&#235;tor&#235;t q&#235; kishin nj&#235; aktivitet t&#235; p&#235;raf&#235;rt, dhe tha: ''O burra, ju e dini se fitimi yn&#235; vjen nga kjo veprimtari.</p> 
<p><A NAME="an_19:26">19:26</A>&nbsp;Dhe ju shihni dhe d&#235;gjoni se ky Pali ua ka mbushur mendjen dhe ktheu nj&#235; num&#235;r t&#235; madh njer&#235;zish jo vet&#235;m n&#235; Efes, por gati n&#235; mbar&#235; Azin&#235;, duke th&#235;n&#235; se nuk jan&#235; per&#235;ndi ata q&#235; jan&#235; b&#235;r&#235; me duar.</p> 
<p><A NAME="an_19:27">19:27</A>&nbsp;Dhe jo vet&#235;m q&#235; &#235;sht&#235; rreziku p&#235;r ne q&#235; kjo mjeshtria jon&#235; t&#235; diskreditohet, por q&#235; edhe tempulli i per&#235;ndesh&#235;s s&#235; madhe Diana t&#235; mos vler&#235;sohet m&#235; aspak dhe q&#235; t'i hiqet madh&#235;shtia asaj, q&#235; gjith&#235; Azia, madje gjith&#235; bota, e nderon''.</p> 
<p><A NAME="an_19:28">19:28</A>&nbsp;Ata, kur i d&#235;gjuan k&#235;to gj&#235;ra, u mbush&#235;n me inat dhe b&#235;rtisnin, duke th&#235;n&#235;: ''E madhe &#235;sht&#235; Diana e Efesian&#235;ve!''.</p> 
<p><A NAME="an_19:29">19:29</A>&nbsp;Dhe gjith&#235; qyteti u mbush me rr&#235;muj&#235;; dhe si i mor&#235;n me forc&#235; Gain dhe Aristarkun, Maqedonas, bashkudh&#235;tar&#235; t&#235; Palit, rend&#235;n t&#235; gjith&#235;, me nj&#235; mendje, n&#235; teat&#235;r.</p> 
<p><A NAME="an_19:30">19:30</A>&nbsp;Dhe Pali donte t'i dilte popullit, por dishepujt nuk e lejonin.</p> 
<p><A NAME="an_19:31">19:31</A>&nbsp;Edhe disa Aziark&#235;, q&#235; ishin miq t&#235; tij, i &#231;uan p&#235;r ta lutur t&#235; mos dilte n&#235; teat&#235;r.</p> 
<p><A NAME="an_19:32">19:32</A>&nbsp;Nd&#235;rkaq disa b&#235;rtisnin nj&#235; gj&#235;, t&#235; tjer&#235; nj&#235; tjet&#235;r, saq&#235; mbledhja ishte trazuar dhe m&#235; t&#235; shumt&#235;t nuk dinin p&#235;rse ishin mbledhur.</p> 
<p><A NAME="an_19:33">19:33</A>&nbsp;At&#235;her&#235; nga turma nxor&#235;n Aleksandrin, t&#235; cilin e shtynin Judenjt&#235;. Dhe Aleksandri, mbasi b&#235;ri shenj&#235; me dor&#235;, donte t&#235; paraqiste nj&#235; apologji para popullit.</p> 
<p><A NAME="an_19:34">19:34</A>&nbsp;Por, kur e mor&#235;n vesh se ishte Jude, t&#235; gjith&#235; me nj&#235; z&#235; filluan t&#235; b&#235;rtasin p&#235;r gati dy or&#235;: ''E madhe &#235;sht&#235; Diana e Efesian&#235;ve!''.</p> 
<p><A NAME="an_19:35">19:35</A>&nbsp;Kancelari i qytetit, mbasi e qet&#235;soi turm&#235;n, tha: ''O Efesian&#235;, cili &#235;sht&#235; vall&#235; ai njeri q&#235; nuk e di se qyteti i Efesian&#235;ve &#235;sht&#235; mbrojt&#235;si i tempullit t&#235; per&#235;ndesh&#235;s s&#235; madhe Diana dhe i imazhit t&#235; saj q&#235; ra nga Zeusi?</p> 
<p><A NAME="an_19:36">19:36</A>&nbsp;Duke qen&#235;, pra, se k&#235;to jan&#235; t&#235; pakund&#235;rshtueshme, ju duhet t&#235; rrini urt&#235; dhe t&#235; mos b&#235;ni asgj&#235; t&#235; nxituar.</p> 
<p><A NAME="an_19:37">19:37</A>&nbsp;Sepse i prut&#235; k&#235;ta njer&#235;z q&#235; nuk jan&#235; as sacrileghi as blasfemues t&#235; per&#235;ndesh&#235;s suaj.</p> 
<p><A NAME="an_19:38">19:38</A>&nbsp;Pra, n&#235; qoft&#235; se Dhimitri dhe mjeshtrit q&#235; jan&#235; me t&#235; kan&#235; di&#231;ka kund&#235;r dikujt, gjykatat jan&#235; hapur dhe prokonsuj ka; le t&#235; padisin nj&#235;ri-tjetrin.</p> 
<p><A NAME="an_19:39">19:39</A>&nbsp;Dhe n&#235;se keni ndonj&#235; k&#235;rkes&#235; tjet&#235;r p&#235;r t&#235; b&#235;r&#235;, t&#235; zgjidhet n&#235; kuvendin sipas ligjit.</p> 
<p><A NAME="an_19:40">19:40</A>&nbsp;Ne n&#235; fakt jemi n&#235; rrezik t&#235; akuzohemi si kryengrit&#235;s p&#235;r ngjarjen e sotme, sepse nuk ka asnj&#235; arsye me t&#235; cil&#235;n t&#235; p&#235;rligjet ky grumbullim''.</p> 
<p><A NAME="an_19:41">19:41</A>&nbsp;Dhe, si i tha k&#235;to, e shp&#235;rndau mbledhjen.</p> 
<p><A NAME="an_20:1">20:1</A>&nbsp;Si pushoi trazira, Pali i thirri dishepujt pran&#235; vetes, i p&#235;rqafoi dhe u nis p&#235;r t&#235; vajtur n&#235; Maqedoni.</p> 
<p><A NAME="an_20:2">20:2</A>&nbsp;Dhe si i p&#235;rshkoi ato krahina dhe u dha shum&#235; k&#235;shilla, shkoi n&#235; Greqi.</p> 
<p><A NAME="an_20:3">20:3</A>&nbsp;Dhe mbasi kaloi atje tre muaj, duke qen&#235; se Judenjt&#235; kishin kurdisur nj&#235; komplot kund&#235;r tij kur p&#235;rgatitej t&#235; lundronte p&#235;r n&#235; Siri, vendosi t&#235; kthehet nga ana e Maqedonis&#235;.</p> 
<p><A NAME="an_20:4">20:4</A>&nbsp;Dhe deri n&#235; Azi e p&#235;rcoll&#235;n Sopatri nga Berea, Aristarku dhe Sekundi nga Thesaloniki, Gai nga Derba dhe Timoteu, dhe Tikiku e Trofimi nga Azia.</p> 
<p><A NAME="an_20:5">20:5</A>&nbsp;K&#235;ta ishin nisur para nesh dhe na prisnin n&#235; Troas.</p> 
<p><A NAME="an_20:6">20:6</A>&nbsp;Kurse ne u nis&#235;m nga Filipi, pas dit&#235;ve t&#235; t&#235; Ndorm&#235;ve, dhe p&#235;r pes&#235; dit&#235; i arrit&#235;m n&#235; Troas, ku q&#235;ndruam shtat&#235; dit&#235;.</p> 
<p><A NAME="an_20:7">20:7</A>&nbsp;Dit&#235;n e par&#235; t&#235; jav&#235;s, kur ishin mbledhur dishepujt p&#235;r t&#235; thyer buk&#235;n, Pali, i cili duhet t&#235; nisej t&#235; nes&#235;rmen, bisedonte me ta dhe e zgjati fjal&#235;n deri n&#235; mesnat&#235;.</p> 
<p><A NAME="an_20:8">20:8</A>&nbsp;Dhe n&#235; sall&#235;n ku ishim mbledhur kishte shum&#235; llamba.</p> 
<p><A NAME="an_20:9">20:9</A>&nbsp;Nj&#235; djalosh me em&#235;r Eutik, q&#235; ishte ulur n&#235; parvazin e dritares, e zuri nj&#235; gjum&#235; i r&#235;nd&#235;; dhe, nd&#235;rsa Pali e &#231;oi fjal&#235;n gjat&#235;, e zuri gjumi, ra nga kati i tret&#235; posht&#235; dhe e ngrit&#235;n t&#235; vdekur.</p> 
<p><A NAME="an_20:10">20:10</A>&nbsp;Por Pali, si zbriti, ra mbi t&#235;, e p&#235;rqafoi dhe tha: ''Mos u shqet&#235;soni, se shpirti i tij &#235;sht&#235; n&#235; t&#235;''.</p> 
<p><A NAME="an_20:11">20:11</A>&nbsp;At&#235;her&#235; u ngjit p&#235;rs&#235;ri lart, e theu buk&#235;n dhe h&#235;ngri; dhe, pasi foli gjat&#235; deri n&#235; t&#235; gdhir&#235;, u nis.</p> 
<p><A NAME="an_20:12">20:12</A>&nbsp;Nd&#235;rkaq e prun&#235; djalin t&#235; gjall&#235;, dhe u ngush&#235;lluan jo pak.</p> 
<p><A NAME="an_20:13">20:13</A>&nbsp;Kurse ne, q&#235; kishim hipur tashm&#235; n&#235; anije, lundruam p&#235;r n&#235; Asos, ku kishim nd&#235;r mend t&#235; merrnim Palin, sepse k&#235;shtu kishte caktuar, mbasi donte vet&#235; t&#235; shkonte m&#235; k&#235;mb&#235;.</p> 
<p><A NAME="an_20:14">20:14</A>&nbsp;Kur na arriti n&#235; Asos, e mor&#235;m dhe arrit&#235;m n&#235; Mitilin&#235;.</p> 
<p><A NAME="an_20:15">20:15</A>&nbsp;Lundruam prej andej dhe t&#235; nes&#235;rmen arrit&#235;m p&#235;rball&#235; Hiosit; nj&#235; dit&#235; m&#235; pas arrit&#235;m n&#235; Samo dhe, pas nj&#235; ndalese n&#235; Trogjili, arrit&#235;m t&#235; nes&#235;rmen n&#235; Milet.</p> 
<p><A NAME="an_20:16">20:16</A>&nbsp;Sepse Pali kishte vendosur t&#235; lundronte pa u ndalur n&#235; Efes, q&#235; t&#235; mos humbiste koh&#235; n&#235; Azi; sepse nxitonte q&#235; t&#235; ndodhej, po t&#235; ishte e mundur, n&#235; Jeruzalem dit&#235;n e Rr&#235;shaj&#235;ve.</p> 
<p><A NAME="an_20:17">20:17</A>&nbsp;Nga Mileti d&#235;rgoi n&#235; Efes p&#235;r t&#235; thirrur pleqt&#235; e kish&#235;s.</p> 
<p><A NAME="an_20:18">20:18</A>&nbsp;Kur ata erdh&#235;n tek ai, ai u tha atyre: ''Ju e dini dita e par&#235; q&#235; hyra n&#235; Azi si kam jetuar midis jush p&#235;r t&#235; gjith&#235; k&#235;t&#235; koh&#235;,</p> 
<p><A NAME="an_20:19">20:19</A>&nbsp;duke i sh&#235;rbyer Zotit me gjith&#235; p&#235;rul&#235;si e me shum&#235; lot e me prova q&#235; m'u b&#235;n&#235; nga tin&#235;zit&#235; e Judenjve;</p> 
<p><A NAME="an_20:20">20:20</A>&nbsp;dhe si un&#235; nuk fsheha asnj&#235; nga ato gj&#235;ra q&#235; ishin t&#235; dobishme p&#235;r ju, por jua shpalla juve dhe jua m&#235;sova bot&#235;risht dhe n&#235;p&#235;r sht&#235;pi,</p> 
<p><A NAME="an_20:21">20:21</A>&nbsp;duke u deklaruar solemnisht Judenjve dhe Grek&#235;ve mbi pendimin te Per&#235;ndi dhe p&#235;r besimin n&#235; Zotin ton&#235; Jezu Krisht.</p> 
<p><A NAME="an_20:22">20:22</A>&nbsp;Dhe ja, tani, i shtyr&#235; nga Fryma, po shkoj n&#235; Jeruzalem pa ditur se &#231;'do t&#235; m&#235; ndodh&#235; atje,</p> 
<p><A NAME="an_20:23">20:23</A>&nbsp;p&#235;rve&#231;se Fryma e Shenjt&#235; d&#235;shmon p&#235;r mua n&#235; &#231;do qytet, duke th&#235;n&#235; se m&#235; presin pranga dhe mundime.</p> 
<p><A NAME="an_20:24">20:24</A>&nbsp;Por un&#235; nuk dua t'ia di fare p&#235;r jet&#235;n time q&#235; nuk e &#231;moj aq, sa ta kryej me g&#235;zim vrapimin tim dhe sh&#235;rbes&#235;n q&#235; mora nga Zoti Jezus, t&#235; d&#235;shmoj plot&#235;sisht ungjillin e hirit t&#235; Per&#235;ndis&#235;.</p> 
<p><A NAME="an_20:25">20:25</A>&nbsp;Dhe ja, tani e di se t&#235; gjith&#235; ju, n&#235; mes t&#235; t&#235; cil&#235;ve kam vajtur dhe ardhur duke predikuar mbret&#235;rin&#235; e Per&#235;ndis&#235;, nuk do t&#235; shihni m&#235; fytyr&#235;n time.</p> 
<p><A NAME="an_20:26">20:26</A>&nbsp;Prandaj sot po ju deklaroj se un&#235; jam i past&#235;r nga gjaku i t&#235; gjith&#235;ve;</p> 
<p><A NAME="an_20:27">20:27</A>&nbsp;sepse nuk u t&#235;rhoqa prapa p&#235;r t&#235; mos ju treguar gjith&#235; k&#235;shill&#235;n e Per&#235;ndis&#235;.</p> 
<p><A NAME="an_20:28">20:28</A>&nbsp;Tregoni kujdes, pra, p&#235;r veten tuaj dhe p&#235;r gjith&#235; tuf&#235;n, n&#235; mes t&#235; s&#235; cil&#235;s Fryma e Shenjt&#235; ju ka v&#235;n&#235; ju kujdestar&#235; q&#235; t&#235; kullotni kish&#235;n e Per&#235;ndis&#235;, t&#235; cil&#235;n ai e ka fituar me gjakun e tij.</p> 
<p><A NAME="an_20:29">20:29</A>&nbsp;N&#235; fakt un&#235; e di se, pas largimit tim, do t&#235; hyjn&#235; midis jush ujq&#235;r grabitqar&#235;, q&#235; nuk do ta kursejn&#235; tuf&#235;n,</p> 
<p><A NAME="an_20:30">20:30</A>&nbsp;edhe vet&#235; midis jush do t&#235; dalin njer&#235;z q&#235; do t&#235; flasin gj&#235;ra t&#235; &#231;oroditura q&#235; t&#235; t&#235;rheqin pas vetes dishepujt.</p> 
<p><A NAME="an_20:31">20:31</A>&nbsp;Prandaj rrini zgjuar, dhe mbani mend se p&#235;r tre vjet me radh&#235;, dit&#235; e nat&#235;, nuk pushova kurr&#235; t&#235; paralajm&#235;roj secilin me lot.</p> 
<p><A NAME="an_20:32">20:32</A>&nbsp;Dhe tani, o v&#235;llez&#235;r, un&#235; po ju l&#235; te Per&#235;ndia dhe te fjala e hirit t&#235; tij, q&#235; &#235;sht&#235; n&#235; gjendje t'ju nd&#235;rtoj&#235; dhe t'ju jap&#235; trash&#235;gimin n&#235; mes t&#235; t&#235; gjith&#235; t&#235; shenjt&#235;ruarve.</p> 
<p><A NAME="an_20:33">20:33</A>&nbsp;Un&#235; nuk kam dashur as argjend, as ar, as rrobat e ndonj&#235;rit.</p> 
<p><A NAME="an_20:34">20:34</A>&nbsp;Dhe ju vet&#235; e dini se k&#235;to duar kan&#235; punuar p&#235;r nevojat e mia dhe p&#235;r ata q&#235; ishin bashk&#235; me mua.</p> 
<p><A NAME="an_20:35">20:35</A>&nbsp;Dhe n&#235; &#231;do gj&#235; ju kam treguar se, duke u munduar n&#235; k&#235;t&#235; m&#235;nyr&#235;, duhet t&#235; ndihmohen t&#235; l&#235;ngat&#235;t dhe t&#235; kujtohen fjal&#235;t e Zotit Jezus, i cili tha: "Ka m&#235; shum&#235; lumturi t&#235; jap&#235;sh sesa t&#235; marr&#235;sh!"''.</p> 
<p><A NAME="an_20:36">20:36</A>&nbsp;Dhe, si kishte th&#235;n&#235; k&#235;to gj&#235;ra, u ul mbi gjunj&#235; dhe u lut me ata t&#235; gjith&#235;.</p> 
<p><A NAME="an_20:37">20:37</A>&nbsp;At&#235;her&#235; t&#235; gjith&#235; qan&#235; me t&#235; madhe, e rroknin n&#235; qaf&#235; Palin dhe e puthnin,</p> 
<p><A NAME="an_20:38">20:38</A>&nbsp;t&#235; hidh&#235;ruar sidomos p&#235;r fjal&#235;n q&#235; kishte th&#235;n&#235;, se nuk do ta shihnin m&#235; fytyr&#235;n e tij. Pastaj e p&#235;rcoll&#235;n n&#235; anije.</p> 
<p><A NAME="an_21:1">21:1</A>&nbsp;Mbasi u ndam&#235; nga ta, lundruam dhe, duke shkuar drejt, arrit&#235;m n&#235; Koos, dit&#235;n tjet&#235;r n&#235; Rodos dhe q&#235; andej n&#235; Patara.</p> 
<p><A NAME="an_21:2">21:2</A>&nbsp;Edhe, si gjet&#235;m nj&#235; anije q&#235; shkonte p&#235;r Feniki, hip&#235;m dhe lundruam.</p> 
<p><A NAME="an_21:3">21:3</A>&nbsp;Pam&#235; nga larg Qipron dhe e lam&#235; n&#235; t&#235; majt&#235;, vazhduam lundrimin p&#235;r n&#235; Siri dhe dol&#235;m n&#235; Tiro, sepse atje anija kishte p&#235;r t&#235; shkarkuar.</p> 
<p><A NAME="an_21:4">21:4</A>&nbsp;Dhe, si i gjet&#235;m dishepujt, q&#235;ndruam atje shtat&#235; dit&#235;; t&#235; shtyr&#235; nga Fryma, ata i thoshin Palit t&#235; mos ngjitej n&#235; Jeruzalem.</p> 
<p><A NAME="an_21:5">21:5</A>&nbsp;Kur i plot&#235;suam ato dit&#235;, u nis&#235;m dhe shkuam; dhe na p&#235;rcoll&#235;n t&#235; gjith&#235;, me gra e me f&#235;mij&#235;, deri jasht&#235; qytetit; dhe si u ul&#235;m n&#235; gjunj&#235; n&#235; breg, u lut&#235;m.</p> 
<p><A NAME="an_21:6">21:6</A>&nbsp;Dhe, mbasi u p&#235;rsh&#235;ndet&#235;m, hip&#235;m n&#235; anije, kurse ata u kthyen n&#235; sht&#235;pit&#235; e veta.</p> 
<p><A NAME="an_21:7">21:7</A>&nbsp;Kur mbaruam lundrimin, nga Tiro erdh&#235;m n&#235; Ptolemaid&#235; dhe, si p&#235;rsh&#235;ndet&#235;m v&#235;llez&#235;rit, kaluam nj&#235; dit&#235; me ta.</p> 
<p><A NAME="an_21:8">21:8</A>&nbsp;T&#235; nes&#235;rmen u nis&#235;m (ne q&#235; ishim shok&#235; me Palin), arrit&#235;m n&#235; Cezare dhe hym&#235; n&#235; sht&#235;pin&#235; e Filip ungjilltarit, q&#235; ishte nj&#235; nga t&#235; shtat&#235;t, dhe ndenj&#235;m tek ai.</p> 
<p><A NAME="an_21:9">21:9</A>&nbsp;Por ai kishte kat&#235;r bija virgj&#235;resha, q&#235; profetizonin.</p> 
<p><A NAME="an_21:10">21:10</A>&nbsp;Dhe, pasi q&#235;ndruam ne atje shum&#235; dit&#235;, zbriti nga Judeja nj&#235; far&#235; profeti me em&#235;r Agabo.</p> 
<p><A NAME="an_21:11">21:11</A>&nbsp;Si erdhi te ne, ai mori brezin e Palit, lidhi duart dhe k&#235;mb&#235;t e veta dhe tha: ''K&#235;t&#235; thot&#235; Fryma e Shenjt&#235;: K&#235;shtu do ta lidhin Judenjt&#235; n&#235; Jeruzalem burrin, t&#235; cilit i p&#235;rket ky brez dhe do t'a dor&#235;zojn&#235; johebrenjve''.</p> 
<p><A NAME="an_21:12">21:12</A>&nbsp;Kur i d&#235;gjuam k&#235;to gj&#235;ra, ne dhe vend&#235;sit iu lut&#235;m q&#235; t&#235; mos ngjitej n&#235; Jeruzalem.</p> 
<p><A NAME="an_21:13">21:13</A>&nbsp;Por Pali u p&#235;rgjigj: ''&#199;'po b&#235;ni ju, duke qar&#235; e duke ma cop&#235;tuar zemr&#235;n? Sepse un&#235; jam gati jo vet&#235;m p&#235;r t&#235; qen&#235; i lidhur, por edhe p&#235;r t&#235; vdekur n&#235; Jeruzalem p&#235;r emrin e Zotit Jezus''.</p> 
<p><A NAME="an_21:14">21:14</A>&nbsp;Dhe, mbasi nuk i mbushej mendja, ne pushuam duke th&#235;n&#235;: ''U b&#235;ft&#235; vullneti i Zotit!''.</p> 
<p><A NAME="an_21:15">21:15</A>&nbsp;Dhe pas atyre dit&#235;ve, b&#235;m&#235; gati gj&#235;rat tona, dhe u ngjit&#235;m n&#235; Jeruzalem.</p> 
<p><A NAME="an_21:16">21:16</A>&nbsp;Me ne erdh&#235;n edhe disa dishepuj nga Cezareja dhe prun&#235; me ta nj&#235;far&#235; Mnasoni, lindur n&#235; Qipro, nj&#235; dishepull i vjet&#235;r, tek i cili do t&#235; bujtnim.</p> 
<p><A NAME="an_21:17">21:17</A>&nbsp;Kur arrit&#235;m n&#235; Jeruzalem, v&#235;llez&#235;rit na prit&#235;n me g&#235;zim.</p> 
<p><A NAME="an_21:18">21:18</A>&nbsp;T&#235; nes&#235;rmen Pali u t&#235;rhoq me ne te Jakobi, dhe erdh&#235;n t&#235; gjith&#235; pleqt&#235;.</p> 
<p><A NAME="an_21:19">21:19</A>&nbsp;Mbasi i p&#235;rsh&#235;ndeti, Pali u tregoi atyre, nj&#235; p&#235;r nj&#235;, t&#235; gjitha sa kishte b&#235;r&#235; Zoti nd&#235;r johebrenjt&#235; me an&#235; t&#235; sh&#235;rbes&#235;s s&#235; tij.</p> 
<p><A NAME="an_21:20">21:20</A>&nbsp;Dhe ata, kur d&#235;gjuan k&#235;t&#235;, p&#235;rl&#235;vduan Per&#235;ndin&#235; dhe i than&#235; Palit: ''V&#235;lla, ti po sheh sa mij&#235;ra Judenj ka q&#235; kan&#235; besuar; dhe t&#235; gjith&#235; i p&#235;rbahen me zell ligjit.</p> 
<p><A NAME="an_21:21">21:21</A>&nbsp;Tani ata mor&#235;n vesh p&#235;r ty se ti i m&#235;son t&#235; gjith&#235; Judenjt&#235;s q&#235; jetojn&#235; midis johebrenjve t&#235; shk&#235;puten nga Moisiu, duke th&#235;n&#235; q&#235; t&#235; mos i rrethpresin djemt&#235; dhe t&#235; mos ndjekin m&#235; zakonet.</p> 
<p><A NAME="an_21:22">21:22</A>&nbsp;Po at&#235;her&#235;, &#231;'duhet t&#235; b&#235;het? Duhet patjet&#235;r q&#235; t&#235; mblidhet populli, sepse do ta marrin vesh se ke ardhur.</p> 
<p><A NAME="an_21:23">21:23</A>&nbsp;B&#235;je, pra, at&#235; q&#235; t&#235; themi: ne kemi kat&#235;r burra, q&#235; kan&#235; b&#235;r&#235; nj&#235; premtim solemn;</p> 
<p><A NAME="an_21:24">21:24</A>&nbsp;merri dhe pastrohu me ta, dhe paguaj p&#235;r ta q&#235; t&#235; rruajn&#235; kok&#235;n; k&#235;shtu t&#235; gjith&#235; do ta m&#235;sojn&#235; se s'jan&#235; gj&#235; ato q&#235; kan&#235; d&#235;gjuar p&#235;r ty, por se edhe ti ec&#235;n duke respektuar ligjin.</p> 
<p><A NAME="an_21:25">21:25</A>&nbsp;Dhe sa p&#235;r johebrenjt&#235; q&#235; kan&#235; besuar, ne u kemi shkruar atyre, mbasi vendos&#235;m q&#235; ata nuk kan&#235; &#231;'t&#235; respektojn&#235; lidhur me k&#235;t&#235;, por se t&#235; ruhen nga gj&#235;rat q&#235; u flijohen idhujve, nga gjaku, nga gj&#235;rat e mbytura dhe nga kurv&#235;ria''.</p> 
<p><A NAME="an_21:26">21:26</A>&nbsp;At&#235;her&#235; Pali i mori me vete ata burra dhe, t&#235; nes&#235;rmen, pasi u pastrua bashk&#235; me ta, hyri n&#235; tempull dhe deklaroi plot&#235;simin e dit&#235;ve t&#235; pastrimit, dhe kur do t&#235; paraqitej oferta p&#235;r secilin nga ata.</p> 
<p><A NAME="an_21:27">21:27</A>&nbsp;Por, kur po mbusheshin shtat&#235; dit&#235;t, Judenjt&#235; e Azis&#235;, duke e par&#235; n&#235; tempull, e nxit&#235;n turm&#235;n dhe vun&#235; duart mbi t&#235;,</p> 
<p><A NAME="an_21:28">21:28</A>&nbsp;duke b&#235;rtitur: ''O burra t&#235; Izraelit, na ndihmoni! Ky &#235;sht&#235; ai njeri q&#235; u m&#235;son t&#235; gjith&#235;ve dhe kudo kund&#235;r popullit, kund&#235;r ligjit dhe kund&#235;r k&#235;tij vendi; p&#235;rve&#231; k&#235;saj ai i ka sjell&#235; Grek&#235;t n&#235; tempull dhe e ka ndotur k&#235;t&#235; vend t&#235; shenjt&#235;''.</p> 
<p><A NAME="an_21:29">21:29</A>&nbsp;Sepse ata kishin par&#235; m&#235; p&#235;rpara Trofimin nga Efesi bashk&#235; me Palin n&#235; qytet, dhe mendonin se ai e kishte sjell&#235; n&#235; tempull.</p> 
<p><A NAME="an_21:30">21:30</A>&nbsp;Dhe gjith&#235; qyteti ziente, dhe u mblodh&#235;n njer&#235;zit; dhe, si e kap&#235;n Palin, e nxorr&#235;n jasht&#235; tempullit dhe dyert u mby-ll&#235;n menj&#235;her&#235;.</p> 
<p><A NAME="an_21:31">21:31</A>&nbsp;Dhe, nd&#235;rsa k&#235;rkonin ta vrisnin, tribunit t&#235; kohort&#235;s i shkoi lajmi se gjith&#235; Jeruzalemi ishte turbulluar.</p> 
<p><A NAME="an_21:32">21:32</A>&nbsp;Ai mori menj&#235;her&#235; ushtar&#235; dhe centurion&#235; dhe u sul kund&#235;r tyre. Dhe k&#235;ta, kur pan&#235; tribunin dhe ushtar&#235;t, pushuan s&#235; rrahuri Palin.</p> 
<p><A NAME="an_21:33">21:33</A>&nbsp;At&#235;her&#235; tribuni u afrua, e zuri dhe urdh&#235;roi q&#235; ta lidhnin me dy zinxhir&#235;, pastaj pyeti cili ishte dhe &#231;'kishte b&#235;r&#235;.</p> 
<p><A NAME="an_21:34">21:34</A>&nbsp;N&#235; turm&#235; disa b&#235;rtisnin nj&#235; gj&#235;, t&#235; tjer&#235; nj&#235; tjet&#235;r; dhe, mbasi nuk mori vesh dot t&#235; v&#235;rtet&#235;n p&#235;r trazir&#235;n, urdh&#235;roi q&#235; ta sillnin n&#235; fortes&#235;.</p> 
<p><A NAME="an_21:35">21:35</A>&nbsp;Dhe kur arriti te shkallaret, ndodhi q&#235;, p&#235;r shkak t&#235; dhun&#235;s s&#235; turm&#235;s, duhej t&#235; bartej nga ushtar&#235;t,</p> 
<p><A NAME="an_21:36">21:36</A>&nbsp;sepse masa e popullit vinte pas duke b&#235;rtitur: ''Vdekje!''.</p> 
<p><A NAME="an_21:37">21:37</A>&nbsp;Kur Pali do t&#235; hynte n&#235; fortes&#235;, i tha tribunit: ''A m&#235; lejohet t&#235; them di&#231;ka?''. Ai u p&#235;rgjigj: ''A di greqisht?</p> 
<p><A NAME="an_21:38">21:38</A>&nbsp;Mos je vall&#235; ai Egjiptasi q&#235; disa dit&#235; m&#235; par&#235; ngriti krye dhe nxori n&#235; shkret&#235;tir&#235; kat&#235;r mij&#235; gjak&#235;sor&#235;?''.</p> 
<p><A NAME="an_21:39">21:39</A>&nbsp;Dhe Pali tha: ''Un&#235; jam nj&#235; Jude nga Tarsi, qytetar i nj&#235; qyteti t&#235; Kilikis&#235; q&#235; s'&#235;sht&#235; i pad&#235;gjuar; dhe t&#235; lutem m&#235; lejo t'i flas popullit''.</p> 
<p><A NAME="an_21:40">21:40</A>&nbsp;Dhe, mbasi e lejoi, Pali, duke q&#235;ndruar n&#235; k&#235;mb&#235; mbi shkallar&#235;t, i b&#235;ri shenj&#235; me dor&#235; popullit. Dhe, si u b&#235; heshtje e madhe, i foli n&#235; gjuh&#235;n hebraike, duke th&#235;n&#235;:</p> 
<p><A NAME="an_22:1">22:1</A>&nbsp;''V&#235;llez&#235;r dhe et&#235;r, d&#235;gjoni &#231;far&#235; ju them tani p&#235;r mbrojtjen time''.</p> 
<p><A NAME="an_22:2">22:2</A>&nbsp;Kur d&#235;gjuan se u fliste atyre n&#235; gjuh&#235;n hebraike, hesht&#235;n edhe m&#235; shum&#235;. Pastaj ai tha:</p> 
<p><A NAME="an_22:3">22:3</A>&nbsp;''N&#235; t&#235; v&#235;rtet&#235; un&#235; jam nj&#235; Jude, lindur n&#235; Tars t&#235; Kilikis&#235; dhe rritur n&#235; k&#235;t&#235; qytet te k&#235;mb&#235;t e Gamalielit, edukuar me p&#235;rpik&#235;rin&#235; e ligjit t&#235; et&#235;rve tan&#235;, plot me zell p&#235;r Per&#235;ndin&#235;, sikurse jeni ju t&#235; gjith&#235; sot;</p> 
<p><A NAME="an_22:4">22:4</A>&nbsp;un&#235; kam p&#235;rndjekur k&#235;t&#235; Udh&#235; deri n&#235; vdekje, duke lidhur dhe duke futur n&#235; burg burra dhe gra,</p> 
<p><A NAME="an_22:5">22:5</A>&nbsp;sikurse jep d&#235;shmi p&#235;r mua kryeprifti dhe gjith&#235; sinedri i pleqve, prej t&#235; cil&#235;ve mora edhe letra p&#235;r v&#235;llez&#235;rit dhe shkova n&#235; Damask p&#235;r t&#235; sjell&#235; t&#235; lidhur n&#235; Jeruzalem ata q&#235; ishin atje, q&#235; t&#235; nd&#235;shkoheshin.</p> 
<p><A NAME="an_22:6">22:6</A>&nbsp;Dhe m&#235; ndodhi q&#235;, kur isha duke udh&#235;tuar dhe po i afrohesha Damaskut, aty nga mesi i dit&#235;s, papritmas nj&#235; drit&#235; e madhe nga qielli vet&#235;tiu rreth meje.</p> 
<p><A NAME="an_22:7">22:7</A>&nbsp;Dhe un&#235; rash&#235; p&#235;rdhe dhe d&#235;gjova nj&#235; z&#235; q&#235; po m&#235; thoshte: "Saul, Saul, p&#235;rse m&#235; p&#235;rndjek?".</p> 
<p><A NAME="an_22:8">22:8</A>&nbsp;Dhe un&#235; u p&#235;rgjigja: "Kush je ti, o Zot?" Edhe ai m&#235; tha: "Un&#235; jam Jezus Nazareasi, t&#235; cilin ti e p&#235;rndjek".</p> 
<p><A NAME="an_22:9">22:9</A>&nbsp;Edhe ata q&#235; ishin me mua e pan&#235; drit&#235;n dhe u tremb&#235;n, por nuk d&#235;gjuan z&#235;rin e atij q&#235; m&#235; fliste.</p> 
<p><A NAME="an_22:10">22:10</A>&nbsp;Un&#235; thash&#235;: "O Zot, &#231;'duhet t&#235; b&#235;j?". Zoti m&#235; tha: "&#199;ohu dhe shko n&#235; Damask! Atje do t&#235; t&#235; thuhet &#231;far&#235; t&#235; &#235;sht&#235; urdh&#235;ruar t&#235; b&#235;sh".</p> 
<p><A NAME="an_22:11">22:11</A>&nbsp;Dhe, mbasi un&#235; nuk shihja asgj&#235; p&#235;r shkak t&#235; shk&#235;lqimit t&#235; asaj drite, m&#235; mor&#235;n p&#235;r dore ata q&#235; ishin me mua; dhe hyra n&#235; Damask.</p> 
<p><A NAME="an_22:12">22:12</A>&nbsp;Dhe nj&#235;far&#235; Anania, njeri i per&#235;ndish&#235;m sipas ligjit, p&#235;r t&#235; cilin jepnin d&#235;shmi t&#235; gjith&#235; Judenjt&#235; q&#235; banonin aty,</p> 
<p><A NAME="an_22:13">22:13</A>&nbsp;erdhi tek un&#235;, dhe duke q&#235;ndruar pran&#235; meje, tha: "O v&#235;lla Saul, shiko p&#235;rs&#235;ri!". Dhe n&#235; at&#235; &#231;ast un&#235; fitova p&#235;rs&#235;ri drit&#235;n e syve dhe e shikova.</p> 
<p><A NAME="an_22:14">22:14</A>&nbsp;Pastaj vazhdoi: "Per&#235;ndia i et&#235;rve tan&#235; t&#235; ka paracaktuar t&#235; njoh&#235;sh vullnetin e tij, ta shoh&#235;sh t&#235; Drejtin dhe t&#235; d&#235;gjosh nj&#235; z&#235; nga goja e tij.</p> 
<p><A NAME="an_22:15">22:15</A>&nbsp;Sepse ti duhet t&#235; d&#235;shmosh p&#235;r t&#235; tek t&#235; gjith&#235; njer&#235;zit p&#235;r ato q&#235; ke par&#235; dhe ke d&#235;gjuar.</p> 
<p><A NAME="an_22:16">22:16</A>&nbsp;Dhe tani &#231;'pret? &#199;ohu dhe ji i pag&#235;zuar dhe i lar&#235; nga m&#235;katet e tua, duke thirrur emrin e Zotit".</p> 
<p><A NAME="an_22:17">22:17</A>&nbsp;Dhe ndodhi q&#235;, kur u ktheva n&#235; Jeruzalem dhe isha duke u lutur n&#235; tempull, u rr&#235;mbeva n&#235; ekstaz&#235;,</p> 
<p><A NAME="an_22:18">22:18</A>&nbsp;dhe pash&#235; Zotin q&#235; m&#235; thoshte: "Nxito dhe dil shpejt nga Jeruzalemi, sepse ata nuk do ta pranojn&#235; d&#235;shmin&#235; t&#235;nde p&#235;r mua".</p> 
<p><A NAME="an_22:19">22:19</A>&nbsp;At&#235;her&#235; un&#235; thash&#235;: "O Zot, ata e din&#235; vet&#235; se un&#235; burgosja dhe rrihja nga nj&#235; sinagog&#235; te tjetra ata q&#235; besonin n&#235; ty;</p> 
<p><A NAME="an_22:20">22:20</A>&nbsp;kur u derdh gjaku i Stefanit, d&#235;shmorit t&#235;nd, edhe un&#235; isha i pranish&#235;m, e miratoja vdekjen e tij dhe ruaja rrobat e atyre q&#235; e vrisnin.</p> 
<p><A NAME="an_22:21">22:21</A>&nbsp;Por ai m&#235; tha: "Shko, sepse un&#235; do t&#235; t&#235; d&#235;rgoj larg midis johebrenjve"''.</p> 
<p><A NAME="an_22:22">22:22</A>&nbsp;Ata e d&#235;gjuan deri n&#235; k&#235;t&#235; pik&#235;; pastaj ngrit&#235;n z&#235;rin duke th&#235;n&#235;: ''Hiqe nga bota nj&#235; njeri t&#235; till&#235;, sepse nuk &#235;sht&#235; i denj&#235; t&#235; rroj&#235;!''.</p> 
<p><A NAME="an_22:23">22:23</A>&nbsp;Duke qen&#235; se ata b&#235;rtisnin, duke i flakur rrobat e duke ngritur pluhurin n&#235; er&#235;,</p> 
<p><A NAME="an_22:24">22:24</A>&nbsp;kryemij&#235;si urdh&#235;roi ta &#231;onin Palin n&#235; fortes&#235;, duke urdh&#235;ruar q&#235; ta marrin n&#235; pyetje duke e rrahur me kamxhik, q&#235; t&#235; merrej vesh p&#235;r &#231;far&#235; arsye ata b&#235;rtisnin k&#235;shtu kund&#235;r tij.</p> 
<p><A NAME="an_22:25">22:25</A>&nbsp;Por, kur e shtrin&#235;, t&#235; lidhur me rripa, Pali i tha centurionit q&#235; ishte aty: ''A &#235;sht&#235; e ligjshme p&#235;r ju t&#235; rrihni me kamxhik nj&#235; qytetar romak, ende t&#235; pagjykuar?''.</p> 
<p><A NAME="an_22:26">22:26</A>&nbsp;Kur e d&#235;gjoi, centurioni shkoi e i tregoi kryemij&#235;sit duke th&#235;n&#235;: ''&#199;far&#235; do t&#235; b&#235;sh? Ky njeri &#235;sht&#235; nj&#235; qytetar romak!''.</p> 
<p><A NAME="an_22:27">22:27</A>&nbsp;At&#235;her&#235; kryemij&#235;si shkoi te Pali dhe e pyeti: ''M&#235; thuaj, a je nj&#235; qytetar romak?''. Ai tha: ''Po, jam!''.</p> 
<p><A NAME="an_22:28">22:28</A>&nbsp;Kryemij&#235;si u p&#235;rgjigj: ''Un&#235; e kam fituar k&#235;t&#235; qytet&#235;ri me nj&#235; shum&#235; t&#235; madhe''. Pali tha: ''Kurse un&#235; e kam qysh prej lindjes!''.</p> 
<p><A NAME="an_22:29">22:29</A>&nbsp;Menj&#235;her&#235; ata q&#235; duhet ta merrnin n&#235; pyetje u larguan prej tij; dhe vet&#235; kryemij&#235;si, kur mori vesh se ai ishte qytetar romak, pati frik&#235; q&#235; e kishte lidhur.</p> 
<p><A NAME="an_22:30">22:30</A>&nbsp;T&#235; nes&#235;rmen, duke dashur t&#235; marr&#235; vesh me sakt&#235;si p&#235;rse ishte akuzuar nga Judenjt&#235;, e zgjidhi nga prangat dhe urdh&#235;roi krer&#235;t e prift&#235;rinjve dhe gjith&#235; sinedrin t&#235; vinin. Pastaj, si e soll&#235;n posht&#235; Palin, e nxori p&#235;rpara tyre.</p> 
<p><A NAME="an_23:1">23:1</A>&nbsp;Pali, duke shikuar nga sinedri, tha: ''V&#235;llez&#235;r, deri n&#235; k&#235;t&#235; un&#235; jam sjell&#235; p&#235;rpara Per&#235;ndis&#235; me nd&#235;rgjegje krejt t&#235; mir&#235;''.</p> 
<p><A NAME="an_23:2">23:2</A>&nbsp;Kryeprifti Anania u dha urdh&#235;r at&#235;her&#235; atyre q&#235; ishin pran&#235; tij ta godisnin n&#235; goj&#235;.</p> 
<p><A NAME="an_23:3">23:3</A>&nbsp;At&#235;her&#235; Pali i tha: ''Per&#235;ndia do t&#235; t&#235; godas&#235; ty, o mur i zbardhur. Ti je ulur t&#235; m&#235; gjykosh sipas ligjit dhe, duke e n&#235;p&#235;rk&#235;mbur at&#235;, jep urdh&#235;r t&#235; m&#235; godasin''.</p> 
<p><A NAME="an_23:4">23:4</A>&nbsp;Dhe ata q&#235; ishin t&#235; pranish&#235;m than&#235;: ''E fyen ti kryepriftin e Per&#235;ndis&#235;?''.</p> 
<p><A NAME="an_23:5">23:5</A>&nbsp;Pali u p&#235;rgjigj: ''Nuk e dija, o v&#235;llez&#235;r, se &#235;sht&#235; kryeprift, sepse &#235;sht&#235; shkruar: "Ti nuk do t&#235; flas&#235;sh keq p&#235;r princin e popullit t&#235;nd"''.</p> 
<p><A NAME="an_23:6">23:6</A>&nbsp;Pali, pra, duke ditur se nj&#235; pjes&#235; ishte nga saducenj dhe tjetra nga farisenj, i thirri sinedrit: ''V&#235;llez&#235;r, un&#235; jam farise, bir farisenjsh; p&#235;r shkak t&#235; shpres&#235;s dhe t&#235; ringjalljes t&#235; s&#235; vdekurve un&#235; po gjykohem''.</p> 
<p><A NAME="an_23:7">23:7</A>&nbsp;Sapo tha k&#235;t&#235;, lindi nj&#235; grindje nd&#235;rmjet farisenjve dhe saducenjve, dhe kuvendi u p&#235;r&#231;a;</p> 
<p><A NAME="an_23:8">23:8</A>&nbsp;sepse saducenjt&#235; thon&#235; se nuk ka ringjallje, as engj&#235;ll, as frym&#235;, nd&#235;rsa farisenjt&#235; pohojn&#235; edhe nj&#235;r&#235;n dhe tjetr&#235;n.</p> 
<p><A NAME="an_23:9">23:9</A>&nbsp;At&#235;her&#235; u b&#235; nj&#235; zhurm&#235; e madhe. Skrib&#235;t e pal&#235;s s&#235; farisenjve u &#231;uan n&#235; k&#235;mb&#235; dhe protestonin duke th&#235;n&#235;: ''Ne nuk gjejm&#235; asgj&#235; t&#235; keqe te ky njeri; dhe n&#235;se i ka folur nj&#235; frym&#235; ose nj&#235; engj&#235;ll t&#235; mos luftojm&#235; kund&#235;r Per&#235;ndis&#235;''.</p> 
<p><A NAME="an_23:10">23:10</A>&nbsp;Dhe duke qen&#235; se grindja po shtohej, tribuni, nga druajtja se mos Pali b&#235;hej copa-copa prej tyre, u dha urdh&#235;r ushtar&#235;ve t&#235; zbresin dhe ta heqin nga mesi i tyre, dhe ta &#231;ojn&#235; p&#235;rs&#235;ri n&#235; fortes&#235;.</p> 
<p><A NAME="an_23:11">23:11</A>&nbsp;Nj&#235; nat&#235; m&#235; pas, Zoti iu shfaq atij dhe tha: ''Pal, kurajo, sepse sikurse ke dh&#235;n&#235; d&#235;shmi p&#235;r mua n&#235; Jeruzalem, ashtu duhet t&#235; d&#235;shmosh edhe n&#235; Rom&#235;''.</p> 
<p><A NAME="an_23:12">23:12</A>&nbsp;Kur zbardhi dita, disa Judenj kurdis&#235;n nj&#235; komplot duke u lidhur me betim q&#235; t&#235; mos han&#235; dhe t&#235; mos pin&#235; derisa t&#235; ken&#235; vrar&#235; Palin.</p> 
<p><A NAME="an_23:13">23:13</A>&nbsp;Ata q&#235; kishin b&#235;r&#235; k&#235;t&#235; komplot ishin m&#235; tep&#235;r se dyzet.</p> 
<p><A NAME="an_23:14">23:14</A>&nbsp;Ata u paraqit&#235;n para krer&#235;ve t&#235; prift&#235;rinjve dhe para pleqve dhe than&#235;: ''Ne jemi lidhur me betim t&#235; mos v&#235;m&#235; gj&#235; n&#235; goj&#235;, derisa t&#235; vrasim Palin.</p> 
<p><A NAME="an_23:15">23:15</A>&nbsp;Ju, pra, me sinedrin, i b&#235;ni nj&#235; k&#235;rkes&#235; tribunit q&#235; t'jua sjell&#235; nes&#235;r, gjoja se doni ta hetoni m&#235; thell&#235; &#231;&#235;shtjen e tij; dhe ne, para se t&#235; afrohet, do t&#235; jemi gati ta vrasim''.</p> 
<p><A NAME="an_23:16">23:16</A>&nbsp;Por djali i motr&#235;s s&#235; Palit, si e mori vesh kurthin, rendi n&#235; fortes&#235; dhe, mbasi hyri, i tregoi Palit.</p> 
<p><A NAME="an_23:17">23:17</A>&nbsp;At&#235;her&#235; Pali thirri nj&#235; nga centurion&#235;t pran&#235; vetes dhe i tha: ''&#199;oje k&#235;t&#235; djal&#235; tek kryemij&#235;shi, sepse ka di&#231;ka p&#235;r t'i th&#235;n&#235;''.</p> 
<p><A NAME="an_23:18">23:18</A>&nbsp;At&#235;her&#235; ai e mori dhe e &#231;oi tek kryemij&#235;shi dhe tha: ''Pali, i burgosuri, m&#235; thirri dhe m'u lut t&#235; t&#235; sjell k&#235;t&#235; djal&#235;, sepse ka di&#231;ka p&#235;r t&#235; t&#235; th&#235;n&#235;''.</p> 
<p><A NAME="an_23:19">23:19</A>&nbsp;At&#235;her&#235; kryemij&#235;si e kapi p&#235;r dore, e mori m&#235;njan&#235; dhe e pyeti: ''&#199;far&#235; ke p&#235;r t&#235; m&#235; th&#235;n&#235;?''.</p> 
<p><A NAME="an_23:20">23:20</A>&nbsp;Ai tha: ''Judenjt&#235; jan&#235; marr&#235; vesh q&#235; t&#235; t&#235; k&#235;rkojn&#235; q&#235; nes&#235;r ta nxjerr&#235;sh Palin posht&#235;, n&#235; sined&#235;r, se gjoja dashkan ta hetojn&#235; m&#235; thell&#235; &#231;&#235;shtjen e tij.</p> 
<p><A NAME="an_23:21">23:21</A>&nbsp;Prandaj ti mos ua v&#235;r veshin, sepse m&#235; shum&#235; se dyzet burra nga ata kan&#235; ngritur kurth kund&#235;r tij, sepse jan&#235; zotuar duke u lidhur me betim, t&#235; mos han&#235; e t&#235; mos pin&#235;, derisa ta ken&#235; vrar&#235;; dhe tani  jan&#235; gati dhe presin q&#235; ti t'ua lejosh  atyre''.</p> 
<p><A NAME="an_23:22">23:22</A>&nbsp;Tribuni, pra, e la t&#235; shkoj&#235; djalin, duke e urdh&#235;ruar q&#235; t&#235; mos i tregoj&#235; kurrkujt se e kishte v&#235;n&#235; n&#235; dijeni p&#235;r k&#235;to gj&#235;ra.</p> 
<p><A NAME="an_23:23">23:23</A>&nbsp;Pastaj thirri dy centurion&#235; dhe u tha: ''B&#235;ni gati q&#235; nga ora tre e nat&#235;s dyqind ushtar&#235;, shtat&#235;dhjet&#235; kalor&#235;s dhe dyqind shtiz&#235;mbajt&#235;s, p&#235;r t&#235; shkuar deri n&#235; Cezare''.</p> 
<p><A NAME="an_23:24">23:24</A>&nbsp;Dhe u tha t&#235; b&#235;jn&#235; gati kuajt q&#235; ta hipte Pali dhe ta &#231;onin sh&#235;ndosh&#235; e mir&#235; te qeveritari Feliks.</p> 
<p><A NAME="an_23:25">23:25</A>&nbsp;Ai shkroi nj&#235; let&#235;r me k&#235;t&#235; p&#235;rmbajtje:</p> 
<p><A NAME="an_23:26">23:26</A>&nbsp;''Klaud Lisia, qeveritarit shum&#235; t&#235; shk&#235;lqyesh&#235;m Feliks, sh&#235;ndet.</p> 
<p><A NAME="an_23:27">23:27</A>&nbsp;Ky njeri ishte kapur nga Judenjt&#235; q&#235; ishin gati ta vrisnin, kur ia mb&#235;rrita un&#235; me ushtar&#235;t dhe e lirova, sepse mora vesh se ishte qytetar romak.</p> 
<p><A NAME="an_23:28">23:28</A>&nbsp;Dhe, duke dashur t&#235; di fajin p&#235;r t&#235; cilin e akuzonin, e nxora para sinedrit t&#235; tyre.</p> 
<p><A NAME="an_23:29">23:29</A>&nbsp;P&#235;rfundova se e kishin akuzuar p&#235;r &#231;&#235;shtje q&#235; lidheshin me ligjin e tyre dhe q&#235; ai nuk kishte asnj&#235; faj q&#235; t&#235; meritonte vdekjen e as burgimin.</p> 
<p><A NAME="an_23:30">23:30</A>&nbsp;Dhe, kur m&#235; njoftuan p&#235;r kurthin q&#235; Judenjt&#235; i ngrit&#235;n k&#235;tij njeriu, ta nisa menj&#235;her&#235;, duke u dh&#235;n&#235; urdh&#235;r padit&#235;sve t&#235; parashtrojn&#235; para teje ankimet q&#235; kan&#235; kund&#235;r tij. Qofsh me sh&#235;ndet!''.</p> 
<p><A NAME="an_23:31">23:31</A>&nbsp;Ushtar&#235;t, pra, sipas urdhrit t&#235; dh&#235;n&#235;, mor&#235;n n&#235; dor&#235;zim Palin dhe e &#231;uan nat&#235;n n&#235; Antipatrid&#235;.</p> 
<p><A NAME="an_23:32">23:32</A>&nbsp;T&#235; nes&#235;rmen, pasi ua lan&#235; si detyr&#235; kalor&#235;sve t&#235; shkojn&#235; me t&#235;, u kthyen n&#235; fortes&#235;.</p> 
<p><A NAME="an_23:33">23:33</A>&nbsp;Ata, pasi arrit&#235;n n&#235; Cezare dhe ia dor&#235;zuan letr&#235;n qeveritarit, i paraqit&#235;n edhe Palin.</p> 
<p><A NAME="an_23:34">23:34</A>&nbsp;Mbasi e lexoi letr&#235;n, qeveritari e pyeti Palin nga &#231;'krahin&#235; ishte; dhe, kur mori vesh se ishte nga Kilikia,</p> 
<p><A NAME="an_23:35">23:35</A>&nbsp;i tha: ''Un&#235; do t&#235; t&#235; d&#235;gjoj kur t&#235; mbrrijn&#235; edhe padit&#235;sit e tu''. Dhe urdh&#235;roi q&#235; ta ruanin n&#235; pretoriumin e Herodit.</p> 
<p><A NAME="an_24:1">24:1</A>&nbsp;Por pas pes&#235; dit&#235;sh erdhi kryeprifti Anania bashk&#235; me pleqt&#235; dhe me nj&#235; gojtar, nj&#235; far&#235; Tertuli; ata dol&#235;n p&#235;rpara qeveritarit p&#235;r t&#235; akuzuar Palin.</p> 
<p><A NAME="an_24:2">24:2</A>&nbsp;Kur u thirr Pali, Tertuli filloi ta akuzoj&#235; duke th&#235;n&#235;:</p> 
<p><A NAME="an_24:3">24:3</A>&nbsp;''Fort i shk&#235;lqyeri Feliks, ne e pranojm&#235; n&#235; gjith&#231;ka e p&#235;r gjith&#231;ka dhe me mir&#235;njohje t&#235; thell&#235; se paqja t&#235; cil&#235;n g&#235;zojm&#235; dhe reformat dobiprur&#235;se q&#235; jan&#235; zbatuar p&#235;r k&#235;t&#235; komb jan&#235; vep&#235;r e masave t&#235; tua largpam&#235;se.</p> 
<p><A NAME="an_24:4">24:4</A>&nbsp;Por, p&#235;r t&#235; mos t&#235; shqet&#235;suar m&#235; gjat&#235;, t&#235; lutem me mir&#235;sin&#235; t&#235;nde, t&#235; na d&#235;gjosh shkurtimisht.</p> 
<p><A NAME="an_24:5">24:5</A>&nbsp;Ne kemi gjetur se ky njeri &#235;sht&#235; nj&#235; murtaj&#235; dhe shkakton trazira midis gjith&#235; Judenjve q&#235; jan&#235; n&#235; bot&#235; dhe &#235;sht&#235; kryetari i sektit t&#235; Nazarenasve.</p> 
<p><A NAME="an_24:6">24:6</A>&nbsp;Ai, madje, u p&#235;rpoq t&#235; p&#235;rdhos&#235; tempullin; dhe ne e zum&#235; dhe desh&#235;m ta gjykonim sipas ligjit ton&#235;.</p> 
<p><A NAME="an_24:7">24:7</A>&nbsp;Por erdhi tribuni Lisia dhe e mori me forc&#235; nga duart tona,</p> 
<p><A NAME="an_24:8">24:8</A>&nbsp;duke i urdh&#235;ruar padit&#235;sit e tij t&#235; vijn&#235; tek ti; duke e hetuar at&#235;, do t&#235; mund&#235;sh ti vet&#235; t&#235; marr&#235;sh vesh prej tij t&#235; v&#235;rtet&#235;n e t&#235; gjitha gj&#235;rave, p&#235;r t&#235; cilat ne e akuzojm&#235;''.</p> 
<p><A NAME="an_24:9">24:9</A>&nbsp;Edhe Judenjt&#235; u bashkuan, duke pohuar se k&#235;shtu q&#235;ndronin gj&#235;rat.</p> 
<p><A NAME="an_24:10">24:10</A>&nbsp;At&#235;her&#235; Pali, mbasi qeveritari i b&#235;ri shenj&#235; t&#235; flas&#235;, u p&#235;rgjigj: ''Duke ditur se prej shum&#235; vjet&#235;sh ti je gjykat&#235;si i k&#235;tij kombi, flas edhe m&#235; me guxim n&#235; mbrojtje t&#235; vetes.</p> 
<p><A NAME="an_24:11">24:11</A>&nbsp;Jo m&#235; shum&#235; se dymb&#235;dhjet&#235; dit&#235; m&#235; par&#235;, si&#231; mund ta verifikosh, un&#235; u ngjita n&#235; Jeruzalem p&#235;r t&#235; adhuruar.</p> 
<p><A NAME="an_24:12">24:12</A>&nbsp;Dhe k&#235;ta nuk m&#235; gjet&#235;n n&#235; tempull duke u grindur me ndonj&#235;, ose duke nxitur turm&#235;n as n&#235; sinagogat as edhe n&#235;p&#235;r qytet;</p> 
<p><A NAME="an_24:13">24:13</A>&nbsp;dhe as mund t&#235; provojn&#235; gj&#235;rat p&#235;r t&#235; cilat tani m&#235; akuzojn&#235;.</p> 
<p><A NAME="an_24:14">24:14</A>&nbsp;Por un&#235; po t&#235; rr&#235;fej k&#235;t&#235;: sipas Udh&#235;s q&#235; ata e quajn&#235; sekt, un&#235; i sh&#235;rbej k&#235;shtu Per&#235;ndis&#235; s&#235; et&#235;rve, duke u besuar t&#235; gjitha gj&#235;rave q&#235; jan&#235; shkruar n&#235; ligjin dhe n&#235; profet&#235;t,</p> 
<p><A NAME="an_24:15">24:15</A>&nbsp;duke pasur shpres&#235; n&#235; Per&#235;ndin&#235;, t&#235; cil&#235;n edhe k&#235;ta e kan&#235;, se do t&#235; ket&#235; nj&#235; ringjallje t&#235; t&#235; vdekurve, qoft&#235; t&#235; t&#235; drejt&#235;ve, qoft&#235; t&#235; t&#235; padrejt&#235;ve.</p> 
<p><A NAME="an_24:16">24:16</A>&nbsp;Prandaj un&#235; p&#235;rpiqem t&#235; kem vazhdimisht nj&#235; nd&#235;rgjegje t&#235; paqortueshme p&#235;rpara Per&#235;ndis&#235; dhe p&#235;rpara njer&#235;zve.</p> 
<p><A NAME="an_24:17">24:17</A>&nbsp;Tani, pas shum&#235; vjet&#235;sh, un&#235; erdha t&#235; sjell l&#235;mosha dhe oferta kombit tim.</p> 
<p><A NAME="an_24:18">24:18</A>&nbsp;Por, tek po b&#235;ja k&#235;t&#235;, ata m&#235; gjet&#235;n t&#235; pastruar n&#235; tempull, pa asnj&#235; tubim ose trazir&#235;.</p> 
<p><A NAME="an_24:19">24:19</A>&nbsp;Por ishin disa Judenj t&#235; Azis&#235;, q&#235; duhej t&#235; dilnin para teje p&#235;r t&#235; m&#235; akuzuar, se kishin di&#231;ka kund&#235;r meje.</p> 
<p><A NAME="an_24:20">24:20</A>&nbsp;Ose vet&#235; k&#235;ta le t&#235; thon&#235; n&#235;se kan&#235; gjetur ndonj&#235; padrejt&#235;si tek un&#235;, kur rrija p&#235;rpara sinedrit,</p> 
<p><A NAME="an_24:21">24:21</A>&nbsp;ve&#231; mos qoft&#235; vet&#235;m p&#235;r at&#235; fjal&#235; q&#235; un&#235; thirra duke q&#235;ndruar n&#235; k&#235;mb&#235; para tyre: "P&#235;r shkak t&#235; ringjalljes s&#235; t&#235; vdekurve sot un&#235; gjykohem prej jush!"''.</p> 
<p><A NAME="an_24:22">24:22</A>&nbsp;Kur i d&#235;gjoi k&#235;to gj&#235;ra, Feliksi, q&#235; ishte i mirinformuar p&#235;r Udh&#235;n, e shtyu gjyqin, duke th&#235;n&#235;: ''Kur t&#235; vij&#235; tribuni Lisia, do t&#235; marr n&#235; shqyrtim &#231;&#235;shtjen tuaj''.</p> 
<p><A NAME="an_24:23">24:23</A>&nbsp;Dhe i dha urdh&#235;r centurionit q&#235; Palin ta ruanin, por t&#235; kishte nj&#235;far&#235; lirie, pa penguar asnj&#235; nga t&#235; vet&#235;t t'i kryejnin sh&#235;rbime ose t&#235; vijnin ta takojnin.</p> 
<p><A NAME="an_24:24">24:24</A>&nbsp;Pas disa dit&#235;sh Feliksi, q&#235; kishte ardhur me gruan e vet Druzila, q&#235; ishte jude, d&#235;rgoi ta th&#235;rresin Palin dhe e d&#235;gjoi lidhur me besimin n&#235; Jezu Krishtin.</p> 
<p><A NAME="an_24:25">24:25</A>&nbsp;Dhe, duke qen&#235; se Pali fliste p&#235;r drejt&#235;si, p&#235;r vet&#235;kontroll dhe p&#235;r gjyqin e ardhsh&#235;m, Feliksi, shum&#235; i trembur, u p&#235;rgjigj: ''P&#235;r tani shko, dhe kur t&#235; kem rast, do t&#235; d&#235;rgoj t&#235; t&#235; th&#235;rrasin''.</p> 
<p><A NAME="an_24:26">24:26</A>&nbsp;Nj&#235;koh&#235;sisht ai shpresonte se Pali do t'i jepte para q&#235; ta lironte; dhe prandaj e th&#235;rriste shpesh dhe bisedonte me t&#235;.</p> 
<p><A NAME="an_24:27">24:27</A>&nbsp;Por pas dy vjet&#235;sh, Feliksit ia zuri vendin Porc Festi; dhe Feliksi, duke dashur t'ua b&#235;j&#235; qejfin Judenjve, e la Palin n&#235; burg.</p> 
<p><A NAME="an_25:1">25:1</A>&nbsp;Kur Festi arriti n&#235; krahin&#235;, mbas tri dit&#235;sh u ngjit nga Cezarea n&#235; Jeruzalem.</p> 
<p><A NAME="an_25:2">25:2</A>&nbsp;Kryeprifti dhe krer&#235;t e Judenjve i paraqit&#235;n akuzat kund&#235;r Palit dhe i luteshin,</p> 
<p><A NAME="an_25:3">25:3</A>&nbsp;duke k&#235;rkuar t'u b&#235;nte favorin q&#235; Palin ta binin n&#235; Jeruzalem; k&#235;shtu ata do ta vrisnin n&#235; nj&#235; prit&#235; rrug&#235;s.</p> 
<p><A NAME="an_25:4">25:4</A>&nbsp;Por Festi u p&#235;rgjigj q&#235; Pali ruhej n&#235; Cezare dhe q&#235; ai vet&#235; do t&#235; shkonte aty shpejt.</p> 
<p><A NAME="an_25:5">25:5</A>&nbsp;''Prandaj njer&#235;zit me influenc&#235; midis jush'', tha ai, ''le t&#235; zbresin me mua; dhe, n&#235; qoft&#235; se ka ndonj&#235; faj te ky njeri, le ta akuzojn&#235;''.</p> 
<p><A NAME="an_25:6">25:6</A>&nbsp;Si q&#235;ndroi midis tyre jo m&#235; shum&#235; se tet&#235; a dhjet&#235; dit&#235;, Festi zbriti n&#235; Cezare; t&#235; nes&#235;rmen zuri vend n&#235; gjykat&#235; dhe urdh&#235;roi q&#235; t&#235; sillnin Palin.</p> 
<p><A NAME="an_25:7">25:7</A>&nbsp;Kur erdhi ai, Judenjt&#235; q&#235; kishin zbritur nga Jeruzalemi e rrethuan, dhe drejtuan kund&#235;r Palit shum&#235; akuza t&#235; r&#235;nda, t&#235; cilat nuk mund t'i v&#235;rtetonin.</p> 
<p><A NAME="an_25:8">25:8</A>&nbsp;N&#235; mbrojtje t&#235; vet Pali thoshte: ''Un&#235; nuk kam m&#235;katuar as kund&#235;r ligjit t&#235; Judenjve, as kund&#235;r tempullit, as kund&#235;r Cezarit''.</p> 
<p><A NAME="an_25:9">25:9</A>&nbsp;Por Festi, duke dashur t'u b&#235;j&#235; qejfin Judenjve, iu p&#235;rgjigj Palit e tha: ''A d&#235;shiron t&#235; ngjitesh n&#235; Jeruzalem p&#235;r t'u gjykuar para meje p&#235;r k&#235;to gj&#235;ra?''.</p> 
<p><A NAME="an_25:10">25:10</A>&nbsp;At&#235;her&#235; Pali tha: ''Un&#235; jam para gjykat&#235;s s&#235; Cezarit, ku duhet t&#235; gjykohem; un&#235; nuk u kam b&#235;r&#235; asnj&#235; t&#235; padrejt&#235; Judenjve, sikurse ti e di fare mir&#235;.</p> 
<p><A NAME="an_25:11">25:11</A>&nbsp;N&#235; qoft&#235; se kam vepruar keq ose kam kryer di&#231;ka q&#235; meriton vdekjen, nuk refuzoj q&#235; t&#235; vdes; por n&#235;se s'ka asgj&#235; t&#235; v&#235;rtet&#235; n&#235; gj&#235;rat p&#235;r t&#235; cilat k&#235;ta m&#235; akuzojn&#235;, askush nuk mund t&#235; m&#235; dor&#235;zoj&#235; n&#235; duart e tyre. Un&#235; i apelohem Cezarit''.</p> 
<p><A NAME="an_25:12">25:12</A>&nbsp;At&#235;her&#235; Festi, pasi e bisedoi me k&#235;shillin, u p&#235;rgjigj: ''Ti i je apeluar Cezarit; te Cezari do t&#235; shkosh''.</p> 
<p><A NAME="an_25:13">25:13</A>&nbsp;Pas disa dit&#235;sh mbreti Agripa dhe Berenike erdh&#235;n n&#235; Cezare p&#235;r t&#235; p&#235;rsh&#235;ndetur Festin.</p> 
<p><A NAME="an_25:14">25:14</A>&nbsp;Dhe, mbasi ata ndenj&#235;n disa dit&#235;, Festi ia parashtroi &#231;&#235;shtjen e Palit mbretit, duke th&#235;n&#235;: ''Feliksi ka l&#235;n&#235; t&#235; burgosur nj&#235;far&#235; njeriu,</p> 
<p><A NAME="an_25:15">25:15</A>&nbsp;kund&#235;r t&#235; cilit, kur isha n&#235; Jeruzalem, krer&#235;t e prift&#235;rinjve dhe pleqt&#235; e Judenjve, kishin paraqitur akuza, duke k&#235;rkuar d&#235;nimin e tij.</p> 
<p><A NAME="an_25:16">25:16</A>&nbsp;Un&#235; u dhash&#235; p&#235;rgjigje se nuk &#235;sht&#235; zakon i Romak&#235;ve t&#235; dor&#235;zojn&#235; dik&#235; p&#235;r vdekje para se i akuzuari t&#235; ballafaqohet me padit&#235;sit e tij, dhe t'i jet&#235; dh&#235;n&#235; mund&#235;sia q&#235; t&#235; mbrohet nga akuza.</p> 
<p><A NAME="an_25:17">25:17</A>&nbsp;Prandaj, kur ata u mblodh&#235;n k&#235;tu, pa e shtyr&#235; pun&#235;n, u ula t&#235; nes&#235;rmen n&#235; gjykat&#235; dhe urdh&#235;rova t&#235; ma sjellin k&#235;t&#235; njeri.</p> 
<p><A NAME="an_25:18">25:18</A>&nbsp;Kur u ngrit&#235;n padit&#235;sit e tij, nuk paraqit&#235;n kund&#235;r tij asnj&#235; akuz&#235; p&#235;r gj&#235;rat q&#235; un&#235; dyshoja.</p> 
<p><A NAME="an_25:19">25:19</A>&nbsp;Por kishin vet&#235;m disa pika mospajtimi p&#235;r fen&#235; e tyre dhe p&#235;r nj&#235;far&#235; Jezusi, q&#235; ka vdekur, dhe p&#235;r t&#235; cilin Pali thoshte se &#235;sht&#235; i gjall&#235;.</p> 
<p><A NAME="an_25:20">25:20</A>&nbsp;Dhe duke qen&#235; se un&#235; mbeta nd&#235;rdyshas p&#235;rpara nj&#235; konflikt i t&#235; k&#235;tij lloji, e pyeta n&#235;se ai donte t&#235; shkonte n&#235; Jeruzalem dhe t&#235; gjykohej atje lidhur me k&#235;to gj&#235;ra.</p> 
<p><A NAME="an_25:21">25:21</A>&nbsp;Por, mbasi Pali u apelua tek Augusti p&#235;r t&#235; marr&#235; gjykimin e tij, dhash&#235; urdh&#235;r q&#235; ta ruanin derisa t&#235; mundem ta d&#235;rgoj te Cezari''.</p> 
<p><A NAME="an_25:22">25:22</A>&nbsp;Agripa i tha Festit: ''Do t&#235; doja edhe un&#235; ta d&#235;gjoja k&#235;t&#235; njeri''. Dhe ai u p&#235;rgjigj: ''Do ta d&#235;gjosh nes&#235;r''.</p> 
<p><A NAME="an_25:23">25:23</A>&nbsp;K&#235;shtu t&#235; nes&#235;rmen Agripa dhe Berenike erdh&#235;n me shum&#235; madh&#235;shti dhe, mbasi hyn&#235; n&#235; auditor me tribun&#235;t dhe me parin&#235; e qytetit, me urdh&#235;r t&#235; Festit, e soll&#235;n Palin aty.</p> 
<p><A NAME="an_25:24">25:24</A>&nbsp;At&#235;her&#235; Festi tha: ''O mbret Agripa, dhe ju t&#235; gjith&#235; q&#235; jeni t&#235; pranish&#235;m k&#235;tu me ne, ju po shihni at&#235; kund&#235;r t&#235; cilit gjith&#235; turma e Judenjve m'u drejtua mua n&#235; Jeruzalem dhe k&#235;tu, duke thirrur se nuk &#235;sht&#235; m&#235; i denj&#235; t&#235; jetoj&#235;.</p> 
<p><A NAME="an_25:25">25:25</A>&nbsp;Por un&#235;, duke par&#235; se s'ka b&#235;r&#235; asnj&#235; gj&#235; q&#235; t&#235; meritoj&#235; vdekjen, dhe duke qen&#235; se ai vet&#235; i &#235;sht&#235; apeluar Augustit, vendosa ta d&#235;rgoj.</p> 
<p><A NAME="an_25:26">25:26</A>&nbsp;Dhe duke qen&#235; se s'kam asgj&#235; konkrete q&#235; t'i shkruaj perandorit p&#235;r t&#235;, e solla k&#235;tu para jush, dhe kryesisht para teje, o mbret Agripa, q&#235; pas k&#235;saj seance t&#235; kem di&#231;ka p&#235;r t&#235; shkruar.</p> 
<p><A NAME="an_25:27">25:27</A>&nbsp;Sepse m&#235; duket e paarsyeshme t&#235; d&#235;rgosh nj&#235; t&#235; burgosur pa treguar akuzat kund&#235;r tij''.</p> 
<p><A NAME="an_26:1">26:1</A>&nbsp;At&#235;her&#235; Agripa i tha Palit: ''Ke leje t&#235; flas&#235;sh p&#235;r t&#235; mbrojtur veten!''. Dhe Pali, si e shtriu dor&#235;n, nisi t&#235; b&#235;j&#235; mbrojtjen e tij:</p> 
<p><A NAME="an_26:2">26:2</A>&nbsp;''O mbret Agripa, e quaj veten t&#235; lumtur q&#235; kam mund&#235;si sot t&#235; shfaj&#235;sohem para teje nga t&#235; gjitha ato q&#235; m&#235; kan&#235; akuzuar Judenjt&#235;,</p> 
<p><A NAME="an_26:3">26:3</A>&nbsp;ve&#231;an&#235;risht sepse ti i njeh t&#235; gjitha zakonet dhe &#231;&#235;shtjet q&#235; jan&#235; midis Judenjve; prandaj t&#235; lutem t&#235; m&#235; d&#235;gjosh me durim.</p> 
<p><A NAME="an_26:4">26:4</A>&nbsp;Se cila ka qen&#235; m&#235;nyra ime e t&#235; jetuarit q&#235; nga rinia, t&#235; cil&#235;n e kalova t&#235;r&#235;sisht n&#235; Jeruzalem n&#235; mes t&#235; popullit tim, t&#235; gjith&#235; Judenjt&#235; e din&#235;.</p> 
<p><A NAME="an_26:5">26:5</A>&nbsp;Ata m&#235; njohin qysh at&#235;her&#235; dhe mund t&#235; d&#235;shmojn&#235;, po desh&#235;n, se kam jetuar si farise, sipas sektit m&#235; t&#235; drejt&#235; t&#235; fes&#235; son&#235;.</p> 
<p><A NAME="an_26:6">26:6</A>&nbsp;Dhe tani ndodhem para qjyqit p&#235;r shpres&#235;n e premtimit q&#235; u ka b&#235;r&#235; Per&#235;ndia et&#235;rve tan&#235;,</p> 
<p><A NAME="an_26:7">26:7</A>&nbsp;premtim t&#235; cilin dymb&#235;dhjet&#235; fiset tona, q&#235; i sh&#235;rbejn&#235; me zell dit&#235; e nat&#235; Per&#235;ndis&#235;, shpresojn&#235; ta fitojn&#235;; p&#235;r k&#235;t&#235; shpres&#235;, o mbret Agripa, un&#235; jam akuzuar nga Judenjt&#235;.</p> 
<p><A NAME="an_26:8">26:8</A>&nbsp;P&#235;rse vall&#235; mendoni se &#235;sht&#235; e pabesueshme q&#235; Per&#235;ndia t'i ringjall&#235; t&#235; vdekurit?</p> 
<p><A NAME="an_26:9">26:9</A>&nbsp;Un&#235; vet&#235; mendova se ishte detyra ime t&#235; b&#235;j shum&#235; gj&#235;ra kund&#235;r emrit t&#235; Jezusit Nazarenas.</p> 
<p><A NAME="an_26:10">26:10</A>&nbsp;Dhe k&#235;t&#235; kam b&#235;r&#235; n&#235; Jeruzalem; mbasi kam marr&#235; pushtet nga krer&#235;t e prift&#235;rinjve, futa n&#235; burg shum&#235; shenjtor&#235; dhe, kur i vrisnin, jepja miratimin tim.</p> 
<p><A NAME="an_26:11">26:11</A>&nbsp;Dhe shpesh, duke shkuar nga nj&#235; sinagog&#235; te tjetra, i kam detyruar t&#235; blasfemojn&#235; dhe, me zem&#235;rim t&#235; madh kund&#235;r tyre, i kam p&#235;rndjekur deri n&#235; qytetet e huaja.</p> 
<p><A NAME="an_26:12">26:12</A>&nbsp;N&#235; koh&#235;n kur un&#235; po merresha me k&#235;t&#235; pun&#235; dhe po shkoja n&#235; Damask me autorizim dhe me fuqi t&#235; plota nga krer&#235;t e prift&#235;rinjve,</p> 
<p><A NAME="an_26:13">26:13</A>&nbsp;n&#235; mesdit&#235;, o mbret, n&#235; rrug&#235; un&#235; pash&#235; nj&#235; drit&#235; nga qielli q&#235; shk&#235;lqente m&#235; shum&#235; se dielli, e cila vet&#235;tiu rreth meje dhe rreth atyre q&#235; udh&#235;tonin me mua.</p> 
<p><A NAME="an_26:14">26:14</A>&nbsp;Mbasi t&#235; gjith&#235; ne ram&#235; p&#235;rtok&#235;, d&#235;gjova nj&#235; z&#235; q&#235; po m&#235; fliste dhe m&#235; tha n&#235; gjuh&#235;n hebraike: "Saul, Saul, pse m&#235; p&#235;rndjek? &#201;sht&#235; e r&#235;nd&#235; p&#235;r ty t&#235; godas&#235;sh me shkelm kund&#235;r gjembave".</p> 
<p><A NAME="an_26:15">26:15</A>&nbsp;Un&#235; thash&#235;: "Kush je ti, Zot?". Ai tha: "Un&#235; jam Jezusi, t&#235; cilin ti e p&#235;rndjek.</p> 
<p><A NAME="an_26:16">26:16</A>&nbsp;Por &#231;ohu dhe rri n&#235; k&#235;mb&#235;, sepse prandaj t&#235; jam shfaqur: q&#235; t&#235; t&#235; v&#235; sh&#235;rbyes dhe d&#235;shmues p&#235;r gj&#235;rat q&#235; ke par&#235; dhe p&#235;r ato p&#235;r t&#235; cilat un&#235; do t&#235; shfaqem,</p> 
<p><A NAME="an_26:17">26:17</A>&nbsp;duke t&#235; zgjedhur ty nga populli dhe nga johebrenjt&#235;, tek t&#235; cil&#235;t po t&#235; d&#235;rgoj tani,</p> 
<p><A NAME="an_26:18">26:18</A>&nbsp;q&#235; t'u &#231;el&#235;sh syt&#235; atyre dhe t'i kthesh nga err&#235;sira n&#235; drit&#235; dhe nga pushteti i Satanit te Per&#235;ndia, q&#235; t&#235; marrin me an&#235; t&#235; besimit n&#235; mua faljen e m&#235;kateve dhe nj&#235; trash&#235;gim midis t&#235; shenjt&#235;ruarve".</p> 
<p><A NAME="an_26:19">26:19</A>&nbsp;Prandaj, o mbret Agripa, un&#235; nuk kam qen&#235; i pabindur ndaj vegimit qiellor.</p> 
<p><A NAME="an_26:20">26:20</A>&nbsp;Por n&#235; fillim atyre n&#235; Damask, pastaj n&#235; Jeruzalem, n&#235; mbar&#235; krahin&#235;n e Judes&#235; dhe johebrenjve, u kam shpallur t&#235; pendohen dhe t&#235; kthehen te Per&#235;ndia, duke b&#235;r&#235; vepra t&#235; denja pendimi.</p> 
<p><A NAME="an_26:21">26:21</A>&nbsp;P&#235;r k&#235;to gj&#235;ra Judenjt&#235;, mbasi m&#235; kap&#235;n n&#235; tempull, u orvat&#235;n t&#235; m&#235; vrasin.</p> 
<p><A NAME="an_26:22">26:22</A>&nbsp;Por, p&#235;r shkak t&#235; ndihm&#235;s q&#235; pata nga Per&#235;ndia deri n&#235; k&#235;t&#235; dit&#235;, vazhdova t'u d&#235;shmoj t&#235; vegj&#235;lve dhe t&#235; m&#235;dhenjve, duke mos th&#235;n&#235; tjet&#235;r p&#235;rve&#231; atyre q&#235; profet&#235;t dhe Moisiu than&#235; se duhet t&#235; ndodhnin,</p> 
<p><A NAME="an_26:23">26:23</A>&nbsp;dometh&#235;n&#235;: q&#235; Krishti duhej t&#235; vuante dhe q&#235;, duke qen&#235; i pari i ringjallur prej s&#235; vdekuris, duhej t'i shpallte drit&#235;n popullit dhe johebrenjve''.</p> 
<p><A NAME="an_26:24">26:24</A>&nbsp;Dhe, nd&#235;rsa Pali i thoshte k&#235;to gj&#235;ra n&#235; mbrojtje t&#235; tij, Festi tha me z&#235; t&#235; lart&#235;: ''Pal, ti je t&#235;rbuar; studimet e shumta t&#235; b&#235;n&#235; t&#235; shkallosh".</p> 
<p><A NAME="an_26:25">26:25</A>&nbsp;Por ai tha: ''Un&#235; nuk jam t&#235;rbuar, shum&#235; i shk&#235;lqyeri Fest, por them fjal&#235; t&#235; s&#235; v&#235;rtet&#235;s dhe t&#235; mendjes s&#235; sh&#235;ndosh&#235;.</p> 
<p><A NAME="an_26:26">26:26</A>&nbsp;Sepse mbreti, t&#235; cilit un&#235; po i flas lirisht, &#235;sht&#235; i mirinformuar p&#235;r k&#235;to gj&#235;ra, sepse un&#235; jam i bindur se asnj&#235; nga k&#235;to gj&#235;ra nuk &#235;sht&#235; e panjohur p&#235;r t&#235;, sepse e gjith&#235; kjo nuk &#235;sht&#235; b&#235;r&#235; n&#235; fsheht&#235;si.</p> 
<p><A NAME="an_26:27">26:27</A>&nbsp;O mbret Agripa, a u beson profet&#235;ve? Un&#235; e di se ti beson''.</p> 
<p><A NAME="an_26:28">26:28</A>&nbsp;At&#235;her&#235; Agripa i tha Palit: ''P&#235;r pak dhe po ma mbush mendjen t&#235; b&#235;hem i krishter&#235;''.</p> 
<p><A NAME="an_26:29">26:29</A>&nbsp;Pali i tha: ''Dh&#235;nt&#235; Per&#235;ndia q&#235; n&#235; pak ose n&#235; shum&#235; koh&#235; jo vet&#235;m ti, por edhe t&#235; gjith&#235; ata q&#235; sot po m&#235; d&#235;gjojn&#235;, t&#235; b&#235;hen t&#235; till&#235;, sikurse jam un&#235;, p&#235;rve&#231; k&#235;tyre zinxhir&#235;ve''.</p> 
<p><A NAME="an_26:30">26:30</A>&nbsp;Mbasi tha k&#235;to gj&#235;ra, mbreti u ngrit dhe me t&#235; qeveritari, Berenike dhe ata q&#235; ishin ulur me ta.</p> 
<p><A NAME="an_26:31">26:31</A>&nbsp;Mbasi u hoq&#235;n m&#235;njan&#235;, fol&#235;n me nj&#235;ri-tjetrin dhe than&#235;: ''Ky njeri nuk ka b&#235;r&#235; asgj&#235; q&#235; t&#235; meritoj&#235; vdekjen ose burgun''.</p> 
<p><A NAME="an_26:32">26:32</A>&nbsp;At&#235;her&#235; Agripa i tha Festit: ''Ky njeri mund t&#235; ishte liruar, po t&#235; mos i ishte apeluar Cezarit''.</p> 
<p><A NAME="an_27:1">27:1</A>&nbsp;Kur u vendos q&#235; ne t&#235; lundrojm&#235; p&#235;r n&#235; Itali, Pali dhe disa t&#235; burgosur t&#235; tjer&#235; iu dor&#235;zuan nj&#235; centurioni me em&#235;r Jul, i kohort&#235;s Augusta.</p> 
<p><A NAME="an_27:2">27:2</A>&nbsp;Hip&#235;m n&#235; nj&#235; anije t&#235; Adramitit, q&#235; duhej t&#235; kalonte nga portet e brigjeve t&#235; Azis&#235;, dhe lundronim duke pasur me vete Aristarkun, nj&#235; maqedonas nga Thesaloniki.</p> 
<p><A NAME="an_27:3">27:3</A>&nbsp;T&#235; nes&#235;rmen arrit&#235;m n&#235; Sidon; dhe Juli, duke u treguar njer&#235;zor me Palin, i dha leje t&#235; shkoj&#235; te miqt&#235; e vet dhe q&#235; t&#235; kujdesen p&#235;r t&#235;.</p> 
<p><A NAME="an_27:4">27:4</A>&nbsp;Pastaj, si u nis&#235;m prej andej, lundruam t&#235; mbrojtur nga Qipro, sepse er&#235;rat ishin t&#235; kund&#235;rta.</p> 
<p><A NAME="an_27:5">27:5</A>&nbsp;Si e kaptuam detin e Kilikis&#235; dhe t&#235; Panfilis&#235;, arrit&#235;m n&#235; Mir&#235; t&#235; Likis&#235;.</p> 
<p><A NAME="an_27:6">27:6</A>&nbsp;Centurioni gjeti atje nj&#235; anije t&#235; Aleksandris&#235;, q&#235; do t&#235; shkonte p&#235;r n&#235; Itali, dhe na futi n&#235; t&#235;.</p> 
<p><A NAME="an_27:7">27:7</A>&nbsp;Duke lundruar ngadal&#235; p&#235;r shum&#235; dit&#235;, arrit&#235;m me v&#235;shtir&#235;si deri p&#235;rball&#235; Knidit, sepse nuk na linte era; pastaj filluam t&#235; lundrojm&#235; t&#235; mbrojtur nga Kreta nga ana e Salmonit.</p> 
<p><A NAME="an_27:8">27:8</A>&nbsp;Dhe duke lundruar me shum&#235; v&#235;shtir&#235;si p&#235;rbri brigjeve t&#235; saj, arrit&#235;m n&#235; nj&#235; vend q&#235; quhet Limanet e Bukur, pran&#235; t&#235; cilit ishte qyteti Lasea.</p> 
<p><A NAME="an_27:9">27:9</A>&nbsp;Dhe, duke qen&#235; se kishte kaluar mjaft koh&#235; dhe lundrimi ishte b&#235;r&#235; i rreziksh&#235;m, sepse edhe agj&#235;rimi tashm&#235; kishte kaluar, Pali i k&#235;shilloi ata t&#235; anijes,</p> 
<p><A NAME="an_27:10">27:10</A>&nbsp;duke th&#235;n&#235;: ''O burra, un&#235; po shoh se lundrimi do t&#235; b&#235;het me rrezik dhe me d&#235;m t&#235; madh jo vet&#235;m p&#235;r ngarkes&#235;n dhe p&#235;r anijen, por edhe p&#235;r ne vet&#235;.</p> 
<p><A NAME="an_27:11">27:11</A>&nbsp;Por centurioni kishte m&#235; shum&#235; besim te timonieri dhe te kapiteni i anijes sesa n&#235; ato q&#235; thoshte Pali.</p> 
<p><A NAME="an_27:12">27:12</A>&nbsp;Dhe duke qen&#235; se ai liman nuk ishte i p&#235;rshtatsh&#235;m p&#235;r t&#235; dim&#235;ruar, shumica qe e mendimit t&#235; lundronim prej andej p&#235;r t'u p&#235;rpjekur t&#235; arrijnim n&#235; nj&#235;far&#235; m&#235;nyre n&#235; Fenike, nj&#235; liman i Kret&#235;s, q&#235;</p> 
<p><A NAME="an_27:13">27:13</A>&nbsp;Dhe kur filloi t&#235; fryj&#235; leht&#235; juga, duke menduar se mund t&#235; realizohej q&#235;llimi i tyre, i ngrit&#235;n spirancat dhe filluan t&#235; lundrojn&#235; af&#235;r brigjeve t&#235; Kret&#235;s.</p> 
<p><A NAME="an_27:14">27:14</A>&nbsp;Por, pak m&#235; von&#235;, shp&#235;rtheu mbi ishull nj&#235; er&#235; e vrullshme, q&#235; e quajn&#235; euroklidon.</p> 
<p><A NAME="an_27:15">27:15</A>&nbsp;Duke qen&#235; se anija po ikte pa qen&#235; n&#235; gjendje t'i q&#235;ndronte er&#235;s, e lam&#235; n&#235; m&#235;shir&#235; t&#235; fatit dhe k&#235;shtu filluam t&#235; shkojm&#235; sa andej-k&#235;tej.</p> 
<p><A NAME="an_27:16">27:16</A>&nbsp;Si kaluam me t&#235; shpejt&#235; pran&#235; nj&#235; ishulli t&#235; vog&#235;l, q&#235; quhet Klauda, arrit&#235;m me v&#235;shtir&#235;si ta v&#235;m&#235; n&#235;n kontroll sandallin.</p> 
<p><A NAME="an_27:17">27:17</A>&nbsp;Dhe, mbasi e ngrit&#235;n n&#235; bordin, detar&#235;t p&#235;rdor&#235;n t&#235; gjitha m&#235;nyrat p&#235;r ta ngjeshur nga posht&#235; anijen dhe, nga frika se mos ngecnin n&#235; cek&#235;tinat ranore t&#235; Sirt&#235;s, i ul&#235;n velat dhe k&#235;shtu shkonin andej-k&#235;tej.</p> 
<p><A NAME="an_27:18">27:18</A>&nbsp;Por mbasi furtuna na vuri p&#235;rpara me forc&#235;, t&#235; nes&#235;rmen filluan ta hedhim n&#235; det ngarkes&#235;n.</p> 
<p><A NAME="an_27:19">27:19</A>&nbsp;Dit&#235;n e tret&#235;, hodh&#235;n me duart e tyre, pajisjet e anijes n&#235; det.</p> 
<p><A NAME="an_27:20">27:20</A>&nbsp;Dhe, duke qen&#235; se prej shum&#235; dit&#235;sh nuk dukeshin as dielli as yjet, dhe furtuna po t&#235;rbohej, humbi tashm&#235; &#231;do shpres&#235; shp&#235;timi.</p> 
<p><A NAME="an_27:21">27:21</A>&nbsp;Edhe, mbasi kishin mbetur shum&#235; koh&#235; pa ushqim, Pali u &#231;ua n&#235; mes t&#235; tyre dhe tha: ''O burra, po t&#235; m&#235; kishit d&#235;gjuar dhe t&#235; mos ishit nisur nga Kreta, do t'i ishim shmangur k&#235;tij rreziku dhe k&#235;saj humbjeje.</p> 
<p><A NAME="an_27:22">27:22</A>&nbsp;Dhe tani ju k&#235;shilloj t&#235; mos e humbni torruan sepse asnj&#235; shpirt nga ne nuk do t&#235; humbas&#235;, p&#235;rve&#231; anijes.</p> 
<p><A NAME="an_27:23">27:23</A>&nbsp;Sepse k&#235;t&#235; nat&#235; m'u shfaq nj&#235; engj&#235;ll i Per&#235;ndis&#235;, t&#235; cilit un&#235; i p&#235;rkas dhe t&#235; cilit un&#235; i sh&#235;rbej,</p> 
<p><A NAME="an_27:24">27:24</A>&nbsp;duke th&#235;n&#235;: "Pal, mos druaj, ti duhet t&#235; dal&#235;sh para Cezarit; dhe ja, Per&#235;ndia ty t'i ka dh&#235;n&#235; t&#235; gjith&#235; ata q&#235; lundrojn&#235; me ty".</p> 
<p><A NAME="an_27:25">27:25</A>&nbsp;Prandaj, o burra, kini zem&#235;r t&#235; g&#235;zuar, sepse un&#235; besoj n&#235; Per&#235;ndin&#235; se do t&#235; ndodh&#235; pik&#235;risht ashtu si&#231; m'u tha.</p> 
<p><A NAME="an_27:26">27:26</A>&nbsp;Edhe duhet t&#235; ngecim n&#235; nj&#235; ishull''.</p> 
<p><A NAME="an_27:27">27:27</A>&nbsp;Kur erdhi nata e kat&#235;rmb&#235;dhjet&#235; q&#235; po kalonim andej e k&#235;ndej n&#235; detin Adriatik, aty nga mesnata detar&#235;t pat&#235;n p&#235;rshtypjen se po i afroheshin nj&#235; toke.</p> 
<p><A NAME="an_27:28">27:28</A>&nbsp;Dhe, si hodh&#235;n mat&#235;sin e thell&#235;sis&#235;, gjet&#235;n nj&#235;zet pash&#235; thell&#235;si; pastaj, pak m&#235; tutje e hodh&#235;n p&#235;rs&#235;ri mat&#235;sin e thell&#235;sis&#235; dhe gjet&#235;n pes&#235;mb&#235;dhjet&#235; pash&#235;.</p> 
<p><A NAME="an_27:29">27:29</A>&nbsp;At&#235;her&#235;, nga frika se mos p&#235;rplaseshin kund&#235;r shk&#235;mbinjve, hodh&#235;n nga ki&#231;i kat&#235;r spiranca, duke pritur me ankth q&#235; t&#235; b&#235;hej dit&#235;.</p> 
<p><A NAME="an_27:30">27:30</A>&nbsp;Por, duke qen&#235; se detar&#235;t k&#235;rkonin t&#235; iknin prej anijes dhe po e ulnin sandallen n&#235; det gjoja p&#235;r t&#235; hedhur spirancat nga bashi,</p> 
<p><A NAME="an_27:31">27:31</A>&nbsp;Pali u tha centurionit dhe ushtar&#235;ve: ''Po nuk q&#235;ndruan k&#235;ta n&#235; anije, ju nuk do t&#235; mund t&#235; shp&#235;toni''.</p> 
<p><A NAME="an_27:32">27:32</A>&nbsp;At&#235;her&#235; ushtar&#235;t i pren&#235; litar&#235;t e sandallit dhe e lan&#235; t&#235; bjer&#235; jasht&#235;.</p> 
<p><A NAME="an_27:33">27:33</A>&nbsp;Dhe n&#235; pritje q&#235; t&#235; b&#235;hej dit&#235;, Pali i nxiti t&#235; gjith&#235; t&#235; hanin di&#231;ka, duke th&#235;n&#235;: ''Sot &#235;sht&#235; e kat&#235;rmb&#235;dhjeta dit&#235; q&#235;, duke pritur, jeni t&#235; uritur, pa ngr&#235;n&#235; asgj&#235;.</p> 
<p><A NAME="an_27:34">27:34</A>&nbsp;Prandaj ju k&#235;shilloj t&#235; hani di&#231;ka, sepse kjo &#235;sht&#235; p&#235;r shp&#235;timin tuaj; sepse as edhe nj&#235; fije floku nga kokat tona nuk do t&#235; bjer&#235;''.</p> 
<p><A NAME="an_27:35">27:35</A>&nbsp;Si tha k&#235;to, mori buk&#235;, iu fal&#235;nderua Per&#235;ndis&#235; p&#235;rpara t&#235; gjith&#235;ve, pastaj e theu dhe filloi t&#235; haj&#235;.</p> 
<p><A NAME="an_27:36">27:36</A>&nbsp;At&#235;her&#235; t&#235; gjith&#235;, si mor&#235;n zem&#235;r, mor&#235;n edhe ata nga ushqimi.</p> 
<p><A NAME="an_27:37">27:37</A>&nbsp;Dhe n&#235; anijen ne ishim gjithsej dyqind e shtat&#235;dhjet&#235; e gjasht&#235; veta.</p> 
<p><A NAME="an_27:38">27:38</A>&nbsp;Dhe mbasi h&#235;ngr&#235;n sa u ngop&#235;n, e leht&#235;suan anijen duke hedhur grurin n&#235; det.</p> 
<p><A NAME="an_27:39">27:39</A>&nbsp;Dhe kur u gdhi, nuk e njihnin dot vendin, por vun&#235; re nj&#235; gji me nj&#235; breg dhe vendos&#235;n ta shtyjn&#235; anijen aty, po t&#235; mundnin.</p> 
<p><A NAME="an_27:40">27:40</A>&nbsp;I zgjidh&#235;n spirancat dhe i lan&#235; t&#235; fundosen n&#235; det, duke zgjidhur n&#235; t&#235; nj&#235;jt&#235;n koh&#235; t&#235; lidhurat e timonit; pastaj, si e ngrit&#235;n vel&#235;n kryesore nga era, u drejtuan p&#235;r te bregu.</p> 
<p><A NAME="an_27:41">27:41</A>&nbsp;Por, mbasi ran&#235; n&#235; nj&#235; cek&#235;tin&#235; q&#235; kishte deti nga t&#235; dy an&#235;t, anija ngeci dhe mbeti me bashin t&#235; z&#235;n&#235; e t&#235; pal&#235;vizsh&#235;m, nd&#235;rsa ki&#231;i po shkallmohej nga furia e val&#235;ve.</p> 
<p><A NAME="an_27:42">27:42</A>&nbsp;Ushtar&#235;t ishin t&#235; mendimit t'i vritnin rob&#235;rit, q&#235; asnj&#235; t&#235; mos ikte me not.</p> 
<p><A NAME="an_27:43">27:43</A>&nbsp;Por centurioni, duke dashur t&#235; shp&#235;toj&#235; Palin, ua largoi mendimin p&#235;r k&#235;t&#235; propozim dhe u dha urdh&#235;r atyre q&#235; dinin t&#235; notonin t&#235; hidheshin t&#235; par&#235;t n&#235; det dhe t&#235; dilnin n&#235; tok&#235;;</p> 
<p><A NAME="an_27:44">27:44</A>&nbsp;pastaj t&#235; tjer&#235;t, kush mbi d&#235;rrasa, kush mbi pjes&#235; t&#235; anijes; dhe k&#235;shtu ndodhi q&#235; t&#235; gjith&#235; mund&#235;n t&#235; shp&#235;tojn&#235; n&#235; tok&#235;.</p> 
<p><A NAME="an_28:1">28:1</A>&nbsp;Dhe si shp&#235;tuan, mor&#235;n vesh at&#235;her&#235; se ishulli quhej Malt&#235;.</p> 
<p><A NAME="an_28:2">28:2</A>&nbsp;Barbar&#235;t treguan ndaj nesh nj&#235; mir&#235;sjellje t&#235; pazakont&#235;, sepse ndez&#235;n nj&#235; zjarr t&#235; madh dhe na mor&#235;n t&#235; gjith&#235;ve brenda, sepse binte shi dhe b&#235;nte ftoht&#235;.</p> 
<p><A NAME="an_28:3">28:3</A>&nbsp;Dhe, nd&#235;rsa Pali mblidhte ca shkarpa dhe i vinte mbi zjarr, nga t&#235; nxehtit doli nj&#235; nep&#235;rk&#235; dhe iu ngjit te dora.</p> 
<p><A NAME="an_28:4">28:4</A>&nbsp;Barbar&#235;t, kur pan&#235; gjarprin q&#235; i varej nga dora, i than&#235; nj&#235;ri-tjetrit: ''Me siguri ky njeri &#235;sht&#235; nj&#235; vras&#235;s, sepse, edhe pse shp&#235;toi nga deti, drejt&#235;sia hyjnore nuk e l&#235; t&#235; rroj&#235;''.</p> 
<p><A NAME="an_28:5">28:5</A>&nbsp;Por Pali, si e shkundi gjarprin n&#235; zjarr, nuk p&#235;soi ndonj&#235; t&#235; keqe.</p> 
<p><A NAME="an_28:6">28:6</A>&nbsp;Dhe ata po prisnin q&#235; ai t&#235; fryhej ose t&#235; binte i vdekur n&#235; &#231;ast; por, mbasi prit&#235;n gjat&#235; dhe pan&#235; se nuk po i ndodhte asgj&#235; e pazakont&#235;, ndryshuan mendim dhe than&#235; se ishte nj&#235; per&#235;ndi.</p> 
<p><A NAME="an_28:7">28:7</A>&nbsp;Edhe rreth atij vendi i kishte arat i pari i ishullit me em&#235;r Publius; ai na priti dhe na mbajti n&#235; sht&#235;pi tri dit&#235; miq&#235;sisht.</p> 
<p><A NAME="an_28:8">28:8</A>&nbsp;Dhe ndodhi q&#235; i ati i Publit dergjej n&#235; shtrat, i s&#235;mur&#235; me ethe dhe me dizenteri; Pali i shkoi dhe, mbasi ishte lutur, vuri duart mbi t&#235; dhe e sh&#235;roi.</p> 
<p><A NAME="an_28:9">28:9</A>&nbsp;Mbas k&#235;saj edhe banor&#235; t&#235; tjer&#235; t&#235; ishullit q&#235; kishin s&#235;mundje vinin tek ai dhe u sh&#235;ruan;</p> 
<p><A NAME="an_28:10">28:10</A>&nbsp;dhe k&#235;ta na nderuan me shum&#235; ndere dhe, kur u nis&#235;m p&#235;r t&#235; lundruar, na furnizuan gj&#235;rat e nevojshme.</p> 
<p><A NAME="an_28:11">28:11</A>&nbsp;Pas tre muajsh u nis&#235;m me nj&#235; anije t&#235; Aleksandris&#235;, q&#235; kishte dim&#235;ruar n&#235; ishull dhe q&#235; kishte si shenj&#235; Dioskur&#235;t.</p> 
<p><A NAME="an_28:12">28:12</A>&nbsp;Dhe, si arrit&#235;m n&#235; Sirakuz&#235;, q&#235;ndruam atje tri dit&#235;.</p> 
<p><A NAME="an_28:13">28:13</A>&nbsp;Dhe, prej andej, duke lundruar af&#235;r bregut, arrit&#235;m n&#235; Rexho. T&#235; nes&#235;rmen fryu juga dhe p&#235;r dy dit&#235; arrit&#235;m n&#235; Pocuoli.</p> 
<p><A NAME="an_28:14">28:14</A>&nbsp;Kur gjet&#235;m atje v&#235;llez&#235;r, na lut&#235;n t&#235; rrim&#235; tek ata shtat&#235; dit&#235;. Dhe k&#235;shtu mb&#235;rrit&#235;m n&#235; Rom&#235;.</p> 
<p><A NAME="an_28:15">28:15</A>&nbsp;Dhe v&#235;llez&#235;rit e atjesh&#235;m, kur d&#235;gjuan p&#235;r ne, na dol&#235;n para deri te Fori Apian dhe te Tri Tavernat; dhe Pali, kur i pa, e fal&#235;nderoi Per&#235;ndin&#235; dhe mori zem&#235;r.</p> 
<p><A NAME="an_28:16">28:16</A>&nbsp;Kur arrit&#235;m n&#235; Rom&#235;, centurioni ia dor&#235;zoi rob&#235;rit komandantit t&#235; kampit; por Palit iu dha leja t&#235; rrij&#235; m&#235; vete me nj&#235; ushtar si roje.</p> 
<p><A NAME="an_28:17">28:17</A>&nbsp;Pas tri dit&#235;sh, Pali thirri krer&#235;t e Judenjve. Kur ata u mblodh&#235;n, u tha atyre: ''V&#235;llez&#235;r, ndon&#235;se nuk b&#235;ra asgj&#235; kund&#235;r popullit dhe kund&#235;r zakoneve t&#235; et&#235;rve, jam arrestuar n&#235; Jeruzalem dhe m&#235; kan&#235; dor&#235;zuar n&#235; duart e Romak&#235;ve.</p> 
<p><A NAME="an_28:18">28:18</A>&nbsp;Ata, si m&#235; pyet&#235;n, donin t&#235; m&#235; l&#235;shonin, sepse tek un&#235; nuk kishte asnj&#235; faj q&#235; t&#235; meritonte vdekjen.</p> 
<p><A NAME="an_28:19">28:19</A>&nbsp;Por, duke qen&#235; se Judenjt&#235; kund&#235;rshtonin, u detyrova t'i apelohem Cezarit, jo se kam ndonj&#235; akuz&#235; kund&#235;r kombit tim.</p> 
<p><A NAME="an_28:20">28:20</A>&nbsp;P&#235;r k&#235;t&#235; arsye, pra, ju kam thirrur, &#235; t'ju shoh dhe t'ju flas, sepse p&#235;r shpres&#235;n e Izraelit jam lidhur me k&#235;ta hekura''.</p> 
<p><A NAME="an_28:21">28:21</A>&nbsp;Edhe ata i than&#235;: ''Ne nuk kemi marr&#235; asnj&#235; let&#235;r p&#235;r ty nga Judeja, as nuk erdhi ndonj&#235; nga v&#235;llez&#235;rit t&#235; na tregoj&#235; ose t&#235; thot&#235; ndonj&#235; t&#235; keqe p&#235;r ty.</p> 
<p><A NAME="an_28:22">28:22</A>&nbsp;Por ne d&#235;shirojm&#235; t&#235; d&#235;gjojm&#235; prej teje &#231;'mendon, sepse p&#235;r k&#235;t&#235; sekt ne dim&#235; se kudo flitet kundra''.</p> 
<p><A NAME="an_28:23">28:23</A>&nbsp;Dhe, mbasi i caktuan nj&#235; dit&#235;, erdh&#235;n shum&#235; veta tek ai n&#235; banes&#235;n e tij; dhe ai shtjellonte dhe u d&#235;shmonte atyre p&#235;r mbret&#235;rin&#235; e Per&#235;ndis&#235; dhe, me an&#235; t&#235; ligjit t&#235; Moisiut dhe t&#235; profet&#235;ve k&#235;rkonte</p> 
<p><A NAME="an_28:24">28:24</A>&nbsp;Disa bindeshin nga ato q&#235; u thoshte, por t&#235; tjer&#235; nuk besonin.</p> 
<p><A NAME="an_28:25">28:25</A>&nbsp;Dhe, duke qen&#235; n&#235; mospajtim nj&#235;ri me tjetrin, u larguan, pasi Pali u tha pik&#235;risht k&#235;to fjal&#235;: ''Mir&#235; u foli Fryma e Shenjt&#235; me an&#235; t&#235; profetit Isaia et&#235;rve tan&#235;,</p> 
<p><A NAME="an_28:26">28:26</A>&nbsp;duke th&#235;n&#235;: "Shko tek ai popull dhe i thuaj: "Do t&#235; d&#235;gjoni, por nuk do t&#235; merrni vesh, do t&#235; v&#235;shtroni, por nuk do t&#235; shikoni;</p> 
<p><A NAME="an_28:27">28:27</A>&nbsp;n&#235; fakt zemra e k&#235;tij populli u b&#235; e ngurt&#235;, dhe i jan&#235; r&#235;nduar vesh&#235;t dhe kan&#235; mbyllur syt&#235;, q&#235; t&#235; mos shohin me sy dhe t&#235; mos d&#235;gjojn&#235; me vesh&#235; dhe t&#235; mos kuptojn&#235; me zem&#235;r dhe t&#235; mos kthehen dhe un&#235; t&#235; mos i sh&#235;roj.</p> 
<p><A NAME="an_28:28">28:28</A>&nbsp;Ta dini, pra, se ky shp&#235;tim i Per&#235;ndis&#235; iu d&#235;rgua johebrenjve, dhe ata do ta d&#235;gjojn&#235;!''.</p> 
<p><A NAME="an_28:29">28:29</A>&nbsp;Dhe si i tha k&#235;to fjal&#235;, Judenjve ik&#235;n duke u ngr&#235;n&#235; me shum&#235; fjal&#235; nj&#235;ri me tjetrin.</p> 
<p><A NAME="an_28:30">28:30</A>&nbsp;Dhe Pali ndenji plot dy vjet n&#235; sht&#235;pin&#235; q&#235; kishte marr&#235; me qira dhe priste t&#235; gjith&#235; ata q&#235; vinin tek ai,</p> 
<p><A NAME="an_28:31">28:31</A>&nbsp;duke predikuar mbret&#235;rin&#235; e Per&#235;ndis&#235; dhe duke m&#235;suar gj&#235;rat e Zotit Jezu Krisht me shum&#235; liri dhe pa ndalim.</p> 
<p><HR>
<CENTER>
<A HREF="rom">Next: Romans</A></CENTER>
</BODY>
</HTML>
