[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](est)  [Next](psa) 

------------------------------------------------------------------------

### Tagalog Bible: Job

<span id="an_1:1">1:1</span> May isang lalake sa lupain ng Uz, na ang
pangalan ay Job; at ang lalaking yaon ay sakdal at matuwid, at natatakot
sa Dios, at humihiwalay sa kasamaan.

<span id="an_1:2">1:2</span> At may ipinanganak sa kaniya na pitong anak
na lalake at tatlong anak na babae.

<span id="an_1:3">1:3</span> Ang kaniyang pag-aari naman ay pitong
libong tupa, at tatlong libong kamelyo, at limang daang magkatuwang na
baka, at limang daang asnong babae, at isang totoong malaking
sangbahayan; na anopa't ang lalaking ito ay siyang pinaka dakila sa
lahat na mga anak ng silanganan.

<span id="an_1:4">1:4</span> At ang kaniyang mga anak ay nagsiyaon at
nagsipagdaos ng kapistahan sa bahay ng bawa't isa sa kanikaniyang
kaarawan; at sila'y nangagsugo, at ipinatawag ang kanilang tatlong
kapatid na babae upang magsikain at magsiinom na kasalo nila.

<span id="an_1:5">1:5</span> At nangyari, nang makaraan ang mga kaarawan
ng kanilang pagpipista, na si Job ay nagsugo, at pinapagbanal sila, at
bumangong maaga sa kinaumagahan, at naghandog ng mga handog na susunugin
ayon sa bilang nilang lahat: sapagka't sinabi ni Job, Marahil ang aking
mga anak ay nangagkasala, at itinakuwil ang Dios sa kanilang mga puso.
Ganito ang ginawa ni Job na palagi.

<span id="an_1:6">1:6</span> Isang araw nga nang ang mga anak ng Dios ay
magsiparoon na magsiharap sa Panginoon, na si Satanas ay naparoon din
naman na kasama nila.

<span id="an_1:7">1:7</span> At sinabi ng Panginoon kay Satanas, Saan ka
nanggaling? Nang magkagayo'y sumagot si Satanas sa Panginoon, at
nagsabi, Sa pagpaparoo't parito sa lupa, at sa pagmamanhik manaog doon.

<span id="an_1:8">1:8</span> At sinabi ng Panginoon kay Satanas, Iyo
bang pinansin ang aking lingkod na si Job? sapagka't walang gaya niya sa
lupa, na sakdal at matuwid na lalake, na natatakot sa Dios at
humihiwalay sa kasamaan.

<span id="an_1:9">1:9</span> Nang magkagayo'y sumagot si Satanas sa
Panginoon, at nagsabi, Natatakot ba ng walang kabuluhan si Job sa Dios?

<span id="an_1:10">1:10</span> Hindi mo ba kinulong siya, at ang
kaniyang sangbahayan, at ang lahat niyang tinatangkilik, sa bawa't dako?
iyong pinagpala ang gawa ng kaniyang mga kamay, at ang kaniyang pag-aari
ay dumami sa lupain.

<span id="an_1:11">1:11</span> Nguni't pagbuhatan mo siya ng iyong kamay
ngayon, at galawin mo ang lahat niyang tinatangkilik, at itatakuwil ka
niya ng mukhaan,

<span id="an_1:12">1:12</span> At sinabi ng Panginoon kay Satanas,
Narito, lahat niyang tinatangkilik ay nangasa iyong kapangyarihan; siya
lamang ang huwag mong pagbuhatan ng iyong kamay. Sa gayo'y lumabas si
Satanas na mula sa harapan ng Panginoon.

<span id="an_1:13">1:13</span> At nangyari isang araw, nang ang kaniyang
mga anak na lalake at babae ay nagsisikain at nagsisiinom ng alak sa
bahay ng kanilang kapatid na panganay.

<span id="an_1:14">1:14</span> Na dumating ang isang sugo kay Job, at
nagsabi, Ang mga baka ay nagsisipagararo, at ang mga asno ay
nagsisisabsab sa siping nila:

<span id="an_1:15">1:15</span> At dinaluhong ng mga Sabeo, at
pinagdadala; oo, kanilang pinatay ng talim ng tabak ang mga bataan; at
ako lamang ang nakatanang magisa upang magsaysay sa iyo.

<span id="an_1:16">1:16</span> Samantalang siya'y nagsasalita pa, ay
dumating naman ang iba, at nagsabi, Ang apoy ng Dios ay nalaglag mula sa
langit, at sinunog ang mga tupa, at ang mga bataan, at pinagsupok; at
ako lamang ang nakatanang magisa upang magsaysay sa iyo.

<span id="an_1:17">1:17</span> Samantalang siya'y nagsasalita pa, ay
dumating naman ang iba, at nagsabi, Ang mga Caldeo ay nagtatlong
pulutong, at dumaluhong sa mga kamelyo, at pinagdadala, oo, at pinatay
ng talim ng tabak ang mga bataan; at ako lamang ang nakatanang magisa
upang magsaysay sa iyo.

<span id="an_1:18">1:18</span> Samantalang siya'y nagsasalita pa, ay
dumating naman ang iba, at nagsabi, Ang iyong mga anak na lalake at
babae ay nagsisikain at nagsisiinom ng alak sa bahay ng kanilang kapatid
na panganay:

<span id="an_1:19">1:19</span> At, narito, dumating ang malakas na
hangin na mula sa ilang, at hinampas ang apat na sulok ng bahay, at
lumagpak sa mga binata, at sila'y nangamatay; at ako lamang ang
nakatanang magisa upang magsaysay sa iyo.

<span id="an_1:20">1:20</span> Nang magkagayo'y bumangon si Job, at
hinapak ang kaniyang balabal, at inahitan ang kaniyang ulo, at
nagpatirapa sa lupa at sumamba;

<span id="an_1:21">1:21</span> At sinabi niya, Hubad akong lumabas sa
bahay-bata ng aking ina, at hubad na babalik ako roon: ang Panginoon ang
nagbigay, at ang Panginoon ang nagalis; purihin ang pangalan ng
Panginoon.

<span id="an_1:22">1:22</span> Sa lahat ng ito ay hindi nagkasala si
Job, ni inari mang mangmang ang Dios.

<span id="an_2:1">2:1</span> Nangyari uli na sa araw nang pagparoon ng
mga anak ng Dios upang magsiharap sa Panginoon, na nakiparoon din si
Satanas, upang humarap sa Panginoon.

<span id="an_2:2">2:2</span> At sinabi ng Panginoon kay Satanas, Saan ka
nanggaling? At si Satanas ay sumagot sa Panginoon, at nagsabi, Sa
pagpaparoo't parito sa lupa, at sa pagmamanhik manaog doon.

<span id="an_2:3">2:3</span> At sinabi ng Panginoon kay Satanas, Iyo
bang pinansin ang aking lingkod na si Job? sapagka't walang gaya niya sa
lupa, na sakdal at matuwid na lalake, na natatakot sa Dios, at
humihiwalay sa kasamaan: at siya'y namamalagi sa kaniyang pagtatapat,
bagaman ako'y kinilos mo laban sa kaniya, upang ilugmok siya ng walang
kadahilanan.

<span id="an_2:4">2:4</span> At si Satanas ay sumagot sa Panginoon, at
nagsabi, Balat kung balat, oo, lahat na tinatangkilik ng tao ay ibibigay
dahil sa kaniyang buhay.

<span id="an_2:5">2:5</span> Nguni't pagbuhatan mo ngayon ng iyong
kamay, at galawin mo ang kaniyang buto at ang kaniyang laman, at
kaniyang itatakuwil ka ng mukhaan.

<span id="an_2:6">2:6</span> At ang Panginoon ay nagsabi kay Satanas,
Narito, siya'y nasa iyong kamay; ingatan mo lamang ang kaniyang buhay.

<span id="an_2:7">2:7</span> Sa gayo'y umalis si Satanas mula sa harapan
ng Panginoon, at pinasibulan si Job ng mga masamang bukol na mula sa
talampakan ng kaniyang paa hanggang sa kaniyang puyo.

<span id="an_2:8">2:8</span> At kumuha siya ng isang bibinga ng palyok
upang ipangkayod ng langib; at siya'y naupo sa mga abo.

<span id="an_2:9">2:9</span> Nang magkagayo'y sinabi ng kaniyang asawa
sa kaniya, Namamalagi ka pa ba sa iyong pagtatapat? itakuwil mo ang
Dios, at mamatay ka.

<span id="an_2:10">2:10</span> Nguni't sinabi niya sa kaniya, Ikaw ay
nagsasalita na gaya ng pagsasalita ng hangal na babae. Ano? tatanggap ba
tayo ng mabuti sa kamay ng Dios, at hindi tayo tatanggap ng masama? Sa
lahat ng ito ay hindi nagkasala si Job ng kaniyang mga labi.

<span id="an_2:11">2:11</span> Nang mabalitaan nga ng tatlong kaibigan
ni Job ang lahat na kasamaang ito na sumapit sa kaniya sila'y naparoon
bawa't isa na mula sa kanikaniyang sariling pook, si Eliphaz na
Temanita, at si Bildad na Suhita, at si Sophar na Naamathita: at sila'y
nangagkaiisang loob na magsiparoon upang makidamay sa kaniya at aliwin
siya.

<span id="an_2:12">2:12</span> At nang kanilang itanaw ang kanilang mga
mata mula sa malayo, at hindi siya makilala, kanilang inilakas ang
kanilang tinig, at nagsiiyak at hinapak ng bawa't isa sa kanila ang
kanikaniyang balabal, at nagbuhos ng alabok sa kanilang mga ulo sa
dakong langit.

<span id="an_2:13">2:13</span> Sa gayo'y nangakiumpok sila sa kaniya sa
ibabaw ng lupa na pitong araw at pitong gabi, at walang nagsalita sa
kaniya: sapagka't kanilang nakita na ang kaniyang paghihirap ay totoong
malaki.

<span id="an_3:1">3:1</span> Pagkatapos nito'y ibinuka ni Job ang
kaniyang bibig at sinumpa ang kaniyang kaarawan.

<span id="an_3:2">3:2</span> At si Job ay sumagot, at nagsabi,

<span id="an_3:3">3:3</span> Maparam nawa ang kaarawan ng kapanganakan
sa akin, at ang gabi na nagsabi, may lalaking ipinaglihi.

<span id="an_3:4">3:4</span> Magdilim nawa ang kaarawang yaon; huwag
nawang pansinin ng Dios mula sa itaas, ni silangan man ng liwanag.

<span id="an_3:5">3:5</span> Ang dilim at ang salimuot na kadiliman ang
siyang mangagari niyaon; pag-ulapan nawa yaon; Pangilabutin nawa yaon ng
lahat na nagpapadilim sa araw.

<span id="an_3:6">3:6</span> Suma gabing yaon nawa ang pagsasalimuot ng
kadiliman: huwag nawang kagalakan sa mga araw ng sangtaon; huwag nawang
mapasok sa bilang ng mga buwan.

<span id="an_3:7">3:7</span> Narito, mapagisa ang gabing yaon; huwag
nawang datnan yaon ng masayang tinig.

<span id="an_3:8">3:8</span> Sumpain nawa yaong nanganunumpa sa araw, ng
nangamimihasang gumalaw sa buwaya.

<span id="an_3:9">3:9</span> Mangagdilim nawa ang mga bituin ng
pagtatakip-silim niyaon: maghintay nawa ng liwanag, nguni't huwag
magkaroon: ni huwag mamalas ang mga bukang liwayway ng umaga:

<span id="an_3:10">3:10</span> Sapagka't hindi tinakpan ang mga pinto ng
bahay-bata ng aking ina, o ikinubli man ang kabagabagan sa aking mga
mata.

<span id="an_3:11">3:11</span> Bakit hindi pa ako namatay mula sa
bahay-bata? Bakit di pa napatid ang aking hininga nang ipanganak ako ng
aking ina?

<span id="an_3:12">3:12</span> Bakit tinanggap ako ng mga tuhod? O bakit
ng mga suso, na aking sususuhin?

<span id="an_3:13">3:13</span> Sapagka't ngayon ay nahihiga sana ako at
natatahimik; ako sana'y nakakatulog; na napapahinga ako:

<span id="an_3:14">3:14</span> Na kasama ng mga hari at ng mga
kasangguni sa lupa, na nagsisigawa ng mga dakong ilang sa ganang kanila;

<span id="an_3:15">3:15</span> O ng mga pangulo na nangagkaroon ng
ginto, na pumuno sa kanilang bahay ng pilak:

<span id="an_3:16">3:16</span> O gaya sana ng nalagas na nakatago, na
hindi nabuhay; gaya sana ng sanggol na kailan man ay hindi nakakita ng
liwanag.

<span id="an_3:17">3:17</span> Doo'y naglilikat ang masama sa
pagbagabag; at doo'y nagpapahinga ang pagod.

<span id="an_3:18">3:18</span> Doo'y ang mga bihag ay nangagpapahingang
magkakasama; hindi nila naririnig ang tinig ng nagpapaatag.

<span id="an_3:19">3:19</span> Ang mababa at ang mataas ay nangaroon; at
ang alipin ay laya sa kaniyang panginoon.

<span id="an_3:20">3:20</span> Bakit binibigyan ng liwanag ang nasa
karalitaan, at ng buhay ang kaluluwang nasa kahirapan;

<span id="an_3:21">3:21</span> Na naghihintay ng kamatayan, nguni't
hindi dumarating; at hinahangad ng higit kaysa mga kayamanang nakatago;

<span id="an_3:22">3:22</span> Na nagagalak ng di kawasa, at
nangasasayahan, pagka nasumpungan ang libingan?

<span id="an_3:23">3:23</span> Bakit binibigyan ng liwanag ang tao na
kinalilingiran ng lakad, at ang kinulong ng Dios?

<span id="an_3:24">3:24</span> Sapagka't nagbubuntong hininga ako bago
ako kumain, at ang aking mga angal ay bumubugsong parang tubig.

<span id="an_3:25">3:25</span> Sapagka't ang bagay na aking
kinatatakutan ay dumarating sa akin, at ang aking pinangingilabutan ay
dumarating sa akin.

<span id="an_3:26">3:26</span> Hindi ako tiwasay, ni ako man ay tahimik,
ni ako man ay napapahinga; kundi kabagabagan ang dumarating.

<span id="an_4:1">4:1</span> Nang magkagayo'y sumagot si Eliphaz na
Temanita, at nagsabi,

<span id="an_4:2">4:2</span> Kung tikman ng isa na makipagusap sa iyo,
ikababalisa mo ba? Nguni't sinong makapipigil ng pagsasalita?

<span id="an_4:3">4:3</span> Narito, ikaw ay nagturo sa marami, at iyong
pinalakas ang mahinang mga kamay.

<span id="an_4:4">4:4</span> Ang iyong mga salita ay nagsialalay sa
nangabubuwal, at iyong pinalakas ang mahinang mga tuhod.

<span id="an_4:5">4:5</span> Nguni't ngayo'y dinaratnan ka ng kasamaan,
at ikaw ay nanglulupaypay; ginagalaw ka, at ikaw ay nababagabag.

<span id="an_4:6">4:6</span> Hindi ba ang iyong takot sa Dios ay ang
iyong tiwala, at ang iyong pagasa ay ang pagtatapat ng iyong mga lakad?

<span id="an_4:7">4:7</span> Iyong alalahanin, isinasamo ko sa iyo, kung
sino ang namatay, na walang malay? O saan nangahiwalay ang mga matuwid?

<span id="an_4:8">4:8</span> Ayon sa aking pagkakita yaong
nagsisipagararo ng kasamaan, at nangaghahasik ng kabagabagan ay gayon
din ang inaani.

<span id="an_4:9">4:9</span> Sa hinga ng Dios sila'y nangamamatay, at sa
bugso ng kaniyang galit sila'y nangalilipol.

<span id="an_4:10">4:10</span> Ang ungal ng leon, at ang tinig ng
mabangis na leon, at ang mga ngipin ng mga batang leon, ay nangabali.

<span id="an_4:11">4:11</span> Ang matandang leon ay namamatay dahil sa
kawalan ng huli, at ang mga batang leong babae ay nagsisipangalat.

<span id="an_4:12">4:12</span> Ngayo'y nadalang lihim sa akin ang isang
bagay, at ang aking pakinig ay nakakaulinig ng bulong niyaon.

<span id="an_4:13">4:13</span> Sa mga pagiisip na mula sa mga pangitain
sa gabi, pagka ang mahimbing na tulog ay nahuhulog sa mga tao,

<span id="an_4:14">4:14</span> Takot ay dumating sa akin, at
panginginig, na nagpapanginig ng lahat ng aking mga buto.

<span id="an_4:15">4:15</span> Nang magkagayo'y dumaan ang isang
espiritu sa aking mukha. Ang balahibo ng aking balat ay nanindig.

<span id="an_4:16">4:16</span> Tumayong nakatigil, nguni't hindi ko
mawari ang anyo niyaon; isang anyo ang nasa harap ng aking mga mata:
tahimik, at ako'y nakarinig ng tinig, na nagsasabi,

<span id="an_4:17">4:17</span> Magiging ganap pa ba ang taong may
kamatayan kay sa Dios? Lilinis pa ba kaya ang tao kay sa Maylalang sa
kaniya?

<span id="an_4:18">4:18</span> Narito, siya'y hindi naglalagak ng tiwala
sa kaniyang mga lingkod; at inaari niyang mga mangmang ang kaniyang mga
anghel:

<span id="an_4:19">4:19</span> Gaano pa kaya sila na nagsisitahan sa mga
bahay na putik, na ang patibayan ay nasa alabok, na napipisang gaya ng
paroparo!

<span id="an_4:20">4:20</span> Sa pagitan ng umaga at hapon, ay
nangagigiba; nangapaparam magpakailan man na walang pumupuna.

<span id="an_4:21">4:21</span> Hindi ba nalalagot ang tali ng kanilang
tolda sa loob nila? Sila'y nangamamatay at walang karunungan.

<span id="an_5:1">5:1</span> Tumawag ka ngayon; may sasagot ba sa iyo?
At sa kanino sa mga banal babalik ka?

<span id="an_5:2">5:2</span> Sapagka't ang bigat ng loob ay pumapatay sa
taong hangal, at ang paninibugho ay pumapatay sa mangmang.

<span id="an_5:3">5:3</span> Aking nakita ang hangal na umuunlad:
nguni't agad kong sinumpa ang kaniyang tahanan.

<span id="an_5:4">5:4</span> Ang kaniyang mga anak ay malayo sa
katiwasayan, at sila'y mangapipisa sa pintuang-bayan, na wala mang
magligtas sa kanila.

<span id="an_5:5">5:5</span> Na ang kaniyang ani ay kinakain ng gutom,
at kinukuha na mula sa mga tinik, at ang silo ay nakabuka sa kanilang
pag-aari.

<span id="an_5:6">5:6</span> Sapagka't ang kadalamhatian ay hindi
lumalabas sa alabok, ni bumubukal man sa lupa ang kabagabagan;

<span id="an_5:7">5:7</span> Kundi ang tao ay ipinanganak sa
kabagabagan. Gaya ng alipato na umiilanglang sa itaas.

<span id="an_5:8">5:8</span> Nguni't sa ganang akin, ay hahanapin ko ang
Dios, at sa Dios ay aking ihahabilin ang aking usap:

<span id="an_5:9">5:9</span> Na siyang gumagawa ng mga dakilang bagay at
ng mga hindi magunita; ng mga kamanghamanghang bagay na walang bilang:

<span id="an_5:10">5:10</span> Na siyang nagbibigay ng ulan sa lupa, at
nagpapahatid ng tubig sa mga bukid;

<span id="an_5:11">5:11</span> Na anopa't kaniyang iniuupo sa mataas
yaong nangasa mababa; at yaong nagsisitangis ay itinataas sa
katiwasayan.

<span id="an_5:12">5:12</span> Kaniyang sinasayang ang mga katha-katha
ng mapagkatha, na anopa't hindi maisagawa ng kanilang mga kamay ang
kanilang panukala.

<span id="an_5:13">5:13</span> Kaniyang hinuhuli ang pantas sa kanilang
sariling katha: at ang payo ng suwail ay napapariwara.

<span id="an_5:14">5:14</span> Kanilang nasasalunuan ang kadiliman sa
araw, at nagsisikapa sa katanghaliang tapat na gaya sa gabi.

<span id="an_5:15">5:15</span> Nguni't kaniyang inililigtas sa tabak ng
kanilang bibig, sa makatuwid baga'y ang maralita sa kamay ng malakas.

<span id="an_5:16">5:16</span> Na anopa't ang dukha ay may pagasa, at
ang kasamaan ay nagtitikom ng kaniyang bibig.

<span id="an_5:17">5:17</span> Narito, maginhawa ang tao na sinasaway ng
Dios: kaya't huwag mong waling kabuluhan ang pagsaway ng Makapangyarihan
sa lahat.

<span id="an_5:18">5:18</span> Sapagka't siya'y sumusugat, at
nagtatapal; siya'y sumusugat, at pinagagaling ng kaniyang mga kamay.

<span id="an_5:19">5:19</span> Kaniyang ililigtas ka sa anim na
kabagabagan. Oo, sa pito, ay walang kasamaang kikilos sa iyo.

<span id="an_5:20">5:20</span> Sa kagutom ay tutubusin ka niya sa
kamatayan; at sa pagdidigma ay sa kapangyarihan ng tabak.

<span id="an_5:21">5:21</span> Ikaw ay makukubli sa talas ng dila; na
hindi ka man matatakot sa paggiba pagka dumarating.

<span id="an_5:22">5:22</span> Sa kagibaan at sa kasalatan ay tatawa ka;
ni hindi ka matatakot sa mga ganid sa lupa.

<span id="an_5:23">5:23</span> Sapagka't ikaw ay makakasundo ng mga bato
sa parang; at ang mga ganid sa parang ay makikipagpayapaan sa iyo.

<span id="an_5:24">5:24</span> At iyong makikilala na ang iyong tolda ay
nasa kapayapaan; at iyong dadalawin ang iyong kulungan, at walang
mawawala na anoman.

<span id="an_5:25">5:25</span> Iyo rin namang makikilala na ang iyong
binhi ay magiging dakila, at ang iyong lahi ay gaya ng damo sa lupa.

<span id="an_5:26">5:26</span> Ikaw ay darating sa iyong libingan sa
lubos na katandaan. Gaya ng bigkis ng trigo na dumarating sa kaniyang
kapanahunan.

<span id="an_5:27">5:27</span> Narito, aming siniyasat, at gayon nga;
dinggin mo, at talastasin mo sa iyong ikabubuti.

<span id="an_6:1">6:1</span> Nang magkagayo'y sumagot si Job at nagsabi,

<span id="an_6:2">6:2</span> Oh timbangin nawa ang aking pagkainip, at
ang aking mga kasakunaan ay malagay sa mga timbangan na magkakasama.

<span id="an_6:3">6:3</span> Sapagka't ngayo'y magiging lalong mabigat
kay sa buhangin sa mga dagat: kaya't ang aking pananalita ay napabigla.

<span id="an_6:4">6:4</span> Sapagka't ang mga palaso ng Makapangyarihan
sa lahat ay nasasaksak sa akin, ang lason niyaon ay hinitit ng aking
diwa; ang mga pangkilabot ng Dios ay nangahahanay laban sa akin.

<span id="an_6:5">6:5</span> Umuungal ba ang mailap na asno pag may
damo? O umuungal ba ang baka sa kaniyang pagkain?

<span id="an_6:6">6:6</span> Makakain ba ng walang asin ang matabang? O
mayroon bang lasa ang puti ng isang itlog?

<span id="an_6:7">6:7</span> Tinatanggihang hipuin ng aking kaluluwa;
mga karumaldumal na pagkain sa akin.

<span id="an_6:8">6:8</span> Oh mangyari nawa ang aking kahilingan; at
ipagkaloob nawa sa akin ng Dios ang bagay na aking minimithi!

<span id="an_6:9">6:9</span> Sa makatuwid baga'y kalugdan nawa ng Dios
na pisain ako; na bitawan ang kaniyang kamay, at ihiwalay ako!

<span id="an_6:10">6:10</span> Kung magkagayo'y magtataglay pa ako ng
kaaliwan; Oo, ako'y makapagbabata sa mga walang awang sakit; sapagka't
hindi ko itinakuwil ang mga salita ng Banal.

<span id="an_6:11">6:11</span> Ano ang aking lakas, na ako'y
maghihintay? At ano ang aking wakas na ako'y magtitiis?

<span id="an_6:12">6:12</span> Ang akin bang tibay ay tibay ng mga bato?
O ang akin bang laman ay tanso?

<span id="an_6:13">6:13</span> Di ba ako'y walang sukat na kaya, at ang
karunungan ay lumayo sa akin?

<span id="an_6:14">6:14</span> Siyang nanglulupaypay ay dapat
pagpakitaang loob ng kaniyang kaibigan; kahit siya na walang takot sa
Makapangyarihan sa lahat.

<span id="an_6:15">6:15</span> Ang aking mga kapatid ay nagsipagdaya na
parang batis, na parang daan ng mga batis na nababago;

<span id="an_6:16">6:16</span> Na malabo dahil sa hielo, at siyang
kinatunawan ng nieve:

<span id="an_6:17">6:17</span> Paginit ay nawawala: pagka mainit, ay
nangatutunaw sa kanilang dako.

<span id="an_6:18">6:18</span> Ang mga pulutong na naglalakbay sa
pagsunod sa mga yaon ay nangaliligaw; nagsisilihis sa ilang at nawawala.

<span id="an_6:19">6:19</span> Minasdan ng mga pulutong na mula sa Tema,
hinintay ang mga yaon ng mga pulutong na mula sa Seba.

<span id="an_6:20">6:20</span> Sila'y nangapahiya, sapagka't sila'y
nagsiasa; sila'y nagsiparoon at nangatulig.

<span id="an_6:21">6:21</span> Sapagka't ngayon, kayo'y nauwi sa wala;
kayo'y nangakakakita ng kakilabutan, at nangatatakot.

<span id="an_6:22">6:22</span> Sinabi ko baga: Bigyan mo ako? O,
Maghandog ka ng isang kaloob sa akin ng iyong pag-aari?

<span id="an_6:23">6:23</span> O, Iligtas mo ako sa kamay ng kaaway? O,
tubusin mo ako sa kamay ng mga namimighati?

<span id="an_6:24">6:24</span> Turuan mo ako, at ako'y mamamayapa; at
ipaunawa mo sa akin kung ano ang aking pinagkasalahan.

<span id="an_6:25">6:25</span> Pagkatindi nga ng mga salita ng
katuwiran! Nguni't anong sinasaway ng iyong pakikipagtalo?

<span id="an_6:26">6:26</span> Iniisip ba ninyong sumaway ng mga salita?
Dangang ang mga salita ng walang inaasahan ay parang hangin.

<span id="an_6:27">6:27</span> Oo, kayo'y magsasapalaran sa ulila, at
ginawa ninyong kalakal ang inyong kaibigan.

<span id="an_6:28">6:28</span> Ngayon nga'y kalugdan mong lingapin ako;
sapagka't tunay na hindi ako magbubulaan sa iyong harap.

<span id="an_6:29">6:29</span> Kayo'y magsibalik isinasamo ko sa inyo,
huwag magkaroon ng kalikuan; Oo, kayo'y magsibalik uli, ang aking usap
ay matuwid.

<span id="an_6:30">6:30</span> May di ganap ba sa aking dila? Hindi ba
makapapansin ang aking pagwawari ng mga suwail na bagay?

<span id="an_7:1">7:1</span> Wala bang kapanahunan ng kaguluhan ang tao
sa ibabaw ng lupa? At hindi ba ang kaniyang mga kaarawan ay gaya ng mga
kaarawan ng nagpapaupa?

<span id="an_7:2">7:2</span> Na gaya ng alipin na ninanasang mainam ang
lilim, at gaya ng nagpapaupa na tumitingin sa kaniyang mga kaupahan:

<span id="an_7:3">7:3</span> Gayon ako pinapagdaan ng mga buwan na
walang kabuluhan at mga gabing nakaiinip ang itinakda sa akin.

<span id="an_7:4">7:4</span> Pag ako'y nahihiga, aking sinasabi, kailan
ako babangon at nakadaan na ang gabi? At ako'y puspos ng pagkabalisa
hanggang sa pagbubukang liwayway ng araw.

<span id="an_7:5">7:5</span> Ang aking laman ay nabibihisan ng mga uod
at ng libag na alabok; ang aking balat ay namamaga at putok putok.

<span id="an_7:6">7:6</span> Ang aking mga kaarawan ay matulin kay sa
panghabi ng manghahabi, at nagugugol na walang pagasa.

<span id="an_7:7">7:7</span> Oh alalahanin mo na ang aking buhay ay
hinga: Ang aking mata ay hindi na makakakita pa ng mabuti.

<span id="an_7:8">7:8</span> Ang matang tumingin sa akin ay hindi na ako
mamamasdan: ang iyong mga mata ay sasa akin, nguni't wala na ako.

<span id="an_7:9">7:9</span> Kung paanong ang ulap ay napapawi at
nawawala, gayon siyang bumababa sa Sheol ay hindi na aahon pa.

<span id="an_7:10">7:10</span> Siya'y hindi na babalik pa sa kaniyang
bahay, ni malalaman pa man niya ang kaniyang dako.

<span id="an_7:11">7:11</span> Kaya't hindi ko pipigilin ang aking
bibig; ako'y magsasalita sa kadalamhatian ng aking diwa; ako'y dadaing
sa kahirapan ng aking kaluluwa.

<span id="an_7:12">7:12</span> Ako ba'y isang dagat, o isang malaking
hayop dagat, na pinababantayan mo ako sa isang bantay?

<span id="an_7:13">7:13</span> Pag aking sinasabi, Aaliwin ako ng aking
higaan, papayapain ng aking unan ang aking karamdaman;

<span id="an_7:14">7:14</span> Kung magkagayo'y pinupukaw mo ako ng mga
panaginip, at pinangingilabot mo ako sa mga pangitain:

<span id="an_7:15">7:15</span> Na anopa't pinipili ng aking kaluluwa ang
pagkainis, at ang kamatayan kay sa aking mga butong ito.

<span id="an_7:16">7:16</span> Aking kinayayamutan ang aking buhay; di
ko na ibig mabuhay magpakailan man: bayaan akong magisa; sapagka't ang
aking mga kaarawan ay walang kabuluhan.

<span id="an_7:17">7:17</span> Ano ang tao, na iyong palalakhin siya, at
iyong ilalagak ang iyong puso sa kaniya,

<span id="an_7:18">7:18</span> At iyong dadalawin siya tuwing umaga, at
susubukin siya sa tuwi-tuwina?

<span id="an_7:19">7:19</span> Hanggang kailan di mo ako iiwan, ni
babayaan man hanggang sa aking lunukin ang aking laway?

<span id="an_7:20">7:20</span> Kung ako'y nagkasala, ano ang aking
magagawa sa iyo, Oh ikaw na bantay sa mga tao? Bakit mo nga inilalagay
akong pinakatanda sa iyo. Na anopa't ako'y isang pasan sa aking sarili?

<span id="an_7:21">7:21</span> At bakit hindi mo ipinatatawad ang aking
pagsalangsang, at inaalis ang aking kasamaan? Sapagka't ngayo'y mahihiga
ako sa alabok; at ako'y hahanapin mong mainam, nguni't wala na ako.

<span id="an_8:1">8:1</span> Nang magkagayo'y sumagot si Bildad na
Suhita, at nagsabi,

<span id="an_8:2">8:2</span> Hanggang kailan magsasalita ka ng mga bagay
na ito? At hanggang kailan magiging gaya ng makapangyarihang hangin ang
mga salita ng iyong bibig?

<span id="an_8:3">8:3</span> Nagliliko ba ng kahatulan ang Dios? O
nagliliko ba ang Makapangyarihan sa lahat ng kaganapan?

<span id="an_8:4">8:4</span> Kung ang iyong mga anak ay nangagkasala
laban sa kaniya, at kaniyang ibinigay sila sa kamay ng kanilang
pagkasalangsang:

<span id="an_8:5">8:5</span> Kung hanapin mong mainam ang Dios, at iyong
pamanhikan ang Makapangyarihan sa lahat;

<span id="an_8:6">8:6</span> Kung ikaw ay malinis at matuwid; walang
pagsalang ngayo'y gigising siya dahil sa iyo. At pasasaganain ang
tahanan ng iyong katuwiran.

<span id="an_8:7">8:7</span> At bagaman ang iyong pasimula ay maliit,
gayon ma'y ang iyong huling wakas ay lalaking mainam.

<span id="an_8:8">8:8</span> Sapagka't ikaw ay magsisiyasat, isinasamo
ko sa iyo, sa unang panahon, at pasiyahan mo ang sinaliksik ng kanilang
mga magulang:

<span id="an_8:9">8:9</span> (Sapagka't tayo'y kahapon lamang, at walang
nalalaman, sapagka't ang ating mga kaarawan sa lupa ay anino:)

<span id="an_8:10">8:10</span> Hindi ka ba nila tuturuan, at sasaysayin
sa iyo, at mangagsasalita ng mga salita mula sa kanilang puso?

<span id="an_8:11">8:11</span> Makatataas ba ang yantok ng walang putik?
Tutubo ba ang tambo ng walang tubig?

<span id="an_8:12">8:12</span> Samantalang nasa kasariwaan, at hindi
pinuputol, natutuyong una kay sa alin mang damo.

<span id="an_8:13">8:13</span> Gayon ang mga landas ng lahat na
nagsisilimot sa Dios; at ang pagasa ng di banal ay mawawala:

<span id="an_8:14">8:14</span> Na ang kaniyang pagtitiwala ay mapaparam,
at ang kaniyang tiwala ay isang bahay gagamba.

<span id="an_8:15">8:15</span> Siya'y sasandal sa kaniyang bahay,
nguni't hindi tatayo; siya'y pipigil na mahigpit dito, nguni't hindi
makapagmamatigas.

<span id="an_8:16">8:16</span> Siya'y sariwa sa harap ng araw, at ang
kaniyang mga suwi ay sumisibol sa kaniyang halamanan.

<span id="an_8:17">8:17</span> Ang kaniyang mga ugat ay nagkakapitan sa
palibot ng bunton, kaniyang minamasdan ang dako ng mga bato.

<span id="an_8:18">8:18</span> Kung siya'y magiba sa kaniyang dako, kung
magkagayo'y itatakuwil niya siya, na sinasabi: Hindi kita nakita.

<span id="an_8:19">8:19</span> Narito, ito ang kagalakan ng kaniyang
lakad, at mula sa lupa ay sisibol ang mga iba.

<span id="an_8:20">8:20</span> Narito, hindi itatakuwil ng Dios ang
sakdal na tao, ni aalalayan man niya ang mga manggagawa ng kasamaan.

<span id="an_8:21">8:21</span> Kaniya namang pupunuin ang iyong bibig ng
pagtawa, at ang iyong mga labi ng paghiyaw.

<span id="an_8:22">8:22</span> Silang nangapopoot sa iyo ay mabibihisan
ng pagkahiya; at ang tolda ng masama ay mawawala.

<span id="an_9:1">9:1</span> Nang magkagayo'y sumagot si Job, at
nagsabi,

<span id="an_9:2">9:2</span> Sa katotohanan ay nalalaman kong ito'y
gayon: nguni't paanong makapaggaganap ang tao sa Dios?

<span id="an_9:3">9:3</span> Kung kalugdan niyang makipagtalo sa kaniya,
siya'y hindi makasasagot sa kaniya ng isa sa isang libo.

<span id="an_9:4">9:4</span> Siya ay pantas sa puso, at may kaya sa
kalakasan: sinong nagmatigas laban sa kaniya at guminhawa?

<span id="an_9:5">9:5</span> Na siyang naglilipat ng mga bundok, at
hindi nila nalalaman, pagka nililiglig niya sa kaniyang pagkagalit.

<span id="an_9:6">9:6</span> Na siyang umuuga ng lupa sa kaniyang
kinaroroonan, at ang mga haligi nito ay nangayayanig.

<span id="an_9:7">9:7</span> Na siyang naguutos sa araw, at hindi
sumisikat; at nagtatakda sa mga bituin.

<span id="an_9:8">9:8</span> Na nagiisang inuunat ang langit, at
tumutungtong sa mga alon ng dagat.

<span id="an_9:9">9:9</span> Na lumikha sa Oso, sa Orion, at sa mga
Pleyade, at sa mga silid ng timugan.

<span id="an_9:10">9:10</span> Na gumagawa ng mga dakilang bagay na di
masayod; Oo, mga kamanghamanghang bagay na walang bilang.

<span id="an_9:11">9:11</span> Narito, siya'y dumaraan sa siping ko, at
hindi ko siya nakikita: siya'y nagpapatuloy rin naman, nguni't hindi ko
siya namamataan.

<span id="an_9:12">9:12</span> Narito, siya'y nangangagaw sinong
makasasansala sa kaniya? Sinong magsasabi sa kaniya: Anong ginagawa mo?

<span id="an_9:13">9:13</span> Hindi iuurong ng Dios ang kaniyang galit;
ang mga manunulong sa Rahab ay nagsisiyukod sa ilalim niya.

<span id="an_9:14">9:14</span> Gaano pa nga kaya kaliit ang maisasagot
ko sa kaniya, at mapipiling aking mga salita na maimamatuwid ko sa
kaniya?

<span id="an_9:15">9:15</span> Na kahiman ako'y matuwid, gayon may hindi
ako sasagot sa kaniya; ako'y mamamanhik sa aking hukom.

<span id="an_9:16">9:16</span> Kung ako'y tumawag, at siya'y sumagot sa
akin; gayon ma'y hindi ako maniniwala na kaniyang dininig ang aking
tinig.

<span id="an_9:17">9:17</span> Sapagka't ako'y ginigiba niya sa
pamamagitan ng isang bagyo, at pinararami ang aking mga sugat ng walang
kadahilanan.

<span id="an_9:18">9:18</span> Hindi niya ako tutulutang ako'y huminga,
nguni't nililipos niya ako ng hirap.

<span id="an_9:19">9:19</span> Kung kami ay magsalita tungkol sa
kalakasan, narito, siya'y may kapangyarihan! At kung sa kahatulan, sino,
sinasabi niya ay magtatakda sa akin ng panahon?

<span id="an_9:20">9:20</span> Kahiman ako'y matuwid, ang aking sariling
bibig ay hahatol sa akin: kahiman ako'y sakdal patototohanan niya akong
masama.

<span id="an_9:21">9:21</span> Ako'y sakdal; hindi ko talos ang aking
sarili; aking niwalang kabuluhan ang aking buhay.

<span id="an_9:22">9:22</span> Lahat ay isa; kaya't aking sinasabi:
kaniyang ginigiba ang sakdal at ang masama.

<span id="an_9:23">9:23</span> Kung ang panghampas ay pumapatay na
bigla, tatawanan niya ang paglilitis sa mga walang sala.

<span id="an_9:24">9:24</span> Ang lupa ay nabigay sa kamay ng masama:
kaniyang tinatakpan ang mga mukha ng mga hukom nito; kung hindi siya,
sino nga?

<span id="an_9:25">9:25</span> Ngayo'y ang mga kaarawan ko ay matulin
kay sa isang sugo: dumadaang matulin, walang nakikitang mabuti.

<span id="an_9:26">9:26</span> Sila'y nagsisidaang parang mga matuling
sasakyan: parang agila na dumadagit ng huli.

<span id="an_9:27">9:27</span> Kung aking sabihin: Aking kalilimutan ang
aking daing, aking papawiin ang aking malungkot na mukha, at
magpapakasaya ako:

<span id="an_9:28">9:28</span> Ako'y natatakot sa lahat kong
kapanglawan, talastas ko na hindi mo aariin akong walang sala.

<span id="an_9:29">9:29</span> Ako'y mahahatulan; bakit nga ako gagawa
ng walang kabuluhan?

<span id="an_9:30">9:30</span> Kung ako'y maligo ng nieveng tubig, at
gawin ko ang aking mga kamay na napakalinis;

<span id="an_9:31">9:31</span> Gayon ma'y itutulak mo ako sa hukay, at
kayayamutan ako ng aking mga sariling kasuutan.

<span id="an_9:32">9:32</span> Sapagka't siya'y hindi tao, na gaya ko,
na sasagot ako sa kaniya, na tayo'y pumasok kapuwa sa kahatulan,

<span id="an_9:33">9:33</span> Walang hukom sa pagitan natin, na
makapaglagay ng kaniyang kamay sa ating dalawa.

<span id="an_9:34">9:34</span> Ihiwalay niya sa akin ang kaniyang
tungkod, at huwag akong takutin ng kaniyang pangilabot:

<span id="an_9:35">9:35</span> Kung magkagayo'y magsasalita ako, at
hindi matatakot sa kaniya; sapagka't hindi gayon ako sa aking sarili.

<span id="an_10:1">10:1</span> Ang aking kaluluwa ay nalulunos sa aking
buhay; aking palalayain ang aking daing; ako'y magsasalita sa kapaitan
ng aking kaluluwa.

<span id="an_10:2">10:2</span> Sasabihin ko sa Dios: Huwag mo akong
hatulan; ipakilala mo sa akin kung bakit nakikipagtalo ka sa akin.

<span id="an_10:3">10:3</span> Mabuti ba sa iyo na ikaw ay mamighati, na
iyong itakuwil ang gawa ng iyong mga kaaway, at iyong pasilangin ang
payo ng masama?

<span id="an_10:4">10:4</span> Ikaw ba'y may mga matang laman, o
nakakakita ka bang gaya ng pagkakita ng tao?

<span id="an_10:5">10:5</span> Ang iyo bang mga kaarawan ay gaya ng mga
kaarawan ng tao, o ang iyong mga taon ay gaya ng mga kaarawan ng tao,

<span id="an_10:6">10:6</span> Upang ikaw ay magsiyasat ng aking
kasamaan, at magusisa ng aking kasalanan,

<span id="an_10:7">10:7</span> Bagaman iyong nalalaman na ako'y hindi
masama; at walang makapagliligtas sa iyong kamay?

<span id="an_10:8">10:8</span> Ang iyong mga kamay ang siyang lumalang
at nagbigay anyo sa akin sa buong palibot; gayon ma'y pinahihirapan mo
ako.

<span id="an_10:9">10:9</span> Iyong alalahanin, isinasamo ko sa iyo, na
ako'y iyong binigyang anyo na gaya ng putik; at iuuwi mo ba ako uli sa
pagkaalabok?

<span id="an_10:10">10:10</span> Hindi mo ba ako ibinuhos na parang
gatas, at binuo mo akong parang keso?

<span id="an_10:11">10:11</span> Ako'y binihisan mo ng balat at laman,
at sinugpong mo ako ng mga buto at mga litid.

<span id="an_10:12">10:12</span> Ako'y pinagkalooban mo ng buhay at
kagandahang-loob, at pinamalagi ang aking diwa ng iyong pagdalaw.

<span id="an_10:13">10:13</span> Gayon ma'y ang mga bagay na ito ay
iyong ikinubli sa iyong puso; talastas ko na ito'y sa iyo:

<span id="an_10:14">10:14</span> Kung ako'y magkasala, iyo nga akong
tinatandaan, at hindi mo ako patatawarin sa aking kasamaan.

<span id="an_10:15">10:15</span> Kung ako'y maging masama, sa aba ko; at
kung ako'y maging matuwid, hindi ko man itataas ang aking ulo; yamang
puspos ng kakutyaan, at ng pagmamasid niring kadalamhatian.

<span id="an_10:16">10:16</span> At kung ang aking ulo ay mataas, iyong
hinuhuli akong parang leon: at napakikita ka uling kagilagilalas sa
akin.

<span id="an_10:17">10:17</span> Iyong binabago ang iyong mga pagsaksi
laban sa akin, at dinaragdagan mo ang iyong galit sa akin; paninibago at
pakikipagbaka ang sumasaakin.

<span id="an_10:18">10:18</span> Bakit mo nga ako inilabas mula sa
bahay-bata? Napatid sana ang aking hininga, at wala nang matang nakakita
pa sa akin.

<span id="an_10:19">10:19</span> Ako sana'y naging parang hindi nabuhay;
nadala sana ako mula sa bahay-bata hanggang sa libingan,

<span id="an_10:20">10:20</span> Hindi ba kaunti ang aking mga araw?
paglikatin mo nga, at ako'y iyong bayaan, upang ako'y maginhawahan ng
kaunti,

<span id="an_10:21">10:21</span> Bago ako manaw doon na hindi ako
babalik, sa lupain ng kadiliman at ng lilim ng kamatayan;

<span id="an_10:22">10:22</span> Ang lupain na dilim, na gaya ng
salimuot na kadiliman; lupain ng lilim ng kamatayan, na walang anomang
ayos, at doon sa ang liwanag ay gaya ng salimuot na kadiliman.

<span id="an_11:1">11:1</span> Nang magkagayo'y sumagot si Sophar na
Naamathita, at nagsabi,

<span id="an_11:2">11:2</span> Hindi ba sasagutin ang karamihan ng mga
salita? At ang lalaking masalita ay aariing ganap?

<span id="an_11:3">11:3</span> Pamamayapain ba ang mga tao ng iyong mga
paghahambog. At kung ikaw ay nanunuya, wala bang hihiya sa iyo?

<span id="an_11:4">11:4</span> Sapagka't iyong sinasabi, Ang aking aral
ay dalisay, at ako'y malinis sa iyong mga mata.

<span id="an_11:5">11:5</span> Nguni't Oh ang Dios nawa'y magsalita, at
bukhin ang kaniyang mga labi laban sa iyo;

<span id="an_11:6">11:6</span> At ipakilala nawa sa iyo ang mga lihim ng
karunungan, pagka't siya ay masagana sa pagkaunawa. Talastasin mo nga na
nilalapatan ka ng Dios ng kulang kay sa nauukol sa iyong kasamaan.

<span id="an_11:7">11:7</span> Masusumpungan mo ba ang Dios sa
pagsaliksik? Masusumpungan mo ba sa kasakdalan ang Makapangyarihan sa
lahat?

<span id="an_11:8">11:8</span> Mataas na gaya ng langit; anong iyong
magagawa? Malalim kay sa Sheol: anong iyong malalaman?

<span id="an_11:9">11:9</span> Ang sukat niyao'y mahaba kay sa lupa. At
maluwang kay sa dagat.

<span id="an_11:10">11:10</span> Kung siya'y dumaan at magsara, at
tumawag sa kahatulan, sino ngang makapipigil sa kaniya?

<span id="an_11:11">11:11</span> Sapagka't nakikilala niya ang mga
walang kabuluhang tao: Nakikita rin naman niya ang kasamaan, bagaman
hindi niya pinapansin.

<span id="an_11:12">11:12</span> Nguni't ang walang kabuluhang tao ay
walang unawa, Oo, ang tao ay ipinanganak na gaya ng anak ng mabangis na
asno.

<span id="an_11:13">11:13</span> Kung iyong ihahanda ang iyong puso, at
iuunat mo ang iyong kamay sa kaniya;

<span id="an_11:14">11:14</span> Kung ang kasamaan ay sumaiyong kamay,
ilayo mo, at huwag manahan ang kalikuan sa iyong mga tolda;

<span id="an_11:15">11:15</span> Walang pagsala ngang iyong itataas ang
iyong mukha na walang kapintasan; Oo, ikaw ay matatatag, at hindi
matatakot:

<span id="an_11:16">11:16</span> Sapagka't iyong malilimutan ang iyong
karalitaan; iyong aalalahaning parang tubig na umaagos:

<span id="an_11:17">11:17</span> At ang iyong buhay ay magiging lalong
maliwanag kay sa katanghaliang tapat; bagaman magkaroon ng kadiliman, ay
magiging gaya ng umaga.

<span id="an_11:18">11:18</span> At ikaw ay matitiwasay sapagka't may
pagasa; Oo, ikaw ay magsiyasat sa palibot mo, at magpapahinga kang
tiwasay.

<span id="an_11:19">11:19</span> Ikaw nama'y hihiga at walang tatakot sa
iyo; Oo, maraming liligaw sa iyo.

<span id="an_11:20">11:20</span> Nguni't ang mga mata ng masama ay
mangangalumata, at mawawalan sila ng daang tatakasan, at ang kanilang
pagasa ay pagkalagot ng hininga.

<span id="an_12:1">12:1</span> Nang magkagayo'y sumagot si Job; at
nagsabi,

<span id="an_12:2">12:2</span> Walang pagaalinlangan na kayo ang bayan,
At ang karunungan ay mamamatay na kasama ninyo.

<span id="an_12:3">12:3</span> Nguni't ako'y may pagkaunawang gaya
ninyo: Hindi ako huli sa inyo: Oo, sinong hindi nakaalam ng mga bagay na
gaya nito?

<span id="an_12:4">12:4</span> Ako'y gaya ng tinatawanan ng kaniyang
kapuwa, ako na tumawag sa Dios, at sinagot niya: Ang ganap, ang taong
sakdal ay tinatawanan.

<span id="an_12:5">12:5</span> Sa pagiisip niyaong nasa katiwasayan ay
may pagkakutya sa ikasasawi; nahahanda sa mga iyan yaong nangadudulas
ang paa.

<span id="an_12:6">12:6</span> Ang mga tolda ng mga tulisan ay
gumiginhawa, at silang nangagmumungkahi sa Dios ay tiwasay; na ang kamay
ay pinadadalhan ng Dios ng sagana.

<span id="an_12:7">12:7</span> Nguni't tanungin mo ngayon ang mga hayop,
at tuturuan ka nila: at ang mga ibon sa himpapawid, at kanilang
sasaysayin sa iyo:

<span id="an_12:8">12:8</span> O magsalita ka sa lupa, at magtuturo sa
iyo; at ang mga isda sa dagat ay magsasaysay sa iyo.

<span id="an_12:9">12:9</span> Sinong hindi nakakaalam sa lahat ng mga
ito, na ang kamay ng Panginoon ang siyang gumawa nito?

<span id="an_12:10">12:10</span> Nasa kamay niya ang kaluluwa ng bawa't
bagay na may buhay, at ang hininga ng lahat ng mga tao.

<span id="an_12:11">12:11</span> Hindi ba lumilitis ng mga salita ang
pakinig; gaya ng ngalangala na lumalasa ng pagkain niya?

<span id="an_12:12">12:12</span> Nasa mga matanda ang karunungan, at sa
kagulangan ang unawa.

<span id="an_12:13">12:13</span> Nasa Dios ang karunungan at kakayahan;
kaniya ang payo at pagkaunawa.

<span id="an_12:14">12:14</span> Narito, siya'y nagbabagsak at hindi
maitayo uli; siya'y kumulong ng tao at hindi mapagbubuksan.

<span id="an_12:15">12:15</span> Narito, kaniyang pinipigil ang tubig at
nangatutuyo; muli, kaniyang binibitawan sila at ginugulo nila ang lupa.

<span id="an_12:16">12:16</span> Nasa kaniya ang kalakasan at ang
karunungan, ang nadadaya at ang magdaraya ay kaniya.

<span id="an_12:17">12:17</span> Kaniyang pinalalakad ang mga kasangguni
na hubad sa bait, at ginagawa niyang mga mangmang ang mga hukom.

<span id="an_12:18">12:18</span> Kaniyang kinakalag ang panali ng mga
hari, at binibigkisan ang kanilang mga baywang ng pamigkis.

<span id="an_12:19">12:19</span> Kaniyang pinalalakad na hubad sa bait
ang mga saserdote.

<span id="an_12:20">12:20</span> Kaniyang pinapagbabago ang pananalita
ng napagtitiwalaan. At inaalis ang pagkaunawa ng mga matanda.

<span id="an_12:21">12:21</span> Siya'y nagbubuhos ng kutya sa mga
pangulo, at kinakalag ang pamigkis ng malakas.

<span id="an_12:22">12:22</span> Siya'y naglilitaw ng mga malalim na
bagay mula sa kadiliman, at inilalabas sa liwanag ang lihim ng
kamatayan.

<span id="an_12:23">12:23</span> Kaniyang pinararami ang mga bansa at
mga nililipol niya: kaniyang pinalaki ang mga bansa, at mga dinala sa
pagkabihag.

<span id="an_12:24">12:24</span> Kaniyang inaalis ang pangunawa mula sa
mga pinuno ng bayan sa lupa, at kaniyang pinagagala sila sa ilang na
doo'y walang lansangan.

<span id="an_12:25">12:25</span> Sila'y nagsisikapa sa dilim na walang
liwanag, at kaniyang pinagigiraygiray sila na gaya ng lango.

<span id="an_13:1">13:1</span> Narito, nakita ang lahat na ito ng aking
mata, ang aking tainga ay nakarinig at nakaunawa.

<span id="an_13:2">13:2</span> Kung ano ang iyong nalalaman, ay
nalalaman ko rin naman: hindi ako huli sa inyo.

<span id="an_13:3">13:3</span> Walang pagsalang ako'y magsasalita sa
Makapangyarihan sa lahat, at nagnanasa akong makipagmatuwiranan sa Dios.

<span id="an_13:4">13:4</span> Nguni't kayo'y mapagkatha ng mga
kabulaanan. Kayong lahat ay mga manggagamot na walang kabuluhan.

<span id="an_13:5">13:5</span> Mano nawa ay magsitahimik kayong lahat!
At magiging inyong karunungan.

<span id="an_13:6">13:6</span> Dinggin ninyo ngayon ang aking
pangangatuwiran, at inyong dinggin ang mga pagsasanggalang ng aking mga
labi.

<span id="an_13:7">13:7</span> Kayo ba'y mangagsasalita ng kalikuan
dahil sa Dios, at mangungusap ng karayaan dahil sa kaniya?

<span id="an_13:8">13:8</span> Inyo bang lilingapin ang kaniyang pagka
Dios? Inyo bang ipakikipagtalo ang Dios?

<span id="an_13:9">13:9</span> Mabuti ba na kayo'y siyasatin niya? O
kung paanong dinadaya ang isang tao ay inyo bang dadayain siya?

<span id="an_13:10">13:10</span> Walang pagsalang sasawayin niya kayo,
kung lihim na kayo'y tatangi ng pagkatao.

<span id="an_13:11">13:11</span> Hindi ba kayo tatakutin ng kaniyang
karilagan, at ang gulat sa kaniya ay sasa inyo?

<span id="an_13:12">13:12</span> Ang inyong mga alaalang sabi ay
kawikaang abo, ang inyong mga pagsasanggalang ay mga pagsasanggalang na
putik.

<span id="an_13:13">13:13</span> Magsitahimik kayo, bayaan ninyo ako, na
ako'y makapagsalita, at paratingin sa akin ang darating.

<span id="an_13:14">13:14</span> Bakit kakagatin ng aking mga ngipin ang
aking laman, at aking ilalagay ang aking buhay sa aking kamay?

<span id="an_13:15">13:15</span> Bagaman ako'y patayin niya, akin ding
hihintayin siya: gayon ma'y aking aalalayan ang aking mga lakad sa harap
niya.

<span id="an_13:16">13:16</span> Ito man ay magiging aking kaligtasan;
sapagka't ang isang di banal ay hindi makahaharap sa kaniya.

<span id="an_13:17">13:17</span> Pakinggan ninyong masikap ang aking
pananalita, at ang aking pahayag ay sumainyong mga pakinig.

<span id="an_13:18">13:18</span> Narito, ngayon, aking inayos ang aking
usap; talastas ko na ako'y matuwid.

<span id="an_13:19">13:19</span> Sino ang makikipagtalo sa akin?
Sapagka't ngayo'y tatahimik ako at malalagot ang aking hininga.

<span id="an_13:20">13:20</span> Dalawang bagay lamang ang huwag mong
gawin sa akin, kung magkagayo'y hindi ako magkukubli sa iyong mukha:

<span id="an_13:21">13:21</span> Iurong mo ng malayo ang iyong kamay sa
akin; at huwag akong takutin ng pangingilabot sa iyo.

<span id="an_13:22">13:22</span> Kung magkagayo'y tumawag ka, at ako'y
sasagot; o papagsalitain mo ako, at sumagot ka sa akin.

<span id="an_13:23">13:23</span> Ilan ang aking mga kasamaan at mga
kasalanan? Ipakilala mo sa akin ang aking pagsalangsang at ang aking
kasalanan.

<span id="an_13:24">13:24</span> Bakit ikinukubli mo ang iyong mukha, at
inaari mo akong iyong kaaway?

<span id="an_13:25">13:25</span> Iyo bang pangingilabutin ang isang
dahong pinapaspas ng hangin? At iyo bang hahabulin ang dayaming tuyo?

<span id="an_13:26">13:26</span> Sapagka't ikaw ay sumusulat ng mga
mabigat na bagay laban sa akin, at ipinamamana mo sa akin ang mga
kasamaan ng aking kabataan:

<span id="an_13:27">13:27</span> Iyo ring inilalagay ang aking mga paa
sa pangawan, at pinupuna mo ang lahat kong landas: ikaw ay gumuguhit ng
isang guhit sa palibot ng mga talampakan ng aking mga paa:

<span id="an_13:28">13:28</span> Bagaman ako'y parang bagay na bulok na
natutunaw, na parang damit na kinain ng tanga.

<span id="an_14:1">14:1</span> Taong ipinanganak ng babae ay sa kaunting
araw, at lipos ng kabagabagan.

<span id="an_14:2">14:2</span> Siya'y umuusli na gaya ng bulaklak, at
nalalagas: siya rin nama'y tumatakas na gaya ng anino, at hindi
namamalagi.

<span id="an_14:3">14:3</span> At iyo bang idinidilat ang iyong mga mata
sa isang gaya nito, at ipinagsasama mo ako upang hatulan mo?

<span id="an_14:4">14:4</span> Sinong makakakuha ng malinis na bagay sa
marumi? wala.

<span id="an_14:5">14:5</span> Yayamang ang kaniyang mga kaarawan ay
nangapasiyahan, ang bilang ng kaniyang mga buwan ay talastas mo, at
iyong hinanggahan ang kaniyang mga hangganan upang huwag siyang
makaraan;

<span id="an_14:6">14:6</span> Ilayo mo sa kaniya ang iyong paningin,
upang siya'y makapagpahinga, hanggang sa maganap niya, na gaya ng isang
magpapaupa, ang kaniyang araw.

<span id="an_14:7">14:7</span> Sapagka't may pagasa sa isang punong
kahoy, na kung ito'y putulin, ay sisibol uli, at ang sariwang sanga
niyaon ay hindi maglilikat.

<span id="an_14:8">14:8</span> Bagaman ang kaniyang ugat ay tumanda sa
lupa, at ang puno niyao'y mamatay sa lupa;

<span id="an_14:9">14:9</span> Gayon ma'y sa pamamagitan ng amoy ng
tubig ay sisibol, at magsasanga na gaya ng pananim.

<span id="an_14:10">14:10</span> Nguni't ang tao ay namamatay at
natutunaw; Oo, ang tao ay nalalagutan ng hininga, at saan nandoon siya?

<span id="an_14:11">14:11</span> Kung paanong ang tubig ay lumalabas sa
dagat, at ang ilog ay humuhupa at natutuyo;

<span id="an_14:12">14:12</span> Gayon ang tao ay nabubuwal at hindi na
bumabangon: hanggang sa ang langit ay mawala, sila'y hindi
magsisibangon, ni mangagigising man sa kanilang pagkakatulog.

<span id="an_14:13">14:13</span> Oh ikubli mo nawa ako sa Sheol. Na
ingatan mo nawa akong lihim hanggang sa ang iyong poot ay makaraan, na
takdaan mo nawa ako ng takdang panahon, at iyong alalahanin ako!

<span id="an_14:14">14:14</span> Kung ang isang tao ay mamatay,
mabubuhay pa ba siya? Lahat ng araw ng aking pakikipagbaka ay
maghihintay ako, hanggang sa dumating ang pagbabago.

<span id="an_14:15">14:15</span> Ikaw ay tatawag, at ako'y sasagot sa
iyo: ikaw ay magtataglay ng nasa sa gawa ng iyong mga kamay.

<span id="an_14:16">14:16</span> Nguni't ngayo'y binibilang mo ang aking
mga hakbang: hindi mo ba pinapansin ang aking kasalanan?

<span id="an_14:17">14:17</span> Ang aking pagsalangsang ay natatatakan
sa isang supot, at iyong inilalapat ang aking kasamaan.

<span id="an_14:18">14:18</span> At tunay na ang bundok na natitibag, ay
nawawala, at ang bato ay napababago mula sa kinaroroonan niyaon;

<span id="an_14:19">14:19</span> Inuukit ng tubig ang mga bato;
tinatangay ng mga baha niyaon ang alabok ng lupa: sa gayon iyong
sinisira ang pagasa ng tao.

<span id="an_14:20">14:20</span> Ikaw ay nananaig kailan man laban sa
kaniya at siya'y pumapanaw; iyong pinapagbabago ang kaniyang mukha, at
iyong pinayayaon siya.

<span id="an_14:21">14:21</span> Ang kaniyang mga anak ay nagtataglay ng
karangalan, at hindi niya nalalaman; at sila'y ibinababa, nguni't hindi
niya nahahalata sila.

<span id="an_14:22">14:22</span> Nguni't ang kaniyang laman sa kaniya ay
masakit, at ang kaniyang kaluluwa sa loob niya ay namamanglaw.

<span id="an_15:1">15:1</span> Nang magkagayo'y sumagot si Eliphaz na
Temanita, at nagsabi,

<span id="an_15:2">15:2</span> Sasagot ba ang isang pantas ng walang
kabuluhang kaalaman, at pupunuin ang kaniyang tiyan ng hanging
silanganan?

<span id="an_15:3">15:3</span> Makikipagmatuwiranan ba siya ng walang
kapakinabangang pangungusap, o ng mga salita na hindi niya ikagagawa ng
mabuti?

<span id="an_15:4">15:4</span> Oo, ikaw ay nagaalis ng katakutan, at
iyong pinipigil ang dalangin sa harap ng Dios.

<span id="an_15:5">15:5</span> Sapagka't ang iyong kasamaan ang
nagtuturo sa iyong bibig, at iyong pinipili ang dila ng mapagkatha.

<span id="an_15:6">15:6</span> Ang iyong sariling bibig ang humahatol
laban sa iyo, at hindi ako; Oo, ang iyong sariling mga labi ay
nagpapatotoo laban sa iyo.

<span id="an_15:7">15:7</span> Ikaw ba ang unang tao na ipinanganak? O
nalabas ka bang una kay sa mga burol?

<span id="an_15:8">15:8</span> Iyo bang narinig ang lihim na payo ng
Dios? At ikaw ba'y nagpigil ng karunungan sa iyong sarili?

<span id="an_15:9">15:9</span> Anong nalalaman mo na di namin nalalaman?
Anong nauunawa mo na wala sa amin?

<span id="an_15:10">15:10</span> Kasama namin ay mga ulong may uban, at
mga totoong napakatandang tao, matandang makapupo kay sa iyong ama.

<span id="an_15:11">15:11</span> Ang mga pagaliw ba ng Dios ay totoong
kaunti pa sa ganang iyo, sa makatuwid baga'y ang salitang napakabuti sa
iyo?

<span id="an_15:12">15:12</span> Bakit ka napadadala sa iyong puso? At
bakit kumikindat ang iyong mga mata?

<span id="an_15:13">15:13</span> Na tinatalikdan mo ng iyong diwa ang
Dios, at binibigkas mo ang ganyang mga salita sa iyong bibig.

<span id="an_15:14">15:14</span> Ano ang tao upang maging malinis? At
siyang ipinanganak ng babae, upang siya'y maging matuwid?

<span id="an_15:15">15:15</span> Narito, siya'y hindi naglalagak ng
tiwala sa kaniyang mga banal; Oo, ang langit ay hindi malinis sa
kaniyang paningin.

<span id="an_15:16">15:16</span> Gaano pa nga kaliit ang karumaldumal at
hamak, ang taong umiinom ng kasamaan na parang tubig!

<span id="an_15:17">15:17</span> Ipakikilala ko sa iyo, dinggin mo ako;
at ang aking nakita ay aking ipahahayag:

<span id="an_15:18">15:18</span> (Ang isinaysay ng mga pantas na mula sa
kanilang mga magulang, at hindi inilingid;

<span id="an_15:19">15:19</span> Sa mga yaon lamang ibinigay ang lupain,
at walang taga ibang lupa na dumaan sa gitna nila:)

<span id="an_15:20">15:20</span> Ang masamang tao ay nagdaramdam ng
sakit lahat ng kaniyang araw, sa makatuwid baga'y ang bilang ng mga taon
na itinakda sa mamimighati.

<span id="an_15:21">15:21</span> Ang hugong ng kakilabutan ay nasa
kaniyang mga pakinig; sa kaginhawahan ay daratnan siya ng mga
mananamsam:

<span id="an_15:22">15:22</span> Siya'y hindi naniniwala na babalik siya
na mula sa kadiliman, at siya'y hinihintay ng tabak:

<span id="an_15:23">15:23</span> Siya'y gumagala dahil sa tinapay, na
nagsasabi: Nasaan? Kaniyang nalalaman na ang araw ng kadiliman ay handa
sa kaniyang kamay:

<span id="an_15:24">15:24</span> Kapanglawan at kadalamhatian ay
tumatakot sa kaniya: nangananaig laban sa kaniya, na gaya ng isang hari
na handa sa pakikipagbaka;

<span id="an_15:25">15:25</span> Sapagka't iniuunat niya ang kaniyang
kamay laban sa Dios. At nagpapalalo laban sa Makapangyarihan sa lahat;

<span id="an_15:26">15:26</span> Tinatakbo niya siya na may mapagmatigas
na leeg, sa kakapalan ng kaniyang mga kalasag;

<span id="an_15:27">15:27</span> Sapagka't tinakpan niya ang kaniyang
mukha ng kaniyang katabaan at nagpangulubot ng kaniyang mga pigi;

<span id="an_15:28">15:28</span> At siya'y tumahan sa mga sirang bayan,
sa mga bahay na walang taong tumatahan, na madaling magiging mga bunton.

<span id="an_15:29">15:29</span> Hindi siya yayaman, o mamamalagi man
ang kaniyang pag-aari. Ni di lalawak sa lupa ang kaniyang mga
tinatangkilik.

<span id="an_15:30">15:30</span> Siya'y hindi hihiwalay sa kadiliman;
tutuyuin ng liyab ang kaniyang mga sanga, at sa pamamagitan ng hininga
ng bibig ng Dios ay papanaw siya.

<span id="an_15:31">15:31</span> Huwag siyang tumiwala sa kalayawan na
dayain ang sarili: sapagka't kalayawan ang magiging kagantihan sa
kaniya.

<span id="an_15:32">15:32</span> Magaganap ito bago dumating ang
kaniyang kapanahunan, at ang kaniyang sanga ay hindi mananariwa.

<span id="an_15:33">15:33</span> Lalagasin niya ang kaniyang mga hilaw
na ubas na gaya ng puno ng ubas, at lalagasin ang kaniyang bulaklak na
gaya ng olibo.

<span id="an_15:34">15:34</span> Sapagka't ang pulutong ng mga di banal
ay hindi lalago, at susupukin ng apoy ang mga toldang suhulan.

<span id="an_15:35">15:35</span> Sila'y nag-iisip ng pagapi at
naglalabas ng kasamaan, at ang kanilang kalooban ay naghahanda ng
pagdaraya.

<span id="an_16:1">16:1</span> Nang magkagayo'y sumagot si Job, at
nagsabi,

<span id="an_16:2">16:2</span> Ako'y nakarinig ng maraming ganyang
bagay: maralitang mga mangaaliw kayong lahat.

<span id="an_16:3">16:3</span> Magkakawakas ba ang mga walang kabuluhang
salita? O anong naguudyok sa iyo, na ikaw ay sumagot?

<span id="an_16:4">16:4</span> Ako nama'y makapangungusap na gaya ng
inyong ginagawa; kung ang inyong kaluluwa ay nasa kalagayan ng aking
kaluluwa, ako'y makapagdudugtongdugtong ng salita laban sa inyo, at
maigagalaw ang aking ulo sa inyo.

<span id="an_16:5">16:5</span> Nguni't aking palalakasin kayo ng aking
bibig, at ang pagaliw ng aking mga labi ay magpapalikat ng inyong hirap,

<span id="an_16:6">16:6</span> Bagaman ako'y nagsasalita, ang aking
hirap ay hindi naglilikat: at bagaman ako'y tumatahimik, anong
ikinalalayo sa akin?

<span id="an_16:7">16:7</span> Nguni't ngayo'y niyamot niya ako:
nilansag mo ang aking buong pulutong.

<span id="an_16:8">16:8</span> At ako'y pinagdalamhati mo, na siyang
saksi laban sa akin; at ang aking kapayatan ay bumabangon laban sa akin,
nagpapatotoo sa aking mukha.

<span id="an_16:9">16:9</span> Niluray niya ako sa kaniyang kapootan, at
inusig ako; pinagngangalitan niya ako ng kaniyang mga ngipin:
pinangdidilatan ako ng mga mata ng aking kaaway.

<span id="an_16:10">16:10</span> Kanilang pinagbubukahan ako ng kanilang
bibig: kanilang sinampal ako sa mukha na kahiyahiya: sila'y nagpipisan
laban sa akin.

<span id="an_16:11">16:11</span> Ibinibigay ako ng Dios sa di banal, at
inihahagis niya ako sa mga kamay ng masama.

<span id="an_16:12">16:12</span> Ako'y nasa kaginhawahan at kaniyang
niligalig akong mainam; Oo, sinunggaban niya ako sa leeg, at
pinagwaraywaray niya ako: inilagay naman niya akong pinakatanda niya.

<span id="an_16:13">16:13</span> Kinubkob ako sa palibot ng kaniyang mga
mamamana, kaniyang sinaksak ang aking mga bato, at hindi nagpapatawad;
kaniyang ibinubuhos ang aking apdo sa lupa.

<span id="an_16:14">16:14</span> Kaniyang binubugbog ako ng bugbog at
bugbog; siya'y gaya ng isang higanti na dinadaluhong niya ako.

<span id="an_16:15">16:15</span> Ako'y nanahi ng kayong magaspang sa
aking katawan, at aking inilugmok ang aking kapalaluan sa alabok.

<span id="an_16:16">16:16</span> Ang aking mukha ay namamaga sa pagiyak,
at nasa aking mga pilik-mata ang anino ng kamatayan;

<span id="an_16:17">16:17</span> Bagaman walang karahasan sa aking mga
kamay, at ang aking dalangin ay malinis,

<span id="an_16:18">16:18</span> Oh lupa, huwag mong tabunan ang aking
dugo, at huwag magkaroon ng pahingahang dako ang aking daing.

<span id="an_16:19">16:19</span> Kahit na ngayon, narito, ang aking
saksi ay nasa langit, at siyang nananagot sa akin ay nasa kaitaasan.

<span id="an_16:20">16:20</span> Ginagalit ako ng aking mga kaibigan:
nguni't ang aking mata ay nagbubuhos ng mga luha sa Dios;

<span id="an_16:21">16:21</span> Upang kaniyang alalayan ang katuwiran
ng tao sa Dios; at ang anak ng tao sa kaniyang kapuwa.

<span id="an_16:22">16:22</span> Sapagka't pagsapit ng ilang taon, ako'y
papanaw sa daan na hindi ko pagbabalikan.

<span id="an_17:1">17:1</span> Ang aking diwa ay nanglulumo, ang aking
mga kaarawan ay natatapos, ang libingan ay handa sa akin.

<span id="an_17:2">17:2</span> Tunay na may mga manunuya na kasama ako,
at ang aking mata ay nananahan sa kanilang pamumungkahi.

<span id="an_17:3">17:3</span> Magbigay ka ngayon ng sangla, panagutan
mo ako ng iyong sarili; sinong magbubuhat ng mga kamay sa akin?

<span id="an_17:4">17:4</span> Sapagka't iyong ikinubli ang kanilang
puso sa pagunawa: kaya't hindi mo sila itataas.

<span id="an_17:5">17:5</span> Ang paglililo sa kaniyang mga kaibigan
upang mahuli, ang mga mata nga ng kaniyang mga anak ay mangangalumata.

<span id="an_17:6">17:6</span> Nguni't ginawa rin niya akong kakutyaan
ng bayan: at niluraan nila ako sa mukha.

<span id="an_17:7">17:7</span> Ang aking mata naman ay nanglalabo dahil
sa kapanglawan. At ang madlang sangkap ko ay parang isang anino.

<span id="an_17:8">17:8</span> Mga matuwid na tao ay matitigilan nito,
at ang walang sala ay babangon laban sa di banal.

<span id="an_17:9">17:9</span> Gayon ma'y magpapatuloy ang matuwid ng
kaniyang lakad, at ang may malinis na mga kamay ay lalakas ng lalakas.

<span id="an_17:10">17:10</span> Nguni't tungkol sa inyong lahat,
magsiparito kayo ngayon uli; at hindi ako makakasumpong ng isang pantas
sa gitna ninyo.

<span id="an_17:11">17:11</span> Ang aking mga kaarawan ay lumipas, ang
aking mga panukala ay nangasira, sa makatuwid baga'y ang mga akala ng
aking puso.

<span id="an_17:12">17:12</span> Kanilang ipinalit ang araw sa gabi: ang
liwanag, wika nila, ay malapit sa kadiliman.

<span id="an_17:13">17:13</span> Kung aking hanapin ang Sheol na parang
aking bahay; kung aking ilatag ang aking higaan sa kadiliman:

<span id="an_17:14">17:14</span> Kung sinabi ko sa kapahamakan: ikaw ay
aking ama: sa uod: ikaw ay aking ina, at aking kapatid na babae;

<span id="an_17:15">17:15</span> Nasaan nga ang aking pagasa? At tungkol
sa aking pagasa, sinong makakakita?

<span id="an_17:16">17:16</span> Lulusong sa mga pangawan ng Sheol,
pagtataglay ng kapahingahan sa alabok.

<span id="an_18:1">18:1</span> Nang magkagayo'y sumagot si Bildad na
Suhita, at nagsabi,

<span id="an_18:2">18:2</span> Hanggang kailan manghuhuli kayo ng mga
salita? Inyong bulayin, at pagkatapos ay magsasalita kami.

<span id="an_18:3">18:3</span> Bakit kami nangabibilang na parang mga
hayop, at naging marumi sa iyong paningin?

<span id="an_18:4">18:4</span> Ikaw na nagpapakabagbag sa iyong galit,
pababayaan ba ang lupa dahil sa iyo? O babaguhin ba ang bato mula sa
kinaroroonan?

<span id="an_18:5">18:5</span> Oo, ang ilaw ng masama ay papatayin, at
ang liyab ng kaniyang apoy ay hindi liliwanag.

<span id="an_18:6">18:6</span> Ang ilaw ay magdidilim sa kaniyang tolda,
at ang kaniyang ilawan sa itaas niya ay papatayin.

<span id="an_18:7">18:7</span> Ang mga hakbang ng kaniyang kalakasan ay
mapipigil, at ang kaniyang sariling payo ang magbabagsak sa kaniya.

<span id="an_18:8">18:8</span> Sapagka't siya'y inihagis sa lambat ng
kaniyang sariling mga paa, at siya'y lumalakad sa mga silo.

<span id="an_18:9">18:9</span> Isang panghuli ang huhuli sa kaniya sa
mga sakong. At isang silo ay huhuli sa kaniya.

<span id="an_18:10">18:10</span> Ang panali ay nakakubli ukol sa kaniya
sa lupa, at isang patibong na ukol sa kaniya ay nasa daan.

<span id="an_18:11">18:11</span> Mga kakilabutan ay tatakot sa kaniya sa
lahat ng dako, at hahabol sa kaniya sa kaniyang mga sakong.

<span id="an_18:12">18:12</span> Ang kaniyang kalakasan ay manglalata sa
gutom, at ang kapahamakan ay mahahanda sa kaniyang tagiliran.

<span id="an_18:13">18:13</span> Susupukin ang mga sangkap ng kaniyang
katawan, Oo, lalamunin ng panganay ng kamatayan ang kaniyang mga
sangkap.

<span id="an_18:14">18:14</span> Siya'y ilalabas sa kaniyang tolda na
kaniyang tinitiwalaan; at siya'y dadalhin sa hari ng mga kakilabutan.

<span id="an_18:15">18:15</span> Tatahan sa kaniyang tolda yaong di niya
kaanoano: azufre ay makakalat sa kaniyang tahanan.

<span id="an_18:16">18:16</span> Ang kaniyang mga ugat ay mangatutuyo sa
ilalim, at sa ibabaw ay puputulin ang kaniyang sanga.

<span id="an_18:17">18:17</span> Ang alaala sa kaniya ay mawawala sa
lupa, at siya'y mawawalan ng pangalan sa lansangan.

<span id="an_18:18">18:18</span> Siya'y ihahatid sa kadiliman mula sa
liwanag, at itatapon sa labas ng sanglibutan.

<span id="an_18:19">18:19</span> Siya'y hindi magkakaroon kahit anak, ni
anak man ng anak sa gitna ng kaniyang bayan, ni anomang nalabi sa
kaniyang pinakipamayanan.

<span id="an_18:20">18:20</span> Silang nagsisidating pagkatapos ay
mangatitigilan sa kaniyang kaarawan, gaya ng nangauna na nangatakot.

<span id="an_18:21">18:21</span> Tunay na ganyan ang mga tahanan ng mga
liko, at ito ang kalalagyan niya na hindi nakakakilala sa Dios.

<span id="an_19:1">19:1</span> Nang magkagayo'y sumagot si Job, at
nagsabi,

<span id="an_19:2">19:2</span> Hanggang kailan pahihirapan ninyo ang
aking kaluluwa, at babagabagin ako ng mga salita?

<span id="an_19:3">19:3</span> Ng makasangpung ito ay pinulaan ninyo
ako: kayo'y hindi nangapapahiya na nangagpapahirap sa akin.

<span id="an_19:4">19:4</span> At kahima't ako'y magkamali, ang aking
kamalian ay maiwan sa aking sarili.

<span id="an_19:5">19:5</span> Kung tunay na kayo'y magpapakalaki laban
sa akin, at ipakikipagtalo laban sa akin ang kakutyaan ko:

<span id="an_19:6">19:6</span> Talastasin ninyo ngayon na inilugmok ako
ng Dios, at inikid ako ng kaniyang silo.

<span id="an_19:7">19:7</span> Narito, ako'y humihiyaw dahil sa
kamalian, nguni't hindi ako dinidinig; ako'y humihiyaw ng tulong,
nguni't walang kahatulan.

<span id="an_19:8">19:8</span> Kaniyang pinadiran ang aking daan upang
huwag akong makaraan, at naglagay ng kadiliman sa aking mga landas.

<span id="an_19:9">19:9</span> Hinubaran niya ako ng aking
kaluwalhatian, at inalis ang putong sa aking ulo.

<span id="an_19:10">19:10</span> Kaniyang inilugmok ako sa bawa't dako,
at ako'y nananaw: at ang aking pagasa ay binunot niyang parang punong
kahoy.

<span id="an_19:11">19:11</span> Kaniya rin namang pinapagalab ang
kaniyang pagiinit laban sa akin, at ibinilang niya ako sa kaniya na gaya
ng isa sa kaniyang mga kaaway,

<span id="an_19:12">19:12</span> Ang kaniyang mga hukbo ay dumarating na
magkakasama, at ipinagpatuloy ang kanilang lakad laban sa akin, at
kinubkob ang palibot ng aking tolda.

<span id="an_19:13">19:13</span> Inilayo niya ang aking mga kapatid sa
akin, at ang aking mga kakilala ay pawang nangiba sa akin.

<span id="an_19:14">19:14</span> Ang aking mga kamaganak ay
nangagsilayo, at nilimot ako ng aking mga kasamasamang kaibigan.

<span id="an_19:15">19:15</span> Silang nagsisitahan sa aking bahay, at
ang aking mga lingkod na babae, ay ibinibilang akong manunuluyan; ako'y
naging kaiba sa kanilang paningin.

<span id="an_19:16">19:16</span> Aking tinatawag ang aking lingkod, at
hindi ako sinasagot, bagaman sinasamo ko siya ng aking bibig.

<span id="an_19:17">19:17</span> Ang aking hininga ay iba sa aking
asawa, at ang aking pamanhik sa mga anak ng tunay kong ina.

<span id="an_19:18">19:18</span> Pati ng mga bata ay humahamak sa akin;
kung ako'y bumangon, sila'y nangagsasalita ng laban sa akin:

<span id="an_19:19">19:19</span> Lahat ng aking mahal na kaibigan ay
nangayayamot sa akin: at ang aking minamahal ay nagsipihit ng laban sa
akin,

<span id="an_19:20">19:20</span> Ang aking buto ay dumidikit sa aking
balat at sa aking laman, at ako'y nakatanan ng sukat sa balat ng aking
mga ngipin.

<span id="an_19:21">19:21</span> Mahabag kayo sa akin, mahabag kayo sa
akin, Oh kayong mga kaibigan ko; sapagka't kinilos ako ng kamay ng Dios,

<span id="an_19:22">19:22</span> Bakit ninyo ako inuusig na gaya ng
Dios. At hindi pa kayo nasisiyahan sa akin laman?

<span id="an_19:23">19:23</span> Oh mangasulat nawa ngayon ang aking mga
salita! Oh mangalagda nawa sa isang aklat!

<span id="an_19:24">19:24</span> Ng isa nawang panulat na bakal at
tingga, na mangaukit nawa sa bato magpakailan man!

<span id="an_19:25">19:25</span> Nguni't talastas ko na manunubos sa
akin ay buhay, at siya'y tatayo sa lupa sa kahulihulihan:

<span id="an_19:26">19:26</span> At pagkatapos na magibang ganito ang
aking balat, gayon ma'y makikita ko ang Dios sa aking laman:

<span id="an_19:27">19:27</span> Siyang makikita ko ng sarili, at
mamamasdan ng aking mga mata, at hindi ng iba. Ang aking puso ay
natutunaw sa loob ko.

<span id="an_19:28">19:28</span> Kung inyong sabihin: paanong aming
pag-uusigin siya? Dangang ang kadahilanan ay nasusumpungan sa akin;

<span id="an_19:29">19:29</span> Mangatakot kayo sa tabak: sapagka't ang
kapootan ang nagdadala ng mga parusa ng tabak, upang inyong malaman na
may kahatulan.

<span id="an_20:1">20:1</span> Nang magkagayo'y sumagot si Zophar na
Naamathita, at nagsabi,

<span id="an_20:2">20:2</span> Kaya't nagbibigay sagot sa akin ang aking
mga pagiisip, dahil nga sa aking pagmamadali na taglay ko.

<span id="an_20:3">20:3</span> Aking narinig ang saway na inilalagay ako
sa kahihiyan, at ang diwa ng aking pagkaunawa ay sumasagot sa akin.

<span id="an_20:4">20:4</span> Hindi mo ba nalalaman ito ng una, mula
nang ang tao'y malagay sa lupa,

<span id="an_20:5">20:5</span> Na ang pagtatagumpay ng masama ay maikli,
at ang kagalakan ng di banal ay sandali lamang?

<span id="an_20:6">20:6</span> Bagaman ang kaniyang karilagan ay
napaiilanglang hanggang sa langit, at ang kaniyang ulo ay umaabot
hanggang sa mga alapaap;

<span id="an_20:7">20:7</span> Gayon may matutunaw siya magpakailan man,
na gaya ng kaniyang sariling dumi: silang nangakakita sa kaniya ay
mangagsasabi: Nasaan siya?

<span id="an_20:8">20:8</span> Siya'y mawawala na gaya ng panaginip, at
hindi masusumpungan. Oo, siya'y mawawala na parang pangitain sa gabi.

<span id="an_20:9">20:9</span> Ang mata na nakakita sa kaniya ay hindi
na siya makikita pa; ni mamamalas pa man siya sa kaniyang pook.

<span id="an_20:10">20:10</span> Hahanapin ng kaniyang mga anak ang
lingap ng dukha, at ang kaniyang mga kamay ay magsasauli ng kaniyang
kayamanan.

<span id="an_20:11">20:11</span> Ang kaniyang mga buto ay puspos ng
kaniyang kabataan, nguni't hihiga na kasama niya sa alabok.

<span id="an_20:12">20:12</span> Bagaman ang kasamaan ay masarap sa
kaniyang bibig, bagaman kaniyang itago sa ilalim ng kaniyang dila;

<span id="an_20:13">20:13</span> Bagaman kaniyang patawarin, at hindi
niya ito babayaan, kundi ingatan pa sa loob ng kaniyang bibig;

<span id="an_20:14">20:14</span> Gayon ma'y ang kaniyang pagkain ay
nabago na sa kaniyang tiyan, siyang kamandag ng mga ahas sa loob niya.

<span id="an_20:15">20:15</span> Siya'y sumakmal ng mga kayamanan, at
kaniyang mga isusuka uli: mga aalisin uli ng Dios sa kaniyang tiyan.

<span id="an_20:16">20:16</span> Kaniyang hihititin ang kamandag ng mga
ahas; papatayin siya ng dila ng ulupong.

<span id="an_20:17">20:17</span> Hindi niya matitingnan ang mga ilog,
ang umaagos na mga bukal ng pulot at mantekilya.

<span id="an_20:18">20:18</span> Na kaniyang isasauli ang kaniyang
pinagpagalan, at hindi lalamunin; ayon sa pag-aari na kaniyang
tinangkilik, hindi siya magagalak.

<span id="an_20:19">20:19</span> Sapagka't kaniyang pinighati at
pinabayaan ang dukha; kaniyang kinuhang marahas ang isang bahay; at
hindi niya itatayo.

<span id="an_20:20">20:20</span> Sapagka't hindi siya nakakilala ng
katiwasayan sa loob niya, hindi siya makapagliligtas ng anoman sa
kaniyang kinaluluguran.

<span id="an_20:21">20:21</span> Walang bagay na naiwan na hindi niya
sinakmal; kaya't ang kaniyang kaginhawahan ay hindi mananatili.

<span id="an_20:22">20:22</span> Sa lubos niyang kasaganaan ay magigipit
siya; ang kamay ng bawa't nasa karalitaan ay darating sa kaniya.

<span id="an_20:23">20:23</span> Pagka kaniyang bubusugin ang kaniyang
tiyan, ihuhulog ng Dios ang kaniyang mabangis na poot sa kaniya. At
ibubugso sa kaniya samantalang siya'y kumakain.

<span id="an_20:24">20:24</span> Kaniyang tatakasan ang sandatang bakal,
at ang busog na tanso ay hihilagpos sa kaniya.

<span id="an_20:25">20:25</span> Binubunot niya ang pana, at lumalabas
sa kaniyang katawan: Oo, ang makintab na talim ay lumalabas mula sa
kaniyang apdo; mga kakilabutan ang sumasa kaniya.

<span id="an_20:26">20:26</span> Lahat na kadiliman ay nalalagay na mga
pinakakayamanan niya; isang apoy na hindi hinipan ng tao ay susupok sa
kaniya: susupukin niyaon ang naiwan sa kaniyang tolda.

<span id="an_20:27">20:27</span> Ihahayag ng mga langit ang kaniyang
kasamaan, at ang lupa ay babangon laban sa kaniya.

<span id="an_20:28">20:28</span> Ang pakinabang ng kaniyang bahay ay
yayaon, ang kaniyang mga pag-aari ay huhuho sa kaarawan ng kaniyang
kapootan.

<span id="an_20:29">20:29</span> Ito ang bahagi ng masamang tao mula sa
Dios, at ang manang takda sa kaniya ng Dios.

<span id="an_21:1">21:1</span> Nang magkagayo'y sumagot si Job, at
nagsabi,

<span id="an_21:2">21:2</span> Pakinggan ninyong mainam ang aking
pananalita; at ito'y maging inyong mga kaaliwan.

<span id="an_21:3">21:3</span> Pagdalitaan ninyo ako, at ako nama'y
magsasalita, at pagkatapos na ako'y makapagsalita, ay manuya kayo.

<span id="an_21:4">21:4</span> Tungkol sa akin, ay sa tao ba ang aking
daing? At bakit hindi ako maiinip?

<span id="an_21:5">21:5</span> Tandaan ninyo ako, at matigilan kayo. At
ilagay ninyo ang inyong kamay sa inyong bibig,

<span id="an_21:6">21:6</span> Pagka aking naaalaala nga ay nababagabag
ako, at kikilabutan ang humahawak sa aking laman.

<span id="an_21:7">21:7</span> Bakit nabubuhay ang masama, nagiging
matanda, oo, nagiging malakas ba sa kapangyarihan?

<span id="an_21:8">21:8</span> Ang kanilang binhi ay natatatag nakasama
nila sa kanilang paningin, at ang kanilang mga suwi ay nasa harap ng
kanilang mga mata.

<span id="an_21:9">21:9</span> Ang kanilang mga bahay ay tiwasay na
walang takot, kahit ang pamalo man ng Dios ay wala sa kanila.

<span id="an_21:10">21:10</span> Ang kanilang baka ay naglilihi, at
hindi nababaog; ang kanilang baka ay nanganganak, at hindi napapahamak
ang kaniyang guya.

<span id="an_21:11">21:11</span> Kaniyang inilabas ang kanilang mga bata
na gaya ng kawan, at ang kanilang mga anak ay nangagsasayawan,

<span id="an_21:12">21:12</span> Sila'y nangagaawitan na katugma ng
pandereta at alpa, at nangagkakatuwa sa tunog ng plauta.

<span id="an_21:13">21:13</span> Kanilang ginugugol ang kanilang mga
kaarawan sa kaginhawahan, at sa isang sandali ay nagsisilusong sila sa
Sheol.

<span id="an_21:14">21:14</span> At sinasabi nila sa Dios: Lumayo ka sa
amin; sapagka't hindi namin ninanasa ang pagkaalam ng inyong mga lakad.

<span id="an_21:15">21:15</span> Ano ang Makapangyarihan sa lahat na
siya'y paglilingkuran namin? At anong pakinabang magkakaroon kami, kung
kami ay magsidalangin sa kaniya?

<span id="an_21:16">21:16</span> Narito, ang kanilang kaginhawahan ay
wala sa kanilang kamay: ang payo ng masama ay malayo sa akin.

<span id="an_21:17">21:17</span> Gaano kadalas pinapatay ang ilawan ng
masama? Na ang kanilang kapahamakan ay dumarating ba sa kanila? Na
nagbabahagi ba ang Dios ng mga kapanglawan sa kaniyang galit?

<span id="an_21:18">21:18</span> Na sila'y gaya ng dayami sa harap ng
hangin, at gaya ng ipa na tinatangay ng bagyo?

<span id="an_21:19">21:19</span> Inyong sinasabi, Inilalapat ng Dios ang
kaniyang parusa sa kaniyang mga anak. Gantihin sa kaniyang sarili upang
maalaman niya.

<span id="an_21:20">21:20</span> Makita ng kaniyang mga mata ang
kaniyang pagkagiba, at uminom siya ng poot ng Makapangyarihan sa lahat.

<span id="an_21:21">21:21</span> Sapagka't anong kasayahan magkakaroon
siya sa kaniyang bahay pagkamatay niya, pagka ang bilang ng kaniyang mga
buwan ay nahiwalay sa gitna?

<span id="an_21:22">21:22</span> May makapagtuturo ba ng kaalaman sa
Dios? Dangang kaniyang hinahatulan yaong nangasa mataas.

<span id="an_21:23">21:23</span> Isa'y namamatay sa kaniyang lubos na
kalakasan, palibhasa't walang bahala at tahimik:

<span id="an_21:24">21:24</span> Ang kaniyang mga suso ay puno ng gatas,
at ang utak ng kaniyang mga buto ay halumigmig.

<span id="an_21:25">21:25</span> At ang iba'y namamatay sa paghihirap ng
kaluluwa, at kailan man ay hindi nakakalasa ng mabuti.

<span id="an_21:26">21:26</span> Sila'y nahihigang magkakasama sa
alabok, at tinatakpan sila ng uod.

<span id="an_21:27">21:27</span> Narito, aking nalalaman ang inyong
pagiisip, at ang mga maling haka ng inyong inaakala laban sa akin.

<span id="an_21:28">21:28</span> Sapagka't inyong sinasabi, Saan naroon
ang bahay ng prinsipe? At saan naroon ang tolda na tinatahanan ng
masama?

<span id="an_21:29">21:29</span> Hindi ba ninyo itinanong sa kanilang
nangagdadaan? At hindi ba ninyo nalalaman ang kanilang mga
pinagkakakilanlan?

<span id="an_21:30">21:30</span> Na ang masamang tao ay natataan sa
kaarawan ng kasakunaan? Na sila'y pinapatnubayan sa kaarawan ng
kapootan?

<span id="an_21:31">21:31</span> Sinong magpapahayag ng kaniyang lakad
sa kaniyang mukha? At sinong magbabayad sa kaniya ng kaniyang ginawa?

<span id="an_21:32">21:32</span> Gayon ma'y dadalhin siya sa libingan,
at magbabantay ang mga tao sa libingan.

<span id="an_21:33">21:33</span> Ang mga bugal ng libis ay mamabutihin
niya, at lahat ng tao ay magsisisunod sa kaniya, gaya ng nauna sa kaniya
na walang bilang.

<span id="an_21:34">21:34</span> Paano ngang inyong aaliwin ako ng
walang kabuluhan, dangang sa inyong mga sagot ang naiiwan lamang ay
kabulaanan?

<span id="an_22:1">22:1</span> Nang magkagayo'y sumagot si Eliphaz na
Temanita, at nagsabi,

<span id="an_22:2">22:2</span> Mapapakinabangan ba ang tao ng Dios?
Tunay na siyang pantas ay nakikinabang sa kaniyang sarili.

<span id="an_22:3">22:3</span> May kasayahan ba sa Makapangyarihan sa
lahat na ikaw ay matuwid? O may pakinabang ba sa kaniya na iyong
pinasasakdal ang iyong mga lakad?

<span id="an_22:4">22:4</span> Dahil ba sa iyong takot sa kaniya na
kaniyang sinasaway ka, na siya'y pumasok sa iyo sa kahatulan?

<span id="an_22:5">22:5</span> Hindi ba malaki ang iyong kasamaan? Ni
wala mang anomang wakas sa iyong mga kasamaan.

<span id="an_22:6">22:6</span> Sapagka't ikaw ay kumuha ng sangla ng
iyong kapatid sa wala, at iyong hinubdan ng kanilang suot ang hubad.

<span id="an_22:7">22:7</span> Ikaw ay hindi nagbigay ng tubig sa pagod
upang uminom, at ikaw ay nagkait ng tinapay sa gutom.

<span id="an_22:8">22:8</span> Nguni't tungkol sa makapangyarihang tao,
siya'y nagtatangkilik ng lupa; at ang marangal na tao, ay tumatahan
doon.

<span id="an_22:9">22:9</span> Iyong pinayaong walang dala ang mga
babaing bao, at ang mga kamay ng ulila ay nangabali.

<span id="an_22:10">22:10</span> Kaya't ang mga silo ay nangasa palibot
mo, at biglang takot ay bumabagabag sa iyo,

<span id="an_22:11">22:11</span> O kadiliman, upang huwag kang makakita.
At kasaganaan ng tubig ay tumatabon sa iyo.

<span id="an_22:12">22:12</span> Hindi ba ang Dios ay nasa kaitaasan ng
langit? At, narito, ang kataasan ng mga bituin, pagkataastaas nila!

<span id="an_22:13">22:13</span> At iyong sinasabi, Anong nalalaman ng
Dios? Makahahatol ba siya sa salisalimuot na kadiliman?

<span id="an_22:14">22:14</span> Masinsing alapaap ang tumatakip sa
kaniya, na siya'y hindi nakakakita; at siya'y lumalakad sa balantok ng
langit.

<span id="an_22:15">22:15</span> Iyo bang pagpapatuluyan ang dating
daan, na nilakaran ng mga masamang tao?

<span id="an_22:16">22:16</span> Na siyang mga naalis bago dumating ang
kanilang kapanahunan. Na ang patibayan ay nahuhong parang agos:

<span id="an_22:17">22:17</span> Na nagsabi sa Dios: Lumayo ka sa amin;
at, anong magagawa sa amin ng Makapangyarihan sa lahat?

<span id="an_22:18">22:18</span> Gayon ma'y pinuno niya ang kanilang mga
bahay ng mga mabuting bagay; nguni't ang payo ng masama ay malayo sa
akin.

<span id="an_22:19">22:19</span> Nakikita ng mga matuwid at nangatutuwa;
at tinatawanang mainam ng walang sala:

<span id="an_22:20">22:20</span> Na nagsasabi, Walang pagsalang silang
nagsisibangon laban sa atin ay nahiwalay, at ang nalabi sa kanila ay
sinupok ng apoy.

<span id="an_22:21">22:21</span> Makipagkilala ka sa kaniya, at ikaw ay
mapayapa: anopa't ang mabuti ay darating sa iyo.

<span id="an_22:22">22:22</span> Iyong tanggapin, isinasamo ko sa iyo,
ang kautusan mula sa kaniyang bibig, at ilagak mo ang kaniyang mga
salita sa iyong puso.

<span id="an_22:23">22:23</span> Kung ikaw ay bumalik sa Makapangyarihan
sa lahat, ay matatayo ka; kung iyong ilayo ang kalikuan sa iyong mga
tolda.

<span id="an_22:24">22:24</span> At ilagay mo ang iyong kayamanan sa
alabok, at ang ginto ng Ophir sa gitna ng mga bato ng mga batis:

<span id="an_22:25">22:25</span> At ang Makapangyarihan sa lahat ay
magiging iyong kayamanan, at mahalagang pilak sa iyo.

<span id="an_22:26">22:26</span> Sapagka't ikaw ay magagalak nga ng
iyong sarili sa Makapangyarihan sa lahat, at iyong itataas ang iyong
mukha sa Dios.

<span id="an_22:27">22:27</span> Ikaw ay dadalangin sa kaniya, at
kaniyang didinggin ka: at iyong babayaran ang iyong mga panata.

<span id="an_22:28">22:28</span> Ikaw nama'y magpapasiya ng isang bagay,
at ito'y matatatag sa iyo; at liwanag ay sisilang sa iyong mga daan.

<span id="an_22:29">22:29</span> Pagka inilulugmok ka nila, ay iyong
sasabihin: Magpakataas; at ililigtas niya ang mapagpakumbabang tao.

<span id="an_22:30">22:30</span> Kaniyang ililigtas, pati ng hindi
banal: Oo, siya'y maliligtas sa kalinisan ng iyong mga kamay.

<span id="an_23:1">23:1</span> Nang magkagayo'y sumagot si Job, at
nagsabi,

<span id="an_23:2">23:2</span> Magpahanggang ngayo'y mapanghimagsik ang
aking daing: ang bugbog sa akin ay lalong mabigat kaysa aking hibik.

<span id="an_23:3">23:3</span> Oh mano nawang maalaman ko kung saan ko
masusumpungan siya, upang ako'y dumating hanggang sa kaniyang likmuan!

<span id="an_23:4">23:4</span> Aking aayusin ang aking usap sa harap
niya, at pupunuin ko ang aking bibig ng mga pangangatuwiran.

<span id="an_23:5">23:5</span> Aking malalaman ang mga salita na
kaniyang isasagot sa akin, at matatalastas ko kung ano ang kaniyang
sasabihin sa akin.

<span id="an_23:6">23:6</span> Makikipagtalo ba siya sa akin sa kalakhan
ng kaniyang kapangyarihan? Hindi; kundi pakikinggan niya ako.

<span id="an_23:7">23:7</span> Doo'y makapangangatuwiran sa kaniya ang
matuwid; sa gayo'y maliligtas ako magpakailan man sa aking hukom.

<span id="an_23:8">23:8</span> Narito, ako'y nagpapatuloy, nguni't wala
siya; at sa dakong likuran, nguni't hindi ko siya mamataan:

<span id="an_23:9">23:9</span> Sa kaliwa pagka siya'y gumagawa, nguni't
hindi ko mamasdan siya: siya'y nagkukubli sa kanan, na hindi ko makita
siya.

<span id="an_23:10">23:10</span> Nguni't nalalaman niya ang daang aking
nilalakaran; pagka kaniyang nasubok ako ay lalabas akong parang ginto.

<span id="an_23:11">23:11</span> Ang aking paa ay sumunod na lubos sa
kaniyang mga hakbang. Ang kaniyang daan ay aking iningatan, at hindi ako
lumiko.

<span id="an_23:12">23:12</span> Ako'y hindi humiwalay sa utos ng
kaniyang mga labi; aking pinagyaman ang mga salita ng kaniyang bibig ng
higit kay sa aking kailangang pagkain.

<span id="an_23:13">23:13</span> Nguni't siya'y sa isang akala, at
sinong makapagpapabalik sa kaniya? At kung ano ang ninanasa ng kaniyang
kaluluwa siya nga niyang ginagawa.

<span id="an_23:14">23:14</span> Sapagka't kaniyang isinasagawa ang
itinakda sa akin: at maraming gayong mga bagay ang nasa kaniya.

<span id="an_23:15">23:15</span> Kaya't ako'y nababagabag sa kaniyang
harapan; pagka aking binubulay, ay natatakot ako sa kaniya.

<span id="an_23:16">23:16</span> Dahil sa pinapanglupaypay ng Dios ang
aking puso, at binagabag ako ng Makapangyarihan sa lahat:

<span id="an_23:17">23:17</span> Sapagka't hindi ako inihiwalay sa harap
ng kadiliman, ni tinakpan man niya ang salimuot na kadiliman sa aking
mukha.

<span id="an_24:1">24:1</span> Bakit ang mga kapanahunan ay hindi
itinakda ng Makapangyarihan sa lahat? At bakit hindi nangakakakita ng
kaniyang mga araw ang nangakakakilala sa kaniya?

<span id="an_24:2">24:2</span> May nagsisipagbago ng lindero; kanilang
dinadalang may karahasan ang mga kawan, at pinasasabsab.

<span id="an_24:3">24:3</span> Kanilang itinataboy ang asno ng ulila,
kanilang kinukuha ang baka ng babaing bao na pinakasangla.

<span id="an_24:4">24:4</span> Kanilang inililigaw sa daan ang
mapagkailangan: ang mga dukha sa lupa ay nagsisikubling magkakasama.

<span id="an_24:5">24:5</span> Narito, gaya ng mga mabangis na asno sa
ilang, sila'y nagsisilabas sa kanilang gawa, na nagsisihanap na masikap
ng pagkain; ang ilang ay siyang nagbibigay sa kanila ng pagkaing ukol sa
kanilang mga anak.

<span id="an_24:6">24:6</span> Kanilang pinitas sa bukid ang kanilang
pagkain; at kanilang pinamumulutan ang ubasan ng masama.

<span id="an_24:7">24:7</span> Sila'y hubad na nangahihiga buong gabi na
walang suot. At walang kumot sa ginaw.

<span id="an_24:8">24:8</span> Sila'y basa ng ulan sa mga bundok, at
niyayakap ang bato sa pagkakailangan ng kulungan.

<span id="an_24:9">24:9</span> May nagsisiagaw ng ulila mula sa suso, at
nagsisikuha ng sangla ng dukha:

<span id="an_24:10">24:10</span> Na anopa't sila'y yumayaong hubad na
walang damit, at palibhasa'y gutom ay kanilang dinadala ang mga bigkis;

<span id="an_24:11">24:11</span> Sila'y nagsisigawa ng langis sa loob ng
olibohan ng mga taong ito; sila'y nagpipisa sa kanilang pisaan ng ubas,
at nagtitiis ng uhaw.

<span id="an_24:12">24:12</span> Mula sa makapal na bayan ay
nagsisidaing ang mga tao, at ang kaluluwa ng may sugat ay humihiyaw;
gayon ma'y hindi inaaring mangmang ng Dios.

<span id="an_24:13">24:13</span> Ito'y sa mga nangaghihimagsik laban sa
liwanag; Hindi nila nalalaman ang mga daan niyaon, ni tumatahan man sa
mga landas niyaon.

<span id="an_24:14">24:14</span> Ang mamamatay tao ay bumabangon
pagliliwanag, pinapatay niya ang dukha at mapagkailangan; at sa gabi ay
gaya siya ng magnanakaw.

<span id="an_24:15">24:15</span> Ang mata naman ng mapangalunya ay
naghihintay ng pagtatakip-silim, na sinasabi, Walang matang makakakita
sa akin: at nagiiba ng kaniyang mukha.

<span id="an_24:16">24:16</span> Sa kadiliman ay nagsisihukay sila sa
mga bahay: sila'y nagkukulong sa sarili kung araw; hindi nila nalalaman
ang liwanag,

<span id="an_24:17">24:17</span> Sapagka't ang umaga sa kanilang lahat
ay parang salimuot na kadiliman, sapagka't kanilang nalalaman ang mga
kakilabutan ng salimot na kadiliman.

<span id="an_24:18">24:18</span> Siya'y matulin sa ibabaw ng tubig; ang
kanilang bahagi ay sinumpa sa lupa: siya'y hindi babalik sa daan ng mga
ubasan.

<span id="an_24:19">24:19</span> Katuyuan at kainitan ay tumutunaw ng
mga niebeng tubig: gaya ng Sheol ng mga nagkakasala.

<span id="an_24:20">24:20</span> Kalilimutan siya ng bahay-bata: siya'y
kakaning maigi ng uod; siya'y hindi na maaalaala pa: at ang kalikuan ay
babaliing parang punong kahoy.

<span id="an_24:21">24:21</span> Kaniyang sinasakmal ang baog na hindi
nanganganak; at hindi gumagawa ng mabuti sa babaing bao.

<span id="an_24:22">24:22</span> Inaagawan naman ng Dios ang may kaya sa
pamamagitan ng kaniyang kapangyarihan: siya'y bumabangon na walang
katiwasayan sa buhay.

<span id="an_24:23">24:23</span> Pinagkakalooban sila ng Dios na malagay
sa katiwasayan, at sila'y nagpapahinga roon; at ang kaniyang mga mata ay
nasa kanilang mga lakad.

<span id="an_24:24">24:24</span> Sila'y nangataas, gayon ma'y isang
sandali pa, at sila'y wala na. Oo, sila'y nangababa, sila'y nangaalis sa
daan na gaya ng lahat ng mga iba, at nangaputol na gaya ng mga uhay.

<span id="an_24:25">24:25</span> At kung hindi gayon ngayon, sinong
magpapatotoo na ako'y sinungaling, at magwawala ng kabuluhan ng aking
pananalita?

<span id="an_25:1">25:1</span> Nang magkagayo'y sumagot si Bildad na
Suhita, at nagsabi,

<span id="an_25:2">25:2</span> Kapangyarihan at takot ay sumasa kaniya;
siya'y gumagawa ng kapayapaan sa kaniyang mga mataas na dako.

<span id="an_25:3">25:3</span> May anomang bilang ba sa kaniyang mga
hukbo? At doon sa hindi sinisikatan ng kaniyang liwanag?

<span id="an_25:4">25:4</span> Paano ngang makapagiging ganap ang tao sa
Dios? O paanong magiging malinis siya na ipinanganak ng isang babae.

<span id="an_25:5">25:5</span> Narito, pati ng buwan ay walang liwanag,
at ang mga bituin ay hindi dalisay sa kaniyang paningin:

<span id="an_25:6">25:6</span> Gaano pa nga kaliit ang tao, na isang
uod! At ang anak ng tao, na isang uod!

<span id="an_26:1">26:1</span> Nang magkagayo'y sumagot si Job, at
nagsabi,

<span id="an_26:2">26:2</span> Paano mong tinulungan siya na walang
kapangyarihan! Paano mong iniligtas ang kamay na walang lakas!

<span id="an_26:3">26:3</span> Paano mong pinayuhan siya na walang
karunungan, at saganang ipinahayag mo ang mabuting kaalaman!

<span id="an_26:4">26:4</span> Kanino mo binigkas ang mga salita? At
kanino ang diwa na lumabas sa iyo?

<span id="an_26:5">26:5</span> Ang mga patay ay nanginginig sa ilalim ng
tubig, at ang mga nananahan doon.

<span id="an_26:6">26:6</span> Ang Sheol ay hubad sa harap ng Dios, at
ang Abaddon ay walang takip.

<span id="an_26:7">26:7</span> Kaniyang iniuunat ang hilagaan sa
pagitang walang laman, at ibinibitin ang lupa sa wala.

<span id="an_26:8">26:8</span> Kaniyang itinatali ang tubig sa kaniyang
masinsing alapaap; at ang alapaap ay hindi nahahapak sa ilalim nila.

<span id="an_26:9">26:9</span> Kaniyang tinatakpan ang ibabaw ng
kaniyang luklukan, at iniladlad ang kaniyang mga alapaap sa ibabaw
niyaon.

<span id="an_26:10">26:10</span> Siya'y gumuguhit ng isang hangganan sa
ibabaw ng tubig, hanggang sa pinagsasalikupan ng liwanag at kadiliman.

<span id="an_26:11">26:11</span> Ang mga haligi ng langit ay
nagsisipanginig. At nangatitigilan sa kaniyang saway.

<span id="an_26:12">26:12</span> Kaniyang pinapag-iinalon ang dagat ng
kaniyang kapangyarihan, at sa kaniyang kaalaman ay sinasaktan niya ang
Rahab.

<span id="an_26:13">26:13</span> Sa pamamagitan ng kaniyang Espiritu ay
ginayakan niya ang langit; sinaksak ng kaniyang mga kamay ang maliksing
ahas.

<span id="an_26:14">26:14</span> Narito, ang mga ito ang mga gilid
lamang ng kaniyang mga daan: at pagkarahan ng bulong na ating naririnig
sa kaniya! Nguni't sinong makakaunawa ng kulog ng kaniyang
kapangyarihan?

<span id="an_27:1">27:1</span> At muling sinambit ni Job ang kaniyang
talinhaga, at nagsabi,

<span id="an_27:2">27:2</span> Buhay ang Dios, na siyang nagalis ng
aking katuwiran, at ang Makapangyarihan sa lahat na siyang nagpapanglaw
ng aking kaluluwa;

<span id="an_27:3">27:3</span> (Sapagka't ang aking buhay ay buo pa sa
akin, at ang espiritu ng Dios ay nasa mga butas ng aking ilong);

<span id="an_27:4">27:4</span> Tunay na ang aking mga labi ay hindi
magsasalita ng kalikuan, ni ang aking dila man ay magsasaysay ng
karayaan.

<span id="an_27:5">27:5</span> Malayo nawa sa aking kayo'y ariin kong
ganap: Hanggang sa ako'y mamatay ay hindi ko aalisin sa akin ang aking
pagtatapat.

<span id="an_27:6">27:6</span> Ang aking katuwiran ay aking
pinanghahawakan at hindi ko bibitiwan: hindi ako aalipustain ng aking
puso habang ako'y buhay.

<span id="an_27:7">27:7</span> Ang aking kaaway ay maging gaya nawa ng
masama, at ang bumangon laban sa akin ay maging gaya nawa ng liko.

<span id="an_27:8">27:8</span> Sapagka't ano ang pagasa ng di banal,
bagaman siya'y makikinabang sa kaniya, pagka kinuha ng Dios ang kaniyang
kaluluwa?

<span id="an_27:9">27:9</span> Didinggin ba ng Dios ang kaniyang iyak,
pagka ang kabagabagan ay dumating sa kaniya?

<span id="an_27:10">27:10</span> Makapagsasaya ba siya sa
Makapangyarihan sa lahat, at tatawag sa Dios sa lahat ng mga panahon?

<span id="an_27:11">27:11</span> Aking tuturuan kayo ng tungkol sa kamay
ng Dios; ang nasa Makapangyarihan sa lahat ay hindi ko ililihim.

<span id="an_27:12">27:12</span> Narito, kayong lahat ay nangakakita;
bakit nga kayo ay lubos na nawalan ng kabuluhan?

<span id="an_27:13">27:13</span> Ito ang bahagi ng masamang tao sa Dios,
at ang mana ng mga mamimighati, na kanilang tinatanggap sa
Makapangyarihan sa lahat.

<span id="an_27:14">27:14</span> Kung ang kaniyang mga anak ay dumami,
ay para sa tabak, at ang kaniyang lahi ay hindi mabubusog ng tinapay.

<span id="an_27:15">27:15</span> Yaong nangaiwan sa kaniya ay
mangalilibing sa kamatayan, at ang kaniyang mga bao ay hindi
magsisipanaghoy.

<span id="an_27:16">27:16</span> Bagaman siya'y magbunton ng pilak na
parang alabok, at maghahanda ng bihisan na parang putik;

<span id="an_27:17">27:17</span> Maihahanda niya, nguni't ang ganap ang
magsusuot niyaon. At babahagihin ng walang sala ang pilak.

<span id="an_27:18">27:18</span> Siya'y nagtatayo ng kaniyang bahay na
gaya ng tanga, at gaya ng isang bantayan na ginagawa ng bantay.

<span id="an_27:19">27:19</span> Siya'y nahihigang mayaman, nguni't
hindi siya pupulutin; kaniyang ididilat ang kaniyang mga mata, nguni't
wala na siya.

<span id="an_27:20">27:20</span> Mga kakilabutan ang tumatabon sa kaniya
na gaya ng tubig; bagyo ang umaagaw sa kaniya sa kinagabihan,

<span id="an_27:21">27:21</span> Tinangay siya ng hanging silanganan, at
siya'y nananaw; at pinapalis siya sa kaniyang kinaroroonang dako.

<span id="an_27:22">27:22</span> Sapagka't hahalibasin siya ng Dios, at
hindi magpapatawad; siya'y magpupumilit na tumakas sa kaniyang kamay.

<span id="an_27:23">27:23</span> Ipapakpak ng mga tao ang kanilang mga
kamay sa kaniya. At hihiyawan siya mula sa kaniyang kinaroroonang dako.

<span id="an_28:1">28:1</span> Tunay na may mina na mayroong pilak, at
dako na ukol sa ginto na kanilang pinagdadalisayan.

<span id="an_28:2">28:2</span> Bakal ay hinuhukay sa lupa, at tanso ay
binububo mula sa bato.

<span id="an_28:3">28:3</span> Ang tao'y naglalagay ng wakas sa
kadiliman, at sumisiyasat hanggang sa kalayulayuang hangganan ng mga
bato ng kadiliman at salimuot na kadiliman.

<span id="an_28:4">28:4</span> Siya'y humuhukay ng malayo sa tinatahanan
ng mga tao: nililimot ng paa na dumadaan nagbibitin doong malayo sa mga
tao, sila'y umuugoy na paroo't parito.

<span id="an_28:5">28:5</span> Tungkol sa lupa, mula rito'y nanggagaling
ang tinapay: at sa ilalim ay wari tinutuklap ng apoy.

<span id="an_28:6">28:6</span> Ang mga bato nito'y kinaroroonan ng mga
zafiro. At ito'y may alabok na ginto.

<span id="an_28:7">28:7</span> Yaong landas na walang ibong mangdadagit
ay nakakaalam. Ni nakita man ng mata ng falkon:

<span id="an_28:8">28:8</span> Hindi natungtungan ng mga palalong hayop,
ni naraanan man ng mabangis na leon,

<span id="an_28:9">28:9</span> Kaniyang inilalabas ang kaniyang kamay sa
batong pingkian; binabaligtad ng mga ugat ang mga bundok.

<span id="an_28:10">28:10</span> Siya'y nagbabangbang sa gitna ng mga
bato; at ang kaniyang mata ay nakakakita ng bawa't mahalagang bagay.

<span id="an_28:11">28:11</span> Kaniyang tinatalian ang mga lagaslas
upang huwag umagos; at ang bagay na nakukubli ay inililitaw niya sa
liwanag.

<span id="an_28:12">28:12</span> Nguni't saan masusumpungan ang
karunungan? At saan naroon ang dako ng pagkaunawa?

<span id="an_28:13">28:13</span> Hindi nalalaman ng tao ang halaga
niyaon; ni nasusumpungan man sa lupain ng may buhay.

<span id="an_28:14">28:14</span> Sinasabi ng kalaliman. Wala sa akin: at
sinasabi ng dagat: Hindi sumasaakin.

<span id="an_28:15">28:15</span> Hindi mabibili ng ginto, ni
matitimbangan man ng pilak ang halaga niyaon.

<span id="an_28:16">28:16</span> Hindi mahahalagahan ng ginto sa Ophir,
ng mahalagang onix, o ng zafiro.

<span id="an_28:17">28:17</span> Ginto at salamin ay hindi
maihahalintulad doon: ni maipagpapalit man sa mga hiyas na dalisay na
ginto.

<span id="an_28:18">28:18</span> Hindi mabibilang ang coral o ang
cristal; Oo, ang halaga ng karunungan ay higit sa mga rubi.

<span id="an_28:19">28:19</span> Ang topacio sa Etiopia ay hindi
maipapantay doon, ni mahahalagahan man ng dalisay na ginto.

<span id="an_28:20">28:20</span> Saan nanggagaling nga ang karunungan?
At saan naroon ang dako ng pagkaunawa?

<span id="an_28:21">28:21</span> Palibhasa't nakukubli sa mga mata ng
lahat na may buhay, at natatago sa mga ibon sa himpapawid.

<span id="an_28:22">28:22</span> Ang kapahamakan at ang kamatayan ay
nagsasabi, narinig namin ng aming mga pakinig ang bulungbulungan niyaon.

<span id="an_28:23">28:23</span> Nauunawa ng Dios ang daan niyaon, at
nalalaman niya ang dako niyaon.

<span id="an_28:24">28:24</span> Sapagka't tumitingin siya hanggang sa
mga wakas ng lupa, at nakikita ang silong ng buong langit;

<span id="an_28:25">28:25</span> Upang bigyan ng timbang ang hangin; Oo,
kaniyang tinatakal ang tubig sa takalan.

<span id="an_28:26">28:26</span> Nang siya'y gumawa ng pasiya sa ulan,
at ng daan sa kidlat ng kulog:

<span id="an_28:27">28:27</span> Nang magkagayo'y nakita niya ito, at
inihayag; kaniyang itinatag ito, oo, at siniyasat.

<span id="an_28:28">28:28</span> At sa tao ay sinabi niya, Narito, ang
pagkatakot sa Dios ay siyang karunungan; at ang paghiwalay sa kasamaan
ay pagkaunawa.

<span id="an_29:1">29:1</span> At muling ipinagbadya ni Job ang kaniyang
talinghaga, at nagsabi,

<span id="an_29:2">29:2</span> Oh ako nawa'y napasa mga buwan noong
dakong una, gaya noong mga kaarawan ng binabantayan ako ng Dios;

<span id="an_29:3">29:3</span> Nang ang kaniyang ilawan ay sumisilang sa
aking ulo at sa pamamagitan ng kaniyang liwanag ay lumalakad ako sa
kadiliman;

<span id="an_29:4">29:4</span> Gaya noong ako'y nasa kabutihan ng aking
mga kaarawan, noong ang pagkasi ng Dios ay nasa aking tolda;

<span id="an_29:5">29:5</span> Noong ang Makapangyarihan sa lahat ay
sumasaakin pa, at ang aking mga anak ay nangasa palibot ko;

<span id="an_29:6">29:6</span> Noong ang aking mga hakbang ay naliligo
sa gatas, at ang bato ay nagbubuhos para sa akin ng mga ilog ng langis!

<span id="an_29:7">29:7</span> Noong ako'y lumalabas sa pintuang-bayan
hanggang sa bayan, noong aking inihahanda ang aking upuan sa lansangan,

<span id="an_29:8">29:8</span> Nakikita ako ng mga binata, at
nagsisipagkubli, at ang mga matanda ay nagsisitindig at nagsisitayo:

<span id="an_29:9">29:9</span> Ang mga pangulo ay nagpipigil ng
pangungusap, at inilalagay ang kanilang kamay sa kanilang bibig;

<span id="an_29:10">29:10</span> Ang tinig ng mga mahal na tao ay
tumatahimik, at ang kanilang dila ay dumidikit sa ngalangala ng kanilang
bibig.

<span id="an_29:11">29:11</span> Sapagka't pagka naririnig ako ng
pakinig, ay pinagpapala nga ako; at pagka nakikita ako ng mata, ay
sumasaksi sa akin:

<span id="an_29:12">29:12</span> Sapagka't aking iniligtas ang dukha na
dumadaing, ang ulila rin naman na walang tumutulong sa kaniya.

<span id="an_29:13">29:13</span> Ang basbas ng malapit nang mamamatay ay
sumaakin: at aking pinaawit sa kagalakan ang puso ng babaing bao.

<span id="an_29:14">29:14</span> Ako'y nagbibihis ng katuwiran, at
sinusuutan niya ako: ang aking kaganapan ay parang isang balabal at
isang diadema.

<span id="an_29:15">29:15</span> Ako'y naging mga mata sa bulag, at
naging mga paa ako sa pilay.

<span id="an_29:16">29:16</span> Ako'y naging ama sa mapagkailangan; at
ang usap niyaong hindi ko nakikilala ay aking sinisiyasat.

<span id="an_29:17">29:17</span> At aking binali ang mga pangil ng liko,
at inagaw ko ang huli sa kaniyang mga ngipin.

<span id="an_29:18">29:18</span> Nang magkagayo'y sinabi ko, mamamatay
ako sa aking pugad, at aking pararamihin ang aking mga kaarawan na gaya
ng buhangin:

<span id="an_29:19">29:19</span> Ang aking ugat ay nakalat sa tubig, at
ang hamog ay lumalapag buong gabi sa aking sanga:

<span id="an_29:20">29:20</span> Ang aking kaluwalhatian ay sariwa sa
akin, at ang aking busog ay nababago sa aking kamay.

<span id="an_29:21">29:21</span> Sa akin ay nangakikinig ang mga tao, at
nangaghihintay, at nagsisitahimik sa aking payo.

<span id="an_29:22">29:22</span> Pagkatapos ng aking mga salita ay hindi
na sila nagsasalita pa uli; at ang aking pananalita ay tumutulo sa
kanila.

<span id="an_29:23">29:23</span> At kanilang hinihintay ako, na gaya ng
paghihintay sa ulan, at kanilang ibinubuka ang kanilang bibig na
maluwang na gaya sa huling ulan.

<span id="an_29:24">29:24</span> Ako'y ngumingiti sa kanila pagka sila'y
hindi nanganiniwala: at ang liwanag ng aking mukha ay hindi nila
hinahamak.

<span id="an_29:25">29:25</span> Ako'y namimili sa kanilang daan, at
nauupong gaya ng puno, at tumatahang gaya ng hari sa hukbo, gaya ng
nangaaliw sa nananangis.

<span id="an_30:1">30:1</span> Nguni't ngayo'y silang bata kay sa akin
ay nagsisitawa sa akin, na ang mga magulang ay di ko ibig na malagay na
kasama ng mga aso ng aking kawan.

<span id="an_30:2">30:2</span> Oo, ang kalakasan ng kanilang kamay, sa
ano ko mapapakinabangan? Mga taong ang kalusugan ng gulang ay lumipas
na.

<span id="an_30:3">30:3</span> Sila'y lata sa pangangailangan at sa
kagutom; kanilang nginangata ang tuyong lupa, sa kadiliman ng kasalatan
at kapahamakan.

<span id="an_30:4">30:4</span> Sila'y nagsisibunot ng mga malvas sa tabi
ng mabababang punong kahoy; at ang mga ugat ng enebro ay siyang kanilang
pinakapagkain.

<span id="an_30:5">30:5</span> Sila'y pinalayas mula sa gitna ng mga
tao; sila'y sumisigaw sa likuran nila, na gaya ng sa likuran ng isang
magnanakaw.

<span id="an_30:6">30:6</span> Upang sila'y magsitahan sa nakatatakot na
mga libis, sa mga puwang ng lupa, at ng mga bato.

<span id="an_30:7">30:7</span> Sa gitna ng mabababang punong kahoy ay
nagsisiangal; sa ilalim ng mga tinikan ay nangapipisan.

<span id="an_30:8">30:8</span> Mga anak ng mga mangmang, oo, mga anak ng
mga walang puring tao; sila'y mga itinapon mula sa lupain.

<span id="an_30:9">30:9</span> At ngayon ay naging kantahin nila ako,
Oo, ako'y kasabihan sa kanila.

<span id="an_30:10">30:10</span> Kanilang kinayayamutan ako, nilalayuan
nila ako, at hindi sila nagpipigil ng paglura sa aking mukha.

<span id="an_30:11">30:11</span> Sapagka't kinalag niya ang kaniyang
panali, at pinighati ako, at kanilang inalis ang paningkaw sa harap ko.

<span id="an_30:12">30:12</span> Sa aking kanan ay tumatayo ang tanga;
itinutulak nila ang aking mga paa, at kanilang pinapatag laban sa akin
ang kanilang mga paraan ng paghamak.

<span id="an_30:13">30:13</span> Kanilang sinisira ang aking landas,
kanilang isinusulong ang aking kapahamakan, mga taong walang tumulong.

<span id="an_30:14">30:14</span> Tila dumarating sila sa isang maluwang
na pasukan: sa gitna ng kasiraan ay nagsisigulong sila.

<span id="an_30:15">30:15</span> Mga kakilabutan ay dumadagan sa akin,
kanilang tinatangay ang aking karangalan na gaya ng hangin; at ang aking
kaginhawahan ay napaparam na parang alapaap.

<span id="an_30:16">30:16</span> At ngayo'y nanglulupaypay ang aking
kaluluwa sa loob ko; mga kaarawan ng pagkapighati ay humawak sa akin.

<span id="an_30:17">30:17</span> Sa gabi ay nagaantakan ang aking mga
buto, at ang mga antak na nagpapahirap sa akin ay hindi nagpapahinga.

<span id="an_30:18">30:18</span> Sa matinding karahasan ng aking sakit
ay nagiging katuwa ang aking suot: tumatali sa akin sa palibot na gaya
ng leeg ng aking baro.

<span id="an_30:19">30:19</span> Inihahagis niya ako sa banlik, at ako'y
naging parang alabok at mga abo.

<span id="an_30:20">30:20</span> Ako'y dumadaing sa iyo, at hindi mo ako
sinasagot: ako'y tumatayo, at minamasdan mo ako.

<span id="an_30:21">30:21</span> Ikaw ay naging mabagsik sa akin: sa
pamamagitan ng kapangyarihan ng iyong kamay ay hinahabol mo ako.

<span id="an_30:22">30:22</span> Itinataas mo ako sa hangin, pinasasakay
mo ako roon; at tinutunaw mo ako sa bagyo.

<span id="an_30:23">30:23</span> Sapagka't talastas ko na iyong dadalhin
ako sa kamatayan, at sa bahay na takda sa lahat na may buhay.

<span id="an_30:24">30:24</span> Gayon man ang isa ay di ba naguunat ng
kamay sa kaniyang pagkahulog? O sa kaniyang kasakunaan kung kaya sisigaw
ng tulong?

<span id="an_30:25">30:25</span> Hindi ko ba iniyakan yaong nasa
kabagabagan? Hindi ba ang aking kaluluwa ay nakikidamay sa
mapagkailangan?

<span id="an_30:26">30:26</span> Pagka ako'y humahanap ng mabuti, ang
kasamaan nga ang dumarating: at pagka ako'y naghihintay ng liwanag ay
kadiliman ang dumarating.

<span id="an_30:27">30:27</span> Ang aking puso'y nababagabag at walang
pahinga; mga araw ng kapighatian ay dumating sa akin.

<span id="an_30:28">30:28</span> Ako'y yumayaong tumatangis na walang
araw; ako'y tumatayo sa kapulungan at humihinging tulong.

<span id="an_30:29">30:29</span> Ako'y kapatid ng mga chakal, at mga
kasama ng mga avestruz.

<span id="an_30:30">30:30</span> Ang aking balat ay maitim, at
natutuklap, at ang aking mga buto ay nagpapaltos.

<span id="an_30:31">30:31</span> Kaya't ang aking alpa ay naging
panangis, at ang aking flauta ay naging tinig ng umiiyak.

<span id="an_31:1">31:1</span> Ako'y nakipagtipan sa aking mga mata;
paano nga akong titingin sa isang dalaga?

<span id="an_31:2">31:2</span> Sapagka't ano ang bahagi sa ganang akin
sa Dios mula sa itaas, at ang mana sa Makapangyarihan sa lahat mula sa
kaitaasan?

<span id="an_31:3">31:3</span> Hindi ba kasakunaan sa liko, at kasawiang
palad sa mga manggagawa ng kasamaan?

<span id="an_31:4">31:4</span> Hindi ba niya nakikita ang aking mga
lakad, at binibilang ang lahat ng aking mga hakbang?

<span id="an_31:5">31:5</span> Kung ako'y lumakad na walang kabuluhan,
at ang aking paa ay nagmadali sa pagdaraya;

<span id="an_31:6">31:6</span> (Timbangin ako sa matuwid na timbangan,
upang mabatid ng Dios ang aking pagtatapat;)

<span id="an_31:7">31:7</span> Kung ang aking hakbang ay lumiko sa daan,
at ang aking puso ay lumakad ayon sa aking mga mata, at kung ang anomang
dungis ay kumapit sa aking mga kamay:

<span id="an_31:8">31:8</span> Kung gayo'y papaghasikin mo ako, at
bayaang kanin ng iba; Oo, bunutin ang bunga ng aking bukid.

<span id="an_31:9">31:9</span> Kung ang aking puso ay napadaya sa babae,
at ako'y bumakay sa pintuan ng aking kapuwa:

<span id="an_31:10">31:10</span> Kung magkagayo'y iba ang ipaggiling ng
aking asawa, at iba ang yumuko sa kaniya.

<span id="an_31:11">31:11</span> Sapagka't iya'y isang mabigat na sala;
Oo, isang kasamaan na parurusahan ng mga hukom:

<span id="an_31:12">31:12</span> Sapagka't isang apoy na namumugnaw
hanggang sa pagkapahamak, at bubunutin ang lahat ng aking bunga.

<span id="an_31:13">31:13</span> Kung hinamak ko ang katuwiran ng aking
aliping lalake o aliping babae, nang sila'y makipagtalo sa akin:

<span id="an_31:14">31:14</span> Ano nga ang aking gagawin pagka
bumabangon ang Dios? At pagka kaniyang dinadalaw, anong isasagot ko sa
kaniya?

<span id="an_31:15">31:15</span> Hindi ba siyang lumalang sa akin sa
bahay-bata ang lumalang sa kaniya; at hindi ba iisa ang humugis sa atin
sa bahay-bata?

<span id="an_31:16">31:16</span> Kung pinagkaitan ko ang dukha sa
kanilang nasa, o pinangalumata ko ang mga mata ng babaing bao:

<span id="an_31:17">31:17</span> O kumain akong magisa ng aking subo, at
ang ulila ay hindi kumain niyaon;

<span id="an_31:18">31:18</span> (Hindi, mula sa aking kabataan ay
lumaki siyang kasama ko, na gaya ng may isang ama, at aking pinatnubayan
siya mula sa bahay-bata ng aking ina;)

<span id="an_31:19">31:19</span> Kung ako'y nakakita ng sinomang
nangangailangan ng kasuutan, o ng mapagkailangan ng walang kumot;

<span id="an_31:20">31:20</span> Kung hindi ako pinagpala ng kaniyang
mga balakang, at kung siya'y hindi nainitan ng balahibo ng aking mga
tupa:

<span id="an_31:21">31:21</span> Kung binuhat ko ang aking kamay laban
sa ulila, sapagka't nakita ko ang tulong sa akin sa pintuang-bayan:

<span id="an_31:22">31:22</span> Kung nagkagayo'y malaglag ang aking
balikat sa abot-agawin, at ang aking kamay ay mabali sa buto.

<span id="an_31:23">31:23</span> Sapagka't ang kasakunaang mula sa Dios
ay kakilabutan sa akin, at dahil sa kaniyang karilagan ay wala akong
magawa.

<span id="an_31:24">31:24</span> Kung aking pinapaging ginto ang aking
pagasa, at sinabi ko sa dalisay na ginto, ikaw ay aking tiwala;

<span id="an_31:25">31:25</span> Kung ako'y nagalak sapagka't ang aking
kayamanan ay malaki, at sapagka't ang aking kamay ay nagtamo ng marami;

<span id="an_31:26">31:26</span> Kung ako'y tumingin sa araw pagka
sumisikat, o sa buwan na lumalakad sa kakinangan;

<span id="an_31:27">31:27</span> At ang aking puso ay napadayang lihim,
at hinagkan ng aking bibig ang aking kamay:

<span id="an_31:28">31:28</span> Ito may isang kasamaang marapat
parusahan ng mga hukom: sapagka't itinakuwil ko ang Dios na nasa itaas.

<span id="an_31:29">31:29</span> Kung ako'y nagalak sa kasakunaan
niyaong nagtatanim ng loob sa akin, o nagmataas ako ng datnan siya ng
kasamaan;

<span id="an_31:30">31:30</span> (Oo, hindi ko tiniis ang aking bibig sa
kasalanan sa paghingi ng kaniyang buhay na may sumpa;)

<span id="an_31:31">31:31</span> Kung ang mga tao sa aking tolda ay
hindi nagsabi, sinong makakasumpong ng isa na hindi nabusog sa kaniyang
pagkain?

<span id="an_31:32">31:32</span> Ang taga ibang lupa ay hindi tumigil sa
lansangan; kundi aking ibinukas ang aking mga pinto sa manglalakbay,

<span id="an_31:33">31:33</span> Kung aking tinakpan na gaya ni Adan ang
aking mga pagsalangsang, sa pagkukubli ng aking kasamaan sa aking
sinapupunan;

<span id="an_31:34">31:34</span> Sapagka't aking kinatakutan ang lubhang
karamihan, at pinangilabot ako ng paghamak ng mga angkan. Na anopa't
ako'y tumahimik, at hindi lumabas sa pintuan?

<span id="an_31:35">31:35</span> O mano nawang may duminig sa akin!
(Narito ang aking tala, sagutin ako ng Makapangyarihan sa lahat;) At
mano nawang magkaroon ako ng sumbong na isinulat ng aking kaaway!

<span id="an_31:36">31:36</span> Tunay na aking papasanin ito sa aking
balikat; aking itatali sa akin na gaya ng isang putong.

<span id="an_31:37">31:37</span> Aking ipahahayag sa kaniya ang bilang
ng aking mga hakbang, gaya ng isang pangulo na lalapitan ko siya.

<span id="an_31:38">31:38</span> Kung ang aking lupa ay humiyaw laban sa
akin, at ang mga bungkal niyaon ay umiyak na magkakasama;

<span id="an_31:39">31:39</span> Kung kumain ako ng bunga niyaon na
walang bayad, o ipinahamak ko ang buhay ng mga may-ari niyaon:

<span id="an_31:40">31:40</span> Tubuan ng dawag sa halip ng trigo, at
ng mga masamang damo sa halip ng cebada. Ang mga salita ni Job ay
natapos.

<span id="an_32:1">32:1</span> Sa gayo'y ang tatlong lalaking ito ay
nagsitigil ng pagsagot kay Job, sapagka't siya'y matuwid sa kaniyang
sariling paningin.

<span id="an_32:2">32:2</span> Nang magkagayo'y nagalab ang poot ni
Eliu, na anak ni Barachel na Bucita, na angkan ni Ram: laban kay Job ay
nagalab ang kaniyang poot, sapagka't siya'y nagpapanggap na ganap kay sa
Dios.

<span id="an_32:3">32:3</span> Laban din naman sa kaniyang tatlong
kaibigan ay nagalab ang kaniyang poot, sapagka't sila'y hindi
nakasumpong ng sagot, at gayon man ay nahatulan si Job.

<span id="an_32:4">32:4</span> Si Eliu nga ay naghintay upang magsalita
kay Job, sapagka't sila'y matanda kay sa kaniya.

<span id="an_32:5">32:5</span> At nang makita ni Eliu na walang
kasagutan sa bibig ng tatlong lalaking ito, ay nagalab ang kaniyang
poot.

<span id="an_32:6">32:6</span> At si Eliu na anak ni Barachel na Bucita
ay sumagot at nagsabi, Ako'y bata, at kayo'y totoong matatanda; kaya't
ako'y nagpakapigil at hindi ako nangahas magpatalastas sa inyo ng aking
haka.

<span id="an_32:7">32:7</span> Aking sinabi, Ang mga kaarawan ang
mangagsasalita, at ang karamihan ng mga taon ay mangagtuturo ng
karunungan.

<span id="an_32:8">32:8</span> Nguni't may espiritu sa tao, at ang hinga
ng Makapangyarihan sa lahat ay nagbibigay sa kanila ng unawa.

<span id="an_32:9">32:9</span> Hindi ang dakila ang siyang pantas, ni
ang matanda man ang siyang nakakaunawa ng kahatulan.

<span id="an_32:10">32:10</span> Kaya't aking sinabi, Dinggin ninyo ako;
akin namang ipakikilala ang aking haka.

<span id="an_32:11">32:11</span> Narito, aking hinintay ang inyong mga
salita, aking dininig ang inyong mga pangangatuwiran, samantalang kayo'y
naghahagilap ng masasabi.

<span id="an_32:12">32:12</span> Oo, aking inulinig kayo, at, narito,
walang isang makahikayat kay Job, o sa inyo'y may makasagot sa kaniyang
mga salita.

<span id="an_32:13">32:13</span> Magbawa nga kayo, baka kayo'y magsabi,
Kami ay nakasumpong ng karunungan; madadaig ng Dios siya, hindi ng tao;

<span id="an_32:14">32:14</span> Sapagka't hindi itinukoy ang kaniyang
mga salita sa akin; ni hindi ko sasagutin siya ng inyong mga pananalita.

<span id="an_32:15">32:15</span> Sila'y nangalito, sila'y hindi na
nagsisagot pa; Sila'y walang salitang masabi,

<span id="an_32:16">32:16</span> At ako ba'y maghihintay, sapagka't
sila'y hindi nangagsasalita, sapagka't sila'y nangakatigil, at hindi na
nagsisisagot.

<span id="an_32:17">32:17</span> Ako nama'y sasagot ng ganang akin, akin
namang ipakikilala ang aking haka.

<span id="an_32:18">32:18</span> Sapagka't ako'y puspos ng mga salita;
ang diwa na sumasaloob ko ay pumipigil sa akin,

<span id="an_32:19">32:19</span> Narito, ang aking dibdib ay parang alak
na walang pahingahan: parang mga bagong sisidlang-balat na handa sa
pagkahapak.

<span id="an_32:20">32:20</span> Ako'y magsasalita, upang ako'y
maginhawahan: aking ibubuka ang aking mga labi at sasagot ako.

<span id="an_32:21">32:21</span> Huwag itulot sa akin na pakundanganan
ko, isinasamo ko sa inyo, ang pagkatao ninoman; ni gumamit man sa kanino
man ng mga pakunwaring papuring salita.

<span id="an_32:22">32:22</span> Sapagka't hindi ako marunong sumambit
ng mga pakunwaring papuring salita; na kung dili ay madaling papanawin
ako ng Maylalang sa akin.

<span id="an_33:1">33:1</span> Gayon man, Job, isinasamo ko sa iyo na,
dinggin mo ang aking pananalita, at pakinggan mo ang lahat ng aking mga
salita.

<span id="an_33:2">33:2</span> Narito, ngayon ay aking ibinuka ang aking
bibig; nagsalita ang aking dila sa aking bibig.

<span id="an_33:3">33:3</span> Sasaysayin ng aking mga salita ang
katuwiran ng aking puso; at ang nalalaman ng aking mga labi ay
sasalitaing may pagtatapat.

<span id="an_33:4">33:4</span> Nilalang ako ng Espiritu ng Dios, at ang
hinga ng Makapangyarihan sa lahat ay nagbibigay sa akin ng buhay.

<span id="an_33:5">33:5</span> Kung ikaw ay makasasagot ay sumagot ka sa
akin; ayusin mo ang iyong mga salita sa harap ko, tumayo ka.

<span id="an_33:6">33:6</span> Narito, ako'y sa Dios na gaya mo: ako
ma'y nilalang mula rin sa putik.

<span id="an_33:7">33:7</span> Narito, hindi ka tatakutin ng aking
kakilabutan, ni ang aking kalakhan man ay magiging mabigat sa iyo.

<span id="an_33:8">33:8</span> Tunay na ikaw ay nagsalita sa aking
pakinig, at aking narinig ang tinig ng iyong mga salita, na nagsasabi,

<span id="an_33:9">33:9</span> Ako'y malinis na walang pagsalangsang;
ako'y walang sala, ni may kasamaan man sa akin:

<span id="an_33:10">33:10</span> Narito, siya'y nakasumpong ng
kadahilanan laban sa akin, ibinilang niya ako na pinakakaaway:

<span id="an_33:11">33:11</span> Inilagay niya ang aking mga paa sa mga
pangawan, kaniyang pinupuna ang lahat na aking landas.

<span id="an_33:12">33:12</span> Narito, ako'y sasagot sa iyo, dito'y
hindi ka ganap; sapagka't ang Dios ay dakila kay sa tao.

<span id="an_33:13">33:13</span> Bakit ka nakikilaban sa kaniya?
Sapagka't hindi siya nagbibigay alam ng anoman sa kaniyang mga usap.

<span id="an_33:14">33:14</span> Sapagka't ang Dios ay minsang
nagsasalita, Oo, makalawa, bagaman hindi pinakikinggan ng tao.

<span id="an_33:15">33:15</span> Sa isang panaginip, sa isang pangitain
sa gabi, pagka ang mahimbing na pagkakatulog ay nahuhulog sa mga tao, sa
mga pagkakatulog sa higaan;

<span id="an_33:16">33:16</span> Kung magkagayo'y ibinubukas niya ang
mga pakinig ng mga tao, at itinatatak ang kanilang turo,

<span id="an_33:17">33:17</span> Upang ihiwalay ang tao sa kaniyang
panukala, at ikubli ang kapalaluan sa tao;

<span id="an_33:18">33:18</span> Kaniyang pinipigil ang kaniyang
kaluluwa sa pagbulusok sa hukay, at ang kaniyang buhay sa pagkamatay sa
pamamagitan ng tabak.

<span id="an_33:19">33:19</span> Siya nama'y pinarurusahan ng sakit sa
kaniyang higaan, at ng palaging antak sa kaniyang mga buto:

<span id="an_33:20">33:20</span> Na anopa't kinayayamutan ng kaniyang
buhay ang tinapay, at ng kaniyang kaluluwa ang pagkaing pinakamasarap,

<span id="an_33:21">33:21</span> Ang kaniyang laman ay natutunaw, na
hindi makita; at ang kaniyang mga buto na hindi nakita ay nangalilitaw.

<span id="an_33:22">33:22</span> Oo, ang kaniyang kaluluwa ay nalalapit
sa hukay, at ang kaniyang buhay sa mga mangwawasak.

<span id="an_33:23">33:23</span> Kung doroong kasama niya ang isang
anghel, isang tagapagpaaninaw, na isa sa gitna ng isang libo, upang
ipakilala sa tao kung ano ang matuwid sa kaniya;

<span id="an_33:24">33:24</span> Kung magkagayo'y binibiyayaan niya siya
at nagsasabi, Iligtas mo siya sa pagbaba sa hukay, ako'y nakasumpong ng
katubusan.

<span id="an_33:25">33:25</span> Ang kaniyang laman ay magiging sariwa
kay sa laman ng isang bata; siya'y bumabalik sa mga kaarawan ng kaniyang
kabataan:

<span id="an_33:26">33:26</span> Siya'y dumadalangin sa Dios, at
nililingap niya siya: na anopa't kaniyang nakikita ang kaniyang mukha na
may kagalakan: at kaniyang isinasa tao ang kaniyang katuwiran.

<span id="an_33:27">33:27</span> Siya'y umaawit sa harap ng mga tao, at
nagsasabi, Ako'y nagkasala, at sumira ng matuwid, at hindi ko
napakinabangan:

<span id="an_33:28">33:28</span> Kaniyang tinubos ang aking kaluluwa sa
pagyao sa hukay, at ang aking buhay ay makakakita ng liwanag.

<span id="an_33:29">33:29</span> Narito, ang lahat ng mga bagay na ito
ay gawa ng Dios, makalawa, oo, makaitlo sa tao,

<span id="an_33:30">33:30</span> Upang ibalik ang kaniyang kaluluwa mula
sa hukay, upang siya'y maliwanagan ng liwanag ng buhay.

<span id="an_33:31">33:31</span> Pansinin mong mabuti, Oh Job, dinggin
mo ako: tumahimik ka, at ako'y magsasalita.

<span id="an_33:32">33:32</span> Kung ikaw ay may anomang bagay na
sasabihin, sagutin mo ako: ikaw ay magsalita, sapagka't ibig kong ariin
kang ganap.

<span id="an_33:33">33:33</span> Kung hindi, dinggin mo ako: tumahimik
ka, at tuturuan kita ng karunungan.

<span id="an_34:1">34:1</span> Bukod dito'y sumagot si Eliu, at nagsabi,

<span id="an_34:2">34:2</span> Dinggin ninyo ang aking mga salita,
kayong mga pantas; at pakinggan ninyo ako, ninyong may kaalaman.

<span id="an_34:3">34:3</span> Sapagka't ang pakinig ay tumitikim ng mga
salita, gaya ng ngalangala na lumalasa ng pagkain.

<span id="an_34:4">34:4</span> Ating piliin sa ganang atin ang matuwid:
ating alamin sa gitna natin kung ano ang mabuti.

<span id="an_34:5">34:5</span> Sapagka't sinabi ni Job, Ako'y matuwid,
at inalis ng Dios ang aking katuwiran:

<span id="an_34:6">34:6</span> Gayon ma'y akong may matuwid ay nabilang
akong sinungaling; at ang aking sugat ay walang kagamutan, bagaman ako'y
walang pagsalangsang.

<span id="an_34:7">34:7</span> Sinong tao ang gaya ni Job, na umiinom ng
pagkaduwahagi na tila tubig,

<span id="an_34:8">34:8</span> Na yumayaon na kasama ng mga manggagawa
ng kasamaan, at lumalakad na kasama ng mga masamang tao?

<span id="an_34:9">34:9</span> Sapagka't kaniyang sinabi, Walang
napapakinabang ang tao na siya'y makapagpalugod sa Dios.

<span id="an_34:10">34:10</span> Kaya't dinggin ninyo ako, ninyong mga
lalaking may unawa: malayo nawa sa Dios na siya'y gumawa ng masama; at
sa Makapangyarihan sa lahat, na siya'y magkamit ng kasamaan.

<span id="an_34:11">34:11</span> Sapagka't ang gawa ng tao ay tutuusin
niya sa kaniya, at ipatatagpo sa bawa't tao ang ayon sa kaniyang mga
lakad.

<span id="an_34:12">34:12</span> Oo, sa katotohanan, ang Dios ay hindi
gagawa ng kasamaan, ni ang Makapangyarihan sa lahat ay sisira ng
kahatulan.

<span id="an_34:13">34:13</span> Sinong nagbigay sa kaniya ng bilin sa
lupa? O sinong nagayos ng buong sanglibutan?

<span id="an_34:14">34:14</span> Kung kaniyang ilagak ang kaniyang puso
sa tao, kung kaniyang pisanin sa kaniyang sarili ang kaniyang espiritu
at ang kaniyang hininga;

<span id="an_34:15">34:15</span> Tanang laman ay mamamatay na
magkakasama, at ang tao ay mababalik uli sa alabok.

<span id="an_34:16">34:16</span> Kung ngayon ay mayroon kang unawa ay
dinggin mo ito: Dinggin mo ang tinig ng aking mga salita.

<span id="an_34:17">34:17</span> Mamamahala ba ang nagtatanim sa
katuwiran? At iyo bang parurusahan siyang ganap at may kaya?

<span id="an_34:18">34:18</span> Siya na nagsabi sa isang hari: ikaw ay
hamak? O sa mga mahal na tao: Kayo'y masasama?

<span id="an_34:19">34:19</span> Na hindi gumagalang sa mga pagkatao ng
mga pangulo, ni nagpakundangan man sa mayaman ng higit kay sa mahirap;
sapagka't silang lahat ay gawa ng kaniyang mga kamay.

<span id="an_34:20">34:20</span> Sa isang sangdali ay nangamamatay sila,
kahit sa hating gabi; ang bayan ay inuuga at nawawala, at inaalis ang
may kaya ng wala man lamang kamay.

<span id="an_34:21">34:21</span> Sapagka't ang kaniyang mga mata ay
nangasa lakad ng tao, at nakikita niya ang lahat niyang pagyaon.

<span id="an_34:22">34:22</span> Walang kadiliman, ni makapal man
pangungulimlim, na mapagtataguan ng mga manggagawa ng kasamaan.

<span id="an_34:23">34:23</span> Sapagka't hindi na niya pakukundanganan
ang tao, upang siya'y humarap sa Dios sa kahatulan.

<span id="an_34:24">34:24</span> Kaniyang niluluray ang mga
makapangyarihang tao ng mga paraang di masayod, at naglalagay ng mga iba
na kahalili nila.

<span id="an_34:25">34:25</span> Kaya't siya'y kumukuhang kaalaman sa
kanilang mga gawa; at kaniyang binabaligtad sila sa gabi, na anopa't
sila'y nangalilipol.

<span id="an_34:26">34:26</span> Kaniyang hinahampas sila na parang
masasamang tao sa hayag na paningin ng mga iba,

<span id="an_34:27">34:27</span> Sapagka't sila'y nagsilihis ng pagsunod
sa kaniya, at hindi binulay ang anoman sa kaniyang mga lakad:

<span id="an_34:28">34:28</span> Na anopa't kaniyang pinadating ang
daing ng dukha sa kaniya, at dininig niya ang daing ng napipighati.

<span id="an_34:29">34:29</span> Pagka siya'y nagbibigay ng katahimikan,
sino ngang makahahatol? At pagka kaniyang ikinukubli ang kaniyang mukha,
sinong makakakita sa kaniya? Maging gawin sa isang bansa, o sa isang
tao:

<span id="an_34:30">34:30</span> Upang ang taong di banal ay huwag
maghari, upang huwag maging silo sa bayan.

<span id="an_34:31">34:31</span> Sapagka't may nagsabi ba sa Dios: Aking
tinitiis ang parusa, hindi na ako magkakasala pa:

<span id="an_34:32">34:32</span> Yaong hindi ko nakikita ay ituro mo sa
akin: kung ako'y nakagawa ng kasamaan hindi ko na ito gagawin pa?

<span id="an_34:33">34:33</span> Mangyayari pa ba ang kaniyang
kagantihan na gaya ng iyong ibig na iyong tinatanggihan? Sapagka't ikaw
ang marapat pumili at hindi ako: kaya't salitain mo kung ano ang iyong
nalalaman.

<span id="an_34:34">34:34</span> Mga taong may unawa ay magsasabi sa
akin, Oo, bawa't pantas na taong nakakarinig sa akin:

<span id="an_34:35">34:35</span> Si Job ay nagsasalita ng walang
kaalaman. At ang kaniyang mga salita ay walang karunungan.

<span id="an_34:36">34:36</span> Si Job nawa'y subukin hanggang sa
wakas, dahil sa ang kaniyang sagot ay gaya ng mga masamang tao.

<span id="an_34:37">34:37</span> Sapagka't siya'y nagdadagdag ng
panghihimagsik sa kaniyang kasalanan, kaniyang pinagagalaw ang kaniyang
mga kamay sa gitna natin, at pinararami ang kaniyang mga salita laban sa
Dios.

<span id="an_35:1">35:1</span> Bukod dito'y sumagot si Eliu, at nagsabi,

<span id="an_35:2">35:2</span> Iniisip mo bang ito'y matuwid? O sinasabi
mong: Ang aking katuwiran ay higit kay sa Dios,

<span id="an_35:3">35:3</span> Na iyong sinasabi, Anong pakinabang ang
tatamuhin mo? At, anong pakinabang ang tataglayin kong higit kung ako'y
nagkasala?

<span id="an_35:4">35:4</span> Sasagutin kita, at ang iyong mga
kasamahang kasama mo.

<span id="an_35:5">35:5</span> Tumingala ka sa mga langit at iyong
tingnan; at masdan mo ang mga alapaap na lalong mataas kay sa iyo.

<span id="an_35:6">35:6</span> Kung ikaw ay nagkasala, anong iyong
ginagawa laban sa kaniya? At kung ang iyong mga pagsalangsang ay dumami,
anong iyong ginagawa sa kaniya?

<span id="an_35:7">35:7</span> Kung ikaw ay matuwid anong ibinibigay mo
sa kaniya? O anong tinatanggap niya sa iyong kamay?

<span id="an_35:8">35:8</span> Ang iyong kasamaan ay makapagpapahamak sa
isang lalaking gaya mo; at ang iyong katuwiran ay makapagpapakinabang sa
anak ng tao.

<span id="an_35:9">35:9</span> Dahil sa karamihan ng mga kapighatian,
sila'y humihiyaw: sila'y humihingi ng tulong dahil sa kamay ng
makapangyarihan.

<span id="an_35:10">35:10</span> Nguni't walang nagsasabing, Saan
nandoon ang Dios na Maylalang sa akin, na siyang nagbibigay ng awit kung
gabi;

<span id="an_35:11">35:11</span> Na siyang nagtuturo sa atin ng higit
kay sa mga hayop sa lupa. At ginagawa tayong lalong pantas kay sa mga
ibon sa himpapawid?

<span id="an_35:12">35:12</span> Doo'y tumatawag sila, nguni't walang
sumasagot, dahil sa kapalaluan ng mga masamang tao.

<span id="an_35:13">35:13</span> Tunay na hindi didinggin ng Dios ang
walang kabuluhan, ni pakukundanganan man ito ng Makapangyarihan sa
lahat.

<span id="an_35:14">35:14</span> Gaano pa kaliit kung iyong sinasabing
hindi mo nakikita siya. Ang usap ay nasa harap niya, at iyong hinihintay
siya!

<span id="an_35:15">35:15</span> Nguni't ngayon sapagka't hindi niya
dinalaw sa kaniyang galit, ni ginunita mang maigi;

<span id="an_35:16">35:16</span> Kaya't ibinubuka ni Job ang kaniyang
bibig sa walang kabuluhan; siya'y nagpaparami ng mga salita na walang
kaalaman.

<span id="an_36:1">36:1</span> Si Eliu rin naman ay nagpatuloy at
nagsabi,

<span id="an_36:2">36:2</span> Pagdalitaan mo akong sandali, at aking
ipakikilala sa iyo; sapagka't mayroon pa akong masasalita sa
pagsasanggalang sa Dios.

<span id="an_36:3">36:3</span> Dadalhin ko ang aking kaalaman mula sa
malayo, at aking itutungkol ang katuwiran sa Maylalang sa akin.

<span id="an_36:4">36:4</span> Sapagka't tunay na ang aking mga salita
ay hindi kabulaanan: Siyang sakdal sa kaalaman ay sumasaiyo.

<span id="an_36:5">36:5</span> Narito ang Dios ay makapangyarihan, at
hindi humahamak sa kanino man; siya'y makapangyarihan sa lakas ng unawa.

<span id="an_36:6">36:6</span> Hindi niya pinanatili ang buhay ng
masama: nguni't nagbibigay ng matuwid sa napipighati.

<span id="an_36:7">36:7</span> Hindi niya inihihiwalay ang kaniyang mga
mata sa matuwid: kundi kasama ng mga hari sa luklukan, kaniyang
itinatatag sila magpakailan man, at sila'y natataas.

<span id="an_36:8">36:8</span> At kung sila'y mapapangaw, at mapipigil
sa mga panali ng kapighatian;

<span id="an_36:9">36:9</span> Itinuturo nga niya sa kanila ang kanilang
gawa, at ang kanilang mga pagsalangsang na kanilang pinalalo.

<span id="an_36:10">36:10</span> Ibinubuka rin naman niya ang kanilang
pakinig sa turo, at iniuutos na sila'y magsihiwalay sa kasamaan.

<span id="an_36:11">36:11</span> Kung sila'y makinig at maglingkod sa
kaniya, kanilang gugugulin ang kanilang mga kaarawan sa kaginhawahan, at
ang kanilang mga taon sa kasayahan.

<span id="an_36:12">36:12</span> Nguni't kung hindi sila mangakinig,
sila'y mangamamatay sa pamamagitan ng tabak, at sila'y mangamamatay na
walang kaalaman.

<span id="an_36:13">36:13</span> Nguni't ang di banal sa puso ay
nagbubunton ng galit: hindi humihiyaw sila ng saklolo pagka tinatalian
niya sila.

<span id="an_36:14">36:14</span> Sila'y nangamamatay sa kabataan, at ang
kanilang buhay ay napapahamak sa gitna ng marumi.

<span id="an_36:15">36:15</span> Inililigtas niya ang mga dukha sa
kanilang pagkapighati, at ibinubuka ang kanilang mga pakinig sa
pagkapighati.

<span id="an_36:16">36:16</span> Oo, hahanguin ka niya mula sa
kagipitan, hanggang sa luwal na dako na walang kagipitan; at ang
malalagay sa iyong dulang ay mapupuno ng katabaan.

<span id="an_36:17">36:17</span> Nguni't ikaw ay puspos ng kahatulan ng
masama: kahatulan at kaganapan ang humahawak sa iyo.

<span id="an_36:18">36:18</span> Sapagka't may poot, magingat ka baka
ikaw ay iligaw ng iyong kasiyahan; ni mailigaw ka man ng kalakhan ng
katubusan.

<span id="an_36:19">36:19</span> Mapapaari ba ang iyong sigaw na ikaw ay
hindi mapapasa kapanglawan, O ang madlang lakas man ng iyong kalakasan?

<span id="an_36:20">36:20</span> Huwag mong nasain ang gabi, pagka ang
mga bayan ay nangahiwalay sa kanilang kinaroroonang dako.

<span id="an_36:21">36:21</span> Ikaw ay magingat, huwag mong lingunin
ang kasamaan; sapagka't ito'y iyong pinili sa halip ng kadalamhatian.

<span id="an_36:22">36:22</span> Narito, ang Dios ay gumagawa ng mainam
sa kaniyang kapangyarihan: sinong tagapagturo ang gaya niya?

<span id="an_36:23">36:23</span> Sinong nagguhit sa kaniya ng kaniyang
daan? O sinong makapagsasabi, ikaw ay gumawa ng kalikuan?

<span id="an_36:24">36:24</span> Alalahanin mo na iyong dinakila ang
kaniyang gawa, na inawit ng mga tao.

<span id="an_36:25">36:25</span> Lahat ng mga tao'y nakakita noon;
makikita ito ng tao sa malayo.

<span id="an_36:26">36:26</span> Narito, ang Dios ay dakila, at hindi
natin nakikilala siya; hindi masayod ang bilang ng kaniyang mga taon.

<span id="an_36:27">36:27</span> Sapagka't pinailanglang niya ang mga
patak ng tubig, na nagiging ulan mula sa singaw na yaon:

<span id="an_36:28">36:28</span> Na ibinubuhos ng mga langit at
ipinapatak na sagana sa tao.

<span id="an_36:29">36:29</span> Oo, may makakaunawa ba ng paglaganap ng
mga alapaap, ng mga kulog ng kaniyang kulandong?

<span id="an_36:30">36:30</span> Narito, pinalalaganap niya ang kaniyang
liwanag sa palibot niya; at inaapawan ang kalaliman ng dagat.

<span id="an_36:31">36:31</span> Sapagka't sa pamamagitan ng mga ito ay
hinahatulan niya ang mga bayan; siya'y nagbibigay ng pagkaing sagana.

<span id="an_36:32">36:32</span> Tinatakpan niya ang kaniyang mga kamay
ng kidlat; at ibinilin sa kidlat na tumama sa pinakatanda.

<span id="an_36:33">36:33</span> Ang hugong niyaon ay nagsasaysay ng
tungkol sa kaniya, ang hayop nama'y ng tungkol sa bagyo na dumarating.

<span id="an_37:1">37:1</span> Oo, dahil din dito'y nanginginig ang
aking puso, at napapabago sa kaniyang kinaroroonang dako.

<span id="an_37:2">37:2</span> Dinggin ninyo oh dinggin ang hiyaw ng
kaniyang tinig, at ang sigaw na lumalabas sa kaniyang bibig.

<span id="an_37:3">37:3</span> Kaniyang ipinadadala sa silong ng buong
langit, at ang kidlat niya'y sa mga wakas ng lupa.

<span id="an_37:4">37:4</span> Sumunod nito'y isang hugong na
dumadagundong; siya'y kumukulog ng hugong ng kaniyang karilagan: at
hindi tumitigil doon kung naririnig ang kaniyang tinig.

<span id="an_37:5">37:5</span> Ang Dios ay kumukulog na kagilagilalas ng
kaniyang tinig; dakilang mga bagay ang ginawa niya, na hindi natin
matalastas.

<span id="an_37:6">37:6</span> Sapagka't sinabi niya sa nieve, Lumagpak
ka sa lupa; gayon din sa ambon, at sa bugso ng kaniyang malakas na ulan,

<span id="an_37:7">37:7</span> Tinatatakan niya ang kamay ng bawa't tao:
upang maalaman ng lahat ng mga tao na kaniyang nilalang.

<span id="an_37:8">37:8</span> Kung gayo'y nagsisipasok ang mga hayop sa
mga lungga, at namamalagi sa kanilang mga tahanan.

<span id="an_37:9">37:9</span> Mula sa timog nanggagaling ang bagyo: at
ang ginaw ay mula sa hilagaan.

<span id="an_37:10">37:10</span> Sa pamamagitan ng hinga ng Dios ay
nayayari ang hielo: at ang kaluwangan ng tubig ay naiipit.

<span id="an_37:11">37:11</span> Oo, kaniyang nilalagyan ang masinsing
ulap ng halomigmig; kaniyang pinangangalat ang alapaap ng kaniyang
kidlat:

<span id="an_37:12">37:12</span> At pumipihit sa palibot sa pamamagitan
ng kaniyang patnubay, upang kanilang gawin ang anomang iutos niya sa
kanila, sa ibabaw ng balat ng sanglibutang natatahanan:

<span id="an_37:13">37:13</span> Maging sa saway, o maging sa kaniyang
lupain, o maging sa kaawaan ay pinalilitaw niya.

<span id="an_37:14">37:14</span> Dinggin mo ito, Oh Job: Tumigil ka, at
bulayin ang kagilagilalas na mga gawa ng Dios.

<span id="an_37:15">37:15</span> Nalalaman mo ba kung paanong
pinararatangan sila ng Dios, at pinasisilang ang kidlat ng kaniyang
alapaap?

<span id="an_37:16">37:16</span> Nalalaman mo ba ang mga pagtitimbang ng
mga alapaap, ang kagilagilalas na mga gawa niya na sakdal sa kaalaman?

<span id="an_37:17">37:17</span> Paanong umiinit ang inyong mga suot,
pagka tumatahimik ang lupa sa pamamagitan ng hanging timugan?

<span id="an_37:18">37:18</span> Mailalatag mo ba na kasama niya ang
langit, na matibay na gaya ng isang salaming binubo?

<span id="an_37:19">37:19</span> Ituro mo sa amin kung anong aming
sasabihin sa kaniya; sapagka't hindi namin maayos ang aming pananalita
dahil sa kadiliman.

<span id="an_37:20">37:20</span> Sasaysayin ba sa kaniya na ako'y
magsasalita? O iisipin ba ng isang tao na siya'y sasakmalin.

<span id="an_37:21">37:21</span> At ngayo'y hindi nakikita ng mga tao
ang makinang na liwanag na nasa mga langit: nguni't ang hangin ay
dumadaan, at pinapalis ang mga yaon.

<span id="an_37:22">37:22</span> Karilagang ginto ay nagmumula sa
hilagaan; may taglay ang Dios na kakilakilabot na karilagan.

<span id="an_37:23">37:23</span> Tungkol sa Makapangyarihan sa lahat,
hindi natin mauunawa; siya'y marilag sa kapangyarihan; at sa kahatulan
at saganang kaganapan siya'y hindi pipighati.

<span id="an_37:24">37:24</span> Kinatatakutan nga siya ng mga tao:
hindi niya binibigyang pitagan ang sinomang pantas sa puso.

<span id="an_38:1">38:1</span> Nang magkagayo'y sumagot ang Panginoon
kay Job mula sa ipoipo, at nagsabi,

<span id="an_38:2">38:2</span> Sino ito na nagpapadilim ng payo sa
pamamagitan ng mga salita na walang kaalaman?

<span id="an_38:3">38:3</span> Bigkisan mo ngayon ang iyong mga balakang
na parang lalake: sapagka't tatanungin kita at magpapahayag ka sa akin.

<span id="an_38:4">38:4</span> Saan ka nandoon nang ilagay ko ang mga
patibayan ng lupa? Ipahayag mo, kung mayroon kang unawa.

<span id="an_38:5">38:5</span> Sinong naglagay ng mga sukat niyaon, kung
iyong nalalaman? O sinong nagunat ng panukat diyan?

<span id="an_38:6">38:6</span> Sa ano nalagay ang kaniyang mga
patibayan? O sinong naglagay ng batong panulok niyaon;

<span id="an_38:7">38:7</span> Nang magsiawit na magkakasama ang mga
bituin pang-umaga. At ang lahat ng mga anak ng Dios ay naghihiyawan sa
kagalakan?

<span id="an_38:8">38:8</span> O sinong nagsara ng mga pinto sa dagat,
nang magpumiglas na gaya ng pagpiglas mula sa bahay-bata?

<span id="an_38:9">38:9</span> Nang gawin ko ang alapaap na bihisan
niyaon, at ang salimuot na kadiliman na pinakabalot niyaon,

<span id="an_38:10">38:10</span> At aking itinatag doon ang aking
pasiya, at nilagyan ko ng mga halang at mga pinto,

<span id="an_38:11">38:11</span> At aking sinabi, Hanggang dito ay
darating ka, nguni't hindi ka na lalagpas: at dito'y titigil ang iyong
mga palalong alon?

<span id="an_38:12">38:12</span> Nagutos ka ba sa umaga mula sa iyong
mga kaarawan, at ipinabatid mo ba sa bukang liwayway ang kaniyang dako;

<span id="an_38:13">38:13</span> Upang humawak sa mga wakas ng lupa, at
ang masasama ay maugoy doon?

<span id="an_38:14">38:14</span> Nababagong parang putik sa ilalim ng
tatak; at lahat ng mga bagay ay nagiging gaya ng bihisan:

<span id="an_38:15">38:15</span> At sa masama ay inalis ang kanilang
liwanag, at ang mataas na kamay ay mababali.

<span id="an_38:16">38:16</span> Pumasok ka ba sa mga bukal ng dagat? O
lumakad ka ba sa mga landas ng kalaliman?

<span id="an_38:17">38:17</span> Nangahayag ba sa iyo ang mga pintuan ng
kamatayan? O nakita mo ba ang mga pinto ng anino ng kamatayan?

<span id="an_38:18">38:18</span> Iyo bang nabatid ang kaluwangan ng
lupa? Ipahayag mo, kung iyong nalalamang lahat.

<span id="an_38:19">38:19</span> Saan nandoon ang daan na patungo sa
tahanan ng liwanag, at tungkol sa kadiliman, saan nandoon ang dako
niyaon;

<span id="an_38:20">38:20</span> Upang iyong madala sa hangganan niyaon,
at upang iyong gunitain ang mga landas hanggang sa bahay niyaon?

<span id="an_38:21">38:21</span> Marahil nalalaman mo, sapagka't ikaw
nga'y ipinanganak noon, at ang bilang ng iyong mga kaarawan ay marami?

<span id="an_38:22">38:22</span> Pumasok ka ba sa mga tipunan ng nieve,
o nakita mo ba ang mga tipunan ng granizo,

<span id="an_38:23">38:23</span> Na aking itinaan laban sa panahon ng
kabagabagan, laban sa kaarawan ng pagbabaka at pagdidigma?

<span id="an_38:24">38:24</span> Sa aling daan naghiwalay ang liwanag, o
sa hanging silanganan na lumalaganap sa ibabaw ng lupa?

<span id="an_38:25">38:25</span> Sinong humukay ng bangbang sa mga bugso
ng tubig, o ng daanan ng kidlat ng kulog;

<span id="an_38:26">38:26</span> Upang magpaulan sa lupa, na hindi
tinatahanan ng tao, sa ilang na doon ay walang tao.

<span id="an_38:27">38:27</span> Upang busugin ang giba at sirang lupa;
at upang pasibulin ang sariwang damo?

<span id="an_38:28">38:28</span> May ama ba ang ulan? O sinong nanganak
sa mga patak ng hamog?

<span id="an_38:29">38:29</span> Sa kaninong bahay-bata nagmula ang
hielo? At ang escarcha sa himpapawid, ay ipinanganak nino?

<span id="an_38:30">38:30</span> Ang mga tubig ay nakukubling gaya ng
bato, at ang ibabaw ng kalaliman ay namumuno.

<span id="an_38:31">38:31</span> Matatalian mo ba ang pagkakaumpukan ng
mga bituin na Pleyade, o makakalagan ang tali ng mga bituin na Orion?

<span id="an_38:32">38:32</span> Mailalabas mo ba ang mga bituin na mga
tanda ng Zodiaco sa kanilang kapanahunan? O mapapatnubayan mo ba ang Oso
na kasama ng kaniyang mga anak?

<span id="an_38:33">38:33</span> Nalalaman mo ba ang mga alituntunin ng
langit? Maitatatag mo ba ang kapangyarihan niyaon sa lupa?

<span id="an_38:34">38:34</span> Mailalakas mo ba ang iyong tinig
hanggang sa mga alapaap, upang takpan ka ng saganang tubig?

<span id="an_38:35">38:35</span> Makapagsusugo ka ba ng mga kidlat,
upang magsiyaon, at magsabi sa iyo: Nangarito kami?

<span id="an_38:36">38:36</span> Sinong naglagay ng karunungan sa mga
pinakaloob na bahagi? O sinong nagbigay ng kaalaman sa pagiisip?

<span id="an_38:37">38:37</span> Sinong makabibilang ng mga alapaap sa
pamamagitan ng karunungan? O sinong makatutuyo ng mga botelya ng langit,

<span id="an_38:38">38:38</span> Pagka ang alabok ay napuputik, at ang
mga bugal ay nanganinikit na maigi?

<span id="an_38:39">38:39</span> Huhuli ka ba ng mahuhuli na ukol sa
leong babae? O bubusugin mo baga ang kagutoman ng mga batang leon,

<span id="an_38:40">38:40</span> Pagka sila'y nagsisihilig sa kanilang
mga lungga, at nagsisitahan sa guwang upang bumakay?

<span id="an_38:41">38:41</span> Sinong naghahanda sa uwak ng pagkain
niya, pagka ang kaniyang mga inakay ay nagsisidaing sa Dios, at
nagsisigala sa kakulangan ng pagkain.

<span id="an_39:1">39:1</span> Nalalaman mo ba ang panahong
ipinanganganak ng mga kambing bundok? O matatandaan mo ba ang mga
pagdaramdam ng mga usa?

<span id="an_39:2">39:2</span> Mabibilang mo ba ang mga buwan ng
kanilang kagampanan? O nalalaman mo ba ang panahong kanilang
ipinanganak?

<span id="an_39:3">39:3</span> Sila'y nagsisiyuko, kanilang inilalabas
ang kanilang mga anak, kaniyang iniwawaksi ang kanilang kapanglawan.

<span id="an_39:4">39:4</span> Ang kanilang mga anak ay nagiging
malakas, sila'y nagsisilaki sa kaparangan; sila'y nagsisiyao at hindi na
nagsisibalik.

<span id="an_39:5">39:5</span> Sinong nagpakawala sa mabangis na asno? O
sinong nagkalag ng mga tali ng mailap na asno?

<span id="an_39:6">39:6</span> Na ginawa kong bahay niya ang ilang, at
ang lupaing maasin na kaniyang tahanan.

<span id="an_39:7">39:7</span> Kaniyang nililibak ang kaguluhan ng
bayan. Ni hindi niya dinidinig ang sigaw ng nagpapatakbo ng hayop.

<span id="an_39:8">39:8</span> Ang libot ng mga bundok ay kaniyang
pastulan, at kaniyang sinasaliksik ang bawa't sariwang bagay.

<span id="an_39:9">39:9</span> Matutuwa ba ang bakang gubat na
maglingkod sa iyo? O matitira ba sa siping ng iyong pasabsaban?

<span id="an_39:10">39:10</span> Matatalian mo ba ang bakang gubat ng
iyong panali sa pangbukid? O magbubusagsag ba ng mga libis sa likuran
mo?

<span id="an_39:11">39:11</span> Aasa ka ba sa kaniya, dahil sa siya'y
totoong malakas? O iiwan mo ba ang iyong gawain sa kaniya?

<span id="an_39:12">39:12</span> Ipagkakatiwala mo ba sa kaniya na iuuwi
sa bahay ang iyong binhi, at pipisanin ang mga butil sa iyong giikan?

<span id="an_39:13">39:13</span> Ang pakpak ng avestruz ay nagagalak;
nguni't may kagandahang loob ba ang kanilang mga pakpak at mga balahibo?

<span id="an_39:14">39:14</span> Sapagka't nagiiwan ng kaniyang mga
itlog sa lupa, at pinaiinit ang mga yaon sa alabok,

<span id="an_39:15">39:15</span> At kinalilimutang mangapipisa ng paa, o
mangayuyurakan ng mabangis na hayop.

<span id="an_39:16">39:16</span> Siya'y nagmamatigas laban sa kaniyang
mga sisiw na tila hindi kaniya: bagaman ang kaniyang gawa ay mawalang
kabuluhan, hindi niya ikinatatakot;

<span id="an_39:17">39:17</span> Sapagka't binawian siya ng Dios ng
karunungan, ni hindi siya binahaginan ng unawa.

<span id="an_39:18">39:18</span> Anomang panahon na siya'y napaiitaas,
hinahamak niya ang kabayo at ang sakay nito.

<span id="an_39:19">39:19</span> Nagbigay ka ba sa kabayo ng kalakasan?
Binihisan mo ba ang kaniyang leeg ng buhok na gumagalaw?

<span id="an_39:20">39:20</span> Pinalulukso mo ba siya na parang
balang? Ang kaluwalhatian ng kaniyang bahin ay kakilakilabot.

<span id="an_39:21">39:21</span> Siya'y kumukutkot sa libis, at
nagagalak sa kaniyang kalakasan, siya'y sumasagupa sa mga taong may
sandata.

<span id="an_39:22">39:22</span> Tinutuya niya ang takot at hindi
nanglulupaypay: ni hindi tinatalikuran ang tabak.

<span id="an_39:23">39:23</span> Ang suksukan ng pana ay tumutunog laban
sa kaniya, ang makintab na sibat at ang kalasag.

<span id="an_39:24">39:24</span> Kaniyang sinasakmal ang lupa na may
kabangisan at poot; ni hindi siya naniniwala na yao'y tunog ng pakakak.

<span id="an_39:25">39:25</span> Kaniyang sinasabi sa tuwing tutunog ang
mga pakakak: Aha! At kaniyang naaamoy ang pagbabaka sa malayo, ang sigaw
ng mga kapitan at ang hiyaw.

<span id="an_39:26">39:26</span> Lumilipad ba ang uwak sa pamamagitan ng
inyong karunungan, at iniuunat ba ang kaniyang mga pakpak sa dakong
timugan?

<span id="an_39:27">39:27</span> Napaiilanglang ba ang agila sa iyong
utos, at gumagawa ba ng kaniyang pugad sa itaas?

<span id="an_39:28">39:28</span> Sila'y nananahan sa malaking bato, at
doon tumitira, sa taluktok ng burol at sa katibayan,

<span id="an_39:29">39:29</span> Mula roo'y tumitingin siya ng
madadagit; ang kaniyang mga mata ay tumatanaw sa malayo.

<span id="an_39:30">39:30</span> Ang mga anak naman niya ay nagsisihitit
ng dugo: at kung saan naroon ang pinatay ay naroon siya.

<span id="an_40:1">40:1</span> Bukod dito'y sumagot ang Panginoon kay
Job, at nagsabi,

<span id="an_40:2">40:2</span> Magmamatapang ba siya na makipagtalo sa
Makapangyarihan sa lahat? Siyang nakikipagkatuwiranan sa Dios, ay
sagutin niya ito.

<span id="an_40:3">40:3</span> Nang magkagayo'y sumagot si Job sa
Panginoon, at nagsabi,

<span id="an_40:4">40:4</span> Narito, ako'y walang kabuluhan; anong
isasagot ko sa iyo? Aking inilalagay ang aking kamay sa aking bibig,

<span id="an_40:5">40:5</span> Minsan ay nagsalita ako, at hindi ako
sasagot: Oo, makalawa, nguni't hindi ako magpapatuloy.

<span id="an_40:6">40:6</span> Nang magkagayo'y sumagot ang Panginoon
kay Job mula sa ipoipo, at nagsabi,

<span id="an_40:7">40:7</span> Magbigkis ka ng iyong mga balakang ngayon
na parang lalake: ako'y magtatanong sa iyo at magpahayag ka sa akin.

<span id="an_40:8">40:8</span> Iyo bang wawaling kabuluhan ang aking
kahatulan? Iyo bang hahatulan ako, upang ikaw ay ariing ganap?

<span id="an_40:9">40:9</span> O mayroon ka bang kamay na parang Dios?
At makakukulog ka ba ng tinig na gaya niya?

<span id="an_40:10">40:10</span> Magpakagayak ka ngayon ng karilagan at
karapatan; at magbihis ka ng karangalan at kalakhan.

<span id="an_40:11">40:11</span> Ibugso mo ang mga alab ng iyong galit:
at tunghan mo ang bawa't palalo, at abain mo siya.

<span id="an_40:12">40:12</span> Masdan mo ang bawa't palalo, at
papangumbabain mo siya; at iyong tungtungan ang masama sa kaniyang
tayuan.

<span id="an_40:13">40:13</span> Ikubli mo sila sa alabok na
magkakasama; talian mo ang kanilang mukha sa lihim na dako.

<span id="an_40:14">40:14</span> Kung magkagayo'y ipahayag naman kita;
na maililigtas ka ng iyong kanan.

<span id="an_40:15">40:15</span> Narito ngayon, ang hayop na behemot na
aking ginawang kasama mo: siya'y kumakain ng damo na gaya ng baka.

<span id="an_40:16">40:16</span> Narito, ngayon, ang kaniyang lakas ay
nasa kaniyang mga balakang, at ang kaniyang kalakasan ay nasa kalamnan
ng kaniyang tiyan.

<span id="an_40:17">40:17</span> Kaniyang iginagalaw ang kaniyang buntot
na parang isang cedro: ang mga litid ng kaniyang mga hita ay
nangagkakasabiran.

<span id="an_40:18">40:18</span> Ang kaniyang mga buto ay parang mga
tubong tanso; ang kaniyang mga paa ay parang mga halang na bakal.

<span id="an_40:19">40:19</span> Siya ang pinakapangulo sa mga daan ng
Dios: ang lumalang sa kaniya, ang makapaglalapit lamang ng tabak sa
kaniya.

<span id="an_40:20">40:20</span> Tunay na ang mga bundok ay naglalabas
sa kaniya ng pagkain; na pinaglalaruan ng lahat ng mga hayop sa parang.

<span id="an_40:21">40:21</span> Siya'y humihiga sa ilalim ng punong
loto, sa puwang ng mga tambo, at mga lumbak.

<span id="an_40:22">40:22</span> Nilililiman siya ng mga puno ng loto ng
kanilang lilim; nililigid sa palibot ng mga sauce sa batis.

<span id="an_40:23">40:23</span> Narito, kung bumubugso ang isang ilog
hindi nanginginig: siya'y tiwasay bagaman umapaw ang Jordan hanggang sa
kaniyang bunganga.

<span id="an_40:24">40:24</span> May kukuha ba sa kaniya pag siya'y
natatanod, o may tutuhog ba ng kaniyang ilong sa pamamagitan ng isang
silo.

<span id="an_41:1">41:1</span> Mahuhuli mo ba ang buwaya ng isang
bingwit? O mailalabas mo ba ang kaniyang dila ng isang panali?

<span id="an_41:2">41:2</span> Makapaglalagay ka ba ng tali sa kaniyang
ilong? O makabubutas sa kaniyang panga ng isang taga ng bingwit?

<span id="an_41:3">41:3</span> Mamamanhik ba siya ng marami sa iyo? O
magsasalita ba siya ng mga malumanay na salita sa iyo?

<span id="an_41:4">41:4</span> Makikipagtipan ba siya sa iyo, upang
ariin mo siyang alipin magpakailan man?

<span id="an_41:5">41:5</span> Makikipaglaro ka ba sa kaniya na gaya sa
isang ibon? O iyong tatalian ba siya para sa iyong mga dalaga?

<span id="an_41:6">41:6</span> Makakalakal ba siya ng mga pulutong ng
mangingisda? Mababahagi ba siya nila sa mga mangangalakal?

<span id="an_41:7">41:7</span> Mahihiwa mo ba ang kaniyang balat ng
sundang na bakal, o ang kaniyang ulo ng panaksak ng isda?

<span id="an_41:8">41:8</span> Ipatong mo ang iyong kamay sa kaniya;
alalahanin mo ang pagbabaka at huwag mo nang gawin.

<span id="an_41:9">41:9</span> Narito, ang pagasa riyan ay walang
kabuluhan: hindi ba malulugmok ang sinoman makita lamang yaon?

<span id="an_41:10">41:10</span> Walang malakas na makapangahas kumilos
niyaon: sino ngang makatatayo sa harap ko?

<span id="an_41:11">41:11</span> Sinong naunang nagbigay sa akin upang
aking bayaran siya? Anomang nasa silong ng buong langit ay akin.

<span id="an_41:12">41:12</span> Hindi ako tatahimik tungkol sa kaniyang
mga sangkap ng katawan, ni sa kaniya mang dakilang kapangyarihan, ni sa
kaniya mang mainam na hugis.

<span id="an_41:13">41:13</span> Sinong makapaglilitaw na karayagan ng
kaniyang mga damit? Sinong makalalapit sa kaniyang magkasaping pangil?

<span id="an_41:14">41:14</span> Sinong makapagbubukas ng mga pinto ng
kaniyang mukha? Sa palibot ng kaniyang ngipin ay kakilabutan.

<span id="an_41:15">41:15</span> Ang kaniyang mga matibay na palikpik ay
kaniyang kapalaluan, nangagkakadikit na maigi na gaya sa isang tatak na
mahigpit.

<span id="an_41:16">41:16</span> Nagkakadikit sa isa't isa, na ang
hangin ay hindi makaraan sa pagitan sa mga yaon.

<span id="an_41:17">41:17</span> Sila'y nagkakasugpongan sa isa't isa;
Nagkakalakip na magkasama, na hindi maihihiwalay.

<span id="an_41:18">41:18</span> Ang kanilang mga bahin ay kumikislap ng
apoy, at ang kanilang mga mata ay gaya ng mga bukang liwayway kung
umaga.

<span id="an_41:19">41:19</span> Mula sa kaniyang bibig ay lumalabas ang
nagliliyab na sulo, at mga alipatong apoy ay nagsisilabas.

<span id="an_41:20">41:20</span> Mula sa kaniyang mga butas ng ilong ay
lumalabas ang usok, na gaya ng isang kumukulong talyasi at nagniningas
na mga talahib.

<span id="an_41:21">41:21</span> Ang kaniyang hinga ay nagpapaningas ng
mga baga, at isang alab ay lumalabas sa kaniyang bibig.

<span id="an_41:22">41:22</span> Sa kaniyang leeg ay tumitira ang
kalakasan, at ang kakilabutan ay sumasayaw sa harap niya.

<span id="an_41:23">41:23</span> Ang mga kaliskis ng kaniyang laman ay
nangagkakadikitan; nangagtutumibay sa kaniya; hindi magagalaw.

<span id="an_41:24">41:24</span> Ang kaniyang puso ay matatag na gaya ng
isang bato; Oo, matatag na gaya ng batong pangibaba ng gilingan.

<span id="an_41:25">41:25</span> Pagka siya'y tumitindig ay natatakot
ang makapangyarihan: dahil sa pagkagulat ay nangalilito sila.

<span id="an_41:26">41:26</span> Kung siya'y tagain ninoman ng tabak ay
hindi tumatalab; ni ng sibat man, ng pana, ni ng matalas na tulis man.

<span id="an_41:27">41:27</span> Kaniyang ipinalalagay ang bakal na
parang dayami, at ang tanso na parang lapok na kahoy.

<span id="an_41:28">41:28</span> Hindi niya mapatakas ng palaso: ang mga
batong panghilagpos ay nagiging sa kaniya'y parang pinagputulan ng
trigo.

<span id="an_41:29">41:29</span> Ang mga panakbat ay nangapapalagay na
parang pinagputulan ng trigo: kaniyang tinatawanan ang galaw ng sibat.

<span id="an_41:30">41:30</span> Ang kaniyang mga sangkap sa ibaba ay
gaya ng mga matulis na bibinga: lumalaganap na tila saksak sa banlik.

<span id="an_41:31">41:31</span> Kaniyang pinagpapakuluan ang kalaliman
na parang palyok: kaniyang ginagawa ang dagat na parang pamahid.

<span id="an_41:32">41:32</span> Kaniyang pinasisilang ang landas sa
likuran niya; aakalain ng sinoman na mauban ang kalaliman.

<span id="an_41:33">41:33</span> Sa ibabaw ng lupa ay walang gaya niya,
na likhang walang takot.

<span id="an_41:34">41:34</span> Kaniyang minamasdan ang bawa't mataas
na bagay: siya'y hari sa lahat ng mga anak na palalo.

<span id="an_42:1">42:1</span> Nang magkagayo'y sumagot si Job sa
Panginoon, at nagsabi,

<span id="an_42:2">42:2</span> Nalalaman ko na magagawa mo ang lahat ng
mga bagay, at wala kang akala na mapipigil.

<span id="an_42:3">42:3</span> Sino itong nagkukubli ng payo na walang
kaalaman? Kaya't aking sinambit na hindi ko nauunawa, mga bagay na
totoong kagilagilalas sa akin na hindi ko nalalaman.

<span id="an_42:4">42:4</span> Dinggin mo, isinasamo ko sa iyo, at ako'y
magsasalita; ako'y magtatanong sa iyo, at magpahayag ka sa akin.

<span id="an_42:5">42:5</span> Narinig kita sa pakikinig ng pakinig;
nguni't ngayo'y nakikita ka ng aking mata,

<span id="an_42:6">42:6</span> Kaya't ako'y nayayamot sa sarili, at
nagsisisi ako sa alabok at mga abo.

<span id="an_42:7">42:7</span> At nangyari, na pagkatapos na masalita ng
Panginoon ang mga salitang ito kay Job, sinabi ng Panginoon kay Eliphaz
na Temanita, Ang aking poot ay nagaalab laban sa iyo, at laban sa iyong
dalawang kaibigan: sapagka't hindi kayo nangagsalita tungkol sa akin ng
bagay na matuwid, na gaya ng ginawa ng aking lingkod na si Job.

<span id="an_42:8">42:8</span> Kaya't magsikuha kayo sa inyo ngayon ng
pitong guyang baka, at pitong lalaking tupa, at magsiparoon kayo sa
aking lingkod na kay Job, at ihandog ninyo sa ganang inyo na
pinakahandog na susunugin: at idadalangin kayo ng aking lingkod na si
Job: sapagka't siya'y aking tatanggapin, baka kayo'y aking gawan ng ayon
sa inyong kamangmangan; sapagka't hindi kayo nangagsasalita tungkol sa
akin ng bagay na matuwid, na gaya ng aking lingkod na si Job.

<span id="an_42:9">42:9</span> Sa gayo'y nagsiyaon si Eliphaz na
Temanita, at si Bildad na Suhita, at si Sophar na Naamatita, at ginawa
ang ayon sa iniutos sa kanila ng Panginoon: at nilingap ng Panginoon si
Job.

<span id="an_42:10">42:10</span> At inalis ng Panginoon ang pagkabihag
ni Job, nang kaniyang idalangin ang kaniyang mga kaibigan; at binigyan
ng Panginoon si Job na makalawa ang higit ng dami kay sa tinatangkilik
niya ng dati.

<span id="an_42:11">42:11</span> Nang magkagayo'y nagsiparoon sa kaniya
ang lahat niyang mga kapatid na lalake at babae, at lahat na naging
kakilala niya ng una, at nagsikain ng tinapay na kasalo niya sa kaniyang
bahay; at nakipagdamdam sa kaniya, at inaliw siya tungkol sa lahat na
kasamaan na pinasapit sa kaniya ng Panginoon: bawa't tao nama'y nagbigay
sa kaniya ng isang putol na salapi, at bawa't isa'y ng isang singsing na
ginto.

<span id="an_42:12">42:12</span> Sa gayo'y pinagpala ng Panginoon, ang
huling wakas ni Job na higit kay sa kaniyang pasimula: at siya'y
nagkaroon ng labing apat na libong tupa, at anim na libong kamelyo, at
isang libong tuwang na baka, at isang libong asnong babae.

<span id="an_42:13">42:13</span> Siya nama'y nagkaroon din ng pitong
anak na lalake at tatlong anak na babae.

<span id="an_42:14">42:14</span> At tinawag niya ang pangalan ng una na
Jemima; at ang pangalan ng ikalawa, Cesiah, at ang pangalan ng ikatlo,
Keren-hapuch.

<span id="an_42:15">42:15</span> At sa buong lupain ay walang mga
babaing masumpungan na totoong maganda na gaya ng mga anak na babae ni
Job: at binigyan sila ng kanilang ama ng mana sa kasamahan ng kanilang
mga kapatid.

<span id="an_42:16">42:16</span> At pagkatapos nito'y nabuhay si Job na
isang daan at apat na pung taon, at nakita niya ang kaniyang mga anak,
at ang mga anak ng kaniyang mga anak, hanggang sa apat na saling lahi.

<span id="an_42:17">42:17</span> Gayon namatay si Job, na matanda at
puspos ng mga kaarawan.

------------------------------------------------------------------------

[Next: Psalms](psa)
