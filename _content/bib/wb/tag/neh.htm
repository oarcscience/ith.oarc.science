<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Tagalog Bible, full text etext at Intangible Textual Heritage">
<TITLE>Tagalog Bible: Nehemiah</TITLE>
</HEAD>
<BODY>
<CENTER>
<A HREF="../../../index.htm"><IMG SRC="../../../cdshop/ithlogo.png" BORDER="0"></A><BR>
<A HREF="../../../index.htm">Intangible Textual Heritage</A>&nbsp;
<A HREF="../../index.htm">Bible</A>&nbsp;
<A HREF="../index.htm">World Bible</A>&nbsp;
<A HREF="index.htm">Index</A>&nbsp;
<A HREF="ezr.htm">Previous</A>&nbsp;
<A HREF="est.htm">Next</A>&nbsp;
</CENTER>
<HR>
</p> <h3 align="center" align="center">Tagalog Bible: Nehemiah</h3> 
<p><A NAME="an_1:1">1:1</A>&nbsp;Ang mga salita ni Nehemias na anak ni Hachalias. Nangyari nga sa buwan ng Chislu, sa ikadalawang pung taon, samantalang ako'y nasa bahay-hari sa Susan. </p> 
<p><A NAME="an_1:2">1:2</A>&nbsp;Na si Hanani, na isa sa aking mga kapatid, ay dumating, siya at ilang lalake na mula sa Juda; at tinanong ko sila ng tungkol sa mga Judio na nakatanan, na nangaiwan sa pagkabihag, at tungkol sa Jerusalem. </p> 
<p><A NAME="an_1:3">1:3</A>&nbsp;At sinabi nila sa akin, Ang nalabi na naiwan sa pagkabihag doon sa lalawigan, ay nasa malaking kapighatian at kakutyaan: ang kuta naman sa Jerusalem ay nabagsak, at ang mga pintuang-bayan ay nangasunog sa apoy. </p> 
<p><A NAME="an_1:4">1:4</A>&nbsp;At nangyari, nang marinig ko ang mga salitang ito, na ako'y naupo at umiyak, at nanangis na ilang araw; at ako'y nagayuno, at dumalangin sa harap ng Dios ng langit. </p> 
<p><A NAME="an_1:5">1:5</A>&nbsp;At nagsabi, Aking idinadalangin sa iyo, Oh Panginoon, na Dios ng langit, na dakila at kakilakilabot na Dios, na nagiingat ng tipan at kaawaan sa nagsisiibig sa kaniya, at nangagiingat ng kaniyang mga utos: </p> 
<p><A NAME="an_1:6">1:6</A>&nbsp;Pakinggan ngayon ng iyong tainga, at idilat ang iyong mga mata, upang iyong dinggin ang dalangin ng iyong lingkod, na aking idinadalangin sa harap mo sa panahong ito, araw at gabi, dahil sa mga anak ni Israel na iyong mga lingkod, habang aking ipinahahayag ang mga kasalanan ng mga anak ni Israel, na aming ipinagkasala laban sa iyo. Oo, ako at ang sangbahayan ng aking magulang ay nagkasala: </p> 
<p><A NAME="an_1:7">1:7</A>&nbsp;Kami ay lubhang nagpakahamak laban sa iyo, at hindi nangagingat ng mga utos, o ng mga palatuntunan man, o ng mga kahatulan, na iyong iniutos sa iyong lingkod na kay Moises. </p> 
<p><A NAME="an_1:8">1:8</A>&nbsp;Alalahanin mo, isinasamo ko sa iyo, ang salita na iyong iniutos sa iyong lingkod na kay Moises, na sinasabi, Kung kayo'y magsisalangsang, aking pangangalatin kayo sa lahat na bayan: </p> 
<p><A NAME="an_1:9">1:9</A>&nbsp;Nguni't kung kayo'y magsibalik sa akin, at ingatan ninyo ang aking mga utos, at gawin, bagaman ang nangatapon sa inyo ay nasa kaduluduluhang bahagi ng mga langit, akin ngang pipisanin sila mula roon, at dadalhin ko sila sa dakong aking pinili upang patahanin doon ang aking pangalan. </p> 
<p><A NAME="an_1:10">1:10</A>&nbsp;Ang mga ito nga'y ang iyong mga lingkod at ang iyong bayan, na iyong tinubos sa pamamagitan ng iyong dakilang kapangyarihan, at sa pamamagitan ng iyong malakas na kamay. </p> 
<p><A NAME="an_1:11">1:11</A>&nbsp;Oh Panginoon, isinasamo ko sa iyo, pakinggan ngayon ng inyong pakinig ang dalangin ng iyong lingkod, at ang dalangin ng iyong mga lingkod, na nangasasayahang matakot sa iyong pangalan: at paginhawahin mo, isinasamo ko sa iyo, ang iyong lingkod sa araw na ito, at pagkalooban mo siya ng kaawaan sa paningin ng lalaking ito. (Ngayo'y tagahawak ako ng saro ng hari.) </p> 
<p><A NAME="an_2:1">2:1</A>&nbsp;At nangyari sa buwan ng Nisan, sa ikadalawang pung taon ni Artajerjes na hari, nang ang alak ay nasa harap niya, na aking kinuha ang alak at ibinigay ko sa hari. Hindi nga ako nalungkot nang una sa kaniyang harapan. </p> 
<p><A NAME="an_2:2">2:2</A>&nbsp;At sinabi ng hari sa akin, Bakit ang iyong mukha ay malungkot, dangang wala kang sakit? ito'y dili iba kundi kalungkutan ng puso. Nang magkagayo'y natakot akong mainam. </p> 
<p><A NAME="an_2:3">2:3</A>&nbsp;At sinabi ko sa hari, Mabuhay ang hari magpakailan man: bakit ang aking mukha ay hindi malulungkot, kung ang bayan, ang dako ng mga libingan sa aking mga magulang ay giniba, at ang mga pintuang-bayan niyaon ay nasupukan ng apoy? </p> 
<p><A NAME="an_2:4">2:4</A>&nbsp;Nang magkagayo'y sinabi ng hari sa akin, Ano ang iyong hinihiling? Sa gayo'y dumalangin ako sa Dios ng langit. </p> 
<p><A NAME="an_2:5">2:5</A>&nbsp;At nagsabi ako sa hari, Kung ikinalulugod ng hari, at kung ang iyong lingkod ay nakasumpong ng biyaya sa iyong paningin ay suguin mo ako sa Juda, sa bayan ng libingan sa aking mga magulang, upang aking maitayo. </p> 
<p><A NAME="an_2:6">2:6</A>&nbsp;At ang hari ay nagsabi sa akin, (ang reina ay nakaupo naman sa siping niya,) Magiging gaano kalaon ang iyong paglalakbay? at kailan ka babalik? Sa gayo'y nalugod ang hari na suguin ako, at nagtakda ako sa kaniya ng panahon. </p> 
<p><A NAME="an_2:7">2:7</A>&nbsp;Bukod dito'y sinabi ko sa hari, Kung ikinalulugod ng hari, bigyan ako ng mga sulat sa mga tagapamahala sa dako roon ng Ilog, upang ako'y kanilang paraanin hanggang sa ako'y dumating sa Juda; </p> 
<p><A NAME="an_2:8">2:8</A>&nbsp;At isang sulat kay Asaph na tagapagingat ng gubat ng hari, upang bigyan niya ako ng mga kahoy na magawang mga tahilan sa mga pintuang-daan ng kastillo na nauukol sa bahay, at sa kuta ng bayan at sa bahay na aking papasukan. At pinagkalooban ako ng hari ayon sa mabuting kamay ng aking Dios na sumasa akin. </p> 
<p><A NAME="an_2:9">2:9</A>&nbsp;Nang magkagayo'y pumaroon ako sa mga tagapamahala sa dako roon ng Ilog, at ibinigay ko sa kanila ang mga sulat ng hari. Sinugo nga ako ng hari na may kasamang mga punong kawal ng hukbo at mga mangangabayo. </p> 
<p><A NAME="an_2:10">2:10</A>&nbsp;At nang mabalitaan ni Sanballat na Horonita, at ni Tobias na lingkod, na Ammonita, ay namanlaw na mainam, sapagka't may naparoong isang lalake upang hanapin ang ikagagaling ng mga anak ni Israel. </p> 
<p><A NAME="an_2:11">2:11</A>&nbsp;Sa gayo'y naparoon ako sa Jerusalem, at dumoon akong tatlong araw. </p> 
<p><A NAME="an_2:12">2:12</A>&nbsp;At ako'y bumangon sa kinagabihan, ako, at ilang lalake na kasama ko; ni hindi ko man isinaysay sa kanino man kung anong inilagak ng aking Dios sa aking puso na gawin sa ikagagaling ng Jerusalem: wala rin namang anomang hayop na kasama ako, liban sa hayop na aking sinasakyan. </p> 
<p><A NAME="an_2:13">2:13</A>&nbsp;At ako'y lumabas ng kinagabihan sa pintuang-bayan ng libis, sa makatuwid baga'y sa dako ng balon ng dragon, at sa pintuang-bayan ng tapunan ng dumi, at minasdan ko ang mga kuta ng Jerusalem, na nangabagsak, at ang mga pintuang-bayan na sinupok ng apoy. </p> 
<p><A NAME="an_2:14">2:14</A>&nbsp;Nang magkagayo'y nagpatuloy ako sa pintuang-bayan ng bukal at sa tangke ng hari: nguni't walang dakong mararaanan ang hayop sa ilalim ko. </p> 
<p><A NAME="an_2:15">2:15</A>&nbsp;Nang magkagayo'y namaybay ako ng kinagabihan sa batis, at aking minasdan ang kuta; at ako'y bumalik, at pumasok sa pintuang-bayan ng libis, at sa gayo'y pumihit ako. </p> 
<p><A NAME="an_2:16">2:16</A>&nbsp;At hindi naalaman ng mga pinuno kung saan ako naparoon, o kung ano ang ginawa ko; ni hindi ko rin isinaysay sa mga Judio, ni sa mga saserdote man, ni sa mga mahal na tao man, ni sa mga pinuno man, ni sa nalabi man na gumagawa ng gawain. </p> 
<p><A NAME="an_2:17">2:17</A>&nbsp;Nang magkagayo'y sinabi ko sa kanila, Inyong nakikita ang masamang kalagayan na kinaroroonan natin, kung paanong ang Jerusalem ay guho at ang mga pintuang-bayan nito ay nasunog sa apoy: kayo'y parito, at ating itayo ang kuta ng Jerusalem, upang tayo'y huwag nang maging kadustaan. </p> 
<p><A NAME="an_2:18">2:18</A>&nbsp;At isinaysay ko sa kanila ang kamay ng aking Dios na naging mabuti sa akin, at gayon din ang mga salita ng hari na sinalita niya sa akin. At kanilang sinabi, Magbangon tayo at magtayo. Sa gayo'y kanilang pinalakas ang kanilang mga kamay sa mabuting gawa. </p> 
<p><A NAME="an_2:19">2:19</A>&nbsp;Nguni't nang mabalitaan ni Sanballat na Horonita, at ni Tobias na lingkod, na Ammonita, at ni Gesem na taga Arabia, ay kanilang tinawanang mainam kami, at hinamak kami, at sinabi, Ano itong bagay na inyong ginagawa? manghihimagsik ba kayo laban sa hari? </p> 
<p><A NAME="an_2:20">2:20</A>&nbsp;Nang magkagayo'y sumagot ako sa kanila, at sinabi ko sa kanila, Ang Dios ng langit, siya ang magpapaginhawa sa amin: kaya't kaming kaniyang mga lingkod ay magbabangon at magtatayo: nguni't kayo'y walang bahagi, o matuwid man, o alaala man, sa Jerusalem. </p> 
<p><A NAME="an_3:1">3:1</A>&nbsp;Nang magkagayo'y si Eliasib na pangulong saserdote ay tumayo na kasama ng kaniyang mga kapatid na mga saserdote, at kanilang itinayo ang pintuang-bayan ng mga tupa; kanilang itinalaga, at inilagay ang mga pinto niyaon; hanggang sa moog ng Meah ay kanilang itinalaga, hanggang sa moog ng Hananeel. </p> 
<p><A NAME="an_3:2">3:2</A>&nbsp;At sumunod sa kaniya ay nagsipagtayo ang mga lalake ng Jerico. At sumunod sa kanila ay nagtayo si Zachur na anak ni Imri. </p> 
<p><A NAME="an_3:3">3:3</A>&nbsp;At ang pintuang-bayan ng mga isda ay itinayo ng mga anak ni Senaa; kanilang inilapat ang mga tahilan niyaon, at inilagay ang mga pinto niyaon, ang mga trangka niyaon, at ang mga halang niyaon. </p> 
<p><A NAME="an_3:4">3:4</A>&nbsp;At sumunod sa kanila ay hinusay ni Meremoth na anak ni Urias, na anak ni Cos. At sumunod sa kanila ay hinusay ni Mesullam, na anak ni Berechias, na anak ni Mesezabeel. At sumunod sa kanila ay hinusay ni Sadoc na anak ni Baana. </p> 
<p><A NAME="an_3:5">3:5</A>&nbsp;At sumunod sa kanila ay hinusay ng mga Tecoita; nguni't hindi inilagay ng kanilang mga mahal na tao ang kanilang mga leeg sa gawain ng kanilang Panginoon. </p> 
<p><A NAME="an_3:6">3:6</A>&nbsp;At ang dating pintuang-bayan ay hinusay ni Joiada na anak ni Pasea at ni Mesullam na anak ni Besodias; kanilang inilapat ang mga tahilan niyaon, at inilagay ang mga pinto niyaon, at ang mga trangka niyaon, at ang mga halang niyaon. </p> 
<p><A NAME="an_3:7">3:7</A>&nbsp;At sumunod sa kanila ay hinusay ni Melatias na Gabaonita, at ni Jadon na Meronothita, ng mga lalaking taga Gabaon, at taga Mizpa, na ukol sa luklukan ng tagapamahala sa dako roon ng Ilog. </p> 
<p><A NAME="an_3:8">3:8</A>&nbsp;Sumunod sa kanila ay hinusay ni Uzziel na anak ni Harhaia, na platero. At sumunod sa kaniya ay hinusay ni Hananias na isa sa mga manggagawa ng pabango, at kanilang pinagtibay ang Jerusalem, hanggang sa maluwang na kuta. </p> 
<p><A NAME="an_3:9">3:9</A>&nbsp;At sumunod sa kanila ay hinusay ni Repaias na anak ni Hur, na pinuno ng kalahating distrito ng Jerusalem. </p> 
<p><A NAME="an_3:10">3:10</A>&nbsp;At sumunod sa kanila ay hinusay ni Jedaias na anak ni Harumaph, sa tapat ng kaniyang bahay. At sumunod sa kaniya ay hinusay ni Hattus na anak ni Hasbanias. </p> 
<p><A NAME="an_3:11">3:11</A>&nbsp;Ang ibang bahagi at ang moog ng mga hurno ay hinusay ni Malchias na anak ni Harim, at ni Hasub na anak ni Pahatmoab. </p> 
<p><A NAME="an_3:12">3:12</A>&nbsp;At sumunod sa kaniya ay hinusay ni Sallum na anak ni Lohes, na pinuno ng kalahating distrito ng Jerusalem, niya at ng kaniyang mga anak na babae. </p> 
<p><A NAME="an_3:13">3:13</A>&nbsp;Ang pintuang-bayan ng libis ay hinusay ni Hanun, at ng mga taga Zanoa; kanilang itinayo, at inilagay ang mga pinto niyaon, ang mga trangka niyaon, at ang mga halang niyaon, at isang libong siko sa kuta hanggang sa pintuang-bayan ng tapunan ng dumi. </p> 
<p><A NAME="an_3:14">3:14</A>&nbsp;At ang pintuang-bayan ng tapunan ng dumi ay hinusay ni Malchias na anak ni Rechab, na pinuno ng distrito ng Beth-haccerem; kaniyang itinayo, at inilagay ang mga pinto niyaon, ang mga trangka niyaon, at ang mga halang niyaon. </p> 
<p><A NAME="an_3:15">3:15</A>&nbsp;At ang pintuang-bayan ng bukal ay hinusay ni Sallum na anak ni Cholhoce, na pinuno ng distrito ng Mizpa, kaniyang itinayo, at tinakpan, at inilagay ang mga pinto niyaon, ang trangka niyaon, at ang mga halang niyaon, at ang pader ng tangke ng Selah sa tabi ng halamanan ng hari, hanggang sa mga baytang na paibaba mula sa bayan ni David. </p> 
<p><A NAME="an_3:16">3:16</A>&nbsp;Sumunod sa kaniya ay hinusay ni Nehemias na anak ni Azbuc, na pinuno ng kalahating distrito ng Beth-sur, hanggang sa dako ng tapat ng mga libingan ni David, at hanggang sa tangke na ginawa, at hanggang sa bahay ng mga makapangyarihang lalake. </p> 
<p><A NAME="an_3:17">3:17</A>&nbsp;Sumunod sa kaniya ay hinusay ng mga Levita, ni Rehum na anak ni Bani. Sumunod sa kaniya, ay hinusay ni Asabias, na pinuno ng kalahating distrito ng Ceila, na pinaka distrito niya. </p> 
<p><A NAME="an_3:18">3:18</A>&nbsp;Sumunod sa kaniya ay hinusay ng kanilang mga kapatid, ni Bavvai na anak ni Henadad, na pinuno ng kalahating distrito ng Ceila. </p> 
<p><A NAME="an_3:19">3:19</A>&nbsp;At sumunod sa kaniya ay hinusay ni Ezer na anak ni Jesua, na pinuno ng Mizpa, na ibang bahagi, sa tapat ng sampahan sa lagayan ng mga sandata sa pagliko ng kuta. </p> 
<p><A NAME="an_3:20">3:20</A>&nbsp;Sumunod sa kaniya ay hinusay na masikap ni Baruch na anak ni Zachai ang ibang bahagi, mula sa may pagliko ng kuta hanggang sa pintuan ng bahay ni Eliasib na pangulong saserdote. </p> 
<p><A NAME="an_3:21">3:21</A>&nbsp;Sumunod sa kaniya ay hinusay ni Meremoth, na anak ni Urias na anak ni Cos ang ibang bahagi mula sa pintuan ng bahay ni Eliasib hanggang sa hangganan ng bahay ni Eliasib. </p> 
<p><A NAME="an_3:22">3:22</A>&nbsp;At sumunod sa kaniya, ay hinusay ng mga saserdote, na mga lalake sa Kapatagan. </p> 
<p><A NAME="an_3:23">3:23</A>&nbsp;Sumunod sa kanila, ay hinusay ni Benjamin at ni Hasub sa tapat ng kanilang bahay. Sumunod sa kanila ay hinusay ni Azarias na anak ni Maasias na anak ni Ananias, sa siping ng kaniyang sariling bahay. </p> 
<p><A NAME="an_3:24">3:24</A>&nbsp;Sumunod sa kaniya ay hinusay ni Binnui na anak ni Henadad ang ibang bahagi, mula sa bahay ni Azarias hanggang sa pagliko ng kuta, at hanggang sa sulok. </p> 
<p><A NAME="an_3:25">3:25</A>&nbsp;Si Paal na anak ni Uzai ay naghusay ng tapat ng may pagliko ng kuta, at ng moog na lumalabas mula sa lalong mataas na bahay ng hari, na nasa tabi ng looban ng bantay. Sumunod sa kaniya'y si Pedaia na anak ni Pharos ang naghusay. </p> 
<p><A NAME="an_3:26">3:26</A>&nbsp;(Ang mga Nethineo nga ay nagsitahan sa Ophel, hanggang sa dako na nasa tapat ng pintuang-bayan ng tubig sa dakong silanganan, at ng moog na nakalabas.) </p> 
<p><A NAME="an_3:27">3:27</A>&nbsp;Sumunod sa kaniya ay hinusay ng mga Tecoita ang ibang bahagi, sa tapat ng malaking moog na nakalabas, at hanggang sa pader ng Ophel. </p> 
<p><A NAME="an_3:28">3:28</A>&nbsp;Sa itaas ng pintuang-bayan ng mga kabayo, mga saserdote ang naghusay na bawa't isa'y sa tapat ng kaniyang sariling bahay. </p> 
<p><A NAME="an_3:29">3:29</A>&nbsp;Sumunod sa kanila ay hinusay ni Sadoc na anak ni Immer sa tapat ng kaniyang sariling bahay. At sumunod sa kaniya ay hinusay ni Semaias na anak ni Sechanias na tagatanod ng pintuang silanganan. </p> 
<p><A NAME="an_3:30">3:30</A>&nbsp;Sumunod sa kaniya ay hinusay ni Hananias na anak ni Selemias, at ni Anun na ikaanim na anak ni Salaph ang ibang bahagi. Sumunod sa kaniya ay hinusay ni Mesullam na anak ni Berechias sa tapat ng kaniyang silid. </p> 
<p><A NAME="an_3:31">3:31</A>&nbsp;Sumunod sa kaniya, ay hinusay ni Malchias na isa sa mga platero sa bahay ng mga Nethineo, at sa mga mangangalakal, sa tapat ng pintuang-bayan ng Hammiphcad, at sa sampahan sa sulok. </p> 
<p><A NAME="an_3:32">3:32</A>&nbsp;At sa pagitan ng sampahan sa sulok at ng pintuang-bayan ng mga tupa, ang naghusay ay ang mga platero at ang mga mangangalakal. </p> 
<p><A NAME="an_4:1">4:1</A>&nbsp;Nguni't nangyari, na nang mabalitaan ni Sanballat na aming itinayo ang kuta, siya'y naginit, at nagalit na mainam, at tinuya ang mga Judio. </p> 
<p><A NAME="an_4:2">4:2</A>&nbsp;At siya'y nagsalita sa harap ng kaniyang mga kapatid, at ng hukbo ng Samaria, at nagsabi, Anong ginagawa nitong mahihinang Judio? magpapakatibay ba sila? mangaghahain ba sila? wawakasan ba nila sa isang araw? kanila bang bubuhayin ang mga bato mula sa mga bunton ng dumi, dangang nangasunog na ang mga yaon? </p> 
<p><A NAME="an_4:3">4:3</A>&nbsp;Si Tobias nga na Ammonita ay nasa tabi niya, at sinabi niya, Bagaman sila'y nangagtatayo, kung ang isang zorra ay sumampa, ibabagsak ang kanilang mga batong kuta. </p> 
<p><A NAME="an_4:4">4:4</A>&nbsp;Dinggin mo, Oh aming Dios: sapagka't kami ay hinamak; at ibalik mo ang kanilang pagdusta sa kanilang sariling ulo, at ibigay mo sila sa pagkasamsam sa isang lupain sa pagkabihag: </p> 
<p><A NAME="an_4:5">4:5</A>&nbsp;At huwag mong ikubli ang kanilang kasamaan, at huwag mong pawiin ang kanilang kasalanan sa harap mo: sapagka't kanilang minungkahi ka sa galit sa harap ng mga manggagawa. </p> 
<p><A NAME="an_4:6">4:6</A>&nbsp;Sa gayo'y aming itinayo ang kuta; at ang buong kuta ay nahusay hanggang sa kalahatian ng taas niyaon: sapagka't ang bayan ay nagkaroon ng kaloobang gumawa. </p> 
<p><A NAME="an_4:7">4:7</A>&nbsp;Nguni't nangyari, na nang mabalitaan ni Sanballat, at ni Tobias, at ng mga taga Arabia, at ng mga Ammonita, at ng mga Asdodita, na ipinatuloy ang paghuhusay ng mga kuta ng Jerusalem, at ang mga sira ay pinasimulang tinakpan, sila nga'y nangaginit na mainam; </p> 
<p><A NAME="an_4:8">4:8</A>&nbsp;At nagsipagbanta silang lahat na magkakasama upang magsiparoon, at magsilaban sa Jerusalem, at upang manggulo roon. </p> 
<p><A NAME="an_4:9">4:9</A>&nbsp;Nguni't kami ay nagsidalangin sa aming Dios, at naglagay ng bantay laban sa kanila araw at gabi, dahil sa kanila. </p> 
<p><A NAME="an_4:10">4:10</A>&nbsp;At ang Juda ay nagsabi, Nawalan ng lakas ang mga tagadala ng mga pasan, at may maraming dumi; na anopa't hindi kami makapagtayo ng kuta. </p> 
<p><A NAME="an_4:11">4:11</A>&nbsp;At sinabi ng aming mga kalaban: Sila'y hindi mangakakaalam, o mangakakakita man hanggang sa kami ay magsidating sa gitna nila, at patayin sila, at ipatigil ang gawain. </p> 
<p><A NAME="an_4:12">4:12</A>&nbsp;At nangyari, na nang magsidating ang mga Judio na nagsisitahan sa siping nila, sinabi nila sa aming makasangpu, mula sa lahat na dako: Kayo'y marapat magsibalik sa amin. </p> 
<p><A NAME="an_4:13">4:13</A>&nbsp;Kaya't inilagay ko sa mga pinakamababang dako ng pagitan ng likuran ng kuta, sa mga luwal na dako, sa makatuwid baga'y aking inilagay ang bayan ayon sa kanilang mga angkan, pati ng kanilang mga tabak, ng kanilang mga sibat, at ng kanilang mga busog. </p> 
<p><A NAME="an_4:14">4:14</A>&nbsp;At ako'y tumingin, at tumayo, at nagsabi sa mga mahal na tao, at sa mga pinuno, at sa nalabi sa bayan: Huwag kayong mangatakot sa kanila: inyong alalahanin ang Panginoon, na dakila at kakilakilabot, at ipakipaglaban ninyo ang inyong mga kapatid, ang inyong mga anak na lalake at babae, ang inyong mga asawa at ang inyong mga bahay. </p> 
<p><A NAME="an_4:15">4:15</A>&nbsp;At nangyari, nang mabalitaan ng aming mga kaaway na naalaman namin, at iniuwi sa wala ng Dios ang kanilang payo, na kami na nagsibalik na lahat sa kuta, bawa't isa'y sa kaniyang gawa. </p> 
<p><A NAME="an_4:16">4:16</A>&nbsp;At nangyari, mula nang panahong yaon, na kalahati sa aking mga lingkod ay nagsigawa sa gawain, at kalahati sa kanila ay nagsisihawak ng mga sibat, mga kalasag, at mga busog, at ng mga baluti; at ang mga pinuno ay nangasa likuran ng buong sangbahayan ng Juda. </p> 
<p><A NAME="an_4:17">4:17</A>&nbsp;Silang nangagtayo ng kuta, at silang nangagpapasan ng mga pasan ay nagsipagsakbat, bawa't isa'y may isa ng kaniyang mga kamay na iginagawa sa gawain, at may isa na inihahawak ng kaniyang sakbat; </p> 
<p><A NAME="an_4:18">4:18</A>&nbsp;At ang mga manggagawa, bawa't isa'y may kaniyang tabak na nakasabit sa kaniyang tagiliran, at gayon gumagawa. At ang nagpapatunog ng pakakak ay nasa siping ko. </p> 
<p><A NAME="an_4:19">4:19</A>&nbsp;At sinabi ko sa mga mahal na tao at sa mga pinuno, at sa nalabi sa bayan: Ang gawain ay malaki at malaon, at tayo'y nangagkakahiwalay sa kuta, isa'y malayo sa isa: </p> 
<p><A NAME="an_4:20">4:20</A>&nbsp;Sa anomang dako na inyong marinig ang tunog ng pakakak, ay makipisan kayo sa amin; ipakikipaglaban tayo ng ating Dios. </p> 
<p><A NAME="an_4:21">4:21</A>&nbsp;Ganito nagsigawa kami sa gawain: at kalahati sa kanila ay nagsisihawak ng mga sibat mula sa pagbubukang liwayway hanggang sa ang mga bituin ay magsilitaw. </p> 
<p><A NAME="an_4:22">4:22</A>&nbsp;Sinabi ko rin nang panahong yaon sa bayan: Magsitahan bawa't isa sa Jerusalem, na kasama ng kanikaniyang lingkod upang sa gabi ay maging bantay sila sa atin, at makagawa sa araw. </p> 
<p><A NAME="an_4:23">4:23</A>&nbsp;Sa gayo'y maging ako, ni ang aking mga kapatid man, ni ang aking mga lingkod man, ni ang mga lalake mang bantay na nagsisisunod sa akin, ay walang naghubad sa amin ng aming mga suot, na bawa't isa'y yumaon na may kaniyang sandata sa tubig. </p> 
<p><A NAME="an_5:1">5:1</A>&nbsp;Nang magkagayo'y umalingawngaw ang malakas na daing ng bayan at ng kanilang mga asawa laban sa kanilang mga kapatid na mga Judio, </p> 
<p><A NAME="an_5:2">5:2</A>&nbsp;Sapagka't may nagsisipagsabi, Kami, ang aming mga anak na lalake at babae ay marami: tulutan kaming magsikuha ng trigo, upang aming makain at mabuhay kami. </p> 
<p><A NAME="an_5:3">5:3</A>&nbsp;May nagsisipagsabi naman: Aming isinasangla ang aming mga bukid at ang aming mga ubasan, at ang aming mga bahay: tulutan kaming magsikuha ng trigo, dahil sa kasalatan. </p> 
<p><A NAME="an_5:4">5:4</A>&nbsp;May nagsisipagsabi naman: Aming ipinangutang ng salapi ang buwis sa hari na hinihingi sa aming mga bukid at aming mga ubasan. </p> 
<p><A NAME="an_5:5">5:5</A>&nbsp;Gayon ma'y ang aming laman ngayon ay gaya ng laman ng aming mga kapatid, ang aming mga anak ay gaya ng kanilang mga anak: at, narito, aming dinadala sa pagkaalipin ang aming mga anak na lalake at babae upang maging mga alipin, at ang iba sa aming mga anak na babae ay nangadala sa pagkaalipin: wala man lamang kaming kapangyarihang makatulong; sapagka't ibang mga tao ang nagtatangkilik ng aming bukid at ng aming mga ubasan. </p> 
<p><A NAME="an_5:6">5:6</A>&nbsp;At ako'y nagalit na mainam, nang aking marinig ang kanilang daing at ang mga salitang ito. </p> 
<p><A NAME="an_5:7">5:7</A>&nbsp;Nang magkagayo'y sumangguni ako sa aking sarili, at nakipagtalo ako sa mga mahal na tao at sa mga pinuno, at nagsabi sa kanila, Kayo'y nangagpapatubo, bawa't isa sa kaniyang kapatid. At ako'y nagdaos ng malaking kapulungan laban sa kanila. </p> 
<p><A NAME="an_5:8">5:8</A>&nbsp;At sinabi ko sa kanila, Kami ayon sa aming kaya ay aming tinubos ang aming mga kapatid na mga Judio, na mga naipagbili sa mga bansa; at inyo ba ring ipagbibili ang inyong mga kapatid, at sila'y maipagbibili sa amin? Nang magkagayo'y nagsitahimik sila, at hindi nakasumpong kailan man ng salita. </p> 
<p><A NAME="an_5:9">5:9</A>&nbsp;Sinabi ko rin, Ang bagay na inyong ginagawa ay hindi mabuti: hindi ba kayo marapat magsilakad sa takot sa ating Dios, dahil sa pagdusta ng mga bansa, na ating mga kaaway? </p> 
<p><A NAME="an_5:10">5:10</A>&nbsp;At ako'y gayon din, ang aking mga kapatid at ang aking mga lingkod ay nangutang sa kanila ng salapi at trigo. Isinasamo ko sa inyo na ating iwan ang patubong ito. </p> 
<p><A NAME="an_5:11">5:11</A>&nbsp;Isinasamo ko sa inyo, na isauli ninyo sa kanila, sa araw ding ito, ang kanilang mga bukid, at ang kanilang mga ubasan, ang kanilang mga olibohan, at ang kanilang mga bahay, gayon din ang ikasangdaang bahagi ng salapi, at ng trigo, ng alak, at ng langis, na inyong hinihingi sa kanila. </p> 
<p><A NAME="an_5:12">5:12</A>&nbsp;Nang magkagayo'y sinabi nila, Aming isasauli, at wala kaming hihilingin sa kanila; gayon namin gagawin, gaya ng iyong sinasabi. Nang magkagayo'y tinawag ko ang mga saserdote at pinanumpa ko sila, na sila'y magsisigawa ng ayon sa pangakong ito. </p> 
<p><A NAME="an_5:13">5:13</A>&nbsp;Ipinagpag ko naman ang aking laylayan, at ako'y nagsabi, Ganito ipagpag ng Dios ang bawa't tao mula sa kaniyang bahay, at mula sa kaniyang gawain, na hindi tumupad ng pangakong ito; sa makatuwid baga'y ganito ipagpag siya, at mahungkag. At ang buong kapisanan ay nagsabi, Siya nawa, at pumuri sa Panginoon. At ginawa ng bayan ayon sa pangakong ito. </p> 
<p><A NAME="an_5:14">5:14</A>&nbsp;Bukod dito'y mula sa panahon na ako'y mahalal na kanilang tagapamahala sa lupain ng Juda, mula sa ikadalawang pung taon hanggang sa ikatatlong pu't dalawang taon ni Artajerjes na hari, sa makatuwid baga'y labing dalawang taon, ako at ang aking mga kapatid ay hindi nagsikain ng tinapay ng tagapamahala. </p> 
<p><A NAME="an_5:15">5:15</A>&nbsp;Nguni't ang mga dating tagapamahala na una sa akin ay naging pasan sa bayan, at kumuha sa kanila ng tinapay at alak, bukod sa apat na pung siklong pilak; oo, pati ng kanilang mga lingkod ay nagpupuno sa bayan: nguni't ang gayon ay hindi ko ginawa, dahil sa takot sa Dios. </p> 
<p><A NAME="an_5:16">5:16</A>&nbsp;Oo, ako nama'y nagpatuloy sa gawain ng kutang ito, ni hindi man lamang kami nagsibili ng anomang lupain: at ang lahat ng aking mga lingkod ay nagpipisan doon sa gawain. </p> 
<p><A NAME="an_5:17">5:17</A>&nbsp;Bukod dito'y nagkaroon sa dulang ko ng mga Judio at mga pinuno na isang daan at limang pung tao, bukod sa nagsiparoon sa amin na mula sa mga bansa na nasa palibot namin. </p> 
<p><A NAME="an_5:18">5:18</A>&nbsp;Ang inihahanda nga sa bawa't araw ay isang baka at anim na piling tupa; mga ibon naman ay nahanda sa akin, at minsan sa sangpung araw ay sarisaring alak na masagana: gayon ma'y sa lahat ng ito ay hindi ako humingi ng tinapay sa tagapamahala, sapagka't ang pagkaalipin ay mabigat sa bayang ito. </p> 
<p><A NAME="an_5:19">5:19</A>&nbsp;Alalahanin mo ako, Oh aking Dios, sa ikabubuti, lahat na aking ginawa dahil sa bayang ito. </p> 
<p><A NAME="an_6:1">6:1</A>&nbsp;Nangyari nga nang maibalita kay Sanballat at kay Tobias, at kay Gesem na taga Arabia, at sa nalabi sa aming mga kaaway, na aking naitayo na ang kuta, at wala nang sirang naiiwan doon; (bagaman hanggang sa panahong yaon ay hindi ko pa nailalagay ang mga pinto sa mga pintuang-bayan;) </p> 
<p><A NAME="an_6:2">6:2</A>&nbsp;Na si Sanballat at si Gesem ay nagsugo sa akin, na nagpapasabi, Ikaw ay parito, magkikita tayo sa isa ng mga nayon sa mga kapatagan ng Ono. Nguni't pinagisipan nila akong gawan ng masama. </p> 
<p><A NAME="an_6:3">6:3</A>&nbsp;At ako'y nagsugo ng mga sugo sa kanila, na nangagsasabi, Ako'y gumagawa ng dakilang gawain, na anopa't hindi ako makababa: bakit ititigil ang gawain, habang aking maiiwan, at binababa kayo? </p> 
<p><A NAME="an_6:4">6:4</A>&nbsp;At sila'y nangagsugo sa aking makaapat sa dahilang ito; at sinagot ko sila ng ayon sa gayon ding paraan. </p> 
<p><A NAME="an_6:5">6:5</A>&nbsp;Nang magkagayo'y sinugo ni Sanballat ang kaniyang lingkod sa akin ng gaya ng paraan ng ikalima na may bukas na sulat sa kaniyang kamay. </p> 
<p><A NAME="an_6:6">6:6</A>&nbsp;Na kinasusulatan: Naibalita sa mga bansa, at sinasabi ni Gasmu na ikaw at ang mga Judio ay nagaakalang manghimagsik; na siyang kadahilanan ng iyong pagtatayo ng kuta: at ikaw ay magiging kanilang hari ayon sa mga salitang ito. </p> 
<p><A NAME="an_6:7">6:7</A>&nbsp;At ikaw naman ay naghalal ng mga propeta upang magsipangaral tungkol sa iyo sa Jerusalem, na nangagsasabi, May isang hari sa Juda; at ngayo'y ibabalita sa hari ang ayon sa mga salitang ito. Parito ka nga ngayon, at magsanggunian tayo. </p> 
<p><A NAME="an_6:8">6:8</A>&nbsp;Nang magkagayo'y nagsugo ako sa kaniya, na aking sinasabi, Walang ganyang mga bagay na nagawa na gaya ng iyong sinasabi, kundi iyong mga pinagbubuhat sa iyong sariling puso. </p> 
<p><A NAME="an_6:9">6:9</A>&nbsp;Sapagka't ibig nilang lahat na sidlan ng takot kami, na sinasabi, Ang kanilang mga kamay ay manganghihina sa gawain na anopa't hindi mayayari. Nguni't ngayon, Oh Dios, palakasin mo ang aking mga kamay. </p> 
<p><A NAME="an_6:10">6:10</A>&nbsp;At ako'y naparoon sa bahay ni Semaias na anak ni Delaias na anak ni Mehetabeel na nakulong; at kaniyang sinabi, Tayo'y magpupulong na magkakasama sa bahay ng Dios, sa loob ng templo, at ating isara ang mga pinto ng templo: sapagka't sila'y magsisiparito upang patayin ka; oo, sa kinagabiha'y magsisiparito sila upang patayin ka. </p> 
<p><A NAME="an_6:11">6:11</A>&nbsp;At aking sinabi, Tatakas ba ang isang lalaking gaya ko? at sino kaya; na sa paraang gaya ko, ay paroroon sa templo upang iligtas ang kaniyang buhay? hindi ako papasok. </p> 
<p><A NAME="an_6:12">6:12</A>&nbsp;At nahalata ko, at, narito, hindi siya sinugo ng Dios; kundi kaniyang sinaysay ang hulang ito laban sa akin: at inupahan siya ni Tobias, at ni Sanballat. </p> 
<p><A NAME="an_6:13">6:13</A>&nbsp;Dahil sa bagay na ito inupahan siya, upang ako'y matakot, at gumawa ng gayon, at magkasala, at upang sila'y magkaroon ng dahilan sa isang masamang pinaka hiwatig, upang kanilang madusta ako. </p> 
<p><A NAME="an_6:14">6:14</A>&nbsp;Alalahanin mo, Oh aking Dios, si Tobias at si Sanballat ayon sa ganitong mga gawa nila, at gayon din ang propetisa na Noadias, at ang nalabi sa mga propeta, na ibig nilang sidlan ako ng katakutan. </p> 
<p><A NAME="an_6:15">6:15</A>&nbsp;Sa gayo'y natapos ang kuta sa ikadalawang pu't limang araw ng buwan ng Elul, sa limang pu't dalawang araw. </p> 
<p><A NAME="an_6:16">6:16</A>&nbsp;At nangyari, nang mabalitaan ng lahat naming mga kaaway, na ang lahat ng mga bansa na nangasa palibot namin ay nangatakot, at nangalumatang mainam: sapagka't kanilang nahalata na ang gawang ito ay gawa ng aming Dios. </p> 
<p><A NAME="an_6:17">6:17</A>&nbsp;Bukod dito'y sa mga araw na yao'y ang mga mahal na tao sa Juda ay nangagpadala ng maraming sulat kay Tobias at ang mga sulat ni Tobias ay dumating sa kanila. </p> 
<p><A NAME="an_6:18">6:18</A>&nbsp;Sapagka't marami sa Juda na nanganumpa sa kaniya, sapagka't siya'y manugang ni Sechanias na anak ni Arah; at ang kaniyang anak na si Johanan ay nagasawa sa anak na babae ni Mesullam na anak ni Berechias. </p> 
<p><A NAME="an_6:19">6:19</A>&nbsp;Sila nama'y nangagsalita ng kaniyang mga mabuting gawa sa harap ko, at ibinalita ang aking mga salita sa kaniya. At si Tobias ay nagpadala ng mga sulat upang sidlan ako ng katakutan. </p> 
<p><A NAME="an_7:1">7:1</A>&nbsp;Nangyari nga nang ang kuta ay maitayo, at aking mailagay ang mga pinto, at ang mga tagatanod-pinto, at ang mga mangaawit, at ang mga Levita ay mangahalal. </p> 
<p><A NAME="an_7:2">7:2</A>&nbsp;Na aking ibinigay kay Hanani, na aking kapatid at kay Hananias na tagapamahala ng kuta, ang pamamahala sa Jerusalem: sapagka't siya'y tapat na lalake at natatakot sa Dios na higit kay sa marami. </p> 
<p><A NAME="an_7:3">7:3</A>&nbsp;At aking sinabi sa kanila, Huwag buksan ang mga pintuang-bayan ng Jerusalem hanggang sa ang araw ay uminit; at samantalang sila'y nangagbabantay, isara nila ang mga pinto, at inyong mga itrangka: at kayo'y mangaghalal ng mga bantay sa mga taga Jerusalem, bawa't isa'y sa kaniyang pagbabantay, at bawa't isa'y sa tapat ng kaniyang bahay. </p> 
<p><A NAME="an_7:4">7:4</A>&nbsp;Ang bayan nga ay maluwang at malaki: nguni't ang mga tao ay kakaunti roon, at ang mga bahay ay hindi naitatayo pa. </p> 
<p><A NAME="an_7:5">7:5</A>&nbsp;At inilagak ng aking Dios sa aking puso na pisanin ang mga mahal na tao, at ang mga pinuno, at ang bayan, upang mangabilang ayon sa talaan ng lahi. At aking nasumpungan ang aklat ng talaan ng lahi nila na nagsiahon noong una, at aking nasumpungang nakasulat doon: </p> 
<p><A NAME="an_7:6">7:6</A>&nbsp;Ang mga ito sa nangadala, ang mga anak ng lalawigan, na nagsiahon mula sa pagkabihag na dinala ni Nabucodonosor na hari sa Babilonia, at nagsibalik sa Jerusalem at sa Juda, na bawa't isa'y sa kaniyang bayan; </p> 
<p><A NAME="an_7:7">7:7</A>&nbsp;Na siyang nagsisama kay Zorobabel, kay Jesua, kay Nehemias, kay Azarias, kay Raamias, kay Nahamani, kay Mardocheo, kay Bilsan, kay Misperet, kay Bigvai, kay Nehum, kay Baana. Ang bilang ng mga lalake ng Israel ay ito: </p> 
<p><A NAME="an_7:8">7:8</A>&nbsp;Ang mga anak ni Paros, dalawang libo't isang daan at pitong pu't dalawa. </p> 
<p><A NAME="an_7:9">7:9</A>&nbsp;Ang mga anak ni Sephatias, tatlong daan at pitong pu't dalawa. </p> 
<p><A NAME="an_7:10">7:10</A>&nbsp;Ang mga anak ni Ara, anim na raan at limang pu't dalawa. </p> 
<p><A NAME="an_7:11">7:11</A>&nbsp;Ang mga anak ni Pahath-moab, sa mga anak ni Jesua at ni Joab, dalawang libo't walong daan at labing walo. </p> 
<p><A NAME="an_7:12">7:12</A>&nbsp;Ang mga anak ni Elam, isang libo't dalawang daan at limang pu't apat. </p> 
<p><A NAME="an_7:13">7:13</A>&nbsp;Ang mga anak ni Zattu, walong daan at apat na pu't lima. </p> 
<p><A NAME="an_7:14">7:14</A>&nbsp;Ang mga anak ni Zachai, pitong daan at anim na pu. </p> 
<p><A NAME="an_7:15">7:15</A>&nbsp;Ang mga anak ni Binnui, anim na raan at apat na pu't walo. </p> 
<p><A NAME="an_7:16">7:16</A>&nbsp;Ang mga anak ni Bebai, anim na raan at dalawang pu't walo. </p> 
<p><A NAME="an_7:17">7:17</A>&nbsp;Ang mga anak ni Azgad, dalawang libo't tatlong daan at dalawang pu't dalawa. </p> 
<p><A NAME="an_7:18">7:18</A>&nbsp;Ang mga anak ni Adonicam, anim na raan at anim na pu't pito. </p> 
<p><A NAME="an_7:19">7:19</A>&nbsp;Ang mga anak ni Bigvai, dalawang libo't anim na pu't pito. </p> 
<p><A NAME="an_7:20">7:20</A>&nbsp;Ang mga anak ni Addin, anim na raan at limang pu't lima. </p> 
<p><A NAME="an_7:21">7:21</A>&nbsp;Ang mga anak ni Ater, ni Ezechias, siyam na pu't walo. </p> 
<p><A NAME="an_7:22">7:22</A>&nbsp;Ang mga anak ni Hasum, tatlong daan at dalawang pu't walo. </p> 
<p><A NAME="an_7:23">7:23</A>&nbsp;Ang mga anak ni Besai, tatlong daan at dalawang pu't apat. </p> 
<p><A NAME="an_7:24">7:24</A>&nbsp;Ang mga anak ni Hariph, isang daan at labing dalawa. </p> 
<p><A NAME="an_7:25">7:25</A>&nbsp;Ang mga anak ni Gabaon, siyam na pu't lima. </p> 
<p><A NAME="an_7:26">7:26</A>&nbsp;Ang mga lalake ng Bethlehem, at ng Netopha, isang daan at walong pu't walo. </p> 
<p><A NAME="an_7:27">7:27</A>&nbsp;Ang mga lalake ng Anathoth, isang daan at dalawang pu't walo. </p> 
<p><A NAME="an_7:28">7:28</A>&nbsp;Ang mga lalake ng Beth-azmaveth, apat na pu't dalawa. </p> 
<p><A NAME="an_7:29">7:29</A>&nbsp;Ang mga lalake ng Chiriathjearim, ng Chephra, at ng Beeroth, pitong daan at apat na pu't tatlo. </p> 
<p><A NAME="an_7:30">7:30</A>&nbsp;Ang mga lalake ng Rama, at ng Gebaa, anim na raan at dalawang pu't isa. </p> 
<p><A NAME="an_7:31">7:31</A>&nbsp;Ang mga lalake ng Michmas, isang daan at dalawang pu't dalawa. </p> 
<p><A NAME="an_7:32">7:32</A>&nbsp;Ang mga lalake ng Beth-el at ng Ai isang daan at dalawang pu't tatlo. </p> 
<p><A NAME="an_7:33">7:33</A>&nbsp;Ang mga lalake ng isang Nebo, limang pu't dalawa. </p> 
<p><A NAME="an_7:34">7:34</A>&nbsp;Ang mga anak ng isang Elam, isang libo't dalawang daan at limang pu't apat. </p> 
<p><A NAME="an_7:35">7:35</A>&nbsp;Ang mga anak ni Harim, tatlong daan at dalawang pu. </p> 
<p><A NAME="an_7:36">7:36</A>&nbsp;Ang mga anak ni Jerico, tatlong daan at apat na pu't lima. </p> 
<p><A NAME="an_7:37">7:37</A>&nbsp;Ang mga anak ni Lod, ni Hadid, at ni Ono, pitong daan at dalawang pu't isa. </p> 
<p><A NAME="an_7:38">7:38</A>&nbsp;Ang mga anak ni Senaa, tatlong libo at siyam na raan at tatlong pu. </p> 
<p><A NAME="an_7:39">7:39</A>&nbsp;Ang mga saserdote: ang mga anak ni Jedaias sa sangbahayan ni Jesua, siyam na raan at pitong pu't tatlo. </p> 
<p><A NAME="an_7:40">7:40</A>&nbsp;Ang mga anak ni Immer, isang libo't limang pu't dalawa. </p> 
<p><A NAME="an_7:41">7:41</A>&nbsp;Ang mga anak ni Pashur, isang libo't dalawang daan at apat na pu't pito. </p> 
<p><A NAME="an_7:42">7:42</A>&nbsp;Ang mga anak ni Harim, isang libo't labing pito. </p> 
<p><A NAME="an_7:43">7:43</A>&nbsp;Ang mga Levita: ang mga anak ni Jesua, ni Cadmiel, sa mga anak ni Odevia, pitong pu't apat. </p> 
<p><A NAME="an_7:44">7:44</A>&nbsp;Ang mga mangaawit: ang mga anak ni Asaph isang daan at apat na pu't walo. </p> 
<p><A NAME="an_7:45">7:45</A>&nbsp;Ang mga tagatanod-pinto: ang mga anak ni Sallum, ang mga anak ni Ater, ang mga anak ni Talmon, ang mga anak ni Accub, ang mga anak ni Hatita, ang mga anak ni Sobai, isang daan at tatlong pu't walo. </p> 
<p><A NAME="an_7:46">7:46</A>&nbsp;Ang mga Nethineo: ang mga anak ni Siha, ang mga anak ni Hasupha, ang mga anak ni Thabaoth; </p> 
<p><A NAME="an_7:47">7:47</A>&nbsp;Ang mga anak ni Ceros, ang mga anak ni Siaa, ang mga anak ni Phadon: </p> 
<p><A NAME="an_7:48">7:48</A>&nbsp;Ang mga anak ni Lebana, ang mga anak ni Hagaba, ang mga anak ni Salmai; </p> 
<p><A NAME="an_7:49">7:49</A>&nbsp;Ang mga anak ni Hanan, ang mga anak ni Giddel, ang mga anak ni Gahar; </p> 
<p><A NAME="an_7:50">7:50</A>&nbsp;Ang mga anak ni Rehaia, ang mga anak ni Resin, ang mga anak ni Necoda; </p> 
<p><A NAME="an_7:51">7:51</A>&nbsp;Ang mga anak ni Gazzam, ang mga anak ni Uzza, ang mga anak ni Phasea; </p> 
<p><A NAME="an_7:52">7:52</A>&nbsp;Ang mga anak ni Besai, ang mga anak ni Meunim, ang mga anak ni Nephisesim; </p> 
<p><A NAME="an_7:53">7:53</A>&nbsp;Ang mga anak ni Bacbuc, ang mga anak ni Hacupha, ang mga anak ni Harhur; </p> 
<p><A NAME="an_7:54">7:54</A>&nbsp;Ang mga anak ni Baslit, ang mga anak ni Mehida, ang mga anak ni Harsa; </p> 
<p><A NAME="an_7:55">7:55</A>&nbsp;Ang mga anak ni Barcos, ang mga anak ni Sisera, ang mga anak ni Tema; </p> 
<p><A NAME="an_7:56">7:56</A>&nbsp;Ang mga anak ni Nesia, ang mga anak ni Hatipha. </p> 
<p><A NAME="an_7:57">7:57</A>&nbsp;Ang mga anak ng mga lingkod ni Salomon; ang mga anak ni Sotai, ang mga anak ni Sophereth, ang mga anak ni Perida; </p> 
<p><A NAME="an_7:58">7:58</A>&nbsp;Ang mga anak ni Jahala, ang mga anak ni Darcon, ang mga anak ni Giddel; </p> 
<p><A NAME="an_7:59">7:59</A>&nbsp;Ang mga anak ni Sephatias, ang mga anak ni Hattil, ang mga anak ni Pochereth-hassebaim, ang mga anak ni Amon. </p> 
<p><A NAME="an_7:60">7:60</A>&nbsp;Lahat ng Nethineo, at ang mga anak ng mga lingkod ni Salomon, ay tatlong daan at siyam na pu't dalawa. </p> 
<p><A NAME="an_7:61">7:61</A>&nbsp;At ang mga ito ang nagsiahon mula sa Telmelah, Telharsa, Cherub, Addon, at Immer: nguni't hindi nila naipakilala ang mga sangbahayan ng kanilang mga magulang, o ang kanilang binhi man kung mga taga Israel: </p> 
<p><A NAME="an_7:62">7:62</A>&nbsp;Ang mga anak ni Delaia, ang mga anak ni Tobias, ang mga anak ni Necoda, anim na raan at apat na pu't dalawa. </p> 
<p><A NAME="an_7:63">7:63</A>&nbsp;At sa mga saserdote: ang mga anak ni Hobaias, ang mga anak ni Cos, ang mga anak ni Barzillai, na nagasawa sa anak ni Barzillai, na Galaadita, at tinawag ayon sa kanilang pangalan. </p> 
<p><A NAME="an_7:64">7:64</A>&nbsp;Ang mga ito ay nagsihanap ng kanilang talaan ng lahi sa mga yaon na nangabilang sa pamamagitan ng talaan ng lahi, nguni't hindi nasumpungan: kaya't sila'y nangabilang na hawa, at nangaalis sa pagkasaserdote. </p> 
<p><A NAME="an_7:65">7:65</A>&nbsp;At ang tagapamahala ay nagsabi sa kanila na sila'y huwag magsikain ng mga kabanalbanalang bagay, hangang sa tumayo ang isang saserdote na may Urim at may Thummim. </p> 
<p><A NAME="an_7:66">7:66</A>&nbsp;Ang buong kapisanang magkakasama ay apat na pu't dalawang libo at tatlong daan at anim na pu. </p> 
<p><A NAME="an_7:67">7:67</A>&nbsp;Bukod sa kanilang mga bataang lalake at babae, na may pitong libo at tatlong daan at tatlong pu't pito: at sila'y may dalawang daan at apat na pu't lima na mangaawit na lalake at babae. </p> 
<p><A NAME="an_7:68">7:68</A>&nbsp;Ang kanilang mga kabayo ay pitong daan at tatlong pu't anim; ang kanilang mga mula, dalawang daan at apat na pu't lima; </p> 
<p><A NAME="an_7:69">7:69</A>&nbsp;Ang kanilang mga kamelyo, apat na raan at tatlong pu't lima; ang kanilang mga asno, anim na libo't pitong daan at dalawang pu. </p> 
<p><A NAME="an_7:70">7:70</A>&nbsp;At ang mga iba sa mga pangulo ng mga sangbahayan ng mga magulang ay nangagbigay sa gawain. Ang tagapamahala ay nagbigay sa ingatang-yaman ng isang libong darikong ginto, limangpung mangkok, limang daan at tatlong pung bihisan ng mga saserdote. </p> 
<p><A NAME="an_7:71">7:71</A>&nbsp;At ang iba sa mga pangulo ng mga sangbahayan ng mga magulang ay nangagbigay sa ingatang-yaman ng gawain ng dalawang pung libong darikong ginto, at dalawang libo at dalawang daang librang pilak. </p> 
<p><A NAME="an_7:72">7:72</A>&nbsp;At ang nangalabi sa bayan ay nangagbigay ng dalawang pung libong darikong ginto, at dalawang libong librang pilak, at anim na pu't pitong bihisan ng mga saserdote. </p> 
<p><A NAME="an_7:73">7:73</A>&nbsp;Sa gayo'y ang mga saserdote, at ang mga Levita, at ang mga tagatanod-pinto, at ang mga mangaawit, at ang iba sa bayan, at ang mga Nethineo, at ang buong Israel, ay nagsitahan sa kanilang mga bayan. At nang dumating ang ikapitong buwan ang mga anak ni Israel ay nangasa kanilang mga bayan. </p> 
<p><A NAME="an_8:1">8:1</A>&nbsp;At ang buong bayan ay nagpipisan na parang isang lalake sa luwal na dako na nasa harap ng pintuang-bayan ng tubig; at sila'y nangagsalita kay Ezra na kalihim, na dalhin ang aklat ng kautusan ni Moises, na iniutos ng Panginoon sa Israel. </p> 
<p><A NAME="an_8:2">8:2</A>&nbsp;At dinala ni Ezra na saserdote ang aklat ng kautusan sa harap ng kapisanan, na mga lalake at mga babae, at lahat na makadidinig na may kaalaman nang unang araw ng ikapitong buwan. </p> 
<p><A NAME="an_8:3">8:3</A>&nbsp;At binasa niya roon sa harap ng luwal na dako na nasa harap ng pintuang-bayan ng tubig, mula sa madaling araw hanggang sa katanghaliang tapat sa harapan ng mga lalake at mga babae, at ng makakaalam: at ang mga pakinig ng buong bayan ay nakikinig sa aklat ng kautusan. </p> 
<p><A NAME="an_8:4">8:4</A>&nbsp;At si Ezra na kalihim ay tumayo sa pulpitong kahoy, na kanilang ginawa sa panukalang ito; at sa tabi niya ay nakatayo si Mathithias, at si Sema, at si Anaias, at si Urias, at si Hilcias, at si Maasias, sa kaniyang kanan; at sa kaniyang kaliwa, si Pedaias, at si Misael, at si Malchias, at si Hasum, at si Hasbedana, si Zacharias, at si Mesullam. </p> 
<p><A NAME="an_8:5">8:5</A>&nbsp;At binuksan ni Ezra ang aklat sa paningin ng buong bayan; (sapagka't siya'y nasa mataas sa buong bayan;) at nang kaniyang buksan, ang buong bayan ay tumayo: </p> 
<p><A NAME="an_8:6">8:6</A>&nbsp;At si Ezra ay pumuri sa Panginoon, na dakilang Dios. At ang buong bayan ay sumagot: Siya nawa, Siya nawa, na may pagtataas ng kanilang mga kamay: at kanilang iniyukod ang kanilang mga ulo, at nagsisamba sa Panginoon na ang kanilang mga mukha'y nakatungo sa lupa. </p> 
<p><A NAME="an_8:7">8:7</A>&nbsp;Si Jesua naman, at si Bani, at si Serebias, at si Jamin, si Accub, si Sabethai, si Odias, si Maasias, si Celita, si Azarias, si Jozabed, si Hanan, si Pelaia, at ang mga Levita, ay nangagpakilala sa bayan ng kautusan; at ang bayan ay nakatayo sa kanilang dako. </p> 
<p><A NAME="an_8:8">8:8</A>&nbsp;At sila'y nagsibasa sa aklat, sa kautusan ng Dios, na maliwanag; at kanilang ibinigay ang kahulugan, na anopa't kanilang nabatid ang binasa. </p> 
<p><A NAME="an_8:9">8:9</A>&nbsp;At si Nehemias na siyang tagapamahala, at si Ezra na saserdote na kalihim, at ang mga Levita na nangagturo sa bayan, ay nangagsabi sa buong bayan: Ang araw na ito ay banal sa Panginoon ninyong Dios; huwag kayong magsitaghoy, ni magsiiyak man. Sapagka't ang buong bayan ay umiyak, nang kanilang marinig ang mga salita ng kautusan. </p> 
<p><A NAME="an_8:10">8:10</A>&nbsp;Nang magkagayo'y kaniyang sinabi sa kanila, Magsilakad kayo ng inyong lakad, magsikain kayo ng taba, at magsiinom kayo ng matamis; at mangagpadala kayo ng mga bahagi roon sa walang naihanda: sapagka't ang araw na ito ay banal sa ating Panginoon: huwag din kayong mangamanglaw; sapagka't ang kagalakan sa Panginoon ay inyong kalakasan. </p> 
<p><A NAME="an_8:11">8:11</A>&nbsp;Sa gayo'y napatahimik ng mga Levita ang buong bayan, na sinasabi, Kayo'y magsitahimik, sapagka't ang kaarawan ay banal; ni huwag man kayong mamanglaw. </p> 
<p><A NAME="an_8:12">8:12</A>&nbsp;At ang buong bayan ay yumaon ng kanilang lakad na nagsikain at nagsiinom at nangagpadala ng mga bahagi, at nangagsayang mainam sapagka't kanilang nabatid ang mga salita na ipinahayag sa kanila. </p> 
<p><A NAME="an_8:13">8:13</A>&nbsp;At nang ikalawang araw ay nagpipisan ang mga pangulo ng mga sangbahayan ng mga magulang ng buong bayan, ang mga saserdote, at ang mga Levita, kay Ezra na kalihim, upang makinig sa mga salita ng kautusan. </p> 
<p><A NAME="an_8:14">8:14</A>&nbsp;At kanilang nasumpungang nakasulat sa kautusan, kung paanong iniutos ng Panginoon, sa pamamagitan ni Moises, na ang mga anak ni Israel ay magsitahan sa mga balag sa kapistahan ng ikapitong buwan: </p> 
<p><A NAME="an_8:15">8:15</A>&nbsp;At kanilang ihahayag at itatanyag sa lahat ng kanilang mga bayan, at sa Jerusalem, na sasabihin: Magsilabas kayo sa bundok, at magsikuha kayo ng mga sanga ng olibo, at ng mga sanga ng olibong gubat, at ng mga sanga ng mirto, at mga sanga ng palma, at mga sanga ng mga mayabong na punong kahoy, upang magsigawa ng mga balag, gaya ng nakasulat. </p> 
<p><A NAME="an_8:16">8:16</A>&nbsp;Sa gayo'y lumabas ang bayan, at nangagdala sila, at nagsigawa ng mga balag, bawa't isa'y sa bubungan ng kaniyang bahay, at sa kanilang mga looban, at sa mga looban ng bahay ng Dios, at sa luwal na dako ng pintuang-bayan ng tubig, at sa luwal na dako ng pintuang-bayan ng Ephraim. </p> 
<p><A NAME="an_8:17">8:17</A>&nbsp;At ang buong kapisanan nila na bumalik na mula sa pagkabihag ay gumawa ng mga balag, at tumahan sa mga balag: sapagka't mula ng mga araw ni Josue na anak ni Nun hanggang sa araw na yaon ay hindi nagsigawa ang mga anak ni Israel ng gayon. At nagkaroon ng totoong malaking kasayahan. </p> 
<p><A NAME="an_8:18">8:18</A>&nbsp;Gayon din naman araw-araw, mula sa unang araw hanggang sa huling araw, kaniyang binasa ang aklat ng kautusan ng Dios. At kanilang ipinagdiwang ang kapistahan na pitong araw; at sa ikawalong araw ay takdang kapulungan, ayon sa ayos. </p> 
<p><A NAME="an_9:1">9:1</A>&nbsp;Nang ikadalawang pu't apat na araw nga ng buwang ito ay nagpupulong ang mga anak ni Israel na may pagaayuno, at may pananamit na magaspang, at may lupa sa ulo nila. </p> 
<p><A NAME="an_9:2">9:2</A>&nbsp;At ang binhi ni Israel ay nagsihiwalay sa lahat na taga ibang bayan, at nagsitayo at nangagpahayag ng kanilang mga kasalanan, at ng mga kasamaan ng kanilang mga magulang. </p> 
<p><A NAME="an_9:3">9:3</A>&nbsp;At sila'y nagsitayo sa kanilang dako, at bumasa sa aklat ng kautusan ng Panginoon nilang Dios ng isang ikaapat na bahagi ng araw; at ang isang ikaapat na bahagi ay nagpahayag ng kasalanan, at nagsisamba sa Panginoon nilang Dios. </p> 
<p><A NAME="an_9:4">9:4</A>&nbsp;Nang magkagayo'y nagsitayo sa mga baytang ng mga Levita, si Jesua, at si Bani, si Cadmiel, si Sebanias, si Bunni, si Serebias, si Bani at si Chenani, at nagsidaing ng malakas sa Panginoon nilang Dios. </p> 
<p><A NAME="an_9:5">9:5</A>&nbsp;Nang magkagayo'y ang mga Levita; si Jesua at si Cadmiel, si Bani, at si Hosabnias, si Serebias, si Odaias, si Sebanias, at si Pethaia, ay nagsipagsabi, Kayo'y magsitayo at magsipuri sa Panginoon ninyong Dios na mula sa walang pasimula hanggang sa walang hanggan: at purihin ang iyong maluwalhating pangalan, na nataas ng higit sa lahat ng pagpapala at pagpuri. </p> 
<p><A NAME="an_9:6">9:6</A>&nbsp;Ikaw ang Panginoon, ikaw lamang; ikaw ang lumikha ng langit, ng langit ng mga langit, pati ng lahat na natatanaw roon, ng lupa at ng lahat na bagay na nangaroon, ng mga dagat at ng lahat na nangaroon, at iyong pinamalaging lahat; at ang hukbo ng langit ay sumasamba sa iyo. </p> 
<p><A NAME="an_9:7">9:7</A>&nbsp;Ikaw ang Panginoon na Dios, na siyang pumili kay Abram, at naglabas sa kaniya sa Ur ng mga Caldeo, at nagbigay sa kaniya ng pangalang Abraham. </p> 
<p><A NAME="an_9:8">9:8</A>&nbsp;At nasumpungan mo ang kaniyang puso na tapat sa harap mo, at nakipagtipan ka sa kaniya, upang ibigay ang lupain ng Cananeo, ng Hetheo, at ng Amorrheo, at ng Pherezeo, at ng Jebuseo, at ng Gergeseo, upang ibigay sa kaniyang binhi, at tumupad ng iyong mga salita; sapagka't ikaw ay matuwid. </p> 
<p><A NAME="an_9:9">9:9</A>&nbsp;At iyong nakita ang kadalamhatian ng aming mga magulang sa Egipto, at iyong dininig ang kanilang daing sa tabi ng Dagat na Mapula: </p> 
<p><A NAME="an_9:10">9:10</A>&nbsp;At nagpakita ka ng mga tanda at mga kababalaghan kay Faraon, at sa lahat niyang mga lingkod, at sa buong bayan ng kaniyang lupain; sapagka't iyong nakilala na sila'y nagsigawa na may kapalaluan laban sa kanila; at ipinagimbot mo ikaw ng pangalan gaya sa araw na ito. </p> 
<p><A NAME="an_9:11">9:11</A>&nbsp;At iyong hinawi ang dagat sa harap nila na anopa't sila'y nagsidaan sa gitna ng dagat sa tuyong lupa; at ang mga manghahabol sa kanila ay iyong ibinulusok sa mga kalaliman na gaya ng isang bato sa malalim na tubig. </p> 
<p><A NAME="an_9:12">9:12</A>&nbsp;Bukod dito'y iyong pinatnubayan sila sa isang tila haliging ulap sa araw; at sa isang tila haliging apoy sa gabi, upang bigyan sila ng tanglaw sa daan na kanilang lalakaran. </p> 
<p><A NAME="an_9:13">9:13</A>&nbsp;Ikaw rin naman ay bumaba sa bundok ng Sinai, at nagsalita ka sa kanila mula sa langit, at binigyan mo sila ng mga matuwid na kahatulan at mga tunay na kautusan, mga mabuting palatuntunan at mga utos: </p> 
<p><A NAME="an_9:14">9:14</A>&nbsp;At ipinakilala mo sa kanila ang iyong banal na sabbath, at nagutos ka sa kanila ng mga utos, at ng mga palatuntunan, at ng kautusan, sa pamamagitan ni Moises na iyong lingkod: </p> 
<p><A NAME="an_9:15">9:15</A>&nbsp;At nagbigay ka sa kanila ng tinapay na mula sa langit sa kanilang pagkagutom, at nilabasan mo sila ng tubig na mula sa malaking bato sa kanilang pagkauhaw, at inutusan mo sila na magsipasok na ariin ang lupain na iyong isinumpa upang ibigay sa kanila. </p> 
<p><A NAME="an_9:16">9:16</A>&nbsp;Nguni't sila at ang aming mga magulang ay nagsigawa na may kapalaluan, at nagpatigas ng kanilang leeg, at hindi dininig ang iyong mga utos. </p> 
<p><A NAME="an_9:17">9:17</A>&nbsp;At nagsitanggi na magsisunod, ni hindi man inalaala ang iyong mga kababalaghan na iyong ginawa sa gitna nila, kundi nagpatigas ng kanilang leeg, at sa kanilang panghihimagsik ay naghalal ng isang punong kawal upang magsibalik sa kanilang pagkabihag. Nguni't ikaw ay Dios na madaling magpatawad, mapagbiyaya at puspos ng kaawaan, banayad sa pagkagalit, at sagana sa kahabagan, at hindi mo pinabayaan sila. </p> 
<p><A NAME="an_9:18">9:18</A>&nbsp;Oo, nang sila'y magsigawa sa kanila ng isang guyang binubo, at magsabi, Ito ay iyong Dios na nagahon sa iyo mula sa Egipto, at sila'y nagsigawa ng malaking pamumungkahi; </p> 
<p><A NAME="an_9:19">9:19</A>&nbsp;Gayon ma'y ikaw sa iyong masaganang mga kaawaan ay hindi mo pinabayaan sila sa ilang: ang tila haliging ulap ay hindi humiwalay sa kanila sa araw, upang patnubayan sila sa daan; ni ang tila haliging apoy man sa gabi, upang pagpakitaan sila ng liwanag at ng daan na kanilang lalakaran. </p> 
<p><A NAME="an_9:20">9:20</A>&nbsp;Iyo rin namang ibinigay ang iyong mabuting Espiritu upang turuan sila, at hindi mo inaalis ang iyong mana sa kanilang bibig, at bigyan mo sila ng tubig sa kanilang pagkauhaw. </p> 
<p><A NAME="an_9:21">9:21</A>&nbsp;Oo apat na pung taon na iyong kinandili sila sa ilang, at hindi sila nagkulang ng anoman; ang kanilang mga suot ay hindi naluma, at ang kanilang mga paa ay hindi namaga. </p> 
<p><A NAME="an_9:22">9:22</A>&nbsp;Bukod dito'y binigyan mo sila ng mga kaharian at mga bayan, na iyong binahagi ayon sa kanilang mga bahagi: sa gayo'y kanilang inari ang lupain ng Sehon, sa makatuwid baga'y ang lupain ng hari sa Hesbon, at ang lupain ni Og na hari, sa Basan. </p> 
<p><A NAME="an_9:23">9:23</A>&nbsp;Ang kanila namang mga anak ay pinarami mo na gaya ng mga bituin sa langit, at mga ipinasok mo sila sa lupain, tungkol doon sa iyong sinabi sa kanilang mga magulang, na sila'y magsiparoon, upang ariin. </p> 
<p><A NAME="an_9:24">9:24</A>&nbsp;Sa gayo'y ang mga anak ay pumasok at inari ang lupain, at iyong pinasuko sa harap nila ang mga mananahan sa lupain, ang mga Cananeo, at ibinigay mo sa kanilang mga kamay, pati ng kanilang mga hari, at ang mga bayan ng lupain, upang magawa nila sa kanila kung ano ang kanilang ibigin. </p> 
<p><A NAME="an_9:25">9:25</A>&nbsp;At sila'y nagsisakop ng mga bayan na nakukutaan, at ng matabang lupain, at nangagari ng mga bahay na puno ng lahat na mabubuting bagay, ng mga balon na hinukay, ng mga ubasan, at ng mga olibohan, at ng mga punong kahoy na may bungang sagana: na anopa't sila'y nagsikain, at nangabusog, at naging mataba, at nangaaliw sa iyong malaking kagandahang loob. </p> 
<p><A NAME="an_9:26">9:26</A>&nbsp;Gayon ma'y naging manunuway sila at nanghimagsik laban sa iyo, at tinalikdan ang iyong kautusan, at pinatay ang iyong mga propeta na nangagpatotoo laban sa kanila na sila'y magsipanumbalik sa iyo, at sila'y nagsigawa ng malaking pamumungkahi. </p> 
<p><A NAME="an_9:27">9:27</A>&nbsp;Kaya't iyong ibinigay sila sa kamay ng kanilang mga kalaban, na siyang nangagpapanglaw sa kanila: at sa panahon ng kanilang kabagabagan, nang sila'y magsidaing sa iyo, iyong dininig mula sa langit; at ayon sa iyong saganang mga kaawaan ay iyong binigyan sila ng mga tagapagligtas, na nangagligtas sa kanila sa kamay ng kanilang mga kalaban. </p> 
<p><A NAME="an_9:28">9:28</A>&nbsp;Nguni't pagkatapos ng kanilang kapahingahan, sila'y nagsigawa uli ng kasamaan sa harap mo: kaya't pinabayaan mo sila sa kamay ng kanilang mga kaaway, na anopa't mga napapanginoon sa kanila: gayon ma'y nang sila'y magsipanumbalik, at magsidaing sa iyo, iyong dininig mula sa langit; at madalas na iyong iniligtas sila ayon sa iyong mga kaawaan. </p> 
<p><A NAME="an_9:29">9:29</A>&nbsp;At sumaksi ka laban sa kanila, upang mangaibalik mo sila sa iyong kautusan. Gayon ma'y nagsigawa sila na may kapalaluan, at hindi dininig ang iyong mga utos, kundi nangagkasala laban sa iyong mga kahatulan, (na kung gawin ng isang tao, siya'y mabubuhay sa kanila,) at iniurong ang balikat at nagpatigas ng kanilang leeg, at hindi nangakinig. </p> 
<p><A NAME="an_9:30">9:30</A>&nbsp;Gayon ma'y tiniis mong malaon sila, at sumaksi ka laban sa kanila ng iyong Espiritu sa pamamagitan ng iyong mga propeta: gayon ma'y hindi sila nangakinig: kaya't ibinigay mo sila sa kamay ng mga bayan ng mga lupain. </p> 
<p><A NAME="an_9:31">9:31</A>&nbsp;Gayon ma'y sa iyong masaganang mga kaawaan ay hindi mo lubos na niwakasan sila, o pinabayaan man sila; sapagka't ikaw ay mapagbiyaya at maawaing Dios. </p> 
<p><A NAME="an_9:32">9:32</A>&nbsp;Ngayon nga, aming Dios, na dakila, na makapangyarihan at kakilakilabot na Dios, na nagiingat ng tipan at kaawaan, huwag mong ariing munting bagay sa harap mo ang hirap na dumating sa amin, sa aming mga hari, sa aming mga prinsipe, at sa aming mga saserdote, at sa aming mga propeta, at sa aming mga magulang, at sa iyong buong bayan, mula sa kapanahunan ng mga hari sa Asiria hanggang sa araw na ito. </p> 
<p><A NAME="an_9:33">9:33</A>&nbsp;Gayon ma'y banal ka sa lahat na dumating sa amin; sapagka't gumawa kang may pagtatapat, nguni't nagsigawa kaming may kasamaan: </p> 
<p><A NAME="an_9:34">9:34</A>&nbsp;Kahit ang aming mga hari, ang aming mga pangulo, ang aming mga saserdote, o ang aming mga magulang man, hindi nangagingat ng iyong kautusan, o nakinig man sa iyong mga utos at sa iyong mga patotoo, na iyong ipinatotoo laban sa kanila. </p> 
<p><A NAME="an_9:35">9:35</A>&nbsp;Sapagka't sila'y hindi nangaglingkod sa iyo sa kanilang kaharian, at sa iyong dakilang kagandahang loob na iyong ipinakita sa kanila, at sa malaki at mabungang lupain na iyong ibinigay sa harap nila, o nagsihiwalay man sila sa kanilang mga masamang gawa. </p> 
<p><A NAME="an_9:36">9:36</A>&nbsp;Narito, kami ay mga alipin sa araw na ito, at tungkol sa lupain na iyong ibinigay sa aming mga magulang upang kanin ang bunga niyaon, at ang buti niyaon, narito, kami ay mga alipin doon. </p> 
<p><A NAME="an_9:37">9:37</A>&nbsp;At ang lupain ay nagbubunga ng marami sa ganang mga hari na iyong inilagay sa amin dahil sa aming mga kasalanan: sila nama'y may kapangyarihan din sa aming mga katawan, at sa aming hayop sa ikapagsasaya nila, at kami ay nangasa malaking kapanglawan. </p> 
<p><A NAME="an_9:38">9:38</A>&nbsp;At gayon ma'y dahil sa lahat na ito ay tapat na nangakikipagtipan kami, at isinusulat namin; at tinatakdaan ng aming mga prinsipe, ng aming mga Levita, at ng aming mga saserdote. </p> 
<p><A NAME="an_10:1">10:1</A>&nbsp;Yaon ngang nagsipagtakda ay: si Nehemias, ang tagapamahala, na anak ni Hachalias, at si Sedecias; </p> 
<p><A NAME="an_10:2">10:2</A>&nbsp;Si Seraias, si Azarias, si Jeremias; </p> 
<p><A NAME="an_10:3">10:3</A>&nbsp;Si Pashur, si Amarias, si Malchias; </p> 
<p><A NAME="an_10:4">10:4</A>&nbsp;Si Hattus, si Sebanias, si Malluch; </p> 
<p><A NAME="an_10:5">10:5</A>&nbsp;Si Harim, si Meremoth, si Obadias; </p> 
<p><A NAME="an_10:6">10:6</A>&nbsp;Si Daniel, si Ginethon, si Baruch; </p> 
<p><A NAME="an_10:7">10:7</A>&nbsp;Si Mesullam, si Abias, si Miamin; </p> 
<p><A NAME="an_10:8">10:8</A>&nbsp;Si Maazias, si Bilgai, si Semeias: ang mga ito'y saserdote. </p> 
<p><A NAME="an_10:9">10:9</A>&nbsp;At ang mga Levita: sa makatuwid baga'y, si Jesua na anak ni Azanias, si Binnui, sa mga anak ni Henadad, si Cadmiel; </p> 
<p><A NAME="an_10:10">10:10</A>&nbsp;At ang kanilang mga kapatid, si Sebanias, si Odaia, si Celita, si Pelaias, si Hanan; </p> 
<p><A NAME="an_10:11">10:11</A>&nbsp;Si Micha, si Rehob, si Hasabias; </p> 
<p><A NAME="an_10:12">10:12</A>&nbsp;Si Zachur, si Serebias, si Sebanias; </p> 
<p><A NAME="an_10:13">10:13</A>&nbsp;Si Odaia, si Bani, si Beninu; </p> 
<p><A NAME="an_10:14">10:14</A>&nbsp;Ang mga puno ng bayan: si Pharos, si Pahath-moab, si Elam, si Zattu, si Bani; </p> 
<p><A NAME="an_10:15">10:15</A>&nbsp;Si Bunni, si Azgad, si Bebai; </p> 
<p><A NAME="an_10:16">10:16</A>&nbsp;Si Adonias, si Bigvai, si Adin; </p> 
<p><A NAME="an_10:17">10:17</A>&nbsp;Si Ater, si Ezekias, si Azur; </p> 
<p><A NAME="an_10:18">10:18</A>&nbsp;Si Odaia, si Hasum, si Bezai; </p> 
<p><A NAME="an_10:19">10:19</A>&nbsp;Si Ariph, si Anathoth, si Nebai; </p> 
<p><A NAME="an_10:20">10:20</A>&nbsp;Si Magpias, si Mesullam, si Hezir; </p> 
<p><A NAME="an_10:21">10:21</A>&nbsp;Si Mesezabel, Sadoc, si Jadua; </p> 
<p><A NAME="an_10:22">10:22</A>&nbsp;Si Pelatias, si Hanan, si Anaias; </p> 
<p><A NAME="an_10:23">10:23</A>&nbsp;Si Hoseas, si Hananias, si Asub; </p> 
<p><A NAME="an_10:24">10:24</A>&nbsp;Si Lohes, si Pilha, si Sobec; </p> 
<p><A NAME="an_10:25">10:25</A>&nbsp;Si Rehum, si Hasabna, si Maaseias; </p> 
<p><A NAME="an_10:26">10:26</A>&nbsp;At si Ahijas, si Hanan, si Anan; </p> 
<p><A NAME="an_10:27">10:27</A>&nbsp;Si Malluch, si Harim, si Baana. </p> 
<p><A NAME="an_10:28">10:28</A>&nbsp;At ang nalabi sa bayan, ang mga saserdote, ang mga Levita, ang mga tagatanod-pinto, ang mga mangaawit, ang mga Nethineo, at lahat ng nagsihiwalay sa mga bayan ng mga lupain sa kautusan ng Dios, ang kanilang mga asawa, ang kanilang mga anak, na lalake at babae, bawa't may kaalaman at kaunawaan; </p> 
<p><A NAME="an_10:29">10:29</A>&nbsp;Sila'y nagsilakip sa kanilang mga kapatid, na kanilang mga mahal na tao, at nagsisumpa, at nagsipanumpa, na magsilakad sa kautusan ng Dios, na nabigay sa pamamagitan ni Moises na lingkod ng Dios, at upang magsiganap at magsigawa ng lahat na utos ng Panginoon na aming Panginoon, at ng kaniyang mga kahatulan, at ng kaniyang mga palatuntunan; </p> 
<p><A NAME="an_10:30">10:30</A>&nbsp;At hindi namin ibibigay ang aming mga anak na babae sa mga bayan ng lupain, o papagaasawahin man ang kanilang mga anak na babae para sa aming mga anak na lalake. </p> 
<p><A NAME="an_10:31">10:31</A>&nbsp;At kung ang mga bayan ng lupain ay mangagdala ng mga kalakal o ng anomang pagkain sa araw ng sabbath upang ipagbili, na kami ay hindi magsisibili sa kanila sa sabbath, o sa pangiling araw: aming ipagpapahinga ang ikapitong taon, at ang pagsingil ng bawa't utang. </p> 
<p><A NAME="an_10:32">10:32</A>&nbsp;Kami naman ay nangagpasiya rin sa sarili namin, na makiambag sa taon-taon ng ikatlong bahagi ng isang siklo ukol sa paglilingkod sa bahay ng aming Dios: </p> 
<p><A NAME="an_10:33">10:33</A>&nbsp;Ukol sa tinapay na handog, at sa palaging handog na harina, at sa palaging handog na susunugin, sa mga sabbath, sa mga bagong buwan sa mga takdang kapistahan, at sa mga banal na bagay at sa mga handog dahil sa kasalanan upang itubos sa Israel, at sa lahat na gawain sa bahay ng aming Dios, </p> 
<p><A NAME="an_10:34">10:34</A>&nbsp;At kami ay nangagsapalaran, ang mga saserdote, ang mga Levita, at ang bayan, dahil sa kaloob na panggatong upang dalhin sa bahay ng aming Dios, ayon sa mga sangbahayan ng aming mga magulang sa mga panahong takda, taon-taon, upang sunugin sa ibabaw ng dambana ng Panginoon naming Dios, gaya ng nasusulat sa kautusan. </p> 
<p><A NAME="an_10:35">10:35</A>&nbsp;At upang dalhin ang mga unang bunga ng aming lupa, at ang mga unang bunga ng lahat na bunga ng sarisaring puno ng kahoy, taon-taon, sa bahay ng Panginoon: </p> 
<p><A NAME="an_10:36">10:36</A>&nbsp;Gayon din ang panganay sa aming mga anak na lalake, at sa aming hayop, gaya ng nasusulat sa kautusan, at ang mga panganay sa aming bakahan at sa aming mga kawan, upang dalhin sa bahay ng aming Dios, sa mga saserdote, na nagsisipangasiwa sa bahay ng aming Dios: </p> 
<p><A NAME="an_10:37">10:37</A>&nbsp;At upang aming dalhin ang mga unang bunga ng aming harina, at ang aming mga handog na itataas, at ang bunga ng sarisaring punong kahoy, ang alak, at ang langis, sa mga saserdote, sa mga silid ng bahay ng aming Dios; at ang ikasangpung bahagi ng aming lupa sa mga Levita; sapagka't sila, na mga Levita, ay nagsisikuha ng mga ikasangpung bahagi sa lahat na aming mga bayan na bukiran. </p> 
<p><A NAME="an_10:38">10:38</A>&nbsp;At ang saserdote na anak ni Aaron ay sasama sa mga Levita, pagka ang mga Levita ay nagsisikuha ng mga ikasangpung bahagi; at isasampa ng mga Levita ang ikasangpung bahagi ng mga ikasangpung bahagi sa bahay ng aming Dios, sa mga silid sa loob ng bahay ng kayamanan. </p> 
<p><A NAME="an_10:39">10:39</A>&nbsp;Sapagka't ang mga anak ni Israel, at ang mga anak ni Levi ay mangagdadala ng mga handog na itataas, na trigo, alak, at langis, sa mga silid, na kinaroroonan ng mga sisidlan ng santuario, at ng mga saserdote na nagsisipangasiwa, at ng mga tagatanod-pinto, at ng mga mangaawit: at hindi namin pababayaan ang bahay ng aming Dios. </p> 
<p><A NAME="an_11:1">11:1</A>&nbsp;At ang mga prinsipe ng bayan ay nagsitahan sa Jerusalem: ang nalabi naman sa bayan ay nangagsapalaran upang mangagdala ng isa sa bawa't sangpu na magsisitahan sa Jerusalem na bayang banal, at siyam na bahagi sa ibang mga bayan. </p> 
<p><A NAME="an_11:2">11:2</A>&nbsp;At pinagpala ng bayan ang lahat na lalake na nagsihandog na kusa na magsisitahan sa Jerusalem. </p> 
<p><A NAME="an_11:3">11:3</A>&nbsp;Ang mga ito nga ang mga pinuno sa lalawigan na nagsitahan sa Jerusalem: nguni't sa bayan ng Juda ay tumahan bawa't isa sa kaniyang pag-aari sa kanilang mga bayan, sa makatuwid baga'y ang Israel, ang mga saserdote, at ang mga Levita, at ang mga Nethineo, at ang mga anak ng mga lingkod ni Salomon. </p> 
<p><A NAME="an_11:4">11:4</A>&nbsp;At sa Jerusalem ay nagsitahan ang ilan sa mga anak ni Juda, at sa mga anak ni Benjamin. Sa mga anak ni Juda: si Athaias na anak ni Uzzias, na anak ni Zacarias, na anak ni Amarias, na anak ni Sephatias na anak ni Mahalaleel, sa mga anak ni Phares. </p> 
<p><A NAME="an_11:5">11:5</A>&nbsp;At si Maasias na anak ni Baruch, na anak ni Col-hoze, na anak ni Hazaias, na anak ni Adaias, na anak ni Joiarib, na anak ni Zacarias, na anak ng Silonita. </p> 
<p><A NAME="an_11:6">11:6</A>&nbsp;Ang lahat ng mga anak ni Phares na nagsitahan sa Jerusalem, ay apat na raan at anim na pu't walo na mga matapang na lalake. </p> 
<p><A NAME="an_11:7">11:7</A>&nbsp;At ang mga ito ang mga anak ni Benjamin: si Salu na anak ni Mesullam, na anak ni Joed, na anak ni Pedaias, na anak ni Colaias, na anak ni Maaseias, na anak ni Ithiel, na anak ni Jesaia. </p> 
<p><A NAME="an_11:8">11:8</A>&nbsp;At sumusunod sa kaniya, si Gabbai, si Sallai, na siyam na raan at dalawang pu't walo. </p> 
<p><A NAME="an_11:9">11:9</A>&nbsp;At si Joel na anak ni Zichri ay kanilang tagapamahala: at si Jehudas na anak ni Senua ay ikalawa sa bayan. </p> 
<p><A NAME="an_11:10">11:10</A>&nbsp;Sa mga saserdote: si Jedaias na anak ni Joiarib, si Jachin, </p> 
<p><A NAME="an_11:11">11:11</A>&nbsp;Si Seraias na anak ni Hilcias, na anak ni Mesullam, na anak ni Sadoc, na anak ni Meraioth, na anak ni Ahitub, na pinuno sa bahay ng Dios, </p> 
<p><A NAME="an_11:12">11:12</A>&nbsp;At ang kanilang mga kapatid na nagsigawa ng gawain sa bahay, walong daan at dalawang pu't dalawa: at si Adaias na anak ni Jeroham, na anak ni Pelalias, na anak ni Amsi, na anak ni Zacarias, na anak ni Pashur, na anak ni Malchias, </p> 
<p><A NAME="an_11:13">11:13</A>&nbsp;At ang kaniyang mga kapatid, na mga pinuno sa mga sangbahayan ng mga magulang, dalawang daan at apat na pu't dalawa: at si Amasai na anak ni Azarael, na anak ni Azai, na anak ni Mesillemoth, na anak ni Imer. </p> 
<p><A NAME="an_11:14">11:14</A>&nbsp;At ang kanilang mga kapatid, na mga makapangyarihang lalake na matatapang, isang daan at dalawang pu't walo: at ang kanilang tagapamahala ay si Zabdiel na anak ni Gedolim. </p> 
<p><A NAME="an_11:15">11:15</A>&nbsp;At sa mga Levita; si Semaias na anak ni Hassub, na anak ni Azricam, na anak ni Hasabias, na anak ni Buni; </p> 
<p><A NAME="an_11:16">11:16</A>&nbsp;At si Sabethai at si Jozabad, sa mga pinuno ng mga Levita, na siyang nagsipamahala sa mga gawain sa labas sa bahay ng Dios; </p> 
<p><A NAME="an_11:17">11:17</A>&nbsp;At si Mattanias, na anak ni Micha, na anak ni Zabdi, na anak ni Asaph, na siyang pinuno upang magpasimula na magpasalamat sa panalangin, at si Bacbucias, sa ikalawa sa kaniyang mga kapatid; at si Abda na anak ni Samua, na anak ni Galal, na anak ni Jeduthun. </p> 
<p><A NAME="an_11:18">11:18</A>&nbsp;Lahat na Levita sa bayang banal, dalawang daan at walong pu't apat. </p> 
<p><A NAME="an_11:19">11:19</A>&nbsp;Bukod dito'y ang mga tagatanod-pinto, na si Accub, si Talmon, at ang kanilang mga kapatid, na nangagbabantay sa mga pintuang-bayan, ay isang daan at pitong pu't dalawa. </p> 
<p><A NAME="an_11:20">11:20</A>&nbsp;At ang nalabi sa Israel, sa mga saserdote, sa mga Levita, ay nangasa lahat na bayan ng Juda, bawa't isa'y sa kaniyang mana. </p> 
<p><A NAME="an_11:21">11:21</A>&nbsp;Nguni't ang mga Nethineo ay nagsitahan sa Ophel: at si Siha at si Gispa ay nasa mga Nethineo. </p> 
<p><A NAME="an_11:22">11:22</A>&nbsp;Ang tagapamahala naman sa mga Levita sa Jerusalem ay si Uzzi na anak ni Bani, na anak ni Hasabias, na anak ni Mattanias, na anak ni Micha, sa mga anak ni Asaph, na mga mangaawit, na nasa mga gawain sa bahay ng Dios. </p> 
<p><A NAME="an_11:23">11:23</A>&nbsp;Sapagka't may utos na mula sa hari tungkol sa kanila, at takdang pagkain na ukol sa mga mangaawit, ayon sa kailangan sa bawa't araw. </p> 
<p><A NAME="an_11:24">11:24</A>&nbsp;At si Pethahias na anak ni Mesezabel, sa mga anak ni Zerah, na anak ni Juda, ay nasa kapangyarihan ng hari sa lahat ng bagay na tungkol sa bayan. </p> 
<p><A NAME="an_11:25">11:25</A>&nbsp;At tungkol sa mga nayon, pati ng kanilang mga bukid, ang ilan sa mga anak ni Juda ay nagsitahan sa Chiriat-arba at sa mga nayon niyaon, at sa Dibon at sa mga nayon niyaon, at sa Jecabzeel at sa mga nayon niyaon; </p> 
<p><A NAME="an_11:26">11:26</A>&nbsp;At sa Jesua, at sa Moladah, at sa Beth-pelet; </p> 
<p><A NAME="an_11:27">11:27</A>&nbsp;At sa Hasar-sual, at sa Beerseba at sa mga nayon niyaon; </p> 
<p><A NAME="an_11:28">11:28</A>&nbsp;At sa Siclag, at sa Mechona at sa mga nayon niyaon; </p> 
<p><A NAME="an_11:29">11:29</A>&nbsp;At sa En-rimmon, at sa Soreah, at sa Jarmuth; </p> 
<p><A NAME="an_11:30">11:30</A>&nbsp;Sa Zanoah, sa Adullam, at sa mga nayon niyaon, sa Lachis, at sa mga parang niyaon, sa Azeca at sa mga nayon niyaon. Gayon sila nagsihantong mula sa Beer-seba hanggang sa libis ni Hinnom. </p> 
<p><A NAME="an_11:31">11:31</A>&nbsp;Ang mga anak ni Benjamin naman ay nagsitahan mula sa Geba, hanggang sa Michmas at sa Aia, at sa Beth-el at sa mga nayon niyaon; </p> 
<p><A NAME="an_11:32">11:32</A>&nbsp;At sa Anathoth, sa Nob, sa Ananiah; </p> 
<p><A NAME="an_11:33">11:33</A>&nbsp;Sa Hasor, sa Rama, sa Gitthaim; </p> 
<p><A NAME="an_11:34">11:34</A>&nbsp;Sa Hadid, sa Seboim, sa Neballath; </p> 
<p><A NAME="an_11:35">11:35</A>&nbsp;Sa Lod, at sa Ono, na libis ng mga manggagawa. </p> 
<p><A NAME="an_11:36">11:36</A>&nbsp;At sa mga Levita ay ang ibang mga bahagi sa Juda na pumisan sa Benjamin. </p> 
<p><A NAME="an_12:1">12:1</A>&nbsp;Ang mga ito nga ang mga saserdote at ang mga Levita na nagsisampa na kasama ni Zorobabel na anak ni Sealthiel, at ni Jesua: si Seraias, si Jeremias, si Ezra; </p> 
<p><A NAME="an_12:2">12:2</A>&nbsp;Si Amarias; si Malluch, si Hartus; </p> 
<p><A NAME="an_12:3">12:3</A>&nbsp;Si Sechanias, si Rehum, si Meremoth; </p> 
<p><A NAME="an_12:4">12:4</A>&nbsp;Si Iddo, si Ginetho, si Abias; </p> 
<p><A NAME="an_12:5">12:5</A>&nbsp;Si Miamin, si Maadias, si Bilga; </p> 
<p><A NAME="an_12:6">12:6</A>&nbsp;Si Semaias, at si Joiarib, si Jedaias; </p> 
<p><A NAME="an_12:7">12:7</A>&nbsp;Si Sallum, si Amoc, si Hilcias, si Jedaias. Ang mga ito'y ang mga pinuno sa mga saserdote at sa kanilang mga kapatid sa mga kaarawan ni Jesua. </p> 
<p><A NAME="an_12:8">12:8</A>&nbsp;Bukod dito'y ang mga Levita: si Jesua, si Binnui, si Cadmiel, si Serebias, si Juda, at si Mathanias, na namamahala sa pagpapasalamat, siya at ang kaniyang mga kapatid. </p> 
<p><A NAME="an_12:9">12:9</A>&nbsp;Si Bacbucias, naman at si Unni, na kanilang mga kapatid, ay nagkakaharapan sa kanikaniyang pulutong. </p> 
<p><A NAME="an_12:10">12:10</A>&nbsp;At naging anak ni Jesua si Joiacim, at naging anak ni Joiacim si Eliasib, at naging anak ni Eliasib, si Joiada, </p> 
<p><A NAME="an_12:11">12:11</A>&nbsp;At naging anak ni Joiada si Jonathan at naging anak ni Jonathan si Jaddua. </p> 
<p><A NAME="an_12:12">12:12</A>&nbsp;At sa mga kaarawan ni Joiacim, ay mga saserdote, na mga pangulo ng mga sangbahayan ng mga magulang: kay Seraias, si Meraias; kay Jeremias, si Hananias; </p> 
<p><A NAME="an_12:13">12:13</A>&nbsp;Kay Ezra, si Mesullam; kay Amarias, si Johanan; </p> 
<p><A NAME="an_12:14">12:14</A>&nbsp;Kay Melicha si Jonathan; kay Sebanias, si Joseph; </p> 
<p><A NAME="an_12:15">12:15</A>&nbsp;Kay Harim, si Adna; kay Meraioth, si Helcai; </p> 
<p><A NAME="an_12:16">12:16</A>&nbsp;Kay Iddo, si Zacarias; kay Ginnethon, si Mesullam; </p> 
<p><A NAME="an_12:17">12:17</A>&nbsp;Kay Abias, si Zichri; kay Miniamin, kay Moadias, si Piltai; </p> 
<p><A NAME="an_12:18">12:18</A>&nbsp;Kay Bilga, si Sammua; kay Semaias, si Jonathan; </p> 
<p><A NAME="an_12:19">12:19</A>&nbsp;At kay Joiarib, si Mathenai; kay Jedaias, si Uzzi; </p> 
<p><A NAME="an_12:20">12:20</A>&nbsp;Kay Sallai, si Callai; kay Amoc, si Eber; </p> 
<p><A NAME="an_12:21">12:21</A>&nbsp;Kay Hilcias, si Hasabias; kay Jedaias, si Nathanael. </p> 
<p><A NAME="an_12:22">12:22</A>&nbsp;Ang mga Levita sa mga kaarawan ni Eliasib, ni Joiada, at ni Johanan, at ni Jaddua, ay nangasulat sa mga pangulo ng mga sangbahayan ng mga magulang: gayon din ang mga saserdote sa paghahari ni Dario na taga Persia. </p> 
<p><A NAME="an_12:23">12:23</A>&nbsp;Ang mga anak ni Levi, na mga pangulo ng mga sangbahayan ng mga magulang, ay nangasulat sa aklat ng mga alaala, hanggang sa mga kaarawan ni Johanan na anak ni Eliasib. </p> 
<p><A NAME="an_12:24">12:24</A>&nbsp;At ang mga pinuno ng mga Levita: si Hasabias, si Serabias, si Jesua na anak ni Cadmiel, na may mga kapatid na nangasa tapat nila upang magsipuri at nangagpasalamat, ayon sa utos ni David na lalake ng Dios, sa pulutong at pulutong. </p> 
<p><A NAME="an_12:25">12:25</A>&nbsp;Si Mathanias, at si Bucbucias, si Obadias, si Mesullam, si Talmon, si Accub, ay mga tagatanod-pinto, na nangagbabantay sa mga kamalig ng mga pintuang-bayan. </p> 
<p><A NAME="an_12:26">12:26</A>&nbsp;Ang mga ito'y sa mga kaarawan ni Joiacim, na anak ni Jesua, na anak ni Josadac, at sa mga kaarawan ni Nehemias na tagapamahala, at ng saserdoteng Ezra na kalihim. </p> 
<p><A NAME="an_12:27">12:27</A>&nbsp;At sa pagtatalaga ng kuta ng Jerusalem ay kanilang hinanap ang mga Levita mula sa lahat nilang dako upang dalhin nila sila sa Jerusalem, na ipagdiwang ang pagtatalaga na may kasayahan, na may mga pagpapasalamat, at may mga awitan din may mga cimbalo, mga salterio, at may mga alpa. </p> 
<p><A NAME="an_12:28">12:28</A>&nbsp;At ang mga anak ng mga mangaawit ay nagpipisan mula sa kapatagan ng palibot ng Jerusalem, at mula sa mga nayon ng mga Netophatita; </p> 
<p><A NAME="an_12:29">12:29</A>&nbsp;Mula rin naman sa Beth-gilgal, at mula sa mga parang ng Geba at ng Azmaveth: sapagka't nangagtayo sa ganang kanila ang mga mangaawit ng mga nayon sa palibot ng Jerusalem. </p> 
<p><A NAME="an_12:30">12:30</A>&nbsp;At ang mga saserdote at ang mga Levita ay nangagpakalinis; at kanilang nilinis ang bayan, at ang mga pintuang-bayan, at ang kuta. </p> 
<p><A NAME="an_12:31">12:31</A>&nbsp;Nang magkagayo'y isinampa ko ang mga prinsipe sa Juda sa ibabaw ng kuta, at akin silang pinapagdalawang malaking pulutong na nangagpasalamat at nagsiyaong sunodsunod; na ang isa'y lumalakad sa kanan sa ibabaw ng kuta sa dako ng pintuang-bayan ng tapunan ng dumi; </p> 
<p><A NAME="an_12:32">12:32</A>&nbsp;At sumusunod sa kanila si Osaias, at ang kalahati sa mga prinsipe sa Juda, </p> 
<p><A NAME="an_12:33">12:33</A>&nbsp;At si Azarias, si Ezra, at si Mesullam, </p> 
<p><A NAME="an_12:34">12:34</A>&nbsp;Si Juda, at si Benjamin, at si Semaias, at si Jeremias, </p> 
<p><A NAME="an_12:35">12:35</A>&nbsp;At ang iba sa mga anak ng mga saserdote na may mga pakakak: si Zacarias na anak ni Jonathan, na anak ni Semaias, na anak ni Mathanias, na anak ni Micaya, na anak ni Zacur, na anak ni Asaph; </p> 
<p><A NAME="an_12:36">12:36</A>&nbsp;At ang kaniyang mga kapatid, na si Semaias, at si Azarel, si Milalai, si Gilalai, si Maai, si Nathanael, at si Juda, si Hanani, na may mga panugtog ng tugtugin ni David na lalake ng Dios; at si Ezra na kalihim ay nasa unahan nila: </p> 
<p><A NAME="an_12:37">12:37</A>&nbsp;At sa tabi ng pintuang-bayan ng bukal, at nagtuwid sila sa harapan nila, na sila'y nagsisampa sa mga baytang ng bayan ni David sa sampahan sa kuta, sa ibabaw ng bahay ni David, hanggang sa pintuang-bayan ng tubig sa dakong silanganan. </p> 
<p><A NAME="an_12:38">12:38</A>&nbsp;At ang isang pulutong nila na nagpapasalamat ay yumaong sinalubong sila, at ako'y sa hulihan nila, na kasama ko ang kalahati ng bayan sa ibabaw ng kuta, sa itaas ng moog ng mga hurno, hanggang sa maluwang na kuta; </p> 
<p><A NAME="an_12:39">12:39</A>&nbsp;At sa ibabaw ng pintuang-bayan ng Ephraim, at sa matandang pintuang-bayan at sa pintuang-bayan ng mga isda, at sa moog ng Hananel, at sa moog ng Meah, hanggang sa pintuang-bayan ng mga tupa: at sila'y nagsitayong nangakatigil sa pintuang-bayan ng bantay. </p> 
<p><A NAME="an_12:40">12:40</A>&nbsp;Sa gayo'y nagsitayo ang dalawang pulutong nila na nangagpasalamat sa bahay ng Dios, at ako, at ang kalahati sa mga pinuno na kasama ko. </p> 
<p><A NAME="an_12:41">12:41</A>&nbsp;At ang mga saserdote, si Eliacim, si Maaseias, si Miniamin, si Michaias, si Elioenai, si Zacarias, at si Hananias, na may mga pakakak; </p> 
<p><A NAME="an_12:42">12:42</A>&nbsp;At si Maaseias, at si Semeias, at si Eleazar, at si Uzzi, at si Johanan, at si Malchias, at si Elam, at si Ezer. At ang mga mangaawit ay nagsiawit ng malakas, na kasama si Jezrahias, na tagapamahala sa kanila. </p> 
<p><A NAME="an_12:43">12:43</A>&nbsp;At sila'y nangaghandog ng malalaking hain ng araw na yaon, at nangagalak; sapagka't sila'y pinapagkatuwa ng Dios ng di kawasa; at ang mga babae naman at ang mga bata ay nangagalak: na anopa't ang kagalakan ng Jerusalem ay narinig hanggang sa malayo. </p> 
<p><A NAME="an_12:44">12:44</A>&nbsp;At nang araw na yaon ay nahalal ang ilan sa mga lalake sa mga silid na ukol sa mga kayamanan, sa mga handog na itataas, sa mga unang bunga, at sa mga ikasangpung bahagi, upang pisanin sa mga yaon, ayon sa mga bukid ng mga bayan, na mga bahaging takda ng kautusan sa mga saserdote at mga Levita: sapagka't kinagagalakan ng Juda ang mga saserdote at mga Levita na nagsitayo. </p> 
<p><A NAME="an_12:45">12:45</A>&nbsp;At sila'y nangagingat ng tungkulin sa kanilang Dios, at ng tungkulin sa paglilinis, at gayong ginawa ng mga mangaawit at mga tagatanod-pinto, ayon sa utos ni David, at ni Salomon sa kaniyang anak. </p> 
<p><A NAME="an_12:46">12:46</A>&nbsp;Sapagka't sa mga kaarawan ni David at ni Asaph ng una ay may pinuno sa mga mangaawit, at mga awit na pagpuri at pasasalamat sa Dios. </p> 
<p><A NAME="an_12:47">12:47</A>&nbsp;At ang buong Israel sa mga kaarawan ni Zorobabel, at sa mga kaarawan ni Nehemias, ay nangagbigay ng mga bahagi ng mga mangaawit, at mga tagatanod-pinto, ayon sa kailangan sa bawa't araw: at kanilang itinalaga sa mga Levita; at itinalaga ng mga Levita sa mga anak ni Aaron. </p> 
<p><A NAME="an_13:1">13:1</A>&nbsp;Nang araw na yaon ay bumasa sila sa aklat ni Moises sa pakinig ng bayan; at doo'y nasumpungang nakasulat, na ang Ammonita at Moabita, ay huwag papasok sa kapulungan ng Dios magpakailan man. </p> 
<p><A NAME="an_13:2">13:2</A>&nbsp;Sapagka't hindi nila sinalubong ang mga anak ni Israel ng tinapay at ng tubig, kundi inupahan si Balaam laban sa kanila, upang sumpain sila: gayon ma'y pinapaging pagpapala ng aming Dios ang sumpa. </p> 
<p><A NAME="an_13:3">13:3</A>&nbsp;At nangyari, nang kanilang marinig ang kautusan, na inihiwalay nila sa Israel ang buong karamihang halohalo. </p> 
<p><A NAME="an_13:4">13:4</A>&nbsp;Bago nga nangyari ito, si Eliasib na saserdote, na nahalal sa mga silid ng bahay ng aming Dios, palibhasa'y nakipisan kay Tobias. </p> 
<p><A NAME="an_13:5">13:5</A>&nbsp;Ay ipinaghanda siya ng isang malaking silid, na kinasisidlan noong una ng mga handog na harina, ng mga kamangyan, at ng mga sisidlan, at ng mga ikasangpung bahagi ng trigo, ng alak, at ng langis, na nabigay sa pamamagitan ng utos sa mga Levita, at sa mga mangaawit, at sa mga tagatanod-pinto; at ang mga handog na itataas na ukol sa mga saserdote. </p> 
<p><A NAME="an_13:6">13:6</A>&nbsp;Nguni't sa buong panahong ito ay wala ako sa Jerusalem: sapagka't sa ikatatlong pu't dalawang taon ni Artajerjes na hari sa Babilonia ay naparoon ako sa hari, at pagkatapos ng ilang araw ay nagpaalam ako sa hari: </p> 
<p><A NAME="an_13:7">13:7</A>&nbsp;At ako'y naparoon sa Jerusalem, at naalaman ko ang kasamaang ginawa ni Eliasib tungkol kay Tobias, sa paghahanda niya sa kaniya ng isang silid sa mga looban ng bahay ng Dios. </p> 
<p><A NAME="an_13:8">13:8</A>&nbsp;At ikinamanglaw kong mainam: kaya't aking inihagis ang lahat na kasangkapan ni Tobias sa labas ng silid. </p> 
<p><A NAME="an_13:9">13:9</A>&nbsp;Nang magkagayo'y nagutos ako, at nilinis nila ang mga silid; at dinala ko uli roon ang mga sisidlan ng bahay ng Dios pati ng mga handog na harina at ng kamangyan. </p> 
<p><A NAME="an_13:10">13:10</A>&nbsp;At nahalata ko na ang mga bahagi ng mga Levita ay hindi nangabigay sa kanila; na anopa't ang mga Levita, at ang mga mangaawit na nagsisigawa ng gawain, ay nangagsitakas bawa't isa sa kanikaniyang bukid. </p> 
<p><A NAME="an_13:11">13:11</A>&nbsp;Nang magkagayo'y nakipagtalo ako sa mga pinuno, at sinabi ko, Bakit pinabayaan ang bahay ng Dios? At pinisan ko sila, at inilagay sa kanilang kalagayan. </p> 
<p><A NAME="an_13:12">13:12</A>&nbsp;Nang magkagayo'y dinala ng buong Juda ang ikasangpung bahagi ng trigo at ng alak at ng langis sa mga ingatang-yaman. </p> 
<p><A NAME="an_13:13">13:13</A>&nbsp;At ginawa kong mga tagaingat-yaman sa mga ingatang-yaman, si Selemias na saserdote, at si Sadoc na kalihim, at sa mga Levita, si Pedaias: at kasunod nila ay si Hanan na anak ni Zaccur, na anak ni Mathanias: sapagka't sila'y nangabilang na tapat, at ang kanilang mga katungkulan ay magbahagi sa kanilang mga kapatid. </p> 
<p><A NAME="an_13:14">13:14</A>&nbsp;Alalahanin mo ako, Oh aking Dios, tungkol dito, at huwag mong pawiin ang aking mga mabuting gawa na aking ginawa sa ikabubuti ng bahay ng aking Dios, at sa pagganap ng kaugaliang paglilingkod doon. </p> 
<p><A NAME="an_13:15">13:15</A>&nbsp;Nang mga araw na yaon ay nakita ko sa Juda ang ilang nagpipisa sa mga ubasan sa sabbath, at nagdadala ng mga uhay, at nangasasakay sa mga asno; gaya naman ng alak, mga ubas, at mga higos, at lahat na sarisaring pasan, na kanilang ipinapasok sa Jerusalem sa araw ng sabbath: at ako'y nagpatotoo laban sa kanila sa kaarawan na kanilang ipinagbibili ang mga pagkain. </p> 
<p><A NAME="an_13:16">13:16</A>&nbsp;Doo'y nagsisitahan naman ang mga taga Tiro, na nangagpapasok ng isda, at ng sarisaring kalakal, at nangagbibili sa sabbath sa mga anak ni Juda, at sa Jerusalem. </p> 
<p><A NAME="an_13:17">13:17</A>&nbsp;Nang magkagayo'y nakipagtalo ako sa mga mahal na tao sa Juda, at sinabi ko sa kanila, Anong masamang bagay itong inyong ginagawa, at inyong nilalapastangan ang araw ng sabbath? </p> 
<p><A NAME="an_13:18">13:18</A>&nbsp;Hindi ba nagsigawa ng ganito ang inyong mga magulang, at hindi ba dinala ng ating Dios ang buong kasamaang ito sa atin, at sa bayang ito? gayon ma'y nangagdala pa kayo ng higit na pag-iinit sa Israel, sa paglapastangan ng sabbath. </p> 
<p><A NAME="an_13:19">13:19</A>&nbsp;At nangyari, na nang ang pintuang-bayan ng Jerusalem ay magpasimulang magdilim bago dumating ang sabbath, aking iniutos na ang mga pintuan ay sarhan, at iniutos ko na huwag nilang buksan hanggang sa makaraan ang sabbath: at ang ilan sa aking mga lingkod ay inilagay ko sa mga pintuang-bayan, upang walang maipasok na pasan sa araw ng sabbath. </p> 
<p><A NAME="an_13:20">13:20</A>&nbsp;Sa gayo'y ang mga mangangalakal at manininda ng sarisaring kalakal, ay nangatigil sa labas ng Jerusalem na minsan o makalawa. </p> 
<p><A NAME="an_13:21">13:21</A>&nbsp;Nang magkagayo'y nagpatotoo ako laban sa kanila, at nagsabi sa kanila, Bakit nagsisitigil kayo sa may kuta? kung kayo'y magsigawa uli ng ganiyan, aking pagbubuhatan ng kamay kayo. Mula nang panahong yaon ay hindi na sila naparoon pa ng sabbath. </p> 
<p><A NAME="an_13:22">13:22</A>&nbsp;At ako'y nagutos sa mga Levita na sila'y mangagpakalinis, at sila'y magsiparoon, at ingatan ang mga pintuang-bayan, upang ipangilin ang araw ng sabbath. Alalahanin mo ako, Oh aking Dios, dito man, at kahabagan mo ako ayon sa kalakhan ng iyong kaawaan. </p> 
<p><A NAME="an_13:23">13:23</A>&nbsp;Nang mga araw namang yaon ay nakita ko ang mga Judio na nangagaasawa sa mga babae ng Asdod, ng Ammon, at ng Moab: </p> 
<p><A NAME="an_13:24">13:24</A>&nbsp;At ang kanilang mga anak ay nagsasalita ng kalahati sa wikang Asdod, at hindi makapagsalita ng wikang Judio, kundi ayon sa wika ng bawa't bayan. </p> 
<p><A NAME="an_13:25">13:25</A>&nbsp;At ako'y nakipagtalo sa kanila, at sinumpa ko sila, at sinaktan ko ang iba sa kanila, at sinabunutan ko sila, at pinasumpa ko sila sa pamamagitan ng Dios, na sinasabi ko, Kayo'y huwag mangagbibigay ng inyong mga anak na babae na maging asawa sa kanilang mga anak na lalake, ni magsisikuha man ng kanilang mga anak na babae sa ganang inyong mga anak na lalake, o sa inyong sarili. </p> 
<p><A NAME="an_13:26">13:26</A>&nbsp;Hindi ba nagkasala si Salomon na hari sa Israel sa pamamagitan ng mga bagay na ito? gayon man sa gitna ng maraming bansa ay walang haring gaya niya; at siya'y minahal ng kaniyang Dios, at ginawa siyang hari ng Dios sa buong Israel: gayon ma'y pinapagkasala rin siya ng mga babaing taga ibang lupa. </p> 
<p><A NAME="an_13:27">13:27</A>&nbsp;Didinggin nga ba namin kayo na inyong gawin ang lahat na malaking kasamaang ito, na sumalangsang laban sa ating Dios sa pagaasawa sa mga babaing taga ibang lupa? </p> 
<p><A NAME="an_13:28">13:28</A>&nbsp;At isa sa mga anak ni Joiada, na anak ni Eliasib na dakilang saserdote, ay manugang ni Sanballat na Horonita: kaya't aking pinalayas siya sa akin. </p> 
<p><A NAME="an_13:29">13:29</A>&nbsp;Alalahanin mo sila, Oh Dios ko, sapagka't kanilang dinumhan ang pagkasaserdote, at ang tipan ng pagkasaserdote at ng sa mga Levita. </p> 
<p><A NAME="an_13:30">13:30</A>&nbsp;Ganito ko nilinis sila sa lahat ng taga ibang lupa, at tinakdaan ko ng mga katungkulan ang mga saserdote at ang mga Levita, na bawa't isa'y sa kaniyang gawain; </p> 
<p><A NAME="an_13:31">13:31</A>&nbsp;At tungkol sa kaloob na panggatong, sa mga takdang panahon, at tungkol sa mga unang bunga. Alalahanin mo ako, Oh Dios ko, sa ikabubuti. </p> 
<p><HR>
<CENTER>
<A HREF="est.htm">Next: Esther</A></CENTER>
</BODY>
</HTML>
