[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](luk)  [Next](act) 

------------------------------------------------------------------------

### Tagalog Bible: John

<span id="an_1:1">1:1</span> Nang pasimula siya ang Verbo, at ang Verbo
ay sumasa Dios, at ang Verbo ay Dios.

<span id="an_1:2">1:2</span> Ito rin nang pasimula'y sumasa Dios.

<span id="an_1:3">1:3</span> Ang lahat ng mga bagay ay ginawa sa
pamamagitan niya; at alin man sa lahat ng ginawa ay hindi ginawa kung
wala siya.

<span id="an_1:4">1:4</span> Nasa kaniya ang buhay; at ang buhay ay
siyang ilaw ng mga tao.

<span id="an_1:5">1:5</span> At ang ilaw ay lumiliwanag sa kadiliman; at
ito'y hindi napagunawa ng kadiliman.

<span id="an_1:6">1:6</span> Naparito ang isang tao, na sugong mula sa
Dios, na ang kaniyang pangalan ay Juan.

<span id="an_1:7">1:7</span> Ito'y naparitong saksi, upang kaniyang
patotohanan ang ilaw, upang sa pamamagitan niya'y magsisampalataya ang
lahat.

<span id="an_1:8">1:8</span> Hindi siya ang ilaw, kundi pumarito upang
kaniyang patotohanan ang ilaw.

<span id="an_1:9">1:9</span> Nagkaroon ng tunay na ilaw, sa makatuwid
baga'y ang ilaw na lumiliwanag sa bawa't tao, na pumaparito sa
sanglibutan.

<span id="an_1:10">1:10</span> Siya'y nasa sanglibutan, at ang
sanglibuta'y ginawa sa pamamagitan niya, at hindi siya nakilala ng
sanglibutan.

<span id="an_1:11">1:11</span> Siya'y naparito sa sariling kaniya, at
siya'y hindi tinanggap ng mga sariling kaniya.

<span id="an_1:12">1:12</span> Datapuwa't ang lahat ng sa kaniya'y
nagsitanggap, ay pinagkalooban niya sila ng karapatang maging mga anak
ng Dios, sa makatuwid baga'y ang mga nagsisisampalataya sa kaniyang
pangalan:

<span id="an_1:13">1:13</span> Na mga ipinanganak na hindi sa dugo, ni
sa kalooban ng laman, ni sa kalooban ng tao, kundi ng Dios.

<span id="an_1:14">1:14</span> At nagkatawang-tao ang Verbo, at tumahan
sa gitna natin (at nakita namin ang kaniyang kaluwalhatian,
kaluwalhatian gaya ng sa bugtong ng Ama), na puspos ng biyaya at
katotohanan.

<span id="an_1:15">1:15</span> Pinatotohanan siya ni Juan, at sumigaw,
na nagsasabi, Ito yaong aking sinasabi, Ang pumaparitong nasa hulihan ko
ay magiging una sa akin: sapagka't siya'y una sa akin.

<span id="an_1:16">1:16</span> Sapagka't sa kaniyang kapuspusan ay
nagsitanggap tayong lahat, at biyaya sa biyaya.

<span id="an_1:17">1:17</span> Sapagka't ibinigay sa pamamagitan ni
Moises ang kautusan; ang biyaya at ang katotohanan ay nagsidating sa
pamamagitan ni Jesu-cristo.

<span id="an_1:18">1:18</span> Walang taong nakakita kailan man sa Dios;
ang bugtong na Anak, na nasa sinapupunan ng Ama, siya ang nagpakilala sa
kanya.

<span id="an_1:19">1:19</span> At ito ang patotoo ni Juan, nang suguin
sa kaniya ng mga Judio mula sa Jerusalem ang mga saserdote at mga Levita
upang sa kaniya'y itanong, Sino ka baga?

<span id="an_1:20">1:20</span> At kaniyang ipinahayag, at hindi
ikinaila; at kaniyang ipinahayag, Hindi ako ang Cristo.

<span id="an_1:21">1:21</span> At sa kaniya'y kanilang itinanong, Kung
gayo'y ano nga? Ikaw baga'y si Elias? At sinabi niya, Hindi ako. Ikaw
baga ang propeta? At siya'y sumagot, Hindi.

<span id="an_1:22">1:22</span> Sinabi nga nila sa kaniya, Sino ka baga?
Upang ibigay namin ang kasagutan sa nangagsugo sa amin. Ano ang sinasabi
mo tungkol sa iyong sarili?

<span id="an_1:23">1:23</span> Sinabi niya, Ako ang tinig ng isang
humihiyaw sa ilang, Tuwirin ninyo ang daan ng Panginoon, gaya ng sinabi
ng propeta Isaias.

<span id="an_1:24">1:24</span> At sila'y sinugo buhat sa mga Fariseo.

<span id="an_1:25">1:25</span> At sa kaniya'y kanilang itinanong, at
sinabi sa kaniya, Bakit nga bumabautismo ka, kung hindi ikaw ang Cristo,
ni si Elias, ni ang propeta?

<span id="an_1:26">1:26</span> Sila'y sinagot ni Juan, na nagsasabi,
Ako'y bumabautismo sa tubig: datapuwa't sa gitna ninyo'y may isang
nakatayo na hindi ninyo nakikilala,

<span id="an_1:27">1:27</span> Siya nga ang pumaparitong sumusunod sa
akin, na sa kaniya'y hindi ako karapatdapat magkalag ng panali ng
kaniyang pangyapak.

<span id="an_1:28">1:28</span> Ang mga bagay na ito'y ginawa sa Betania,
sa dako pa roon ng Jordan, na pinagbabautismuhan ni Juan.

<span id="an_1:29">1:29</span> Nang kinabukasan ay nakita ni Juan si
Jesus na lumalapit sa kaniya, at sinabi, Narito, ang Cordero ng Dios, na
nagaalis ng kasalanan ng sanglibutan!

<span id="an_1:30">1:30</span> Ito yaong aking sinasabi, Sa hulihan ko'y
dumarating ang isang lalake na magiging una sa akin: sapagka't siya'y
una sa akin.

<span id="an_1:31">1:31</span> At siya'y hindi ko nakilala; datapuwa't
upang siya'y mahayag sa Israel, dahil dito'y naparito ako na
bumabautismo sa tubig.

<span id="an_1:32">1:32</span> At nagpatotoo si Juan, na nagsasabi,
Nakita ko ang Espiritu na bumababang tulad sa isang kalapati na buhat sa
langit; at dumapo sa kaniya.

<span id="an_1:33">1:33</span> At siya'y hindi ko nakilala; datapuwa't
ang nagsugo sa akin upang bumautismo sa tubig, ay siyang nagsabi sa
akin, Ang makita mong babaan ng Espiritu, at manahan sa kaniya, ay siya
nga ang bumabautismo sa Espiritu Santo.

<span id="an_1:34">1:34</span> At aking nakita, at pinatotohanan kong
ito ang Anak ng Dios.

<span id="an_1:35">1:35</span> Nang kinabukasan ay muling nakatayo si
Juan, at ang dalawa sa kaniyang mga alagad;

<span id="an_1:36">1:36</span> At kaniyang tiningnan si Jesus
samantalang siya'y naglalakad, at sinabi, Narito, ang Cordero ng Dios!

<span id="an_1:37">1:37</span> At narinig siyang nagsalita ng dalawang
alagad, at sila'y nagsisunod kay Jesus.

<span id="an_1:38">1:38</span> At lumingon si Jesus, at nakita silang
nagsisisunod, at sinabi sa kanila, Ano ang inyong hinahanap? At sinabi
nila sa kaniya, Rabi (na kung liliwanagin, ay Guro), saan ka tumitira?

<span id="an_1:39">1:39</span> Sinabi niya sa kanila, Magsiparito kayo,
at inyong makikita. Nagsiparoon nga sila at nakita kung saan siya
tumitira; at sila'y nagsitirang kasama niya nang araw na yaon: noo'y
magiikasangpu na ang oras.

<span id="an_1:40">1:40</span> Ang isa sa dalawang nakarinig ng
pagsasalita ni Juan, at sumunod sa kaniya, ay si Andres na kapatid ni
Simon Pedro.

<span id="an_1:41">1:41</span> Una niyang nasumpungan ang kaniyang
sariling kapatid na si Simon, at sa kaniya'y sinabi, Nasumpungan namin
ang Mesias (na kung liliwanagin, ay ang Cristo).

<span id="an_1:42">1:42</span> Siya'y kaniyang dinala kay Jesus. Siya'y
tiningnan ni Jesus, at sinabi, Ikaw ay si Simon na anak ni Juan:
tatawagin kang Cefas (na kung liliwanagin, ay Pedro).

<span id="an_1:43">1:43</span> Nang kinabukasan ay pinasiyahan niyang
pumaroon sa Galilea, at kaniyang nasumpungan si Felipe: at sa kaniya'y
sinabi ni Jesus, Sumunod ka sa akin.

<span id="an_1:44">1:44</span> Si Felipe nga ay taga Betsaida, sa bayan
ni Andres at ni Pedro.

<span id="an_1:45">1:45</span> Nasumpungan ni Felipe si Natanael, at
sinabi sa kaniya, Nasumpungan namin yaong isinulat ni Moises sa
kautusan, at gayon din ng mga propeta, si Jesus na taga Nazaret, ang
anak ni Jose.

<span id="an_1:46">1:46</span> At sinabi sa kaniya ni Natanael,
Mangyayari bagang lumitaw ang anomang magaling na bagay sa Nazaret?
Sinabi sa kaniya ni Felipe, Pumarito ka at tingnan mo.

<span id="an_1:47">1:47</span> Nakita ni Jesus si Natanael na lumalapit
sa kaniya, at sinabi ang tungkol sa kaniya, Narito, ang isang tunay na
Israelita, na sa kaniya'y walang daya!

<span id="an_1:48">1:48</span> Sinabi sa kaniya ni Natanael, Saan mo ako
nakilala? Si Jesus ay sumagot at sinabi sa kaniya, Bago ka tinawag ni
Felipe, nang ikaw ay nasa ilalim ng puno ng igos, ay nakita kita.

<span id="an_1:49">1:49</span> Sumagot si Natanael sa kaniya, Rabi, ikaw
ang Anak ng Dios; ikaw ang Hari ng Israel.

<span id="an_1:50">1:50</span> Si Jesus ay sumagot at sinabi sa kaniya,
Dahil baga sa sinabi ko sa iyo, Kita'y nakita sa ilalim ng puno ng igos,
kaya ka sumasampalataya? makikita mo ang mga bagay na lalong dakila kay
sa rito.

<span id="an_1:51">1:51</span> At sinabi niya sa kaniya, Katotohanan,
katotohanang sinasabi ko sa iyo, Makikita ninyong bukas ang langit, at
ang mga anghel ng Dios na nagmamanhik-manaog sa ulunan ng Anak ng tao.

<span id="an_2:1">2:1</span> At nang ikatlong araw ay nagkaroon ng isang
kasalan sa Cana ng Galilea; at naroon ang ina ni Jesus:

<span id="an_2:2">2:2</span> At inanyayahan din naman si Jesus, at ang
kaniyang mga alagad, sa kasalan.

<span id="an_2:3">2:3</span> At nang magkulang ng alak, ang ina ni Jesus
ay nagsabi sa kaniya, Wala silang alak.

<span id="an_2:4">2:4</span> At sinabi sa kaniya ni Jesus, Babae, anong
pakialam ko sa iyo? ang aking oras ay hindi pa dumarating.

<span id="an_2:5">2:5</span> Sinabi ng kaniyang ina sa mga alila, Gawin
ninyo ang anomang sa inyo'y kaniyang sabihin.

<span id="an_2:6">2:6</span> Mayroon nga roong anim na tapayang bato na
nalalagay alinsunod sa kaugaliang paglilinis ng mga Judio, na naglalaman
ang bawa't isa ng dalawa o tatlong bangang tubig.

<span id="an_2:7">2:7</span> Sinabi sa kanila ni Jesus, Punuin ninyo ng
tubig ang mga tapayan. At kanilang pinuno hanggang sa labi.

<span id="an_2:8">2:8</span> At sinabi niya sa kanila, Kunin ninyo
ngayon, at inyong iharap sa pangulo ng kapistahan. At kanilang iniharap.

<span id="an_2:9">2:9</span> At nang matikman ng pangulo ng kapistahan
ang tubig na naging alak nga, at hindi niya nalalaman kung saan buhat
(datapuwa't nalalaman ng mga alila na nagsikuha ng tubig), ay tinawag ng
pangulo ng kapistahan ang kasintahang lalake,

<span id="an_2:10">2:10</span> At sinabi sa kaniya, Ang bawa't tao ay
unang inilalagay ang mabuting alak; at kung mangakainom nang mabuti ang
mga tao, ay saka inilalagay ang pinakamasama: itinira mo ang mabuting
alak hanggang ngayon.

<span id="an_2:11">2:11</span> Ang pasimulang ito ng kaniyang mga tanda
ay ginawa ni Jesus sa Cana ng Galilea, at inihayag ang kaniyang
kaluwalhatian; at nagsisampalataya sa kaniya ang kaniyang mga alagad.

<span id="an_2:12">2:12</span> Pagkatapos nito ay lumusong siya sa
Capernaum, siya, at ang kaniyang ina, at ang kaniyang mga kapatid, at
ang kaniyang mga alagad; at sila'y nangatira roong hindi maraming araw.

<span id="an_2:13">2:13</span> At malapit na ang paskua ng mga Judio, at
umahon si Jesus sa Jerusalem.

<span id="an_2:14">2:14</span> At nasumpungan niya sa templo yaong
nangagbibili ng mga baka at mga tupa at mga kalapati, at ang mga
mamamalit ng salapi na nangakaupo:

<span id="an_2:15">2:15</span> At ginawa niyang isang panghampas ang mga
lubid, itinaboy niyang lahat sa templo, ang mga tupa at gayon din ang
mga baka; at ibinubo niya ang salapi ng mga mamamalit, at ginulo ang
kanilang mga dulang;

<span id="an_2:16">2:16</span> At sa nangagbibili ng mga kalapati ay
sinabi niya, Alisin ninyo rito ang mga bagay na ito; huwag ninyong gawin
ang bahay ng aking Ama na bahay-kalakal.

<span id="an_2:17">2:17</span> Napagalaala ng kaniyang mga alagad na
nasusulat, Kakanin ako ng sikap sa iyong bahay.

<span id="an_2:18">2:18</span> Ang mga Judio nga'y nagsisagot at sa
kaniya'y sinabi, Anong tanda ang maipakikita mo sa amin, yamang ginawa
mo ang mga bagay na ito?

<span id="an_2:19">2:19</span> Sumagot si Jesus at sa kanila'y sinabi,
Igiba ninyo ang templong ito, at aking itatayo sa tatlong araw.

<span id="an_2:20">2:20</span> Sinabi nga ng mga Judio, Apat na pu't
anim na taon ang pagtatayo ng templong ito, at itatayo sa tatlong araw?

<span id="an_2:21">2:21</span> Datapuwa't sinasalita niya ang tungkol sa
templo ng kaniyang katawan.

<span id="an_2:22">2:22</span> Nang magbangon na maguli nga siya sa mga
patay, ay naalaala ng kaniyang mga alagad na sinalita niya ito; at
nagsisampalataya sila sa kasulatan, at sa salitang sinabi ni Jesus.

<span id="an_2:23">2:23</span> Nang siya nga'y nasa Jerusalem nang
paskua, sa loob ng panahon ng kapistahan, ay marami ang mga
nagsisampalataya sa kaniyang pangalan, pagkakita ng kaniyang mga tandang
ginawa.

<span id="an_2:24">2:24</span> Datapuwa't si Jesus sa kaniyang sarili ay
hindi rin nagkatiwala sa kanila, sapagka't nakikilala niya ang lahat ng
mga tao,

<span id="an_2:25">2:25</span> Sapagka't hindi niya kinakailangan na ang
sinoman ay magpatotoo tungkol sa tao; sapagka't nalalaman nga niya ang
isinasaloob ng tao.

<span id="an_3:1">3:1</span> May isang lalake nga sa mga Fariseo, na
nagngangalang Nicodemo, isang pinuno ng mga Judio:

<span id="an_3:2">3:2</span> Ito rin ay naparoon sa kaniya nang gabi, at
sa kaniya'y nagsabi, Rabi, nalalaman naming ikaw ay isang guro na
nagbuhat sa Dios; sapagka't walang makagagawa ng mga tanda na iyong
ginagawa, maliban na kung sumasa kaniya ang Dios.

<span id="an_3:3">3:3</span> Sumagot si Jesus at sa kaniya'y sinabi,
Katotohanan, katotohanang sinasabi ko sa iyo, Maliban na ang tao'y
ipanganak na muli, ay hindi siya makakakita ng kaharian ng Dios.

<span id="an_3:4">3:4</span> Sinabi sa kaniya ni Nicodemo, Paanong
maipanganganak ang tao kung siya'y matanda na? makapapasok baga siyang
bilang ikalawa sa tiyan ng kaniyang ina, at ipanganak?

<span id="an_3:5">3:5</span> Sumagot si Jesus, Katotohanan, katotohanang
sinasabi ko sa iyo, Maliban na ang tao'y ipanganak ng tubig at ng
Espiritu, ay hindi siya makapapasok sa kaharian ng Dios.

<span id="an_3:6">3:6</span> Ang ipinanganak ng laman ay laman nga; at
ang ipinanganak ng Espiritu ay espiritu nga.

<span id="an_3:7">3:7</span> Huwag kang magtaka sa aking sinabi sa iyo,
Kinakailangan ngang kayo'y ipanganak na muli.

<span id="an_3:8">3:8</span> Humihihip ang hangin kung saan niya ibig,
at naririnig mo ang kaniyang ugong, nguni't hindi mo nalalaman kung saan
nanggagaling, at kung saan naparoroon: gayon ang bawa't ipinanganak ng
Espiritu.

<span id="an_3:9">3:9</span> Sumagot si Nicodemo at sa kaniya'y sinabi,
Paanong pangyayari ng mga bagay na ito?

<span id="an_3:10">3:10</span> Sumagot si Jesus at sa kaniya'y sinabi,
Ikaw ang guro sa Israel, at hindi mo nauunawa ang mga bagay na ito?

<span id="an_3:11">3:11</span> Katotohanan, katotohanang sinasabi ko sa
iyo, Ang nalalaman namin ay sinasalita namin, at ang aming nakita ay
pinatototohanan namin; at hindi ninyo tinanggap ang aming patotoo.

<span id="an_3:12">3:12</span> Kung sinabi ko sa inyo ang mga bagay na
nauukol sa lupa at hindi ninyo pinaniniwalaan, paanong paniniwalaan
ninyo kung sabihin ko sa inyo ang mga bagay na nauukol sa langit?

<span id="an_3:13">3:13</span> At walang umakyat sa langit, kundi ang
nanggaling sa langit, sa makatuwid baga'y ang Anak ng tao, na nasa
langit.

<span id="an_3:14">3:14</span> At kung paanong itinaas ni Moises sa
ilang ang ahas, ay gayon kinakailangang itaas ang Anak ng tao;

<span id="an_3:15">3:15</span> Upang ang sinomang sumampalataya ay
magkaroon sa kaniya ng buhay na walang hanggan.

<span id="an_3:16">3:16</span> Sapagka't gayon na lamang ang pagsinta ng
Dios sa sanglibutan, na ibinigay niya ang kaniyang bugtong na Anak,
upang ang sinomang sa kaniya'y sumampalataya ay huwag mapahamak, kundi
magkaroon ng buhay na walang hanggan.

<span id="an_3:17">3:17</span> Sapagka't hindi sinugo ng Dios ang Anak
sa sanglibutan upang hatulan ang sanglibutan; kundi upang ang
sanglibutan ay maligtas sa pamamagitan niya.

<span id="an_3:18">3:18</span> Ang sumasampalataya sa kaniya ay hindi
hinahatulan; ang hindi sumasampalataya ay hinatulan na, sapagka't hindi
siya sumampalataya sa pangalan ng bugtong na Anak ng Dios.

<span id="an_3:19">3:19</span> At ito ang kahatulan, na naparito ang
ilaw sa sanglibutan, at inibig pa ng mga tao ang kadiliman kay sa ilaw;
sapagka't masasama ang kanilang mga gawa.

<span id="an_3:20">3:20</span> Sapagka't ang bawa't isa na gumagawa ng
masama ay napopoot sa ilaw, at hindi lumalapit sa ilaw, upang huwag
masaway ang kaniyang mga gawa.

<span id="an_3:21">3:21</span> Datapuwa't ang gumagawa ng katotohanan ay
lumalapit sa ilaw, upang mahayag na ang kaniyang mga gawa ay ginawa sa
Dios.

<span id="an_3:22">3:22</span> Pagkatapos ng mga bagay na ito ay
nagsiparoon si Jesus at ang kaniyang mga alagad sa lupain ng Judea; at
doon siya tumira na kasama nila, at bumabautismo.

<span id="an_3:23">3:23</span> At bumabautismo rin naman si Juan sa Enon
na malapit sa Salim, sapagka't doo'y maraming tubig: at sila'y
nagsiparoon, at nangabautismuhan.

<span id="an_3:24">3:24</span> Sapagka't hindi pa ipinapasok sa
bilangguan si Juan.

<span id="an_3:25">3:25</span> Nagkaroon nga ng isang pakikipagtalo ang
mga alagad ni Juan sa isang Judio tungkol sa paglilinis.

<span id="an_3:26">3:26</span> At sila'y nagparoon kay Juan, at sa
kaniya'y sinabi, Rabi, yaong kasama mo sa dako pa roon ng Jordan, na
binigyan mong patotoo, narito, siya'y bumabautismo, at ang lahat ng mga
tao'y nagsisiparoon sa kaniya.

<span id="an_3:27">3:27</span> Sumagot si Juan at sinabi, Hindi
makatatanggap ng anoman ang isang tao, malibang ito'y ipinagkaloob sa
kaniya mula sa langit.

<span id="an_3:28">3:28</span> Kayo man ay magsisisaksi sa akin, na
aking sinabi, Hindi ako ang Cristo, kundi, na ako'y sinugo sa unahan
niya.

<span id="an_3:29">3:29</span> Ang nagtatangkilik sa kasintahang babae
ay ang kasintahang lalake: datapuwa't ang kaibigan ng kasintahang
lalake, na nakatayo at nakikinig sa kaniya, ay nagagalak na lubos dahil
sa tinig ng kasintahang lalake: ito ngang aking kaligayahan ay naganap.

<span id="an_3:30">3:30</span> Siya'y kinakailangang dumakila, nguni't
ako'y kinakailangang bumaba.

<span id="an_3:31">3:31</span> Ang nanggagaling sa itaas ay sumasaibabaw
ng lahat: ang galing sa lupa ay taga lupa nga, at ang ukol sa lupa ang
sinasalita niya: ang nanggagaling sa langit ay sumasaibabaw ng lahat.

<span id="an_3:32">3:32</span> At kaniyang nakita at narinig, ay siyang
pinatototohanan niya; at walang taong tumatanggap ng kaniyang patotoo.

<span id="an_3:33">3:33</span> Ang tumatanggap ng kaniyang patotoo ay
naglagay dito ng kaniyang tatak, na ang Dios ay totoo.

<span id="an_3:34">3:34</span> Sapagka't ang sinugo ng Dios ay
nagsasalita ng mga salita ng Dios: sapagka't hindi niya ibinibigay ang
Espiritu sa pamamagitan ng sukat.

<span id="an_3:35">3:35</span> Sinisinta ng Ama ang Anak, at inilagay sa
kaniyang kamay ang lahat ng mga bagay.

<span id="an_3:36">3:36</span> Ang sumasampalataya sa Anak ay may buhay
na walang hanggan; nguni't ang hindi tumatalima sa Anak ay hindi
makakakita ng buhay, kundi ang poot ng Dios ay sumasa kaniya.

<span id="an_4:1">4:1</span> Nang maalaman nga ng Panginoon na
nabalitaan ng mga Fariseo na si Jesus ay gumagawa at bumabautismo ng
lalong maraming alagad kay sa kay Juan

<span id="an_4:2">4:2</span> (Bagaman hindi bumabautismo si Jesus, kundi
ang kaniyang mga alagad),

<span id="an_4:3">4:3</span> Nilisan niya ang Judea, at naparoong muli
sa Galilea.

<span id="an_4:4">4:4</span> At kinakailangang magdaan siya sa Samaria.

<span id="an_4:5">4:5</span> Sumapit nga siya sa isang bayan ng Samaria,
na tinatawag na Sicar, malapit sa bahagi ng lupang ibinigay ni Jacob kay
Jose na kaniyang anak:

<span id="an_4:6">4:6</span> At naroon ang balon ni Jacob. Si Jesus nga,
nang napapagod na sa kaniyang paglalakbay, ay naupong gayon sa tabi ng
balon. Magiikaanim na nga ang oras.

<span id="an_4:7">4:7</span> Dumating ang isang babaing taga Samaria
upang umigib ng tubig: sa kaniya'y sinabi ni Jesus, Painumin mo ako.

<span id="an_4:8">4:8</span> Sapagka't napasa bayan ang kaniyang mga
alagad upang magsibili ng pagkain.

<span id="an_4:9">4:9</span> Sinabi nga sa kaniya ng babaing Samaritana,
Paano ngang ikaw, na isang Judio, ay humingi ng maiinom sa akin, na
ako'y babaing Samaritana? (Sapagka't hindi nangakikipagusap ang mga
Judio sa mga Samaritano.)

<span id="an_4:10">4:10</span> Sumagot si Jesus at sa kaniya'y sinabi,
Kung napagkikilala mo ang kaloob ng Dios, at kung sino ang sa iyo'y
nagsasabi, Painumin mo ako; ikaw ay hihingi sa kaniya, at ikaw ay
bibigyan niya ng tubig na buhay.

<span id="an_4:11">4:11</span> Sinabi sa kaniya ng babae, Ginoo, wala
kang sukat isalok ng tubig, at malalim ang balon: saan nga naroon ang
iyong tubig na buhay?

<span id="an_4:12">4:12</span> Dakila ka pa baga sa aming amang si
Jacob, na sa ami'y nagbigay ng balon, at dito'y uminom siya, at ang
kaniyang mga anak, at ang kaniyang mga hayop?

<span id="an_4:13">4:13</span> Sumagot si Jesus at sinabi sa kaniya, Ang
bawa't uminom ng tubig na ito ay muling mauuhaw:

<span id="an_4:14">4:14</span> Datapuwa't ang sinomang umiinom ng tubig
na sa kaniya'y aking ibibigay ay hindi mauuhaw magpakailan man; nguni't
ang tubig na sa kaniya'y aking ibibigay ay magiging isang balon ng tubig
na bubukal sa kabuhayang walang hanggan.

<span id="an_4:15">4:15</span> Sinabi sa kaniya ng babae, Ginoo, ibigay
mo sa akin ang tubig na ito, upang ako'y huwag mauhaw, ni pumarito man
sa ganito kalayo upang umigib pa.

<span id="an_4:16">4:16</span> Sinabi sa kaniya ni Jesus, Humayo ka,
tawagin mo ang iyong asawa, at pumarito ka.

<span id="an_4:17">4:17</span> Sumagot ang babae at sinabi sa kaniya,
Wala akong asawa. Sinabi sa kaniya ni Jesus, Mabuti ang pagkasabi mo,
Wala akong asawa:

<span id="an_4:18">4:18</span> Sapagka't nagkaroon ka na ng limang
asawa; at ang nasa iyo ngayon ay hindi mo asawa: dito'y sinabi mo ang
katotohanan.

<span id="an_4:19">4:19</span> Sinabi sa kaniya ng babae, Ginoo,
napaghahalata kong ikaw ay isang propeta.

<span id="an_4:20">4:20</span> Nagsisamba ang aming mga magulang sa
bundok na ito; at sinasabi ninyo, na sa Jerusalem ay siyang dakong
kinakailangang pagsambahan ng mga tao.

<span id="an_4:21">4:21</span> Sa kaniya'y sinabi ni Jesus, Babae,
paniwalaan mo ako, na dumarating ang oras, na kahit sa bundok na ito, ni
sa Jerusalem, ay hindi ninyo sasambahin ang Ama.

<span id="an_4:22">4:22</span> Sinasamba ninyo ang hindi ninyo
nalalaman: sinasamba namin ang nalalaman namin; sapagka't ang kaligtasan
ay nanggagaling sa mga Judio.

<span id="an_4:23">4:23</span> Datapuwa't dumarating ang oras, at ngayon
nga, na sasambahin ng mga tunay na mananamba ang Ama sa espiritu at
katotohanan: sapagka't hinahanap ng Ama ang mga gayon na maging
mananamba sa kaniya.

<span id="an_4:24">4:24</span> Ang Dios ay Espiritu: at ang mga sa
kaniya'y nagsisisamba ay kinakailangang magsisamba sa espiritu at sa
katotohanan.

<span id="an_4:25">4:25</span> Sinabi sa kaniya ng babae, Nalalaman ko
na paririto ang Mesias (ang tinatawag na Cristo): na pagparito niya, ay
ipahahayag niya sa amin ang lahat ng mga bagay.

<span id="an_4:26">4:26</span> Sinabi sa kaniya ni Jesus, Ako na
nagsasalita sa iyo ay siya nga.

<span id="an_4:27">4:27</span> At sa ganito'y nagsidating ang kaniyang
mga alagad; at sila'y nangagtaka na siya'y nakikipagsalitaan sa isang
babae; gayon ma'y walang taong nagsabi, Ano ang iyong hinahanap? o,
Bakit nakikipagsalitaan ka sa kaniya?

<span id="an_4:28">4:28</span> Sa gayo'y iniwan ng babae ang kaniyang
banga ng tubig, at napasa bayan, at sinabi sa mga tao,

<span id="an_4:29">4:29</span> Magsiparito kayo, tingnan ninyo ang isang
lalake, na nagsabi sa akin ng lahat ng mga bagay na aking ginawa:
mangyayari kayang ito ang Cristo?

<span id="an_4:30">4:30</span> Nagsilabas sila sa bayan, at
nagsisiparoon sa kaniya.

<span id="an_4:31">4:31</span> Samantala ay ipinamamanhik sa kaniya ng
mga alagad, na nangagsasabi, Rabi, kumain ka.

<span id="an_4:32">4:32</span> Datapuwa't sinabi niya sa kanila, Ako'y
may pagkaing kakanin na hindi ninyo nalalaman.

<span id="an_4:33">4:33</span> Ang mga alagad nga ay nangagsangusapan,
May tao kayang nagdala sa kaniya ng pagkain?

<span id="an_4:34">4:34</span> Sinabi sa kanila ni Jesus, Ang pagkain ko
ay ang aking gawin ang kalooban ng sa akin ay nagsugo, at tapusin ang
kaniyang gawa.

<span id="an_4:35">4:35</span> Hindi baga sinasabi ninyo, May apat na
buwan pa, at saka darating ang pagaani? narito, sa inyo'y aking
sinasabi, Itanaw ninyo ang inyong mga mata, at inyong tingnan ang mga
bukid, na mapuputi na upang anihin.

<span id="an_4:36">4:36</span> Ang umaani ay tumatanggap ng upa, at
nagtitipon ng bunga sa buhay na walang hanggan; upang ang naghahasik at
ang umaani ay mangagalak kapuwa.

<span id="an_4:37">4:37</span> Sapagka't dito'y totoo ang kasabihan, Isa
ang naghahasik, at iba ang umaani.

<span id="an_4:38">4:38</span> Kayo'y sinugo ko upang anihin ang hindi
ninyo pinagpagalan: iba ang nangagpagal, at kayo'y siyang nagsipasok sa
kanilang pinagpagalan.

<span id="an_4:39">4:39</span> At marami sa mga Samaritano sa bayang
yaon ang sa kaniya'y nagsisampalataya dahil sa salita ng babae, na
nagpatotoo, Sinabi niya sa akin ang lahat ng mga bagay na aking ginawa.

<span id="an_4:40">4:40</span> Kaya nang sa kaniya'y magsidating ang mga
Samaritano, ay sa kaniya'y ipinamanhik nila na matira sa kanila: at
siya'y natira roong dalawang araw.

<span id="an_4:41">4:41</span> At lalo pang marami ang mga
nagsisampalataya sa kaniya dahil sa kaniyang salita;

<span id="an_4:42">4:42</span> At sinabi nila sa babae, Ngayo'y
nagsisisampalataya kami, hindi dahil sa iyong pananalita: sapagka't kami
rin ang nakarinig, at nalalaman naming ito nga ang Tagapagligtas ng
sanglibutan.

<span id="an_4:43">4:43</span> At pagkaraan ng dalawang araw ay umalis
siya doon at napasa Galilea.

<span id="an_4:44">4:44</span> Sapagka't si Jesus din ang nagpatotoo, na
ang isang propeta ay walang kapurihan sa kaniyang sariling lupain.

<span id="an_4:45">4:45</span> Kaya nang siya'y dumating sa Galilea, ay
tinanggap siya ng mga Galileo, nang kanilang mangakita ang lahat ng mga
bagay na kaniyang ginawa sa Jerusalem sa kapistahan: sapagka't sila man
ay nagsiparoon din sa kapistahan.

<span id="an_4:46">4:46</span> Naparoon ngang muli siya sa Cana ng
Galilea, na doo'y kaniyang pinapaging alak ang tubig. At naroroon ang
isang mahal na tao, na ang kaniyang anak na lalake ay may-sakit sa
Capernaum.

<span id="an_4:47">4:47</span> Nang mabalitaan niya na si Jesus ay
dumating sa Galilea na mula sa Judea, ay naparoon siya sa kaniya, at
ipinamanhik sa kaniya na siya'y lumusong, at pagalingin ang kaniyang
anak na lalake; sapagka't siya'y naghihingalo.

<span id="an_4:48">4:48</span> Sinabi nga sa kaniya ni Jesus, Malibang
kayo'y mangakakita ng mga tanda at mga kababalaghan, ay hindi kayo
magsisipaniwala sa anomang paraan.

<span id="an_4:49">4:49</span> Ang mahal na tao ay nagsabi sa kaniya,
Ginoo, lumusong ka bago mamatay ang aking anak.

<span id="an_4:50">4:50</span> Sinabi sa kaniya ni Jesus, Yumaon ka ng
iyong lakad; buhay ang anak mo. Pinaniwalaan ng lalake ang salitang
sinalita sa kaniya ni Jesus, at siya'y yumaon sa kaniyang lakad.

<span id="an_4:51">4:51</span> At samantalang siya'y lumulusong, ay
sinalubong siya ng kaniyang mga alipin, na nangagsasabi, na ang kaniyang
anak ay buhay.

<span id="an_4:52">4:52</span> Itinanong nga niya sa kanila ang oras
nang siya'y pasimulan ng paggaling. Sa kaniya nga'y kanilang sinabi,
Kahapon nang ikapitong oras inibsan siya ng lagnat.

<span id="an_4:53">4:53</span> Naunawa nga ng ama na sa oras na yaon
nang sabihin sa kaniya ni Jesus, Buhay ang anak mo: at siya'y
sumampalataya, at ang kaniyang buong sangbahayan.

<span id="an_4:54">4:54</span> Ito nga ang muling pangalawang tanda na
ginawa ni Jesus, nang siya'y pumaroon sa Galilea na mula sa Judea.

<span id="an_5:1">5:1</span> Pagkatapos ng mga bagay na ito'y nagkaroon
ng pista ang mga Judio; at umahon si Jesus sa Jerusalem.

<span id="an_5:2">5:2</span> Sa Jerusalem nga'y may isang tangke sa tabi
ng pintuan ng mga tupa, na sa wikang Hebreo ay tinatawag na Betesda, na
may limang portiko.

<span id="an_5:3">5:3</span> Na sa mga ito ay nangaghandusay ang marami
sa kanilang mga maysakit, mga bulag, mga pilay, mga natutuyo.

<span id="an_5:4">5:4</span> Sapagka't lumulusong ang isang anghel ng
Panginoon sa mga tanging panahon sa tangke at kinakalawkaw ang tubig: at
ang unang manaog sa tangke, pagkatapos na makalawkaw ang tubig ay
gumagaling sa anomang sakit na dinaramdam.

<span id="an_5:5">5:5</span> At naroon ang isang lalake, na may
tatlongpu't walong taon nang maysakit.

<span id="an_5:6">5:6</span> Nang makita ni Jesus na siya'y
nakahandusay, at mapagkilalang siya'y malaon nang panahong maysakit, ay
sinabi niya sa kaniya, Ibig mo bagang gumaling?

<span id="an_5:7">5:7</span> Sumagot sa kaniya ang lalaking maysakit,
Ginoo, wala ng taong maglusong sa akin sa tangke, pagkalawkaw sa tubig:
datapuwa't samantalang ako'y naparoroon, ay nakalusong na muna ang iba
bago ako.

<span id="an_5:8">5:8</span> Sinabi sa kaniya ni Jesus, Magtindig ka,
buhatin mo ang iyong higaan, at lumakad ka.

<span id="an_5:9">5:9</span> At pagdaka'y gumaling ang lalake, at
binuhat ang kaniyang higaan at lumakad. Noon nga'y araw ng sabbath.

<span id="an_5:10">5:10</span> Kaya sinabi ng mga Judio sa kaniya na
pinagaling, Ito'y araw ng sabbath, at hindi matuwid na buhatin mo ang
iyong higaan.

<span id="an_5:11">5:11</span> Nguni't sila'y sinagot niya, Ang
nagpagaling sa akin, ang siya ring sa akin ay nagsabi, Buhatin mo ang
iyong higaan, at lumakad ka.

<span id="an_5:12">5:12</span> Tinanong nila siya, Sino ang taong sa
iyo'y nagsabi, Buhatin mo ang iyong higaan, at lumakad ka?

<span id="an_5:13">5:13</span> Nguni't hindi nakikilala ng pinagaling
kung sino siya; sapagka't si Jesus ay humiwalay, palibhasa'y may isang
karamihan sa dakong yaon.

<span id="an_5:14">5:14</span> Pagkatapos ay nasumpungan siya ni Jesus
sa templo, at sa kaniya'y sinabi, Narito, ikaw ay gumaling na: huwag ka
nang magkasala, baka mangyari pa sa iyo ang lalong masama.

<span id="an_5:15">5:15</span> Umalis ang tao, at sinaysay sa mga Judio
na si Jesus ang sa kaniya'y nagpagaling.

<span id="an_5:16">5:16</span> At dahil dito'y pinagusig ng mga Judio si
Jesus, sapagka't ginagawa niya ang mga bagay na ito sa araw ng sabbath.

<span id="an_5:17">5:17</span> Datapuwa't sinagot sila ni Jesus,
Hanggang ngayo'y gumagawa ang aking Ama, at ako'y gumagawa.

<span id="an_5:18">5:18</span> Dahil dito nga'y lalo nang pinagsikapan
ng mga Judio na siya'y patayin, sapagka't hindi lamang sinira ang araw
ng sabbath, kundi tinatawag din naman na kaniyang sariling Ama ang Dios,
na siya'y nakikipantay sa Dios.

<span id="an_5:19">5:19</span> Sumagot nga si Jesus at sinabi sa kanila,
Katotohanan, katotohanang sinasabi ko sa inyo, Hindi makagagawa ang Anak
ng anoman sa kaniyang sarili kundi ang makita niyang gawin ng Ama;
sapagka't ang lahat ng mga bagay na kaniyang ginagawa, ay ang mga ito
rin naman ang ginagawa ng Anak sa gayon ding paraan.

<span id="an_5:20">5:20</span> Sapagka't sinisinta ng Ama ang Anak, at
sa kaniya'y ipinakikita ang lahat ng mga bagay na kaniyang ginagawa: at
lalong dakilang mga gawa kay sa mga ito ang sa kaniya'y ipakikita niya,
upang kayo'y magsipanggilalas.

<span id="an_5:21">5:21</span> Sapagka't kung paanong ibinabangon ng Ama
ang mga patay at sila'y binubuhay, gayon din naman binubuhay ng Anak ang
kaniyang mga ibigin.

<span id="an_5:22">5:22</span> Sapagka't ang Ama'y hindi humahatol sa
kanino mang tao, kundi ipinagkaloob niya sa Anak ang buong paghatol;

<span id="an_5:23">5:23</span> Upang papurihan ng lahat ang Anak, na
gaya rin ng kanilang pagpapapuri sa Ama. Ang hindi nagpapapuri sa Anak
ay hindi nagpapapuri sa Ama na sa kaniya'y nagsugo.

<span id="an_5:24">5:24</span> Katotohanan, katotohanang sinasabi ko sa
inyo, Ang dumirinig ng aking salita, at sumasampalataya sa kaniya na
nagsugo sa akin, ay may buhay na walang hanggan, at hindi mapapasok sa
paghatol, kundi lumipat na sa kabuhayan mula sa kamatayan.

<span id="an_5:25">5:25</span> Katotohanan, katotohanang sinasabi ko sa
inyo, Dumarating ang panahon, at ngayon nga, na maririnig ng mga patay
ang tinig ng Anak ng Dios; at ang mangakarinig ay mangabubuhay.

<span id="an_5:26">5:26</span> Sapagka't kung paanong ang Ama ay may
buhay sa kaniyang sarili, ay gayon din namang pinagkalooban niya ang
Anak na magkaroon ng buhay sa kaniyang sarili:

<span id="an_5:27">5:27</span> At binigyan niya siya ng kapamahalaang
makahatol, sapagka't siya'y anak ng tao.

<span id="an_5:28">5:28</span> Huwag ninyong ipanggilalas ito: sapagka't
dumarating ang oras, na ang lahat ng nangasa libingan ay makaririnig ng
kaniyang tinig,

<span id="an_5:29">5:29</span> At magsisilabas; ang mga nagsigawa ng
mabuti, ay sa pagkabuhay na maguli sa buhay; at ang mga nagsigawa ng
masama, ay sa pagkabuhay na maguli sa paghatol.

<span id="an_5:30">5:30</span> Hindi ako makagagawa ng anoman sa aking
sarili: humahatol ako ayon sa aking naririnig: at ang paghatol ko'y
matuwid; sapagka't hindi ko pinaghahanap ang aking sariling kalooban,
kundi ang kalooban niyaong nagsugo sa akin.

<span id="an_5:31">5:31</span> Kung ako'y nagpapatotoo sa aking sarili,
ang patotoo ko ay hindi katotohanan.

<span id="an_5:32">5:32</span> Iba ang nagpapatotoo sa akin; at talastas
ko na ang patotoong isinasaksi niya sa akin ay totoo.

<span id="an_5:33">5:33</span> Kayo'y nangagsugo kay Juan, at siya'y
nagpatotoo sa katotohanan.

<span id="an_5:34">5:34</span> Datapuwa't ang patotoo ay hindi mula sa
tao: gayon ma'y sinasabi ko ang mga bagay na ito, upang kayo'y
mangaligtas.

<span id="an_5:35">5:35</span> Siya ang ilawang nagniningas at
lumiliwanag; at inibig ninyong kayo'y mangagkatuwang sumandali sa
kaniyang liwanag.

<span id="an_5:36">5:36</span> Datapuwa't ang aking pagpapatotoo ay
lalong dakila kay sa kay Juan; sapagka't ang mga gawang ibinigay sa akin
ng aking Ama upang ganapin, ang gayon ding mga gawa na aking ginagawa,
ay nagpapatotoo tungkol sa akin, na ako'y sinugo ng Ama.

<span id="an_5:37">5:37</span> At ang Ama na nagsugo sa akin, ay siyang
nagpatotoo tungkol sa akin. Kailan ma'y hindi ninyo narinig ang kaniyang
tinig, ni hindi man ninyo nakita ang kaniyang anyo.

<span id="an_5:38">5:38</span> At kayo'y walang salita niya na
nananatili sa inyo: sapagka't hindi kayo nagsisisampalataya sa kaniyang
sinugo.

<span id="an_5:39">5:39</span> Saliksikin ninyo ang mga kasulatan,
sapagka't iniisip ninyo na sa mga yaon ay mayroon kayong buhay na walang
hanggan; at ang mga ito'y siyang nangagpapatotoo tungkol sa akin.

<span id="an_5:40">5:40</span> At ayaw kayong magsilapit sa akin, upang
kayo'y magkaroon ng buhay.

<span id="an_5:41">5:41</span> Hindi ako tumatanggap ng kaluwalhatiang
mula sa mga tao.

<span id="an_5:42">5:42</span> Datapuwa't nakikilala ko kayo, na kayo'y
walang pagibig ng Dios sa inyong sarili.

<span id="an_5:43">5:43</span> Naparito ako sa pangalan ng aking Ama, at
ayaw ninyo akong tanggapin: kung iba ang pumarito sa kaniyang sariling
pangalan, ay siya ninyong tatanggapin.

<span id="an_5:44">5:44</span> Paanong kayo'y makapananampalataya,
kayong nangagtatanggapan sa isa't isa ng kaluwalhatian at hindi ninyo
pinaghahanap ang kaluwalhatiang nanggagaling sa tanging Dios?

<span id="an_5:45">5:45</span> Huwag ninyong isiping ako ang sa inyo'y
magsusumbong sa Ama: may isang magsusumbong sa inyo, sa makatuwid baga'y
si Moises, yaong pinaglagakan ninyo ng inyong pagasa.

<span id="an_5:46">5:46</span> Sapagka't kung kayo'y nagsisisampalataya
kay Moises, ay magsisisampalataya kayo sa akin; sapagka't tungkol sa
akin siya'y sumulat.

<span id="an_5:47">5:47</span> Nguni't kung hindi kayo nagsisipaniwala
sa kaniyang mga sulat, ay paanong magsisisampalataya kayo sa aking mga
salita?

<span id="an_6:1">6:1</span> Pagkatapos ng mga bagay na ito ay naparoon
si Jesus sa kabilang ibayo ng dagat ng Galilea, na siyang dagat ng
Tiberias.

<span id="an_6:2">6:2</span> At sumusunod sa kaniya ang lubhang maraming
tao, sapagka't kanilang nangakikita ang mga tanda na ginagawa niya sa
mga maysakit.

<span id="an_6:3">6:3</span> At umahon si Jesus sa bundok, at doo'y
naupo siya na kasama ng kaniyang mga alagad.

<span id="an_6:4">6:4</span> Malapit na nga ang paskua, na pista ng mga
Judio.

<span id="an_6:5">6:5</span> Itinanaw nga ni Jesus ang kaniyang mga
mata, at pagkakita na ang lubhang maraming tao'y lumalapit sa kaniya, ay
sinabi kay Felipe, Saan tayo magsisibili ng tinapay, upang mangakakain
ang mga ito?

<span id="an_6:6">6:6</span> At ito'y sinabi niya upang siya'y subukin:
sapagka't nalalaman niya sa kaniyang sarili kung ano ang kaniyang
gagawin.

<span id="an_6:7">6:7</span> Sumagot si Felipe sa kaniya, Hindi
magkakasiya sa kanila ang dalawang daang denariong tinapay, upang
makakain ng kaunti ang bawa't isa.

<span id="an_6:8">6:8</span> Sinabi sa kaniya ng isa sa kaniyang mga
alagad, si Andres, na kapatid ni Simon Pedro,

<span id="an_6:9">6:9</span> May isang batang lalake rito, na mayroong
limang tinapay na sebada, at dalawang isda: datapuwa't gaano na ang mga
ito sa ganyang karamihan?

<span id="an_6:10">6:10</span> Sinabi ni Jesus, Inyong paupuin ang mga
tao. Madamo nga sa dakong yaon. Kaya't nagsiupo ang mga lalake, na may
limang libo ang bilang.

<span id="an_6:11">6:11</span> Kinuha nga ni Jesus ang mga tinapay; at
nang makapagpasalamat, ay ipinamahagi niya sa kanilang nangakaupo; at
gayon din naman binigyan sila ng mga isda kung gaanong ibigin nila.

<span id="an_6:12">6:12</span> At nang sila'y mangabusog, ay sinabi niya
sa kaniyang mga alagad, Pulutin ninyo ang mga pinagputolputol na
lumabis, upang walang anomang masayang.

<span id="an_6:13">6:13</span> Kaya't kanilang tinipon, at nangapuno ang
labingdalawang bakol ng mga pinagputolputol sa limang tinapay na sebada,
na lumabis sa nagsikain.

<span id="an_6:14">6:14</span> Kaya't nang makita ng mga tao ang tandang
ginawa niya, ay kanilang sinabi, Totoong ito nga ang propeta na paririto
sa sanglibutan.

<span id="an_6:15">6:15</span> Nang mapaghalata nga ni Jesus na sila'y
magsisilapit at siya'y agawin, upang siya'y gawing hari, ay muling
nagbalik sa bundok na nagiisa.

<span id="an_6:16">6:16</span> At nang kinahapunan, ay nagsilusong ang
kaniyang mga alagad sa dagat;

<span id="an_6:17">6:17</span> At nagsilulan sila sa isang daong, at
kanilang tinatawid ang dagat hanggang sa Capernaum. At madilim na nga,
at hindi dumarating sa kanila si Jesus.

<span id="an_6:18">6:18</span> At lumalaki ang dagat dahil sa isang
malakas na hanging humihihip.

<span id="an_6:19">6:19</span> Nang sila nga'y mangakagaod na ng may
dalawangpu't lima o tatlongpung estadio, ay kanilang nakita si Jesus na
lumalakad sa ibabaw ng dagat, at lumalapit sa daong: at sila'y
nangahintakutan.

<span id="an_6:20">6:20</span> Datapuwa't sinabi niya sa kanila, Ako
nga; huwag kayong mangatakot.

<span id="an_6:21">6:21</span> Malugod nga nilang tinanggap siya sa
daong: at pagdaka'y dumating ang daong sa lupang kanilang tinutumpa.

<span id="an_6:22">6:22</span> Nang kinabukasan ay nakita ng karamihang
nakatayo sa kabilang ibayo ng dagat na doo'y walang ibang daong, kundi
isa, at hindi lumulan sa daong si Jesus na kasama ng kaniyang mga
alagad, kundi ang kaniyang mga alagad lamang ang nagsipaglayag

<span id="an_6:23">6:23</span> (Gayon man ay may mga daong na
nagsidating na mula sa Tiberias malapit sa dako na kanilang kinainan ng
tinapay pagkatapos na makapagpasalamat ang Panginoon):

<span id="an_6:24">6:24</span> Nang makita nga ng karamihan na wala roon
si Jesus, ni ang kaniyang mga alagad man, ay nagsilulan sila sa mga
daong, at nagsidating sa Capernaum, na hinahanap si Jesus.

<span id="an_6:25">6:25</span> At nang siya'y kanilang masumpungan sa
kabilang ibayo ng dagat, ay kanilang sinabi sa kanila, Rabi, kailan ka
dumating dito?

<span id="an_6:26">6:26</span> Sinagot sila ni Jesus at sinabi,
Katotohanan, katotohanang sinasabi ko sa inyo, Ako'y inyong hinahanap,
hindi dahil sa inyong nangakitang mga tanda, kundi dahil sa kayo'y
nagsikain ng tinapay, at kayo'y nangabusog.

<span id="an_6:27">6:27</span> Magsigawa kayo hindi dahil sa pagkaing
napapanis, kundi dahil sa pagkaing tumatagal sa buhay na walang hanggan,
na ibibigay sa inyo ng Anak ng tao: sapagka't siyang tinatakan ng Ama,
sa makatuwid baga'y ang Dios.

<span id="an_6:28">6:28</span> Sinabi nga nila sa kaniya, Ano ang
kinakailangan naming gawin, upang aming magawa ang mga gawa ng Dios?

<span id="an_6:29">6:29</span> Sumagot si Jesus at sa kanila'y sinabi,
Ito ang gawa ng Dios, na inyong sampalatayanan yaong kaniyang sinugo.

<span id="an_6:30">6:30</span> Sinabi nga nila sa kaniya, Ano nga ang
inyong ginagawa na pinakatanda, upang aming makita, at sampalatayanan ka
namin? ano ang ginagawa mo?

<span id="an_6:31">6:31</span> Nagsikain ang aming mga magulang ng mana
sa ilang; gaya ng nasusulat, Tinapay na galing sa langit ang sa kanila'y
kaniyang ipinakain.

<span id="an_6:32">6:32</span> Sinabi nga sa kanila ni Jesus,
Katotohanan, katotohanang sinasabi ko sa inyo, Hindi si Moises ang
nagbigay sa inyo ng tinapay na galing sa langit; kundi ang aking Ama ang
nagbibigay sa inyo ng tunay na tinapay na galing sa langit.

<span id="an_6:33">6:33</span> Sapagka't ang tinapay ng Dios ay yaong
bumababang mula sa langit, at nagbibigay buhay sa sanglibutan.

<span id="an_6:34">6:34</span> Sa kaniya nga'y kanilang sinabi,
Panginoon, bigyan mo kaming palagi ng tinapay na ito.

<span id="an_6:35">6:35</span> Sa kanila'y sinabi ni Jesus, Ako ang
tinapay ng kabuhayan: ang lumalapit sa akin ay hindi magugutom, at ang
sumasampalataya sa akin kailan ma'y hindi mauuhaw.

<span id="an_6:36">6:36</span> Datapuwa't sinabi ko sa inyo, na nakita
ninyo ako, at gayon ma'y hindi kayo nagsisampalataya.

<span id="an_6:37">6:37</span> Ang lahat ng ibinibigay sa akin ng Ama ay
magsisilapit sa akin; at ang lumalapit sa akin sa anomang paraan ay
hindi ko itataboy.

<span id="an_6:38">6:38</span> Sapagka't bumaba akong mula sa langit,
hindi upang gawin ko ang aking sariling kalooban, kundi ang kalooban ng
nagsugo sa akin.

<span id="an_6:39">6:39</span> At ito ang kalooban ng nagsugo sa akin,
na sa lahat ng ibinigay niya sa akin ay huwag kong iwala ang anoman,
kundi ibangon sa huling araw.

<span id="an_6:40">6:40</span> Sapagka't ito ang kalooban ng aking Ama,
na ang bawa't nakakakita sa Anak, at sa kaniya'y sumampalataya, ay
magkaroon ng walang hanggang buhay; at akin siyang ibabangon sa huling
araw.

<span id="an_6:41">6:41</span> Ang mga Judio nga ay nagbulongbulungan
tungkol sa kaniya sapagka't kaniyang sinabi, Ako ang tinapay na bumabang
galing sa langit.

<span id="an_6:42">6:42</span> At kanilang sinabi, Hindi baga ito'y si
Jesus, ang anak ni Jose, na nakikilala natin ang kaniyang ama at ina?
paano ngang sinasabi niya, Ako'y bumabang galing sa langit?

<span id="an_6:43">6:43</span> Sumagot si Jesus at sa kanila'y sinabi,
Huwag kayong mangagbulongbulungan.

<span id="an_6:44">6:44</span> Walang taong makalalapit sa akin, maliban
nang ang Amang nagsugo sa akin ang sa kaniya'y magdala sa akin; at
siya'y aking ibabangon sa huling araw.

<span id="an_6:45">6:45</span> Nasusulat sa mga propeta, At tuturuan
silang lahat ng Dios. Ang bawa't nakarinig sa Ama, at natuto, ay
lumalapit sa akin.

<span id="an_6:46">6:46</span> Hindi sa ang sinoma'y nakakita sa Ama,
kundi yaong nanggaling sa Dios, siya ang nakakita sa Ama.

<span id="an_6:47">6:47</span> Katotohanan, katotohanang sinasabi ko sa
inyo, Ang sumasampalataya ay may buhay na walang hanggan.

<span id="an_6:48">6:48</span> Ako ang tinapay ng kabuhayan.

<span id="an_6:49">6:49</span> Nagsikain ang inyong mga magulang ng mana
sa ilang, at sila'y nangamatay.

<span id="an_6:50">6:50</span> Ito ang tinapay na bumababang galing sa
langit, upang ang taong makakain, ay huwag mamatay.

<span id="an_6:51">6:51</span> Ako ang tinapay na buhay na bumabang
galing sa langit: kung ang sinoman ay kumain ng tinapay na ito, siya'y
mabubuhay magpakailan man: oo at ang tinapay na aking ibibigay ay ang
aking laman, sa ikabubuhay ng sanglibutan.

<span id="an_6:52">6:52</span> Ang mga Judio nga'y nangagtatalo, na
nangagsasabi, Paanong maipakakain sa atin ng taong ito ang kaniyang
laman?

<span id="an_6:53">6:53</span> Sinabi nga sa kanila ni Jesus,
Katotohanan, katotohanang sinasabi ko sa inyo, Maliban nang inyong kanin
ang laman ng Anak ng tao at inumin ang kaniyang dugo, ay wala kayong
buhay sa inyong sarili.

<span id="an_6:54">6:54</span> Ang kumakain ng aking laman at umiinom ng
aking dugo ay may buhay na walang hanggan; at siya'y aking ibabangon sa
huling araw.

<span id="an_6:55">6:55</span> Sapagka't ang aking laman ay tunay na
pagkain, at ang aking dugo ay tunay na inumin.

<span id="an_6:56">6:56</span> Ang kumakain ng aking laman at umiinom ng
aking dugo ay nananahan sa akin, at ako'y sa kaniya.

<span id="an_6:57">6:57</span> Kung paanong sinugo ako ng Amang buhay,
at ako'y nabubuhay dahil sa Ama; gayon din naman ang kumakain sa akin,
siya nama'y mabubuhay dahil sa akin.

<span id="an_6:58">6:58</span> Ito ang tinapay na bumabang galing sa
langit: hindi gaya ng mga magulang na nagsikain, at nangamatay; ang
kumakain ng tinapay na ito ay mabubuhay magpakailan man.

<span id="an_6:59">6:59</span> Sinabi niya ang mga bagay na ito sa
sinagoga, samantalang siya'y nagtuturo sa Capernaum.

<span id="an_6:60">6:60</span> Marami nga sa kaniyang mga alagad, nang
kanilang marinig ito, ay nangagsabi, Matigas ang pananalitang ito; sino
ang makaririnig noon?

<span id="an_6:61">6:61</span> Datapuwa't pagkaalam ni Jesus sa kaniyang
sarili na nagbubulongbulungan ang kaniyang mga alagad tungkol dito, sa
kanila'y sinabi, Ito baga'y nakapagpapatisod sa inyo?

<span id="an_6:62">6:62</span> Ano nga kung makita ninyong umaakyat ang
Anak ng tao sa kinaroroonan niya nang una?

<span id="an_6:63">6:63</span> Ang espiritu nga ang bumubuhay; sa laman
ay walang anomang pinakikinabang: ang mga salitang sinalita ko sa inyo
ay pawang espiritu, at pawang buhay.

<span id="an_6:64">6:64</span> Datapuwa't may ilan sa inyong hindi
nagsisisampalataya. Sapagka't talastas na ni Jesus buhat pa nang una
kung sino-sino ang hindi nagsisisampalataya, at kung sino ang sa
kaniya'y magkakanulo.

<span id="an_6:65">6:65</span> At sinabi niya, Dahil dito'y sinabi ko sa
inyo, na walang taong makalalapit sa akin, maliban na ipagkaloob sa
kaniya ng Ama.

<span id="an_6:66">6:66</span> Dahil dito'y marami sa kaniyang mga
alagad ay nagsitalikod, at hindi na nagsisama sa kaniya.

<span id="an_6:67">6:67</span> Sinabi nga ni Jesus sa labingdalawa, Ibig
baga ninyong magsialis din naman?

<span id="an_6:68">6:68</span> Sinagot siya ni Simon Pedro, Panginoon,
kanino kami magsisiparoon? ikaw ang may mga salita ng buhay na walang
hanggan.

<span id="an_6:69">6:69</span> At kami'y nagsisisampalataya at
nakikilala namin na ikaw ang Banal ng Dios.

<span id="an_6:70">6:70</span> Sinagot sila ni Jesus, Hindi baga
hinirang ko kayong labingdalawa, at ang isa sa inyo ay diablo?

<span id="an_6:71">6:71</span> Tinukoy nga niya si Judas na anak ni
Simon Iscariote, sapagka't siya ang sa kaniya'y magkakanulo, palibhasa'y
isa sa labingdalawa.

<span id="an_7:1">7:1</span> At pagkatapos ng mga bagay na ito ay
naglakad si Jesus sa Galilea: sapagka't ayaw siyang maglakad sa Judea,
dahil sa pinagsisikapan ng mga Judio na siya'y patayin.

<span id="an_7:2">7:2</span> Malapit na nga ang pista ng mga Judio, ang
pista ng mga tabernakulo.

<span id="an_7:3">7:3</span> Sinabi nga sa kaniya ng kaniyang mga
kapatid, Umalis ka rito, at pumaroon ka sa Judea, upang makita naman ng
iyong mga alagad ang mga gawang iyong ginagawa.

<span id="an_7:4">7:4</span> Sapagka't walang taong gumagawa ng anomang
bagay sa lihim, at nagsisikap ihayag ang kaniyang sarili. Kung ginagawa
mo ang mga bagay na ito ay pakilala ka sa sanglibutan.

<span id="an_7:5">7:5</span> Sapagka't kahit ang kaniyang mga kapatid
man ay hindi nagsisisampalataya sa kaniya.

<span id="an_7:6">7:6</span> Sinabi nga sa kanila ni Jesus, Hindi pa
dumarating ang aking panahon; datapuwa't ang inyong panahon ay laging
nahahanda.

<span id="an_7:7">7:7</span> Hindi mangyayaring kayo'y kapootan ng
sanglibutan; nguni't ako'y kinapopootan, sapagka't siya'y aking
pinatototohanang masasama ang kaniyang mga gawa.

<span id="an_7:8">7:8</span> Mangagsiahon kayo sa pista: ako'y hindi
aahon sa pistang ito; sapagka't hindi pa nagaganap ang aking panahon.

<span id="an_7:9">7:9</span> At nang masabi sa kanila ang mga bagay na
ito, ay nanahan pa siya sa Galilea.

<span id="an_7:10">7:10</span> Datapuwa't nang mangakaahon na ang
kaniyang mga kapatid sa pista, saka naman siya umahon, hindi sa hayag,
kundi waring sa lihim.

<span id="an_7:11">7:11</span> Hinahanap nga siya ng mga Judio sa pista,
at kanilang sinasabi, Saan naroon siya?

<span id="an_7:12">7:12</span> At nagkaroon ng maraming bulongbulungan
tungkol sa kaniya ang karamihan: sinasabi ng ilan, Siya'y taong mabuti;
sinasabi ng mga iba, Hindi gayon, kundi inililigaw niya ang karamihan.

<span id="an_7:13">7:13</span> Gayon man ay walang taong nagsasalita ng
hayag tungkol sa kaniya dahil sa takot sa mga Judio.

<span id="an_7:14">7:14</span> Datapuwa't nang ang kapistahan nga'y nasa
kalagitnaan na ay umahon si Jesus sa templo, at nagturo.

<span id="an_7:15">7:15</span> Nagsipanggilalas nga ang mga Judio, na
nangagsasabi, Paanong nakaaalam ang taong ito ng mga karunungan, gayong
hindi naman nagaral kailan man?

<span id="an_7:16">7:16</span> Sinagot nga sila ni Jesus, at sinabi, Ang
turo ko ay hindi akin, kundi doon sa nagsugo sa akin.

<span id="an_7:17">7:17</span> Kung ang sinomang tao ay nagiibig gumawa
ng kaniyang kalooban, ay makikilala niya ang turo, kung ito'y sa Dios, o
kung ako'y nagsasalita na mula sa aking sarili.

<span id="an_7:18">7:18</span> Ang nagsasalita ng sa ganang kaniyang
sarili'y humahanap ng kaniyang sariling kaluwalhatian: datapuwa't ang
humahanap ng kaluwalhatian niyaong sa kaniya'y nagsugo, ang gayon ay
totoo, at sa kaniya'y walang kalikuan.

<span id="an_7:19">7:19</span> Hindi baga ibinigay sa inyo ni Moises ang
kautusan, at gayon ma'y wala sa inyong gumaganap ng kautusan? Bakit
ninyo pinagsisikapang ako'y patayin?

<span id="an_7:20">7:20</span> Sumagot ang karamihan, Mayroon kang
demonio: sino ang nagsisikap na ikaw ay patayin?

<span id="an_7:21">7:21</span> Sumagot si Jesus at sa kanila'y sinabi,
Isang gawa ang aking ginawa, at kayong lahat ay nagsipanggilalas dahil
doon.

<span id="an_7:22">7:22</span> Ibinigay sa inyo ni Moises ang pagtutuli
(hindi sa ito'y kay Moises, kundi sa mga magulang); at tinutuli ninyo sa
sabbath ang isang lalake.

<span id="an_7:23">7:23</span> Kung tinatanggap ng lalake ang pagtutuli
sa sabbath, upang huwag labagin ang kautusan ni Moises; nangagagalit
baga kayo sa akin, dahil sa pinagaling kong lubos ang isang tao sa
sabbath?

<span id="an_7:24">7:24</span> Huwag kayong magsihatol ayon sa anyo,
kundi magsihatol kayo ng matuwid na paghatol.

<span id="an_7:25">7:25</span> Sinabi nga ng ilang taga Jerusalem, Hindi
baga ito ang kanilang pinagsisikapang patayin?

<span id="an_7:26">7:26</span> At narito, siya'y hayag na nagsasalita,
at walang anomang sinasabi sila sa kaniya. Napagkikilala kayang tunay ng
mga pinuno na ito ang Cristo?

<span id="an_7:27">7:27</span> Gayon man ay nakikilala namin ang taong
ito kung taga saan siya: datapuwa't pagparito ng Cristo, sinoma'y walang
makakaalam kung taga saan siya.

<span id="an_7:28">7:28</span> Sumigaw nga si Jesus sa templo, na
nagtuturo at sinasabi, Ako'y inyong nakikilala at nalalaman din naman
ninyo kung taga saan ako; at hindi ako naparito sa aking sarili,
datapuwa't ang nagsugo sa akin ay tunay, na hindi ninyo nakikilala.

<span id="an_7:29">7:29</span> Siya'y nakikilala ko; sapagka't ako'y
mula sa kaniya, at siya ang nagsugo sa akin.

<span id="an_7:30">7:30</span> Pinagsisikapan nga nilang siya'y hulihin:
at walang taong sumunggab sa kaniya, sapagka't hindi pa dumarating ang
kaniyang oras.

<span id="an_7:31">7:31</span> Datapuwa't sa karamihan ay marami ang
nagsisampalataya sa kaniya; at kanilang sinasabi, Pagparito ng Cristo,
ay gagawa pa baga siya ng lalong maraming tanda kay sa mga ginawa ng
taong ito?

<span id="an_7:32">7:32</span> Nangarinig ng mga Fariseo ang
bulongbulungan ng karamihan tungkol sa kaniya; at nangagsugo ang mga
pangulong saserdote at ang mga Fariseo ng mga punong kawal upang siya'y
hulihin.

<span id="an_7:33">7:33</span> Sinabi nga ni Jesus, Makikisama pa ako sa
inyong sangdaling panahon, at ako'y paroroon sa nagsugo sa akin.

<span id="an_7:34">7:34</span> Hahanapin ninyo ako, at hindi ako
masusumpungan: at kung saan ako naroroon, ay hindi kayo makaparoroon.

<span id="an_7:35">7:35</span> Ang mga Judio nga'y nangagsangusapan,
Saan paroroon ang taong ito na hindi natin siya masusumpungan? siya
kaya'y paroroon sa nagsisipangalat sa gitna ng mga Griego, at magtuturo
sa mga Griego?

<span id="an_7:36">7:36</span> Ano ang salitang ito na kaniyang sinabi,
Hahanapin ninyo ako, at hindi ninyo ako masusumpungan; at kung saan ako
naroroon, ay hindi kayo makaparoroon?

<span id="an_7:37">7:37</span> Nang huling araw nga, na dakilang araw ng
kapistahan, si Jesus ay tumayo at sumigaw, na nagsasabi, Kung ang
sinomang tao'y nauuhaw, ay pumarito siya sa akin, at uminom.

<span id="an_7:38">7:38</span> Ang sumasampalataya sa akin, gaya ng
sinasabi ng kasulatan, ay mula sa loob niya ay aagos ang mga ilog ng
tubig na buhay.

<span id="an_7:39">7:39</span> (Nguni't ito'y sinalita niya tungkol sa
Espiritu, na tatanggapin ng mga magsisisampalataya sa kaniya: sapagka't
hindi pa ipinagkakaloob ang Espiritu; sapagka't si Jesus ay hindi pa
niluluwalhati.)

<span id="an_7:40">7:40</span> Ang ilan nga sa karamihan, nang marinig
ang mga salitang ito, ay nangagsabi, Tunay na ito ang propeta.

<span id="an_7:41">7:41</span> Sinasabi ng mga iba, Ito nga ang Cristo.
Datapuwa't sinasabi ng ilan, Ano, sa Galilea baga manggagaling ang
Cristo?

<span id="an_7:42">7:42</span> Hindi baga sinabi ng kasulatan na ang
Cristo ay manggagaling sa lahi ni David, at mula sa Bet-lehem, ang
nayong kinaroonan ni David?

<span id="an_7:43">7:43</span> Kaya nangyaring nagkaroon ng
pagkakabahabahagi sa karamihan dahil sa kaniya.

<span id="an_7:44">7:44</span> At ibig ng ilan sa kanila na siya'y
hulihin; datapuwa't walang taong sumunggab sa kaniya.

<span id="an_7:45">7:45</span> Nagsidating nga ang mga punong kawal sa
mga pangulong saserdote at sa mga Fariseo; at sinabi nila sa kanila,
Bakit hindi ninyo siya dinala?

<span id="an_7:46">7:46</span> Nagsisagot ang mga punong kawal, Kailan
ma'y walang taong nagsalita ng gayon.

<span id="an_7:47">7:47</span> Sinagot nga sila ng mga Fariseo, Kayo
baga naman ay nangailigaw rin?

<span id="an_7:48">7:48</span> Sumampalataya baga sa kaniya ang sinoman
sa mga pinuno, o ang sinoman sa mga Fariseo?

<span id="an_7:49">7:49</span> Datapuwa't ang karamihang ito na hindi
nakaaalam ng kautusan ay sinumpa.

<span id="an_7:50">7:50</span> Sinabi sa kanila ni Nicodemo (yaong
pumaroon kay Jesus nang una, na isa sa kanila),

<span id="an_7:51">7:51</span> Hinahatulan baga ng ating kautusan ang
isang tao, malibang siya muna'y dinggin at talastasin kung ano ang
kaniyang ginagawa?

<span id="an_7:52">7:52</span> Sila'y nagsisagot at sinabi sa kaniya,
Ikaw baga'y taga Galilea rin? Siyasatin mo, at tingnan mo na sa Galilea
ay walang lumitaw na propeta.

<span id="an_7:53">7:53</span> Ang bawa't tao'y umuwi sa kanikaniyang
sariling bahay:

<span id="an_8:1">8:1</span> Datapuwa't si Jesus ay napasa bundok ng mga
Olivo.

<span id="an_8:2">8:2</span> At pagka umaga ay nagbalik siya sa templo,
at ang buong bayan ay lumapit sa kaniya; at siya'y naupo, at sila'y
tinuruan.

<span id="an_8:3">8:3</span> At dinala sa kaniya ng mga eskriba at ng
mga Fariseo ang isang babaing nahuli sa pangangalunya; at nang mailagay
siya sa gitna,

<span id="an_8:4">8:4</span> Ay sinabi nila sa kaniya, Guro, nahuli ang
babaing ito sa kasalukuyan ng pangangalunya.

<span id="an_8:5">8:5</span> Sa kautusan nga ay ipinagutos sa amin ni
Moises na batuhin ang mga ganyan: ano nga ang iyong sabi tungkol sa
kaniya?

<span id="an_8:6">8:6</span> At ito'y kanilang sinabi, na siya'y
sinusubok, upang sa kaniya'y may maisumbong sila. Datapuwa't yumuko si
Jesus, at sumulat ng kaniyang daliri sa lupa.

<span id="an_8:7">8:7</span> Datapuwa't nang sila'y nangagpatuloy ng
pagtatanong sa kaniya, ay umunat siya, at sa kanila'y sinabi, Ang walang
kasalanan sa inyo, ay siyang unang bumato sa kaniya.

<span id="an_8:8">8:8</span> At muli siyang yumuko, at sumulat ng
kaniyang daliri sa lupa.

<span id="an_8:9">8:9</span> At sila, nang ito'y kanilang marinig, ay
nagsialis na isa-isa, na nagpasimula sa katandatandaan, hanggang sa
kahulihulihan: at iniwang magisa si Jesus at ang babae, sa kinaroroonan
nito, sa gitna.

<span id="an_8:10">8:10</span> At umunat si Jesus, at sa kaniya'y
sinabi, Babae, saan sila nangaroroon? wala bagang taong humatol sa iyo?

<span id="an_8:11">8:11</span> At sinabi niya, Wala sinoman, Panginoon.
At sinabi ni Jesus, Ako man ay hindi rin hahatol sa iyo: humayo ka ng
iyong lakad; mula ngayo'y huwag ka nang magkasala.

<span id="an_8:12">8:12</span> Muli ngang nagsalita sa kanila si Jesus,
na sinasabi, Ako ang ilaw ng sanglibutan: ang sumusunod sa akin ay hindi
lalakad sa kadiliman, kundi magkakaroon ng ilaw ng kabuhayan.

<span id="an_8:13">8:13</span> Sinabi nga sa kaniya ng mga Fariseo,
Nagpapatotoo ka sa iyong sarili; hindi totoo ang patotoo mo.

<span id="an_8:14">8:14</span> Sumagot si Jesus at sa kanila'y sinabi,
Bagama't ako'y nagpapatotoo sa akin din, ay totoo ang aking patotoo;
sapagka't nalalaman ko kung saan ako nanggaling, at kung saan ako
paroroon; datapuwa't hindi ninyo nalalaman kung saan ako nanggaling, o
kung saan ako paroroon.

<span id="an_8:15">8:15</span> Nagsisihatol kayo ayon sa laman; ako'y
hindi humahatol sa kanino mang tao.

<span id="an_8:16">8:16</span> Oo, at kung ako'y humahatol, ang hatol
ko'y totoo; sapagka't hindi ako nagiisa, kundi ako at ang Ama na nagsugo
sa akin.

<span id="an_8:17">8:17</span> Oo, at sa inyong kautusan ay nasusulat,
na ang patotoo ng dalawang tao ay totoo.

<span id="an_8:18">8:18</span> Ako ang nagpapatotoo sa akin din, at ang
Amang nagsugo sa akin ay nagpapatotoo sa akin.

<span id="an_8:19">8:19</span> Sa kaniya nga'y kanilang sinabi, Saan
naroroon ang iyong Ama? Sumagot si Jesus, Hindi ninyo nakikilala ako, ni
ang aking Ama: kung ako'y inyong makilala, ay makikilala rin ninyo ang
aking Ama.

<span id="an_8:20">8:20</span> Sinalita niya ang mga salitang ito sa
dakong kabang-yaman, nang nagtuturo siya sa templo: at walang taong
humuli sa kaniya; sapagka't hindi pa dumarating ang kaniyang oras.

<span id="an_8:21">8:21</span> Muli ngang sinabi niya sa kanila, Yayaon
ako, at ako'y inyong hahanapin, at mangamamatay kayo sa inyong
kasalanan: sa aking paroroonan, ay hindi kayo mangakaparoroon.

<span id="an_8:22">8:22</span> Sinabi nga ng mga Judio, Siya kaya'y
magpapakamatay, sapagka't kaniyang sinabi, Sa aking paroroonan, ay hindi
kayo mangakaparoroon.

<span id="an_8:23">8:23</span> At sa kanila'y kaniyang sinabi, Kayo'y
mga taga ibaba; ako'y taga itaas: kayo'y mga taga sanglibutang ito;
ako'y hindi taga sanglibutang ito.

<span id="an_8:24">8:24</span> Sinabi ko nga sa inyo, na kayo'y
mangamamatay sa inyong mga kasalanan: sapagka't malibang kayo'y
magsisampalataya na ako nga ang Cristo, ay mangamamatay kayo sa inyong
mga kasalanan.

<span id="an_8:25">8:25</span> Sa kaniya nga'y kanilang sinabi, Sino ka
baga? Sinabi sa kanila ni Jesus, Siya rin na sinalita ko sa inyo mula pa
nang una.

<span id="an_8:26">8:26</span> Mayroon akong maraming bagay na
sasalitain at hahatulan tungkol sa inyo: gayon pa man ang nagsugo sa
akin ay totoo; at ang mga bagay na sa kaniya'y aking narinig, ang mga
ito ang sinasalita ko sa sanglibutan.

<span id="an_8:27">8:27</span> Hindi nila napagunawa na tungkol sa Ama
ang kaniyang sinasalita sa kanila.

<span id="an_8:28">8:28</span> Sinabi nga ni Jesus, Kung maitaas na
ninyo ang Anak ng tao, saka ninyo makikilala na ako nga ang Cristo, at
wala akong ginagawa sa aking sarili, kundi sinalita ko ang mga bagay na
ito, ayon sa itinuro sa akin ng Ama.

<span id="an_8:29">8:29</span> At ang nagsugo sa akin ay sumasa akin;
hindi niya ako binayaang nagiisa; sapagka't ginagawa kong lagi ang mga
bagay na sa kaniya'y nakalulugod.

<span id="an_8:30">8:30</span> Samantalang sinasalita niya ang mga bagay
na ito, ay maraming nagsisampalataya sa kaniya.

<span id="an_8:31">8:31</span> Sinabi nga ni Jesus sa mga Judiong yaon
na nagsisisampalataya sa kaniya, Kung kayo'y magsisipanatili sa aking
salita, kung magkagayo'y tunay nga kayong mga alagad ko;

<span id="an_8:32">8:32</span> At inyong makikilala ang katotohanan, at
ang katotohana'y magpapalaya sa inyo.

<span id="an_8:33">8:33</span> Sa kaniya'y kanilang isinagot, Kami'y
binhi ni Abraham, at kailan ma'y hindi pa naging alipin ninomang tao:
paanong sinasabi mo, Kayo'y magiging laya?

<span id="an_8:34">8:34</span> Sinagot sila ni Jesus, Katotohanan,
katotohanang sinasabi ko sa inyo, Ang bawa't nagkakasala ay alipin ng
kasalanan.

<span id="an_8:35">8:35</span> At ang alipin ay hindi nananahan sa bahay
magpakailan man: ang anak ang nananahan magpakailan man.

<span id="an_8:36">8:36</span> Kung palayain nga kayo ng Anak, kayo'y
magiging tunay na laya.

<span id="an_8:37">8:37</span> Talastas ko na kayo'y binhi ni Abraham;
gayon ma'y pinagsisikapan ninyong ako'y patayin, sapagka't ang salita
ko'y hindi magkasiya sa inyo.

<span id="an_8:38">8:38</span> Sinasalita ko ang mga bagay na aking
nakita sa aking Ama: at ginagawa rin ninyo ang mga bagay na inyong
narinig sa inyong Ama.

<span id="an_8:39">8:39</span> Sila'y nagsisagot at sa kaniya'y sinabi,
Si Abraham ang aming ama. Sa kanila'y sinabi ni Jesus, Kung kayo'y mga
anak ni Abraham, ay gagawin ninyo ang mga gawa ni Abraham.

<span id="an_8:40">8:40</span> Datapuwa't ngayo'y pinagsisikapan ninyo
akong patayin, na taong sa inyo'y nagsaysay ng katotohanan, na aking
narinig sa Dios: ito'y hindi ginawa ni Abraham.

<span id="an_8:41">8:41</span> Ginagawa ninyo ang mga gawa ng inyong
ama. Sinabi nila sa kaniya, Hindi kami inianak sa pakikiapid; may isang
Ama kami, ang Dios.

<span id="an_8:42">8:42</span> Sinabi sa kanila ni Jesus, Kung ang Dios
ang inyong ama, ay inyong iibigin ako: sapagka't ako'y nagmula at
nanggaling sa Dios; sapagka't hindi ako naparito sa aking sarili, kundi
sinugo niya ako.

<span id="an_8:43">8:43</span> Bakit hindi ninyo napaguunawa ang aking
pananalita? sapagka't hindi ninyo mangyayaring dinggin ang aking salita.

<span id="an_8:44">8:44</span> Kayo'y sa inyong amang diablo, at ang mga
nais ng inyong ama ang ibig ninyong gawin. Siya'y isang mamamatay-tao
buhat pa nang una, at hindi nananatili sa katotohanan, sapagka't walang
katotohanan sa kaniya. Pagka nagsasalita siya ng kasinungalingan, ay
nagsasalita siya ng sa ganang kaniya: sapagka't siya'y isang
sinungaling, at ama nito.

<span id="an_8:45">8:45</span> Nguni't dahil sa sinasabi ko ang
katotohanan, ay hindi ninyo ako sinasampalatayanan.

<span id="an_8:46">8:46</span> Sino sa inyo ang makasusumbat sa akin
tungkol sa kasalanan? Kung sinasabi ko ang katotohanan, bakit hindi
ninyo ako sinasampalatayanan?

<span id="an_8:47">8:47</span> Ang sa Dios ay nakikinig ng mga salita ng
Dios: dahil dito'y hindi ninyo dinirinig, sapagka't kayo'y hindi sa
Dios.

<span id="an_8:48">8:48</span> Nagsisagot ang mga Judio at sa kaniya'y
sinabi, Hindi baga magaling ang aming pagkasabi na ikaw ay isang
Samaritano, at mayroon kang demonio?

<span id="an_8:49">8:49</span> Sumagot si Jesus, Ako'y walang demonio;
kundi pinapupurihan ko ang aking Ama, at ako'y inyong sinisiraan ng
puri.

<span id="an_8:50">8:50</span> Nguni't hindi ko hinahanap ang aking
sariling kaluwalhatian: may isang humahanap at humahatol.

<span id="an_8:51">8:51</span> Katotohanan, katotohanang sinasabi ko sa
inyo, Kung ang sinoman ay tutupad ng aking salita, ay hindi siya
makakakita magpakailan man ng kamatayan.

<span id="an_8:52">8:52</span> Sinabi ng mga Judio sa kaniya, Ngayo'y
nalalaman naming mayroon kang demonio. Namatay si Abraham, at ang mga
propeta; at sinasabi mo, Kung ang sinoman ay tutupad ng aking salita, ay
hindi niya matitikman magpakailan man ang kamatayan.

<span id="an_8:53">8:53</span> Dakila ka pa baga sa aming amang Abraham,
na namatay? at nangamatay ang mga propeta: sino ang ipinalalagay mo sa
iyong sarili?

<span id="an_8:54">8:54</span> Sumagot si Jesus, Kung niluluwalhati ko
ang aking sarili, ang kaluwalhatian ko ay walang anoman: ang aking Ama'y
siyang lumuluwalhati sa akin; na tungkol sa kaniya'y sinasabi ninyo, na
siya'y inyong Dios;

<span id="an_8:55">8:55</span> At hindi ninyo siya napagkilala: nguni't
nakikilala ko siya; at kung aking sasabihin, na hindi ko siya
nakikilala, ay ako'y matutulad sa inyo, na sinungaling: datapuwa't
nakikilala ko siya, at tinutupad ko ang kaniyang salita.

<span id="an_8:56">8:56</span> Nagalak ang inyong amang si Abraham na
makita ang aking araw; at nakita niya, at natuwa.

<span id="an_8:57">8:57</span> Sinabi nga sa kaniya ng mga Judio, Wala
ka pang limangpung taon, at nakita mo si Abraham?

<span id="an_8:58">8:58</span> Sinabi sa kanila ni Jesus, Katotohanan,
katotohanang sinasabi ko sa inyo, Bago ipinanganak si Abraham, ay ako
nga.

<span id="an_8:59">8:59</span> Sila nga'y nagsidampot ng mga bato upang
ihagis sa kaniya: datapuwa't nagtago si Jesus, at lumabas sa templo.

<span id="an_9:1">9:1</span> At sa pagdaraan niya, ay nakita niya ang
isang lalaking bulag mula sa kaniyang kapanganakan.

<span id="an_9:2">9:2</span> At itinanong sa kaniya ng kaniyang mga
alagad, na nangagsasabi, Rabi, sino ang nagkasala, ang taong ito, o ang
kaniyang mga magulang, upang siya'y ipanganak na bulag?

<span id="an_9:3">9:3</span> Sumagot si Jesus, Hindi dahil sa ang taong
ito'y nagkasala, ni ang kaniyang mga magulang man: kundi upang mahayag
sa kaniya ang mga gawa ng Dios.

<span id="an_9:4">9:4</span> Kinakailangan nating gawin ang mga gawa
niyaong nagsugo sa akin, samantalang araw: dumarating ang gabi, na
walang taong makagagawa.

<span id="an_9:5">9:5</span> Samantalang ako'y nasa sanglibutan, ako ang
ilaw ng sanglibutan.

<span id="an_9:6">9:6</span> Nang masabi niya ang ganito, siya'y lumura
sa lupa, at pinapagputik ang lura, at pinahiran ang mga mata niya ng
putik,

<span id="an_9:7">9:7</span> At sinabi sa kaniya, Humayo ka, maghugas ka
sa tangke ng Siloe (na kung liliwanagin ay Sinugo). Siya nga'y humayo,
at naghugas, at nagbalik na nakakakita.

<span id="an_9:8">9:8</span> Ang mga kapitbahay nga, at ang nangakakita
sa kaniya nang una, na siya'y pulubi, ay nangagsabi, Hindi baga ito ang
nauupo at nagpapalimos?

<span id="an_9:9">9:9</span> Sinabi ng mga iba, Siya nga: sinabi ng mga
iba, Hindi, kundi nakakamukha niya. Sinabi niya, Ako nga.

<span id="an_9:10">9:10</span> Sa kaniya nga'y kanilang sinabi, Paano
nga ang pagkadilat ng iyong mga mata?

<span id="an_9:11">9:11</span> Sumagot siya, Ang lalaking tinatawag na
Jesus ay gumawa ng putik, at pinahiran ang aking mga mata, at sinabi sa
akin, Humayo ka sa Siloe, at maghugas ka: kaya't ako'y humayo at
naghugas, at ako'y tumanggap ng paningin.

<span id="an_9:12">9:12</span> At sinabi nila sa kaniya, Saan naroon
siya? Sinabi niya, Hindi ko nalalaman.

<span id="an_9:13">9:13</span> Dinala nila sa mga Fariseo siya na nang
una'y bulag.

<span id="an_9:14">9:14</span> Araw nga ng sabbath nang gumawa ng putik
si Jesus, at padilatin ang kaniyang mga mata.

<span id="an_9:15">9:15</span> Muli ngang tinanong naman siya ng mga
Fariseo kung paanong tumanggap siya ng kaniyang paningin. At sinabi niya
sa kanila, Nilagyan niya ng putik ang ibabaw ng aking mga mata, at
naghugas ako, at ako'y nakakakita.

<span id="an_9:16">9:16</span> Ang ilan nga sa mga Fariseo ay
nangagsabi, Ang taong ito'y hindi galing sa Dios, sapagka't hindi
nangingilin sa sabbath. Datapuwa't sinasabi ng mga iba, Paano bagang
makagagawa ng gayong mga tanda ang isang taong makasalanan? At nagkaroon
ng pagkakabahabahagi sa gitna nila.

<span id="an_9:17">9:17</span> Muling sinabi nga nila sa bulag, Ano ang
sabi mo tungkol sa kaniya, na siyang nagpadilat ng iyong mga mata? At
kaniyang sinabi, Siya'y isang propeta.

<span id="an_9:18">9:18</span> Hindi nga nagsipaniwala ang mga Judio
tungkol sa kaniya, na siya'y naging bulag, at tumanggap ng kaniyang
paningin, hanggang sa kanilang tinawag ang mga magulang niyaong
tumanggap ng kaniyang paningin,

<span id="an_9:19">9:19</span> At nangagtanong sa kanila, na sinasabi,
Ito baga ang inyong anak, na sinasabi ninyong ipinanganak na bulag?
paano ngang nakakakita siya ngayon?

<span id="an_9:20">9:20</span> Nagsisagot ang kaniyang mga magulang, at
nangagsabi, Nalalaman naming ito'y aming anak, at siya'y ipinanganak na
bulag:

<span id="an_9:21">9:21</span> Datapuwa't kung paanong siya'y nakakakita
ngayon, ay hindi namin nalalaman; o kung sino ang nagpadilat ng kaniyang
mga mata, ay hindi namin nalalaman: tanungin siya; siya'y may gulang na;
siya'y magsasalita para sa sarili niya.

<span id="an_9:22">9:22</span> Ang mga bagay na ito'y sinabi ng kaniyang
mga magulang, sapagka't nangatatakot sa mga Judio: sapagka't
pinagkaisahan na ng mga Judio, na kung ang sinomang tao'y ipahayag siya
na siya ang Cristo, ay palayasin siya sa sinagoga.

<span id="an_9:23">9:23</span> Kaya't sinabi ng kaniyang mga magulang,
Siya'y may gulang na; tanungin siya.

<span id="an_9:24">9:24</span> Dahil dito'y tinawag nilang bilang
ikalawa ang taong naging bulag, at sinabi sa kaniya, Luwalhatiin mo ang
Dios: nalalaman naming makasalanan ang taong ito.

<span id="an_9:25">9:25</span> Sumagot nga siya, Kung siya'y makasalanan
ay hindi ko nalalaman: isang bagay ang nalalaman ko, na, bagaman ako'y
naging bulag, ngayo'y nakakakita ako.

<span id="an_9:26">9:26</span> Sinabi nga nila sa kaniya, Ano ang ginawa
niya sa iyo? paano ang pagkapadilat niya sa iyong mga mata?

<span id="an_9:27">9:27</span> Sinagot niya sila, Kasasabi ko lamang sa
inyo, at hindi ninyo pinakinggan; bakit ibig ninyong marinig uli? ibig
baga naman ninyong kayo'y maging mga alagad niya?

<span id="an_9:28">9:28</span> At siya'y kanilang inalipusta, at sinabi,
Ikaw ang alagad niya; datapuwa't kami'y mga alagad ni Moises.

<span id="an_9:29">9:29</span> Nalalaman naming nagsalita ang Dios kay
Moises: datapuwa't tungkol sa taong ito, ay hindi namin nalalaman kung
taga saan siya.

<span id="an_9:30">9:30</span> Sumagot ang tao at sa kanila'y sinabi,
Narito nga ang kagilagilalas, na hindi ninyo nalalaman kung siya'y taga
saan, at gayon ma'y pinadilat niya ang aking mga mata.

<span id="an_9:31">9:31</span> Nalalaman naming hindi pinakikinggan ng
Dios ang mga makasalanan: datapuwa't kung ang sinomang tao'y maging
mananamba sa Dios, at ginagawa ang kaniyang kalooban, siya'y
pinakikinggan niya.

<span id="an_9:32">9:32</span> Buhat nang lalangin ang sanglibutan ay
hindi narinig kailan man na napadilat ng sinoman ang mga mata ng isang
taong ipinanganak na bulag.

<span id="an_9:33">9:33</span> Kung ang taong ito'y hindi galing sa
Dios, ay hindi makagagawa ng anoman.

<span id="an_9:34">9:34</span> Sila'y nagsisagot at sa kaniya'y sinabi,
Ipinanganak kang lubos sa mga kasalanan, at ikaw baga ang nagtuturo sa
amin? At siya'y pinalayas nila.

<span id="an_9:35">9:35</span> Nabalitaan ni Jesus na siya'y pinalayas
nila; at pagkasumpong sa kaniya, ay sinabi niya, Sumasampalataya ka baga
sa Anak ng Dios?

<span id="an_9:36">9:36</span> Sumagot siya at sinabi. At sino baga
siya, Panginoon, upang ako'y sumampalataya sa kaniya?

<span id="an_9:37">9:37</span> Sinabi sa kaniya ni Jesus, Siya'y nakita
mo na, at siya nga na nakikipagsalitaan sa iyo.

<span id="an_9:38">9:38</span> At sinabi niya, Panginoon,
sumasampalataya ako. At siya'y sinamba niya.

<span id="an_9:39">9:39</span> At sinabi ni Jesus, Sa paghatol ay
naparito ako sa sanglibutang ito, upang ang mga hindi nakakakita ay
mangakakita; at upang ang mga nakakakita, ay maging mga bulag.

<span id="an_9:40">9:40</span> Yaong mga Fariseo na kasama niya ay
nangakarinig ng mga bagay na ito, at sinabi sa kaniya, Kami baga naman
ay mga bulag din?

<span id="an_9:41">9:41</span> Sa kanila'y sinabi ni Jesus, Kung kayo'y
mga bulag, ay hindi kayo magkakaroon ng kasalanan: datapuwa't ngayo'y
sinasabi ninyo, Kami'y nangakakakita: nananatili ang inyong kasalanan.

<span id="an_10:1">10:1</span> Katotohanan, katotohanang sinasabi ko sa
inyo, Ang pumapasok sa hindi pintuan ng kulungan ng mga tupa kundi
umaakyat sa ibang daan, ang gayon ay tulisan at magnanakaw.

<span id="an_10:2">10:2</span> Datapuwa't ang pumapasok sa pintuan ay
siyang pastor ng mga tupa.

<span id="an_10:3">10:3</span> Binubuksan siya ng bantaypinto; at
dinirinig ng mga tupa ang kaniyang tinig: at tinatawag ang kaniyang
sariling mga tupa sa pangalan, at sila'y inihahatid sa labas.

<span id="an_10:4">10:4</span> Pagka nailabas na niya ang lahat ng
sariling kaniya, ay pinangungunahan niya sila, at nagsisisunod sa kaniya
ang mga tupa: sapagka't nakikilala nila ang kaniyang tinig.

<span id="an_10:5">10:5</span> At sa iba'y hindi sila magsisisunod,
kundi magsisitakas sa kaniya: sapagka't hindi nila nakikilala ang tinig
ng mga iba.

<span id="an_10:6">10:6</span> Sinalita ni Jesus sa kanila ang
talinghagang ito: datapuwa't hindi nila napagunawa kung anong mga bagay
ang sa kanila'y sinasalita.

<span id="an_10:7">10:7</span> Muli ngang sinabi sa kanila ni Jesus,
Katotohanan, katotohanang sinasabi ko sa inyo, Ako ang pintuan ng mga
tupa.

<span id="an_10:8">10:8</span> Ang lahat ng nangauna sa aking
nagsiparito ay mga magnanakaw at mga tulisan: datapuwa't hindi sila
dininig ng mga tupa.

<span id="an_10:9">10:9</span> Ako ang pintuan; ang sinomang taong
pumasok sa akin, ay siya'y maliligtas, at papasok at lalabas, at
makasusumpong ng pastulan.

<span id="an_10:10">10:10</span> Hindi pumaparito ang magnanakaw, kundi
upang magnakaw, at pumatay, at pumuksa: ako'y naparito upang sila'y
magkaroon ng buhay, at magkaroon ng kasaganaan nito.

<span id="an_10:11">10:11</span> Ako ang mabuting pastor: ibinibigay ng
mabuting pastor ang kaniyang buhay dahil sa mga tupa.

<span id="an_10:12">10:12</span> Ang nagpapaupa, at hindi ang pastor, na
hindi may-ari ng mga tupa, ay nakikitang dumarating ang lobo, at
pinababayaan ang mga tupa, at tumatakas, at inaagaw sila ng lobo, at
pinapangangalat:

<span id="an_10:13">10:13</span> Siya'y tumatakas sapagka't siya'y
upahan, at hindi ipinagmamalasakit ang mga tupa.

<span id="an_10:14">10:14</span> Ako ang mabuting pastor; at nakikilala
ko ang sariling akin, at ang sariling akin ay nakikilala ako,

<span id="an_10:15">10:15</span> Gaya ng pagkakilala sa akin ng Ama, at
ng sa Ama ay pagkakilala ko; at ibinibigay ko ang aking buhay dahil sa
mga tupa.

<span id="an_10:16">10:16</span> At mayroon akong ibang mga tupa, na
hindi sa kulungang ito: sila'y kailangan din namang dalhin ko, at
kanilang diringgin ang aking tinig; at sila'y magiging isang kawan, at
magkakaroon ng isang pastor.

<span id="an_10:17">10:17</span> Dahil dito'y sinisinta ako ng Ama,
sapagka't ibinibigay ko ang aking buhay, upang kunin kong muli.

<span id="an_10:18">10:18</span> Sinoma'y hindi nagaalis sa akin nito,
kundi kusa kong ibinibigay. May kapangyarihan akong magbigay nito, at
may kapangyarihan akong kumuhang muli. Tinanggap ko ang utos na ito sa
aking Ama.

<span id="an_10:19">10:19</span> At muling nagkaroon ng isang
pagbabahabahagi sa gitna ng mga Judio dahil sa mga salitang ito.

<span id="an_10:20">10:20</span> At sinasabi ng marami sa kanila,
Mayroon siyang demonio, at siya'y nauulol; bakit ninyo siya
pinakikinggan?

<span id="an_10:21">10:21</span> Sinasabi ng mga iba, Hindi sa inaalihan
ng demonio ang mga sabing ito. Maaari bagang ang demonio ay
makapagpadilat ng mga mata ng bulag?

<span id="an_10:22">10:22</span> At niyao'y kapistahan ng pagtatalaga sa
Jerusalem:

<span id="an_10:23">10:23</span> Noo'y tagginaw; at naglalakad si Jesus
sa templo sa portiko ni Salomon.

<span id="an_10:24">10:24</span> Nilibot nga siya ng mga Judio, at sa
kaniya'y sinabi, Hanggang kailan mo pa baga pagaalinlanganin kami? Kung
ikaw ang Cristo, ay sabihin mong maliwanag sa amin.

<span id="an_10:25">10:25</span> Sinagot sila ni Jesus, Sinabi ko sa
inyo, at hindi kayo nagsisampalataya: ang mga gawang ginagawa ko sa
pangalan ng aking Ama, ay siyang nangagpapatotoo sa akin.

<span id="an_10:26">10:26</span> Datapuwa't hindi kayo nagsisampalataya,
sapagka't hindi kayo sa aking mga tupa.

<span id="an_10:27">10:27</span> Dinirinig ng aking mga tupa ang aking
tinig, at sila'y aking nakikilala, at sila'y nagsisisunod sa akin:

<span id="an_10:28">10:28</span> At sila'y binibigyan ko ng walang
hanggang buhay; at kailan ma'y hindi sila malilipol, at hindi sila
aagawin ng sinoman sa aking kamay.

<span id="an_10:29">10:29</span> Ang aking Ama, na sa kanila ay nagbigay
sa akin, ay lalong dakila kay sa lahat; at hindi sila maaagaw ninoman sa
kamay ng Ama.

<span id="an_10:30">10:30</span> Ako at ang Ama ay iisa.

<span id="an_10:31">10:31</span> Nagsidampot uli ng mga bato ang mga
Judio upang siya'y batuhin.

<span id="an_10:32">10:32</span> Sinagot sila ni Jesus, Maraming
mabubuting gawa na mula sa Ama ang ipinakita ko sa inyo; alin sa mga
gawang yaon ang ibinabato ninyo sa akin?

<span id="an_10:33">10:33</span> Sinagot siya ng mga Judio, Hindi dahil
sa mabuting gawa ay binabato ka namin, kundi sa pamumusong; at sapagka't
ikaw, bagaman ikaw ay tao, ay nagpapakunwari kang Dios.

<span id="an_10:34">10:34</span> Sinagot sila ni Jesus, Hindi baga
nasusulat sa inyong kautusan, Aking sinabi, Kayo'y mga dios?

<span id="an_10:35">10:35</span> Kung tinawag niyang mga dios, yaong mga
dinatnan ng salita ng Dios (at hindi mangyayaring sirain ang kasulatan),

<span id="an_10:36">10:36</span> Sinasabi baga ninyo tungkol sa kaniya,
na pinabanal ng Ama at sinugo sa sanglibutan, Ikaw ay namumusong;
sapagka't sinasabi ko, Ako ang anak ng Dios?

<span id="an_10:37">10:37</span> Kung hindi ko ginagawa ang mga gawa ng
aking Ama, ay huwag ninyo akong sampalatayanan.

<span id="an_10:38">10:38</span> Datapuwa't kung ginagawa ko, ang mga
yaon kahit hindi kayo magsisampalataya sa akin, ay magsisampalataya kayo
sa mga gawa; upang maalaman ninyo at mapagunawa na ang Ama ay nasa akin,
at ako'y nasa Ama.

<span id="an_10:39">10:39</span> Muling pinagsikapan nilang siya'y
hulihin: at siya'y tumakas sa kanilang mga kamay.

<span id="an_10:40">10:40</span> At siya'y muling naparoon sa dako pa
roon ng Jordan sa dako nang una'y pinagbautismuhan ni Juan; at siya'y
tumira doon.

<span id="an_10:41">10:41</span> At marami ang mga nagsiparoon sa
kaniya; at kanilang sinabi, Katotohanang si Juan ay hindi gumawa ng
tanda: nguni't lahat ng mga bagay na sinalita ni Juan tungkol sa taong
ito ay totoo.

<span id="an_10:42">10:42</span> At marami ang mga nagsisampalataya sa
kaniya roon.

<span id="an_11:1">11:1</span> Isang tao nga na may-sakit, si Lazaro na
taga Betania, na nayon ni Maria at ni Marta na kaniyang kapatid.

<span id="an_11:2">11:2</span> At ito'y yaong si Maria na nagpahid sa
Panginoon ng unguento, at kinuskos ang kaniyang mga paa ng kaniyang mga
buhok, na ang kaniyang kapatid na si Lazaro ay may-sakit.

<span id="an_11:3">11:3</span> Nagpasugo nga sa kaniya ang mga kapatid
na babae, na nagsasabi, Panginoon, narito, siya na iyong iniibig ay
may-sakit.

<span id="an_11:4">11:4</span> Nguni't pagkarinig ni Jesus nito, ay
sinabi niya, Ang sakit na ito'y hindi sa ikamamatay, kundi sa
ikaluluwalhati ng Dios, upang ang Anak ng Dios ay luwalhatiin sa
pamamagitan niyaon.

<span id="an_11:5">11:5</span> Iniibig nga ni Jesus si Marta, at ang
kaniyang kapatid na babae, at si Lazaro.

<span id="an_11:6">11:6</span> Nang mabalitaan nga niya na siya'y
may-sakit, siya'y tumahang dalawang araw nang panahong yaon sa dating
kinaroroonan niya.

<span id="an_11:7">11:7</span> Saka pagkatapos nito ay sinabi niya sa
mga alagad, Tayo nang muli sa Judea.

<span id="an_11:8">11:8</span> Sinabi sa kaniya ng mga alagad, Rabi,
ngayo'y pinagsisikapang batuhin ka ng mga Judio; at muli kang paroroon
doon?

<span id="an_11:9">11:9</span> Sumagot si Jesus, Hindi baga ang araw ay
may labingdalawang oras? Kung ang isang tao'y lumalakad samantalang
araw, ay hindi siya natitisod, sapagka't nakikita niya ang ilaw ng
sanglibutang ito.

<span id="an_11:10">11:10</span> Nguni't ang isang taong lumalakad
samantalang gabi, ay natitisod siya, sapagka't walang ilaw sa kaniya.

<span id="an_11:11">11:11</span> Ang mga bagay na ito'y sinalita niya:
at pagkatapos nito'y sinabi niya sa kanila, Si Lazaro na ating kaibigan
ay natutulog; nguni't ako'y paroroon, upang gisingin ko siya sa
pagkakatulog.

<span id="an_11:12">11:12</span> Sinabi nga ng mga alagad sa kaniya,
Panginoon, kung siya'y natutulog, ay siya'y gagaling.

<span id="an_11:13">11:13</span> Sinalita nga ni Jesus ang tungkol sa
kaniyang pagkamatay: datapuwa't sinapantaha nila na ang sinalita ay ang
karaniwang pagtulog.

<span id="an_11:14">11:14</span> Nang magkagayon nga ay sinabi sa kanila
ni Jesus ng malinaw, Si Lazaro ay patay.

<span id="an_11:15">11:15</span> At ikinagagalak ko dahil sa inyo rin na
ako'y wala roon, upang kayo'y magsipaniwala; gayon ma'y tayo na sa
kaniya.

<span id="an_11:16">11:16</span> Si Tomas nga, na tinatawag na Didimo,
ay nagsabi sa mga kapuwa niya alagad, Tayo'y magsiparoon din naman,
upang tayo'y mangamatay na kasama niya.

<span id="an_11:17">11:17</span> Kaya't nang dumating si Jesus, ay
naratnan niyang apat na araw na siya'y nalilibing.

<span id="an_11:18">11:18</span> Ang Betania nga'y malapit sa Jerusalem,
na may layong labing-limang estadio;

<span id="an_11:19">11:19</span> At marami sa mga Judio ang
nangakaparoon na kay Marta at kay Maria, upang sila'y aliwin tungkol sa
kanilang kapatid.

<span id="an_11:20">11:20</span> Si Marta nga, nang marinig niyang si
Jesus ay dumarating, ay yumaon at sumalubong sa kaniya: nguni't si Maria
ay nanatiling nakaupo sa bahay.

<span id="an_11:21">11:21</span> Sinabi nga ni Marta kay Jesus,
Panginoon, kung ikaw sana'y narito, disin ang kapatid ko ay hindi
namatay.

<span id="an_11:22">11:22</span> At ngayon man nama'y nalalaman ko na,
anomang hingin mo sa Dios, ay ipagkakaloob sa iyo ng Dios.

<span id="an_11:23">11:23</span> Sinabi sa kaniya ni Jesus, Magbabangon
uli ang iyong kapatid.

<span id="an_11:24">11:24</span> Si Marta ay nagsabi sa kaniya,
Nalalaman ko na siya'y magbabangon uli sa pagkabuhay na maguli sa huling
araw.

<span id="an_11:25">11:25</span> Sinabi sa kaniya ni Jesus, Ako ang
pagkabuhay na maguli, at ang kabuhayan: ang sumasampalataya sa akin,
bagama't siya'y mamatay, gayon ma'y mabubuhay siya;

<span id="an_11:26">11:26</span> At ang sinomang nabubuhay at
sumasampalataya sa akin ay hindi mamamatay magpakailan man.
Sinasampalatayanan mo baga ito?

<span id="an_11:27">11:27</span> Sinabi niya sa kaniya, Oo, Panginoon:
sumasampalataya ako na ikaw ang Cristo ang Anak ng Dios, sa makatuwid
baga'y ang naparirito sa sanglibutan.

<span id="an_11:28">11:28</span> At nang masabi na niya ito, ay yumaon
siya, at tinawag ng lihim si Maria na kapatid niya, na sinasabi, Ang
Guro ay narito, at tinatawag ka.

<span id="an_11:29">11:29</span> At siya, nang marinig niya ito, ay
nagtindig na madali, at pumaroon sa kaniya.

<span id="an_11:30">11:30</span> (Hindi pa nga dumarating si Jesus sa
nayon, kundi naroroon pa sa dakong kinasalubungan sa kaniya ni Marta.)

<span id="an_11:31">11:31</span> Ang mga Judio nga na kaniyang mga
kasama sa bahay, at nangagsisialiw sa kaniya, pagkakita nilang si Maria,
na siya'y nagtindig na madali at lumabas, ay nagsisunod sa kaniya, na
inaakalang paroroon siya sa libingan upang doo'y tumangis.

<span id="an_11:32">11:32</span> Si Maria nga, pagdating niya sa
kinaroroonan ni Jesus, at pagkakita sa kaniya, ay nagpatirapa sa
kaniyang paanan, na sinabi sa kaniya, Panginoon, kung ikaw sana'y
narito, disin ay hindi namatay ang aking kapatid.

<span id="an_11:33">11:33</span> Nang makita nga ni Jesus na siya'y
tumatangis, at gayon din ang mga Judiong nagsisitangis na kasama niyang
dumating, ay nalagim siya sa espiritu, at nagulumihanan,

<span id="an_11:34">11:34</span> At sinabi, Saan ninyo siya inilagay?
Sinabi nila sa kaniya, Panginoon, halika at tingnan mo.

<span id="an_11:35">11:35</span> Tumangis si Jesus.

<span id="an_11:36">11:36</span> Sinabi nga ng mga Judio, Tingnan ninyo
kung gaano ang pagibig niya sa kaniya!

<span id="an_11:37">11:37</span> Datapuwa't ang ilan sa kanila'y
nagsipagsabi, Hindi baga magagawa ng taong ito, na nagpadilat ng mga
mata ng bulag, na ang taong ito naman ay huwag mamatay?

<span id="an_11:38">11:38</span> Si Jesus nga sa muling pagkalagim sa
kaniyang sarili ay naparoon sa libingan. Yaon nga'y isang yungib, at
mayroong isang batong nakatakip sa ibabaw noon.

<span id="an_11:39">11:39</span> Sinabi ni Jesus, Alisin ninyo ang bato.
Si Marta, na kapatid niyaong namatay, ay nagsabi sa kaniya, Panginoon,
sa ngayon ay nabubulok na ang bangkay sapagka't may apat na araw nang
siya'y namamatay.

<span id="an_11:40">11:40</span> Sinabi sa kaniya ni Jesus, Di baga
sinabi ko sa iyo, na, kung ikaw ay sasampalataya, ay makikita mo ang
kaluwalhatian ng Dios?

<span id="an_11:41">11:41</span> Kaya't inalis nila ang bato. At
itiningin ni Jesus sa itaas ang kaniyang mga mata, at sinabi, Ama,
nagpapasalamat ako sa iyo, na ako'y iyong dininig.

<span id="an_11:42">11:42</span> At nalalaman ko na ako'y lagi mong
dinirinig: nguni't ito'y sinabi ko dahil sa karamihang nasa palibot,
upang sila'y magsisampalataya na ikaw ang nagsugo sa akin.

<span id="an_11:43">11:43</span> At nang masabi niya ang gayon, ay
sumigaw siya ng malakas na tinig, Lazaro, lumabas ka.

<span id="an_11:44">11:44</span> Siya na patay ay lumabas, na natatalian
ang mga kamay at mga paa ng mga kayong panglibing; at ang kaniyang mukha
ay nababalot ng isang panyo. Sinabi sa kanila ni Jesus, Siya'y inyong
kalagan, at bayaan ninyo siyang yumaon.

<span id="an_11:45">11:45</span> Marami nga sa mga Judio ang nagsiparoon
kay Maria at nangakakita ng ginawa niya, ay nagsisampalataya sa kaniya.

<span id="an_11:46">11:46</span> Datapuwa't ang ilan sa kanila ay
nagsiparoon sa mga Fariseo, at sinaysay sa kanila ang mga bagay na
ginawa ni Jesus.

<span id="an_11:47">11:47</span> Ang mga pangulong saserdote nga at ang
mga Fariseo ay nangagpulong, at nagsipagsabi, Ano ang ginagawa natin?
sapagka't ang taong ito'y gumagawa ng maraming tanda.

<span id="an_11:48">11:48</span> Kung siya'y ating pabayaang gayon, ang
lahat ng mga tao ay magsisisampalataya sa kaniya: at magsisiparito ang
mga Romano at pagkukunin ang ating kinaroroonan at gayon din naman ang
ating bansa.

<span id="an_11:49">11:49</span> Nguni't ang isa sa kanila na si Caifas,
na dakilang saserdote nang taong yaon, ay nagsabi sa kanila, Kayo'y
walang nalalamang anoman.

<span id="an_11:50">11:50</span> Ni inyong niwawari na sa inyo'y
nararapat na ang isang tao ay mamatay dahil sa bayan, at hindi ang buong
bansa ay mapahamak.

<span id="an_11:51">11:51</span> Ito nga'y sinabi niya na hindi sa
kaniyang sarili: kundi palibhasa ay dakilang saserdote nang taong yaon,
ay hinulaan niya na si Jesus ay dapat mamatay dahil sa bansa;

<span id="an_11:52">11:52</span> At hindi dahil sa bansa lamang, kundi
upang matipon din naman niya sa isa ang mga anak ng Dios na
nagsisipangalat.

<span id="an_11:53">11:53</span> Kaya't mula nang araw na yaon ay
pinagsanggunianan nilang ipapatay siya.

<span id="an_11:54">11:54</span> Si Jesus ay hindi na naglalakad ng
hayag sa gitna ng mga Judio, kundi naparoon doon sa lupaing malapit sa
ilang, sa isang bayan na tinatawag na Efraim; at siya'y nanahanan doong
kasama ng mga alagad.

<span id="an_11:55">11:55</span> Ang paskua nga ng mga Judio ay malapit
na: at maraming nagsiahon sa Jerusalem mula sa lupaing yaon bago
magpaskua, upang magsipaglinis.

<span id="an_11:56">11:56</span> Pinaghahanap nga nila si Jesus, at
pinaguusapan ng isa't isa, samantalang nangakatayo sila sa templo, Anong
akala ninyo? Na hindi na kaya siya paririto sa pista?

<span id="an_11:57">11:57</span> Ang mga pangulong saserdote at ang mga
Fariseo nga ay nangagutos, na, kung ang sinomang tao'y nakakaalam ng
kung saan siya naroroon, ay dapat niyang ihayag, upang kanilang madakip
siya.

<span id="an_12:1">12:1</span> Anim na araw nga bago magpaskua ay
naparoon si Jesus sa Betania, na kinaroroonan ni Lazaro, na ibinangon ni
Jesus mula sa mga patay.

<span id="an_12:2">12:2</span> Kaya't iginawa siya doon ng isang
hapunan: at si Marta ay naglilingkod; datapuwa't si Lazaro ay isa sa
nangakaupo sa pagkain na kasalo niya.

<span id="an_12:3">12:3</span> Si Maria nga'y kumuha ng isang libra ng
unguentong taganas na nardo, na totoong mahalaga, at pinahiran ang mga
paa ni Jesus, at kinuskos ang kaniyang mga paa ng kaniyang mga buhok: at
ang bahay ay napuno ng amoy ng unguento.

<span id="an_12:4">12:4</span> Datapuwa't si Judas Iscariote, na isa sa
kaniyang mga alagad, na sa kaniya'y magkakanulo, ay nagsabi,

<span id="an_12:5">12:5</span> Bakit hindi ipinagbili ang unguentong ito
ng tatlong daang denario, at ibigay sa mga dukha?

<span id="an_12:6">12:6</span> Ito'y sinabi nga niya, hindi sapagka't
ipinagmalasakit niya ang mga dukha; kundi sapagka't siya'y magnanakaw,
at yamang nasa kaniya ang supot ay kinukuha niya ang doon ay inilalagay.

<span id="an_12:7">12:7</span> Sinabi nga ni Jesus, Pabayaan ninyong
ilaan niya ito ukol sa araw ng paglilibing sa akin.

<span id="an_12:8">12:8</span> Sapagka't ang mga dukha ay laging nasa
inyo; nguni't ako'y hindi laging nasa inyo.

<span id="an_12:9">12:9</span> Ang karaniwang mga tao nga sa mga Judio
ay naalaman na siya'y naroroon: at sila'y nagsiparoon, hindi dahil kay
Jesus lamang, kundi upang makita nila si Lazaro naman, na muling
ibinangon niya mula sa mga patay.

<span id="an_12:10">12:10</span> Datapuwa't nangagsanggunian ang mga
pangulong saserdote upang kanilang maipapatay pati si Lazaro;

<span id="an_12:11">12:11</span> Sapagka't dahil sa kaniya'y marami sa
mga Judio ang nagsisialis at nagsisipanampalataya kay Jesus.

<span id="an_12:12">12:12</span> Nang kinabukasan ang isang malaking
karamihan na nagsiparoon sa pista, pagkabalita nila na si Jesus ay
dumarating sa Jerusalem,

<span id="an_12:13">12:13</span> Ay nagsikuha ng mga palapa ng mga puno
ng palma, at nagsilabas na sumalubong sa kaniya, na nagsisigawan,
Hosanna: Mapalad ang pumaparito sa pangalan ng Panginoon, sa makatuwid
baga'y ang Hari ng Israel.

<span id="an_12:14">12:14</span> At si Jesus, pagkasumpong sa isang
batang asno, ay sumakay doon, gaya ng nasusulat,

<span id="an_12:15">12:15</span> Huwag kang matakot, anak na babae ng
Sion: narito, ang iyong Hari ay pumaparito, na nakasakay sa isang anak
ng asno.

<span id="an_12:16">12:16</span> Ang mga bagay na ito ay hindi
napagunawa ng kaniyang mga alagad sa pasimula: nguni't nang si Jesus ay
maluwalhati na, ay saka nila naalaala na ang mga bagay na ito ay sinulat
tungkol sa kaniya, at kanilang ginawa ang mga bagay na ito sa kaniya.

<span id="an_12:17">12:17</span> Ang karamihan ngang kasama niya nang
tawagin niya si Lazaro mula sa libingan, at siya'y ibangon sa mga patay,
ay siyang nangagpapatotoo.

<span id="an_12:18">12:18</span> Dahil dito rin naman ang karamihan ay
nagsiyaon at sumalubong sa kaniya, sapagka't nabalitaan nila na siyang
gumawa ng tandang ito.

<span id="an_12:19">12:19</span> Ang mga Fariseo nga'y nangagsangusapan,
Tingnan ninyo kung paanong kayo'y walang anomang ikapanaig; narito, ang
sanglibutan ay sumusunod sa kaniya.

<span id="an_12:20">12:20</span> Mayroon ngang ilang Griego sa nagsiahon
sa kapistahan upang magsisamba:

<span id="an_12:21">12:21</span> Ang mga ito nga'y nagsilapit kay
Felipe, na taga Betsaida ng Galilea, at nagsipamanhik sa kaniya, na
sinasabi, Ginoo, ibig sana naming makita si Jesus.

<span id="an_12:22">12:22</span> Lumapit si Felipe at sinabi kay Andres:
lumapit si Andres, at si Felipe, at kanilang sinabi kay Jesus.

<span id="an_12:23">12:23</span> At sinagot sila ni Jesus, na nagsasabi,
Dumating na ang oras, na ang Anak ng tao ay luluwalhatiin.

<span id="an_12:24">12:24</span> Katotohanan, katotohanang sinasabi ko
sa inyo, Maliban ang butil ng trigo ay mahulog sa lupa at mamatay, ay
natitira siyang magiisa; nguni't kung mamatay, ay nagbubunga ng marami.

<span id="an_12:25">12:25</span> Ang umiibig sa kaniyang buhay ay
mawawalan nito; at ang napopoot sa kaniyang buhay sa sanglibutang ito ay
maiingatan yaon sa buhay na walang hanggan.

<span id="an_12:26">12:26</span> Kung ang sinomang tao'y naglilingkod sa
akin, ay sumunod sa akin; at kung saan ako naroroon, ay doon naman
doroon ang lingkod ko: kung ang sinomang tao'y maglingkod sa akin, ay
siya'y pararangalan ng Ama.

<span id="an_12:27">12:27</span> Ngayon ay nagugulumihanan ang aking
kaluluwa; at ano ang aking sasabihin? Ama, iligtas mo ako sa oras na
ito. Nguni't dahil dito ay naparito ako sa oras na ito.

<span id="an_12:28">12:28</span> Ama, luwalhatiin mo ang iyong pangalan.
Dumating nga ang isang tinig na mula sa langit, na nagsasabi,
Niluwalhati ko na, at muli kong luluwalhatiin.

<span id="an_12:29">12:29</span> Ang karamihan ngang nangaroroon, at
nangakarinig, ay nagsipagsabing kumulog: sinabi ng mga iba, Isang anghel
ang nakipagusap sa kaniya.

<span id="an_12:30">12:30</span> Sumagot si Jesus at sinabi, Ang tinig
na ito'y hindi dumating dahil sa akin, kundi dahil sa inyo.

<span id="an_12:31">12:31</span> Ngayon ang paghatol sa sanglibutang
ito: ngayon ang prinsipe ng sanglibutang ito ay palalayasin.

<span id="an_12:32">12:32</span> At ako, kung ako'y mataas na mula sa
lupa, ang lahat ng mga tao ay palalapitin ko sa akin din.

<span id="an_12:33">12:33</span> Datapuwa't ito'y sinabi niya, na
ipinaaalam kung sa anong kamatayan ang ikamamatay niya.

<span id="an_12:34">12:34</span> Sinagot nga siya ng karamihan, Aming
narinig sa kautusan na ang Cristo ay lumalagi magpakailan man: at
paanong sinasabi mo, Kinakailangan na ang Anak ng tao ay mataas? sino
ang Anak ng taong ito?

<span id="an_12:35">12:35</span> Sinabi nga sa kanila ni Jesus, Kaunting
panahon na lamang sasagitna ninyo ang ilaw. Kayo'y magsilakad
samantalang nasa inyo ang ilaw, upang huwag kayong abutin ng kadiliman:
at ang lumalakad sa kadiliman ay hindi nalalaman kung saan siya tutungo.

<span id="an_12:36">12:36</span> Samantalang nasa inyo ang ilaw, ay
magsisampalataya kayo sa ilaw, upang kayo'y maging mga anak ng ilaw. Ang
mga bagay na ito'y sinalita ni Jesus, at siya'y umalis at nagtago sa
kanila.

<span id="an_12:37">12:37</span> Nguni't bagaman gumawa siya sa harap
nila ng gayon maraming mga tanda, gayon ma'y hindi sila nagsisampalataya
sa kaniya:

<span id="an_12:38">12:38</span> Upang maganap ang salita ng propeta
Isaias, na kaniyang sinalita, Panginoon, sino ang naniwala sa aming
balita? At kanino nahayag ang bisig ng Panginoon?

<span id="an_12:39">12:39</span> Dahil dito'y hindi sila makapaniwala,
sapagka't muling sinabi ni Isaias,

<span id="an_12:40">12:40</span> Binulag niya ang kanilang mga mata, at
pinatigas niya ang kanilang mga puso; Baka sila'y mangakakita ng
kanilang mga mata, at mangakaunawa ng kanilang puso At mangagbalik-loob,
At sila'y mapagaling ko.

<span id="an_12:41">12:41</span> Ang mga bagay na ito'y sinabi ni
Isaias, sapagka't nakita niya ang kaniyang kaluwalhatian; at siya'y
nagsalita ng tungkol sa kaniya.

<span id="an_12:42">12:42</span> Gayon man maging sa mga pinuno ay
maraming nagsisampalataya sa kaniya; datapuwa't dahil sa mga Fariseo ay
hindi nila ipinahayag, baka sila'y mapalayas sa sinagoga:

<span id="an_12:43">12:43</span> Sapagka't iniibig nila ng higit ang
kaluwalhatian sa mga tao kay sa kaluwalhatian sa Dios.

<span id="an_12:44">12:44</span> At si Jesus ay sumigaw at nagsabi, Ang
sumasampalataya sa akin, ay hindi sa akin sumasampalataya, kundi doon sa
nagsugo sa akin.

<span id="an_12:45">12:45</span> At ang nakakita sa akin, ay nakakita
doon sa nagsugo sa akin.

<span id="an_12:46">12:46</span> Ako'y naparito na isang ilaw sa
sanglibutan, upang ang sinomang sumampalataya sa akin ay huwag manatili
sa kadiliman.

<span id="an_12:47">12:47</span> At kung ang sinomang tao'y nakikinig sa
aking mga pananalita, at hindi ingatan, ay hindi ko siya hinahatulan:
sapagka't hindi ako naparito upang humatol sa sanglibutan, kundi upang
iligtas ang sanglibutan.

<span id="an_12:48">12:48</span> Ang nagtatakuwil sa akin, at hindi
tumatanggap sa aking mga pananalita, ay mayroong isang hahatol sa
kaniya: ang salitang aking sinalita, ay siyang sa kaniya'y hahatol sa
huling araw.

<span id="an_12:49">12:49</span> Sapagka't ako'y hindi nagsasalita na
mula sa aking sarili; kundi ang Ama na sa akin ay nagsugo, ay siyang
nagbigay sa akin ng utos, kung ano ang dapat kong sabihin, at kung ano
ang dapat kong salitain.

<span id="an_12:50">12:50</span> At nalalaman ko na ang kaniyang utos ay
buhay na walang hanggan; ang mga bagay nga na sinasalita ko, ay ayon sa
sinabi sa akin ng Ama, gayon ko sinasalita.

<span id="an_13:1">13:1</span> Bago nga magpista ng paskua, sa pagkaalam
ni Jesus na dumating na ang kaniyang oras ng paglipat niya mula sa
sanglibutang ito hanggang sa Ama, sa pagkaibig sa mga kaniya na nangasa
sanglibutan, ay inibig niya sila hanggang sa katapusan.

<span id="an_13:2">13:2</span> At habang humahapon, nang mailagay na ng
diablo sa puso ni Judas Iscariote, na anak ni Simon, ang pagkakanulo sa
kaniya.

<span id="an_13:3">13:3</span> Si Jesus, sa pagkatalastas na ibinigay na
ng Ama ang lahat ng mga bagay sa kaniyang mga kamay, at siya'y
nanggaling sa Dios, at sa Dios din paroroon,

<span id="an_13:4">13:4</span> Ay nagtindig sa paghapon, at itinabi ang
kaniyang mga damit; at siya'y kumuha ng isang toalya, at ibinigkis sa
kaniyang sarili.

<span id="an_13:5">13:5</span> Nang magkagayo'y nagsalin ng tubig sa
kamaw, at pinasimulang hugasan ang mga paa ng mga alagad, at kinuskos ng
toalya na sa kaniya'y nakabigkis.

<span id="an_13:6">13:6</span> Sa gayo'y lumapit siya kay Simon Pedro.
Sinabi niya sa kaniya, Panginoon, huhugasan mo baga ang aking mga paa?

<span id="an_13:7">13:7</span> Sumagot si Jesus at sa kaniya'y sinabi,
Ang ginagawa ko'y hindi mo nalalaman ngayon; datapuwa't mauunawa mo
pagkatapos.

<span id="an_13:8">13:8</span> Sinabi sa kaniya ni Pedro, Huwag mong
huhugasan ang aking mga paa kailan man. Sinagot siya ni Jesus, Kung
hindi kita huhugasan, ay hindi ka magkakaroon ng bahagi sa akin.

<span id="an_13:9">13:9</span> Sinabi sa kaniya ni Simon Pedro,
Panginoon, hindi ang aking mga paa lamang, kundi pati ng aking mga kamay
at ang aking ulo.

<span id="an_13:10">13:10</span> Sinabi sa kaniya ni Jesus, Ang
napaliguan na ay walang kailangang hugasan maliban ang kaniyang mga paa,
sapagka't malinis nang lubos: at kayo'y malilinis na, nguni't hindi ang
lahat.

<span id="an_13:11">13:11</span> Sapagka't nalalaman niya ang sa
kaniya'y magkakanulo; kaya't sinabi niya, Hindi kayong lahat ay
malilinis.

<span id="an_13:12">13:12</span> Kaya't nang mahugasan niya ang kanilang
mga paa, at makuha ang kaniyang mga damit at muling maupo, ay sinabi
niya sa kanila, Nalalaman baga ninyo kung ano ang ginawa ko sa inyo?

<span id="an_13:13">13:13</span> Tinatawag ninyo akong Guro, at
Panginoon: at mabuti ang inyong sinasabi; sapagka't ako nga.

<span id="an_13:14">13:14</span> Kung ako nga, na Panginoon at Guro, ay
naghugas ng inyong mga paa, kayo naman ay nararapat ding mangaghugasan
ng mga paa ng isa't isa.

<span id="an_13:15">13:15</span> Sapagka't kayo'y binigyan ko ng
halimbawa, upang gawin naman ninyo ayon sa ginawa ko sa inyo.

<span id="an_13:16">13:16</span> Katotohanan, katotohanang sinasabi ko
sa inyo, Ang alipin ay hindi dakila kay sa kaniyang panginoon; ni ang
sinugo man ay dakila kay sa nagsugo sa kaniya.

<span id="an_13:17">13:17</span> Kung nalalaman ninyo ang mga bagay na
ito, kayo ay mapapalad kung inyong mga gawin.

<span id="an_13:18">13:18</span> Hindi ko sinasalita tungkol sa inyong
lahat: nalalaman ko ang aking mga hinirang: nguni't upang matupad ang
kasulatan, Ang kumakain ng aking tinapay ay nagtaas ng kaniyang sakong
laban sa akin.

<span id="an_13:19">13:19</span> Mula ngayon ay sinasalita ko sa inyo
bago mangyari, upang, pagka nangyari, kayo'y magsisampalataya na ako
nga.

<span id="an_13:20">13:20</span> Katotohanan, katotohanang sinasabi ko
sa inyo, Ang tumatanggap sa sinoman sinusugo ko ay ako ang tinatanggap;
at ang tumatanggap sa akin ay tinatanggap ang nagsugo sa akin.

<span id="an_13:21">13:21</span> Nang masabing gayon ni Jesus, siya'y
nagulumihanan sa espiritu, at pinatotohanan, at sinabi, Katotohanan,
katotohanang sinasabi ko sa inyo, na ako'y ipagkakanulo ng isa sa inyo.

<span id="an_13:22">13:22</span> Ang mga alagad ay nangagtingintinginan,
na nangagaalinlangan kung kanino niya sinasalita.

<span id="an_13:23">13:23</span> Sa dulang ay may isa sa kaniyang mga
alagad, na minamahal ni Jesus na nakahilig sa sinapupunan ni Jesus.

<span id="an_13:24">13:24</span> Hinudyatan nga siya ni Simon Pedro, at
sinabi sa kaniya, Sabihin mo sa amin kung sino ang sinasalita niya.

<span id="an_13:25">13:25</span> Ang nakahilig nga sa dibdib ni Jesus ay
nagsabi sa kaniya, Panginoon, sino yaon?

<span id="an_13:26">13:26</span> Sumagot nga si Jesus, Yaong aking
ipagsawsaw at bigyan ng tinapay ay siya nga. Kaya't nang maisawsaw niya
ang tinapay, ay kinuha niya at ibinigay niya kay Judas, na anak ni Simon
Iscariote.

<span id="an_13:27">13:27</span> At pagkatapos na maisubo, si Satanas
nga ay pumasok sa kaniya. Sinabi nga sa kaniya ni Jesus, Ang ginagawa
mo, ay gawin mong madali.

<span id="an_13:28">13:28</span> Hindi nga natalastas ng sinomang nasa
dulang kung sa anong kadahilanan sinalita niya ito.

<span id="an_13:29">13:29</span> Sapagka't iniisip ng ilan, na sapagka't
si Judas ang may tangan ng supot, ay sinabi ni Jesus sa kaniya, Bumili
ka ng mga bagay na ating kailangan sa pista; o, magbigay siya ng anoman
sa mga dukha.

<span id="an_13:30">13:30</span> Nang kaniya ngang matanggap ang subo ay
umalis agad: at noo'y gabi na.

<span id="an_13:31">13:31</span> Nang siya nga'y makalabas na, ay sinabi
ni Jesus, Ngayon ay niluluwalhati ang Anak ng tao, at ang Dios ay
niluluwalhati sa kaniya:

<span id="an_13:32">13:32</span> At luluwalhatiin siya ng Dios sa
kaniyang sarili, at pagdaka'y luluwalhatiin siya niya.

<span id="an_13:33">13:33</span> Maliliit na anak, sumasa inyo pa ako ng
kaunting panahon. Ako'y inyong hahanapin: at gaya ng sinabi ko sa mga
Judio, Sa paroroonan ko, ay hindi kayo mangakaparoon: gayon ang sinasabi
ko sa inyo ngayon.

<span id="an_13:34">13:34</span> Isang bagong utos ang sa inyo'y
ibinibigay ko, na kayo'y mangagibigan sa isa't isa: na kung paanong
iniibig ko kayo, ay mangagibigan naman kayo sa isa't isa.

<span id="an_13:35">13:35</span> Sa ganito'y mangakikilala ng lahat ng
mga tao na kayo ay aking mga alagad, kung kayo'y may pagibig sa isa't
isa.

<span id="an_13:36">13:36</span> Sinabi sa kaniya ni Simon Pedro,
Panginoon, saan ka paroroon? Sumagot si Jesus, Sa paroroonan ko, ay
hindi ka makasusunod sa akin ngayon: nguni't pagkatapos ay makasusunod
ka.

<span id="an_13:37">13:37</span> Sinabi sa kaniya ni Pedro, Panginoon,
bakit hindi ako makasusunod sa iyo ngayon? Ang aking buhay ay ibibigay
ko dahil sa inyo.

<span id="an_13:38">13:38</span> Sumagot si Jesus. Ang buhay mo baga'y
iyong ibibigay dahil sa akin? Katotohanan, katotohanang sinasabi ko sa
iyo, Hindi titilaok ang manok, hanggang ikaila mo akong makaitlo.

<span id="an_14:1">14:1</span> Huwag magulumihanan ang inyong puso:
magsisampalataya kayo sa Dios, magsisampalataya naman kayo sa akin.

<span id="an_14:2">14:2</span> Sa bahay ng aking Ama ay maraming
tahanan; kung di gayon, ay sinabi ko sana sa inyo; sapagka't ako'y
paroroon upang ipaghanda ko kayo ng dakong kalalagyan.

<span id="an_14:3">14:3</span> At kung ako'y pumaroon at kayo'y
maipaghanda ng kalalagyan, ay muling paririto ako, at kayo'y tatanggapin
ko sa aking sarili; upang kung saan ako naroroon, kayo naman ay dumoon.

<span id="an_14:4">14:4</span> At kung saan ako paroroon, ay nalalaman
ninyo ang daan.

<span id="an_14:5">14:5</span> Sinabi sa kaniya ni Tomas, Panginoon,
hindi namin nalalaman kung saan ka paroroon; paano ngang malalaman namin
ang daan?

<span id="an_14:6">14:6</span> Sinabi sa kaniya ni Jesus, Ako ang daan,
at ang katotohanan, at ang buhay: sinoman ay di makaparoroon sa Ama,
kundi sa pamamagitan ko.

<span id="an_14:7">14:7</span> Kung ako'y nangakilala ninyo ay
mangakikilala ninyo ang aking Ama: buhat ngayon siya'y inyong
mangakikilala, at siya'y inyong nakita.

<span id="an_14:8">14:8</span> Sinabi sa kaniya ni Felipe, Panginoon,
ipakita mo sa amin ang Ama, at sukat na ito sa amin.

<span id="an_14:9">14:9</span> Sinabi sa kaniya ni Jesus, Malaon nang
panahong ako'y inyong kasama, at hindi mo ako nakikilala, Felipe? ang
nakakita sa akin ay nakakita sa Ama; paanong sinasabi mo, Ipakita mo sa
amin ang Ama?

<span id="an_14:10">14:10</span> Hindi ka baga nananampalataya na ako'y
nasa Ama, at ang Ama ay nasa akin? ang mga salitang aking sinasabi sa
inyo'y hindi ko sinasalita sa aking sarili: kundi ang Ama na tumatahan
sa akin ay gumagawa ng kaniyang mga gawa.

<span id="an_14:11">14:11</span> Magsisampalataya kayo sa akin na ako'y
nasa Ama, at ang Ama ay nasa akin: o kungdi kaya'y magsisampalataya kayo
sa akin dahil sa mga gawa rin.

<span id="an_14:12">14:12</span> Katotohanan, katotohanang sinasabi ko
sa inyo, Ang sa akin ay sumasampalataya, ay gagawin din naman niya ang
mga gawang aking ginagawa; at lalong dakilang mga gawa kay sa rito ang
gagawin niya; sapagka't ako'y paroroon sa Ama.

<span id="an_14:13">14:13</span> At ang anomang inyong hingin sa aking
pangalan, ay yaon ang aking gagawin, upang ang Ama ay lumuwalhati sa
Anak.

<span id="an_14:14">14:14</span> Kung kayo'y magsisihingi ng anoman sa
pangalan ko, ay yaon ang aking gagawin.

<span id="an_14:15">14:15</span> Kung ako'y inyong iniibig, ay tutuparin
ninyo ang aking mga utos.

<span id="an_14:16">14:16</span> At ako'y dadalangin sa Ama, at kayo'y
bibigyan niya ng ibang Mangaaliw, upang siyang suma inyo magpakailan
man,

<span id="an_14:17">14:17</span> Sa makatuwid baga'y ang Espiritu ng
katotohanan: na hindi matatanggap ng sanglibutan; sapagka't hindi nito
siya nakikita, ni nakikilala man siya: siya'y nakikilala ninyo;
sapagka't siya'y tumatahan sa inyo, at sasa inyo.

<span id="an_14:18">14:18</span> Hindi ko kayo iiwang magisa: ako'y
paririto sa inyo.

<span id="an_14:19">14:19</span> Kaunti pang panahon, at hindi na ako
makikita ng sanglibutan; nguni't inyong makikita ako: sapagka't ako'y
nabubuhay, ay mangabubuhay rin naman kayo.

<span id="an_14:20">14:20</span> Sa araw na yao'y makikilala ninyong
ako'y nasa aking Ama, at kayo'y nasa akin, at ako'y nasa inyo.

<span id="an_14:21">14:21</span> Ang mayroon ng aking mga utos, at
tinutupad ang mga yaon, ay siyang umiibig sa akin: at ang umiibig sa
akin ay iibigin ng aking Ama, at siya'y iibigin ko, at ako'y
magpapakahayag sa kaniya.

<span id="an_14:22">14:22</span> Si Judas (hindi ang Iscariote) ay
nagsabi sa kaniya, Panginoon, ano't mangyayari na sa amin ka
magpapakahayag, at hindi sa sanglibutan?

<span id="an_14:23">14:23</span> Sumagot si Jesus at sinabi sa kaniya,
Kung ang sinoman ay umiibig sa akin, ay kaniyang tutuparin ang aking
salita: at siya'y iibigin ng aking Ama, at kami'y pasasa kaniya, at
siya'y gagawin naming aming tahanan.

<span id="an_14:24">14:24</span> Ang hindi umiibig sa akin ay hindi
tumutupad ng aking mga salita: at ang salitang inyong narinig ay hindi
akin, kundi sa Amang nagsugo sa akin.

<span id="an_14:25">14:25</span> Ang mga bagay na ito'y sinalita ko sa
inyo, samantalang ako'y tumatahang kasama pa ninyo.

<span id="an_14:26">14:26</span> Datapuwa't ang Mangaaliw, sa makatuwid
baga'y ang Espiritu Santo, na susuguin ng Ama sa aking pangalan, siya
ang magtuturo sa inyo ng lahat ng mga bagay, at magpapaalaala ng lahat
na sa inyo'y aking sinabi.

<span id="an_14:27">14:27</span> Ang kapayapaan ay iniiwan ko sa inyo;
ang aking kapayapaan ay ibinibigay ko sa inyo: hindi gaya ng ibinibigay
ng sanglibutan, ang ibinibigay ko sa inyo. Huwag magulumihanan ang
inyong puso, ni matakot man.

<span id="an_14:28">14:28</span> Narinig ninyo kung paanong sinabi ko sa
inyo, Papanaw ako, at paririto ako sa inyo. Kung ako'y inyong iniibig,
kayo'y mangagagalak, dahil sa ako'y pasasa Ama: sapagka't ang Ama ay
lalong dakila kay sa akin.

<span id="an_14:29">14:29</span> At ngayon ay sinabi ko sa inyo bago
mangyari, upang, kung ito'y mangyari, ay magsisampalataya kayo.

<span id="an_14:30">14:30</span> Hindi na ako magsasalita pa ng marami
sa inyo, sapagka't dumarating ang prinsipe ng sanglibutan: at siya'y
walang anoman sa akin;

<span id="an_14:31">14:31</span> Datapuwa't upang maalaman ng
sanglibutan na ako'y umiibig sa Ama, at ayon sa kautusang ibinigay sa
akin ng Ama, ay gayon din ang aking ginagawa. Magsitindig kayo, at
magsialis tayo rito.

<span id="an_15:1">15:1</span> Ako ang tunay na puno ng ubas, at ang
aking Ama ang magsasaka.

<span id="an_15:2">15:2</span> Ang bawa't sanga na sa akin ay hindi
nagbubunga, ay inaalis niya: at ang bawa't sanga na nagbubunga ay
nililinis niya, upang lalong magbunga.

<span id="an_15:3">15:3</span> Kayo'y malilinis na sa pamamagitan ng
salita na sa inyo'y aking sinalita.

<span id="an_15:4">15:4</span> Kayo'y manatili sa akin, at ako'y sa
inyo. Gaya ng sanga na di makapagbunga sa kaniyang sarili maliban na
nakakabit sa puno; gayon din naman kayo, maliban na kayo'y manatili sa
akin.

<span id="an_15:5">15:5</span> Ako ang puno ng ubas, kayo ang mga sanga:
Ang nananatili sa akin, at ako'y sa kaniya, ay siyang nagbubunga ng
marami: sapagka't kung kayo'y hiwalay sa akin ay wala kayong magagawa.

<span id="an_15:6">15:6</span> Kung ang sinoman ay hindi manatili sa
akin, ay siya'y matatapong katulad ng sanga, at matutuyo; at mga
titipunin at mga ihahagis sa apoy, at mangasusunog.

<span id="an_15:7">15:7</span> Kung kayo'y magsipanatili sa akin, at ang
mga salita ko'y magsipanatili sa inyo, ay hingin ninyo ang anomang
inyong ibigin, at gagawin sa inyo.

<span id="an_15:8">15:8</span> Sa ganito'y lumuluwalhati ang aking Ama,
na kayo'y magsipagbunga ng marami; at gayon kayo'y magiging aking mga
alagad.

<span id="an_15:9">15:9</span> Kung paanong inibig ako ng Ama, ay gayon
din naman iniibig ko kayo: magsipanatili kayo sa aking pagibig.

<span id="an_15:10">15:10</span> Kung tinutupad ninyo ang aking mga
utos, ay magsisipanahan kayo sa aking pagibig; gaya ng aking pagtupad sa
mga utos ng aking Ama, at ako'y nananatili sa kaniyang pagibig.

<span id="an_15:11">15:11</span> Ang mga bagay na ito ay sinalita ko sa
inyo, upang ang aking kagalakan ay mapasa inyo, at upang ang inyong
kagalakan ay malubos.

<span id="an_15:12">15:12</span> Ito ang aking utos, na kayo'y
mangagibigan sa isa't isa, na gaya ng pagibig ko sa inyo.

<span id="an_15:13">15:13</span> Walang may lalong dakilang pagibig kay
sa rito, na ibigay ng isang tao ang kaniyang buhay dahil sa kaniyang mga
kaibigan.

<span id="an_15:14">15:14</span> Kayo'y aking mga kaibigan, kung gawin
ninyo ang mga bagay na aking iniuutos sa inyo.

<span id="an_15:15">15:15</span> Hindi ko na kayo tatawaging mga alipin;
sapagka't hindi nalalaman ng alipin kung ano ang ginagawa ng kaniyang
panginoon: nguni't tinatawag ko kayong mga kaibigan; sapagka't ang lahat
ng mga bagay na narinig ko sa aking Ama ay mga ipinakilala ko sa inyo.

<span id="an_15:16">15:16</span> Ako'y hindi ninyo hinirang, nguni't
kayo'y hinirang ko, at aking kayong inihalal, upang kayo'y magsiyaon at
magsipagbunga, at upang manatili ang inyong bunga: upang ang anomang
inyong hingin sa Ama sa aking pangalan, ay maibigay niya sa inyo.

<span id="an_15:17">15:17</span> Ang mga bagay na ito ay iniuutos ko sa
inyo, upang kayo'y mangagibigan sa isa't isa.

<span id="an_15:18">15:18</span> Kung kayo'y kinapopootan ng
sanglibutan, ay inyong talastas na ako muna ang kinapootan bago kayo.

<span id="an_15:19">15:19</span> Kung kayo'y taga sanglibutan, ay
iibigin ng sanglibutan ang kaniyang sarili: nguni't sapagka't kayo'y
hindi taga sanglibutan, kundi kayo'y hinirang ko sa sanglibutan, kaya
napopoot sa inyo ang sanglibutan.

<span id="an_15:20">15:20</span> Alalahanin ninyo ang salitang sa inyo'y
aking sinabi, Ang alipin ay hindi dakila kay sa kaniyang panginoon. Kung
ako'y kanilang pinagusig, kayo man ay kanilang paguusigin din; kung
tinupad nila ang aking salita, ang inyo man ay tutuparin din.

<span id="an_15:21">15:21</span> Datapuwa't ang lahat ng mga bagay na
ito ay gagawin nila sa inyo dahil sa aking pangalan, sapagka't hindi
nila nakikilala ang sa akin ay nagsugo.

<span id="an_15:22">15:22</span> Kung hindi sana ako naparito at
nagsalita sa kanila, ay hindi sila magkakaroon ng kasalanan: datapuwa't
ngayo'y wala na silang madadahilan sa kanilang kasalanan.

<span id="an_15:23">15:23</span> Ang napopoot sa akin ay napopoot din
naman sa aking Ama.

<span id="an_15:24">15:24</span> Kung ako sana'y hindi gumawa sa gitna
nila ng mga gawang hindi ginawa ng sinomang iba, ay hindi sana sila
nangagkaroon ng kasalanan: datapuwa't ngayon ay kanilang nangakita at
kinapootan nila ako at ang aking Ama.

<span id="an_15:25">15:25</span> Nguni't nangyari ito, upang matupad ang
salitang nasusulat sa kanilang kautusan, Ako'y kinapootan nila na walang
kadahilanan.

<span id="an_15:26">15:26</span> Datapuwa't pagparito ng Mangaaliw, na
aking susuguin sa inyo mula sa Ama, sa makatuwid baga'y ang Espiritu ng
katotohanan, na nagbubuhat sa Ama, ay siyang magpapatotoo sa akin:

<span id="an_15:27">15:27</span> At kayo naman ay magpapatotoo,
sapagka't kayo'y nangakasama ko buhat pa nang una.

<span id="an_16:1">16:1</span> Ang mga bagay na ito'y aking sinalita sa
inyo, upang kayo'y huwag mangatisod.

<span id="an_16:2">16:2</span> Kayo'y palalayasin nila sa mga sinagoga:
oo, dumarating ang oras, na ang sinomang pumatay sa inyo ay aakalaing
naghahandog siya ng paglilingkod sa Dios.

<span id="an_16:3">16:3</span> At ang mga bagay na ito'y gagawin nila,
sapagka't hindi nila nakikilala ang Ama, ni ako man.

<span id="an_16:4">16:4</span> Datapuwa't ang mga bagay na ito'y
sinalita ko sa inyo, upang kung dumating ang kanilang oras, ay inyong
mangaalaala, kung paanong sinabi ko sa inyo. At ang mga bagay na ito'y
hindi ko sinabi sa inyo buhat pa nang una, sapagka't ako'y sumasa inyo.

<span id="an_16:5">16:5</span> Datapuwa't ngayong ako'y paroroon sa
nagsugo sa akin; at sinoman sa inyo ay walang nagtatanong sa akin, Saan
ka paroroon?

<span id="an_16:6">16:6</span> Nguni't sapagka't sinalita ko ang mga
bagay na ito sa inyo, ay napuno ng kalumbayan ang inyong puso.

<span id="an_16:7">16:7</span> Gayon ma'y sinasalita ko sa inyo ang
katotohanan: Nararapat sa inyo na ako'y yumaon; sapagka't kung hindi ako
yayaon, ang Mangaaliw ay hindi paririto sa inyo; nguni't kung ako'y
yumaon, siya'y susuguin ko sa inyo.

<span id="an_16:8">16:8</span> At siya, pagparito niya, ay kaniyang
susumbatan ang sanglibutan tungkol sa kasalanan, at sa katuwiran, at sa
paghatol:

<span id="an_16:9">16:9</span> Tungkol sa kasalanan, sapagka't hindi
sila nagsisampalataya sa akin;

<span id="an_16:10">16:10</span> Tungkol sa katuwiran, sapagka't ako'y
paroroon sa Ama, at hindi na ninyo ako makikita;

<span id="an_16:11">16:11</span> Tungkol sa paghatol, sapagka't ang
prinsipe ng sanglibutang ito ay hinatulan na.

<span id="an_16:12">16:12</span> Mayroon pa akong maraming bagay na sa
inyo ay sasabihin, nguni't ngayon ay hindi ninyo mangatitiis.

<span id="an_16:13">16:13</span> Gayon ma'y kung siya, ang Espiritu ng
katotohanan ay dumating, ay papatnubayan niya kayo sa buong katotohanan:
sapagka't hindi siya magsasalita ng mula sa kaniyang sarili; kundi ang
anomang bagay na kaniyang marinig, ang mga ito ang kaniyang sasalitain:
at kaniyang ipahahayag sa inyo ang mga bagay na magsisidating.

<span id="an_16:14">16:14</span> Luluwalhatiin niya ako: sapagka't
kukuha siya sa nasa akin, at sa inyo'y ipahahayag.

<span id="an_16:15">16:15</span> Ang lahat ng mga bagay na nasa Ama ay
akin: kaya sinabi ko, na siya'y kukuha sa nasa akin, at sa inyo'y
ipahahayag.

<span id="an_16:16">16:16</span> Sangdali na lamang, at ako'y hindi na
ninyo makikita; at muling sandali pa, at ako'y inyong makikita.

<span id="an_16:17">16:17</span> Ang ilan sa kaniyang mga alagad nga ay
nangagsangusapan, Ano itong sinasabi niya sa atin, Sangdali na lamang,
at ako'y hindi na ninyo makikita; at muling sangdali pa, at ako'y inyong
makikita: at, Sapagka't ako'y paroroon sa Ama?

<span id="an_16:18">16:18</span> Sinabi nga nila, Ano nga itong sinasabi
niya, Sangdali na lamang? Hindi namin nalalaman kung ano ang sinasabi
niya.

<span id="an_16:19">16:19</span> Natalastas ni Jesus na sa kaniya'y ibig
nilang itanong, at sa kanila'y sinabi niya, Nangagtatanungan kayo
tungkol dito sa aking sinabi, Sangdali na lamang, at ako'y hindi na
ninyo makikita, at muling sangdali pa, at ako'y inyong makikita?

<span id="an_16:20">16:20</span> Katotohanan, katotohanang sinasabi ko
sa inyo, na kayo'y magsisiiyak at magsisipanaghoy, datapuwa't ang
sanglibutan ay magagalak: kayo'y mangalulumbay, datapuwa't ang inyong
kalumbayan ay magiging kagalakan.

<span id="an_16:21">16:21</span> Ang babae pagka nanganganak ay
nalulumbay, sapagka't dumating ang kaniyang oras: nguni't pagkapanganak
niya sa sanggol, ay hindi na niya naalaala ang hirap dahil sa kagalakan
sa pagkapanganak sa isang tao sa sanglibutan.

<span id="an_16:22">16:22</span> At kayo nga sa ngayon ay may
kalumbayan: nguni't muli ko kayong makikita, at magagalak ang inyong
puso, at walang makapagaalis sa inyo ng inyong kagalakan.

<span id="an_16:23">16:23</span> At sa araw na yaon ay hindi kayo
magtatanong sa akin ng anomang tanong. Katotohanan, katotohanang
sinasabi ko sa inyo, Kung kayo'y hihingi ng anoman sa Ama, ay ibibigay
niya sa inyo sa aking pangalan.

<span id="an_16:24">16:24</span> Hanggang ngayo'y wala pa kayong
hinihinging anoman sa pangalan ko: kayo'y magsihingi, at kayo'y
tatanggap, upang malubos ang inyong kagalakan.

<span id="an_16:25">16:25</span> Sinalita ko sa inyo ang mga bagay na
ito sa malalabong pananalita: darating ang oras, na hindi ko na kayo
pagsasalitaan sa malalabong pananalita, kundi maliwanag na sa inyo'y
sasaysayin ko ang tungkol sa Ama.

<span id="an_16:26">16:26</span> Sa araw na yao'y magsisihingi kayo sa
aking pangalan: at sa inyo'y hindi ko sinasabi, na kayo'y idadalangin ko
sa Ama;

<span id="an_16:27">16:27</span> Sapagka't ang Ama rin ang umiibig sa
inyo, sapagka't ako'y inyong inibig, at kayo'y nagsisampalataya na ako'y
nagbuhat sa Ama.

<span id="an_16:28">16:28</span> Nagbuhat ako sa Ama, at naparito ako sa
sanglibutan: muling iniiwan ko ang sanglibutan, at ako'y paroroon sa
Ama.

<span id="an_16:29">16:29</span> Sinasabi ng kaniyang mga alagad,
Narito, ngayo'y nagsasalita kang malinaw, at wala kang sinasalitang
anomang malabong pananalita.

<span id="an_16:30">16:30</span> Ngayon ay nakikilala namin na nalalaman
mo ang lahat ng mga bagay, at hindi nangangailangan na tanungin ka ng
sinoman: dahil dito'y nagsisisampalataya kami na ikaw ay nagbuhat sa
Dios.

<span id="an_16:31">16:31</span> Sinagot sila ni Jesus, Ngayon baga'y
nagsisisampalataya kayo?

<span id="an_16:32">16:32</span> Narito, ang oras ay dumarating, oo,
dumating na, na kayo'y mangangalat, ang bawa't tao sa kanikaniyang
sarili, at ako'y iiwan ninyong magisa: at gayon ma'y hindi ako nagiisa,
sapagka't ang Ama ay sumasa akin.

<span id="an_16:33">16:33</span> Ang mga bagay na ito ay sinalita ko sa
inyo, upang kayo'y magkaroon sa akin ng kapayapaan. Sa sanglibutan ay
mayroon kayong kapighatian: nguni't laksan ninyo ang loob; aking dinaig
ang sanglibutan.

<span id="an_17:1">17:1</span> Ang mga bagay na ito ay sinalita ni
Jesus; at sa pagtingala ng kaniyang mga mata sa langit, ay sinabi niya,
Ama, dumating na ang oras; luwalhatiin mo ang iyong Anak, upang ikaw ay
luwalhatiin ng Anak:

<span id="an_17:2">17:2</span> Gaya ng ibinigay mo sa kaniya ang
kapamahalaan sa lahat ng laman, upang bigyan niya ng buhay na walang
hanggan ang lahat ng ibinigay mo sa kaniya.

<span id="an_17:3">17:3</span> At ito ang buhay na walang hanggan, na
ikaw ay makilala nila na iisang Dios na tunay, at siyang iyong sinugo,
sa makatuwid baga'y si Jesucristo.

<span id="an_17:4">17:4</span> Niluwalhati kita sa lupa, pagkaganap ko
ng gawa na ipinagawa mo sa akin.

<span id="an_17:5">17:5</span> At ngayon, Ama, luwalhatiin mo ako sa iyo
rin ng kaluwalhatiang aking tinamo sa iyo bago ang sanglibutan ay naging
gayon.

<span id="an_17:6">17:6</span> Ipinahayag ko ang iyong pangalan sa mga
tao na ibinigay mo sa akin mula sa sanglibutan: sila'y iyo, at sila'y
ibinigay mo sa akin; at tinupad nila ang iyong salita.

<span id="an_17:7">17:7</span> Ngayon ay nangakilala nila na ang lahat
ng mga bagay na sa akin ay ibinigay mo ay mula sa iyo:

<span id="an_17:8">17:8</span> Sapagka't ang mga salitang sa akin ay
ibinigay mo ay ibinigay ko sa kanila; at kanilang tinanggap, at
nangakilala nilang tunay na nagbuhat ako sa iyo, at nagsipaniwalang ikaw
ang nagsugo sa akin.

<span id="an_17:9">17:9</span> Idinadalangin ko sila: hindi ang
sanglibutan ang idinadalangin ko, kundi yaong mga sa akin ay ibinigay
mo; sapagka't sila'y iyo:

<span id="an_17:10">17:10</span> At ang lahat ng mga bagay ay iyo, at
ang mga iyo ay akin: at ako'y lumuluwalhati sa kanila.

<span id="an_17:11">17:11</span> At wala na ako sa sanglibutan, at ang
mga ito ay nasa sanglibutan, at ako'y paririyan sa iyo. Amang Banal,
ingatan mo sila sa iyong pangalan yaong mga ibinigay mo sa akin, upang
sila'y maging isa, na gaya naman natin.

<span id="an_17:12">17:12</span> Samantalang ako'y sumasa kanila, ay
iningatan ko sila sa iyong pangalan yaong mga ibinigay mo sa akin: at
sila'y binantayan ko, at isa man sa kanila'y walang napahamak, kundi ang
anak ng kapahamakan; upang matupad ang kasulatan.

<span id="an_17:13">17:13</span> Nguni't ngayon ay napaririyan ako sa
iyo; at sinasalita ko ang mga bagay na ito sa sanglibutan, upang sila'y
mangagtamo ng aking kagalakang ganap sa kanila rin.

<span id="an_17:14">17:14</span> Ibinigay ko sa kanila ang iyong salita:
at kinapootan sila ng sanglibutan, sapagka't hindi sila taga
sanglibutan, gaya ko naman na hindi taga sanglibutan.

<span id="an_17:15">17:15</span> Hindi ko idinadalangin na alisin mo
sila sa sanglibutan, kundi ingatan mo sila mula sa masama.

<span id="an_17:16">17:16</span> Hindi sila taga sanglibutan, na gaya ko
naman na hindi taga sanglibutan.

<span id="an_17:17">17:17</span> Pakabanalin mo sila sa katotohanan: ang
salita mo'y katotohanan.

<span id="an_17:18">17:18</span> Kung paanong ako'y iyong sinugo sa
sanglibutan, sila'y gayon ding sinusugo ko sa sanglibutan.

<span id="an_17:19">17:19</span> At dahil sa kanila'y pinabanal ko ang
aking sarili, upang sila naman ay mangagpakabanal sa katotohanan.

<span id="an_17:20">17:20</span> Hindi lamang sila ang idinadalangin ko,
kundi sila rin naman na mga nagsisisampalataya sa akin sa pamamagitan ng
kanilang salita;

<span id="an_17:21">17:21</span> Upang silang lahat ay maging isa; na
gaya mo, Ama, sa akin, at ako'y sa iyo, na sila nama'y suma atin: upang
ang sanglibutan ay sumampalataya na ako'y sinugo mo.

<span id="an_17:22">17:22</span> At ang kaluwalhatiang sa aki'y ibinigay
mo ay ibinigay ko sa kanila; upang sila'y maging isa, na gaya naman
natin na iisa;

<span id="an_17:23">17:23</span> Ako'y sa kanila, at ikaw ay sa akin,
upang sila'y malubos sa pagkakaisa; upang makilala ng sanglibutan na
ikaw ang sa akin ay nagsugo, at sila'y iyong inibig, na gaya ko na
inibig mo.

<span id="an_17:24">17:24</span> Ama, yaong mga ibinigay mo sa akin ay
ibig ko kung saan ako naroroon, sila naman ay dumoong kasama ko, upang
makita nila ang kaluwalhatian ko, na ibinigay mo sa akin: sapagka't
ako'y iyong inibig bago natatag ang sanglibutan.

<span id="an_17:25">17:25</span> Oh Amang banal, hindi ka nakikilala ng
sanglibutan, nguni't nakikilala kita; at nakikilala ng mga ito na ikaw
ang nagsugo sa akin;

<span id="an_17:26">17:26</span> At ipinakilala ko sa kanila ang iyong
pangalan, at ipakikilala ko; upang ang pagibig na sa akin ay iniibig mo
ay mapasa kanila, at ako'y sa kanila.

<span id="an_18:1">18:1</span> Nang masalita ni Jesus ang mga salitang
ito, siya'y umalis na kasama ng kaniyang mga alagad na nagsitawid ng
batis ng Cedron, na doo'y may isang halamanan, na pinasok niya at ng
kaniyang mga alagad.

<span id="an_18:2">18:2</span> Si Judas nga rin naman, na sa kaniya'y
nagkanulo, ay nalalaman ang dako: sapagka't madalas na si Jesus ay
nakikipagkatipon sa kaniyang mga alagad doon.

<span id="an_18:3">18:3</span> Si Judas nga, pagkatanggap ng pulutong ng
mga kawal, at mga punong kawal na mula sa mga pangulong saserdote at mga
Fariseo, ay nagsiparoon na may mga ilawan at mga sulo at mga sandata.

<span id="an_18:4">18:4</span> Si Jesus nga, na nakatataho ng lahat ng
mga bagay na sasapit sa kaniya, ay lumabas, at sa kanila'y sinabi, Sino
ang inyong hinahanap?

<span id="an_18:5">18:5</span> Sinagot niya sila, Si Jesus na taga
Nazaret. Sinabi sa kanila ni Jesus, Ako nga. At si Judas din naman, na
sa kaniya'y nagkanulo, ay nakatayong kasama nila.

<span id="an_18:6">18:6</span> Pagkasabi nga niya sa kanila, Ako nga, ay
nagsiurong sila, at nangalugmok sa lupa.

<span id="an_18:7">18:7</span> Muli ngang sila'y tinanong niya, Sino ang
inyong hinahanap? At sinabi nila, Si Jesus na taga Nazaret.

<span id="an_18:8">18:8</span> Sumagot si Jesus, Sinabi ko sa inyo na
ako nga; kung ako nga ang inyong hinahanap, ay pabayaan ninyo ang mga
ito na magsiyaon sa kanilang lakad.

<span id="an_18:9">18:9</span> Upang matupad ang salitang sinalita niya,
Sa mga ibinigay mo sa akin ay hindi ko iniwala kahit isa.

<span id="an_18:10">18:10</span> Si Simon Pedro nga na may tabak ay
nagbunot nito, at sinugatan ang alipin ng dakilang saserdote, at
tinagpas ang kaniyang kanang tainga. Ang pangalan ng aliping yaon ay
Malco.

<span id="an_18:11">18:11</span> Sinabi nga ni Jesus kay Pedro, Isalong
mo ang iyong tabak: ang sarong sa akin ay ibinigay ng Ama, ay hindi ko
baga iinuman?

<span id="an_18:12">18:12</span> Kaya dinakip si Jesus ng pulutong at ng
pangulong kapitan, at ng mga punong kawal ng mga Judio, at siya'y
ginapos.

<span id="an_18:13">18:13</span> At siya'y dinala muna kay Anas;
sapagka't siya'y biyenan ni Caifas, na dakilang saserdote nang taong
yaon.

<span id="an_18:14">18:14</span> Si Caifas nga na siyang nagpayo sa mga
Judio, na dapat na ang isang tao'y mamatay dahil sa bayan.

<span id="an_18:15">18:15</span> At sumunod si Simon Pedro kay Jesus, at
gayon din ang isa pang alagad. Ang alagad ngang yaon ay kilala ng
dakilang saserdote, at pumasok na kasama ni Jesus sa looban ng dakilang
saserdote;

<span id="an_18:16">18:16</span> Nguni't si Pedro ay nakatayo sa pintuan
sa labas. Kaya't ang isang alagad, na kilala ng dakilang saserdote ay
lumabas at kinausap ang babaing tanod-pinto, at ipinasok si Pedro.

<span id="an_18:17">18:17</span> Sinabi nga kay Pedro ng dalagang
tanod-pinto, Pati baga ikaw ay isa sa mga alagad ng taong ito? Sinabi
niya, Ako'y hindi.

<span id="an_18:18">18:18</span> Nangakatayo nga doon ang mga alipin at
ang mga punong kawal, na nangagpapaningas ng sigang uling; sapagka't
maginaw; at sila'y nangagpapainit: at si Pedro rin naman ay kasama nila,
na nakatayo at nagpapainit.

<span id="an_18:19">18:19</span> Tinanong nga ng dakilang saserdote si
Jesus tungkol sa kaniyang mga alagad, at sa kaniyang pagtuturo.

<span id="an_18:20">18:20</span> Sinagot siya ni Jesus, Ako'y hayag na
nagsalita sa sanglibutan; ako'y laging nagtuturo sa mga sinagoga, at sa
templo, na siyang pinagkakatipunan ng lahat ng mga Judio; at wala akong
sinalita sa lihim.

<span id="an_18:21">18:21</span> Bakit ako'y iyong tinatanong? tanungin
mo silang nangakarinig sa akin, kung anong sinalita ko sa kanila:
narito, ang mga ito ang nangakakaalam ng mga bagay na sinabi ko.

<span id="an_18:22">18:22</span> At nang kaniyang masabi ito, ay
sinampal si Jesus ng isa sa mga punong kawal na nakatayo roon, na
nagsasabi, Ganyan ang pagsagot mo sa dakilang saserdote?

<span id="an_18:23">18:23</span> Sinagot siya ni Jesus, Kung ako'y
nagsalita ng masama, patotohanan mo ang kasamaan; datapuwa't kung
mabuti, bakit mo ako sinasampal?

<span id="an_18:24">18:24</span> Ipinadala nga siyang gapos ni Anas kay
Caifas na dakilang saserdote.

<span id="an_18:25">18:25</span> Nakatayo nga si Pedro na nagpapainit.
Sinabi nga nila sa kaniya, Ikaw baga ay isa rin naman sa kaniyang mga
alagad? Siya'y kumaila, at sinabi, Ako'y hindi.

<span id="an_18:26">18:26</span> Ang isa sa mga alipin ng dakilang
saserdote, na kamaganak niyaong tinagpas ni Pedro ang tainga, ay
nagsabi, Hindi baga ikaw ay nakita kong kasama niya sa halamanan?

<span id="an_18:27">18:27</span> Muli ngang kumaila si Pedro: at
pagdaka'y tumilaok ang manok.

<span id="an_18:28">18:28</span> Dinala nga nila si Jesus mula kay
Caifas hanggang sa Pretorio: at niyao'y maaga pa; at sila'y hindi
nagsipasok sa Pretorio, upang huwag silang madungisan, upang sila'y
mangyaring makakain ng kordero ng paskua.

<span id="an_18:29">18:29</span> Nilabas nga sila ni Pilato, at sinabi,
Anong sakdal ang dala ninyo laban sa taong ito?

<span id="an_18:30">18:30</span> Sila'y nagsisagot at sinabi sa kaniya,
Kung ang taong ito'y hindi manggagawa ng masama, ay hindi sana namin
dinala sa iyo.

<span id="an_18:31">18:31</span> Sa kanila nga'y sinabi ni Pilato, Kunin
ninyo siya, at siya'y inyong hatulan ayon sa inyong kautusan. Ang mga
Judio'y nangagsabi sa kaniya, Sa amin ay hindi naaayon sa kautusan na
magpapatay ng sinomang tao:

<span id="an_18:32">18:32</span> Upang matupad ang salitang sinalita ni
Jesus, na ipinaalam kung sa anong paraan ng kamatayan siya mamamatay.

<span id="an_18:33">18:33</span> Si Pilato nga'y muling pumasok sa
Pretorio, at tinawag si Jesus, at sa kaniya'y sinabi, Ikaw baga ang Hari
ng mga Judio?

<span id="an_18:34">18:34</span> Sumagot si Jesus, Sinasabi mo baga ito
sa iyong sarili, o sinabi sa iyo ng mga iba tungkol sa akin?

<span id="an_18:35">18:35</span> Si Pilato ay sumagot, Ako baga'y Judio?
Ang iyong sariling bansa at ang mga pangulong saserdote ang sa iyo'y
nagdala sa akin: anong ginawa mo?

<span id="an_18:36">18:36</span> Sumagot si Jesus, Ang kaharian ko ay
hindi sa sanglibutang ito: kung ang kaharian ko ay sa sanglibutang ito,
ang aking mga alipin nga ay makikipagbaka, upang ako'y huwag maibigay sa
mga Judio: nguni't ngayo'y ang aking kaharian ay hindi rito.

<span id="an_18:37">18:37</span> Sinabi nga sa kaniya ni Pilato, Ikaw
nga baga'y hari? Sumagot si Jesus, Ikaw ang nagsasabing ako'y hari.
Ako'y ipinanganak dahil dito, dahil dito ako naparito sa sanglibutan,
upang bigyang patotoo ang katotohanan. Ang bawa't isang ayon sa
katotohanan ay nakikinig ng aking tinig.

<span id="an_18:38">18:38</span> Sinabi sa kaniya ni Pilato, Ano ang
katotohanan? At nang masabi niya ito ay lumabas siyang muli sa mga
Judio, at sa kanila'y sinabi, Wala akong masumpungang anomang kasalanan
sa kaniya.

<span id="an_18:39">18:39</span> Nguni't kayo'y may ugali, na pawalan sa
inyo ang isa sa paskua: ibig nga baga ninyong sa inyo'y pawalan ko ang
Hari ng mga Judio?

<span id="an_18:40">18:40</span> Sila nga'y nagsigawang muli, na
nangagsasabi, Huwag ang taong ito, kundi si Barrabas. Si Barrabas nga'y
isang tulisan.

<span id="an_19:1">19:1</span> Nang magkagayon nga'y tinangnan ni Pilato
si Jesus, at siya'y hinampas.

<span id="an_19:2">19:2</span> At ang mga kawal ay nangagkamakama ng
isang putong na tinik, at ipinutong sa kaniyang ulo, at siya'y sinuutan
ng isang balabal na kulay-ube;

<span id="an_19:3">19:3</span> At sila'y nagsilapit sa kaniya, at
nangagsabi, Magalak, Hari ng mga Judio! at siya'y kanilang
pinagsuntukanan.

<span id="an_19:4">19:4</span> At si Pilato ay lumabas na muli, at sa
kanila'y sinabi, Narito, siya'y inilabas ko sa inyo, upang inyong
matalastas na wala akong masumpungang anomang kasalanan sa kaniya.

<span id="an_19:5">19:5</span> Lumabas nga si Jesus, na may putong na
tinik at balabal na kulay-ube. Sa kanila'y sinabi ni Pilato, Narito, ang
tao!

<span id="an_19:6">19:6</span> Pagkakita nga sa kaniya ng mga pangulong
saserdote at ng mga punong kawal, ay sila'y nangagsigawan, na sinasabi,
Ipako siya sa krus, ipako siya sa krus! Sinabi sa kanila ni Pilato,
Kunin ninyo siya, at ipako ninyo siya sa krus: sapagka't ako'y walang
masumpungang kasalanan sa kaniya.

<span id="an_19:7">19:7</span> Nagsisagot sa kaniya ang mga Judio,
Kami'y mayroong isang kautusan, at ayon sa kautusang yaon ay nararapat
siyang mamatay, sapagka't siya'y nagpapanggap na Anak ng Dios.

<span id="an_19:8">19:8</span> Pagkarinig nga ni Pilato ng salitang ito,
ay lalong sinidlan siya ng takot;

<span id="an_19:9">19:9</span> At siya'y muling pumasok sa Pretorio, at
sinabi kay Jesus, Taga saan ka? Nguni't hindi siya sinagot ni Jesus.

<span id="an_19:10">19:10</span> Sinabi nga sa kaniya ni Pilato, Sa akin
ay hindi ka nagsasalita? Hindi mo baga nalalaman na ako'y may
kapangyarihang sa iyo'y magpawala, at may kapangyarihang sa iyo'y
magpako sa krus?

<span id="an_19:11">19:11</span> Sumagot si Jesus sa kaniya, Anomang
kapangyarihan ay hindi ka magkakaroon laban sa akin malibang ito'y
ibinigay sa iyo mula sa itaas: kaya't ang nagdala sa iyo sa akin ay may
lalong malaking kasalanan.

<span id="an_19:12">19:12</span> Dahil dito'y pinagsisikapan ni Pilato
na siya'y pawalan: nguni't ang mga Judio ay nagsisigawan, na
nangagsasabi, Kung pawalan mo ang taong ito, ay hindi ka kaibigan ni
Cesar: ang bawa't isang nagpapanggap na hari ay nagsasalita ng laban kay
Cesar.

<span id="an_19:13">19:13</span> Nang marinig nga ni Pilato ang mga
salitang ito, ay inilabas niya si Jesus, at siya'y naupo sa hukuman sa
dakong tinatawag na Pavimento, datapuwa't sa Hebreo ay Gabbatha.

<span id="an_19:14">19:14</span> Noon nga'y Paghahanda ng paskua: at
noo'y magiikaanim ng oras. At sinabi niya sa mga Judio, Narito, ang
inyong Hari!

<span id="an_19:15">19:15</span> Sila nga'y nagsigawan, Alisin siya,
alisin siya, ipako siya sa krus! Sinabi sa kanila ni Pilato, Ipapako ko
baga sa krus ang inyong Hari? Nagsisagot ang mga pangulong saserdote,
Wala kaming hari kundi si Cesar.

<span id="an_19:16">19:16</span> Nang magkagayon nga'y ibinigay siya sa
kanila upang maipako sa krus.

<span id="an_19:17">19:17</span> Kinuha nga nila si Jesus: at siya'y
lumabas, na pasan niya ang krus, hanggang sa dakong tinatawag na Dako ng
bungo, na sa wikang Hebreo ay tinatawag na Golgota:

<span id="an_19:18">19:18</span> Na doo'y ipinako nila siya sa krus, at
kasama niya ang dalawa pa, isa sa bawa't tagiliran, at si Jesus sa
gitna.

<span id="an_19:19">19:19</span> At sumulat din naman si Pilato ng isang
pamagat, at inilagay sa ulunan ng krus. At ang nasusulat ay, JESUS NA
TAGA NAZARET, ANG HARI NG MGA JUDIO.

<span id="an_19:20">19:20</span> Marami nga sa mga Judio ang nakabasa ng
pamagat na ito, sapagka't ang dakong pinagpakuan kay Jesus ay malapit sa
bayan; at ito'y nasusulat sa Hebreo, at sa Latin, at sa Griego.

<span id="an_19:21">19:21</span> Sinabi nga kay Pilato ng mga pangulong
saserdote ng mga Judio, Huwag mong isulat, Ang Hari ng mga Judio; kundi,
ang kanyang sinabi, Hari ako ng mga Judio.

<span id="an_19:22">19:22</span> Sumagot si Pilato, Ang naisulat ko ay
naisulat ko.

<span id="an_19:23">19:23</span> Ang mga kawal nga, nang si Jesus ay
kanilang maipako na sa krus, ay kanilang kinuha ang kaniyang mga
kasuutan at pinagapat na bahagi, sa bawa't kawal ay isang bahagi; at
gayon din naman ang tunika: at ang tunika ay walang tahi, na hinabing
buo mula sa itaas.

<span id="an_19:24">19:24</span> Nangagsangusapan nga sila, Huwag natin
itong punitin, kundi ating pagsapalaranan, kung mapapakanino: upang
matupad ang kasulatan, na nagsasabi, Binahagi nila sa kanila ang aking
mga kasuutan, At ang aking balabal ay kanilang pinagsapalaran.

<span id="an_19:25">19:25</span> Ang mga bagay ngang ito ay ginawa ng
mga kawal. Datapuwa't nangakatayo sa piling ng krus ni Jesus ang
kaniyang ina, at ang kapatid ng kaniyang ina, na si Maria na asawa ni
Cleopas, at si Maria Magdalena.

<span id="an_19:26">19:26</span> Pagkakita nga ni Jesus sa kanyang ina,
at sa nakatayong alagad na kaniyang iniibig, ay sinabi niya sa kaniyang
ina, Babae, narito, ang iyong anak!

<span id="an_19:27">19:27</span> Nang magkagayo'y sinabi niya sa alagad,
Narito, ang iyong ina! At buhat nang oras na yaon ay tinanggap siya ng
alagad sa kaniyang sariling tahanan.

<span id="an_19:28">19:28</span> Pagkatapos nito, pagkaalam ni Jesus na
ang lahat ng mga bagay ay naganap na nga, upang matupad ang kasulatan,
ay sinabi, Nauuhaw ako.

<span id="an_19:29">19:29</span> Mayroon doong isang sisidlang puno ng
suka: kaya't naglagay sila ng isang esponghang basa ng suka sa isang
tukod na isopo, at kanilang inilagay sa kaniyang bibig.

<span id="an_19:30">19:30</span> Nang matanggap nga ni Jesus ang suka,
ay sinabi niya, Naganap na: at iniyukayok ang kaniyang ulo, at nalagot
ang kaniyang hininga.

<span id="an_19:31">19:31</span> Ang mga Judio nga, sapagka't noo'y
Paghahanda, upang ang mga katawan ay huwag mangatira sa krus sa sabbath
(sapagka't dakila ang araw ng sabbath na yaon), ay hiniling nila kay
Pilato na mangaumog ang kanilang mga hita, at upang sila'y mangaalis
doon.

<span id="an_19:32">19:32</span> Nagsiparoon na ang mga kawal, at inumog
ang mga hita ng una, at ng sa isa na ipinako sa krus na kasama niya:

<span id="an_19:33">19:33</span> Nguni't nang magsiparoon sila kay
Jesus, at makitang siya'y patay na, ay hindi na nila inumog ang kaniyang
mga hita:

<span id="an_19:34">19:34</span> Gayon ma'y pinalagpasan ang kaniyang
tagiliran ng isang sibat ng isa sa mga kawal, at pagdaka'y lumabas ang
dugo at tubig.

<span id="an_19:35">19:35</span> At ang nakakita ay nagpatotoo, at ang
kaniyang patotoo ay totoo: at nalalaman niyang siya'y nagsasabi ng
totoo, upang kayo naman ay magsisampalataya.

<span id="an_19:36">19:36</span> Sapagka't ang mga bagay na ito ay
nangyari, upang matupad ang kasulatan, Ni isa mang buto niya'y hindi
mababali.

<span id="an_19:37">19:37</span> At sinabi naman sa ibang kasulatan,
Magsisitingin sila sa kaniya na kanilang pinagulusanan.

<span id="an_19:38">19:38</span> At pagkatapos ng mga bagay na ito si
Jose na taga Arimatea, palibhasa'y alagad ni Jesus, bagama't lihim dahil
sa katakutan sa mga Judio, ay namanhik kay Pilato na makuha niya ang
bangkay ni Jesus; at ipinahintulot ni Pilato sa kaniya. Naparoon nga
siya, at inalis ang kaniyang bangkay.

<span id="an_19:39">19:39</span> At naparoon naman si Nicodemo, yaong
naparoon nang una sa kaniya nang gabi, na may dalang isang pinaghalong
mirra at mga aloe, na may mga isang daang libra.

<span id="an_19:40">19:40</span> Kinuha nga nila ang bangkay ni Jesus,
at binalot nila ng mga kayong lino na may mga pabango, ayon sa kaugalian
ng mga Judio sa paglilibing.

<span id="an_19:41">19:41</span> Sa dako nga ng pinagpakuan sa kaniya ay
may isang halamanan; at sa halamana'y may isang bagong libingan na
kailan ma'y hindi pa napaglalagyan ng sinoman.

<span id="an_19:42">19:42</span> Doon nga, dahil sa Paghahanda ng mga
Judio (sapagka't malapit ang libingan) ay kanilang inilagay si Jesus.

<span id="an_20:1">20:1</span> Nang unang araw nga ng sanglinggo ay
naparoong maaga sa libingan si Maria Magdalena, samantalang madilim pa,
at nakita ang bato na naalis na sa libingan.

<span id="an_20:2">20:2</span> Tumakbo nga siya, at naparoon kay Simon
Pedro, at sa isang alagad na iniibig ni Jesus, at sa kanila'y sinabi,
Kinuha nila sa libingan ang Panginoon, at hindi namin maalaman kung saan
nila siya inilagay.

<span id="an_20:3">20:3</span> Umalis nga si Pedro, at ang isang alagad,
at nagsitungo sa libingan.

<span id="an_20:4">20:4</span> At sila'y kapuwa tumakbong magkasama: at
ang isang alagad ay tumakbong matulin kay sa kay Pedro, at dumating na
una sa libingan;

<span id="an_20:5">20:5</span> At nang kaniyang tunghan at tingnan ang
loob, ay nakita niyang nangakalatag ang mga kayong lino; gayon ma'y
hindi siya pumasok sa loob.

<span id="an_20:6">20:6</span> Dumating naman nga si Simon Pedro, na
sumusunod sa kaniya, at pumasok sa libingan; at nakita niyang
nangakalatag ang mga kayong lino,

<span id="an_20:7">20:7</span> At ang panyo na nasa kaniyang ulo, ay
hindi kasamang nakalatag ng mga kayong lino, kundi bukod na natitiklop
sa isang tabi.

<span id="an_20:8">20:8</span> Nang magkagayo'y pumasok din naman nga
ang isang alagad, na unang dumating sa libingan, at siya'y nakakita at
sumampalataya.

<span id="an_20:9">20:9</span> Sapagka't hindi pa nila napaguunawa ang
kasulatan, na kinakailangang siya'y muling magbangon sa mga patay.

<span id="an_20:10">20:10</span> Kaya't ang mga alagad ay muling
nagsitungo sa kanikanilang sariling tahanan.

<span id="an_20:11">20:11</span> Nguni't si Maria ay nakatayo sa labas
ng libingan na umiiyak: sa gayon, samantalang siya'y umiiyak, siya'y
yumuko at tumingin sa loob ng libingan;

<span id="an_20:12">20:12</span> At nakita niya ang dalawang anghel na
nararamtan na nangakaupo, ang isa'y sa ulunan, at ang isa'y sa paanan,
ng kinalalagyan ng bangkay ni Jesus.

<span id="an_20:13">20:13</span> At sinabi nila sa kaniya, Babae, bakit
ka umiiyak? Sinabi niya sa kanila, Sapagka't kinuha nila ang aking
Panginoon, at hindi ko maalaman kung saan nila inilagay siya.

<span id="an_20:14">20:14</span> Pagkasabi niya ng gayon, siya'y
lumingon, at nakitang nakatayo si Jesus, at hindi nalalaman na yaon ay
si Jesus.

<span id="an_20:15">20:15</span> Sinabi sa kaniya ni Jesus, Babae, bakit
ka umiiyak? sino ang iyong hinahanap? Siya, sa pagaakalang yao'y
maghahalaman, ay nagsabi sa kaniya, Ginoo, kung ikaw ang kumuha sa
kaniya, ay sabihin mo sa akin kung saan mo siya inilagay, at akin siyang
kukunin.

<span id="an_20:16">20:16</span> Sinabi sa kaniya ni Jesus, Maria.
Lumingon siya, at nagsabi sa kaniya sa wikang Hebreo, Raboni; na ang
ibig sabihin ay, Guro.

<span id="an_20:17">20:17</span> Sinabi sa kaniya ni Jesus, Huwag mo
akong hipuin; sapagka't hindi pa ako nakakaakyat sa Ama, nguni't
pumaroon ka sa aking mga kapatid, at sabihin mo sa kanila, Aakyat ako sa
aking Ama at inyong Ama, at aking Dios at inyong Dios.

<span id="an_20:18">20:18</span> Naparoon si Maria Magdalena at sinabi
sa mga alagad, Nakita ko ang Panginoon; at kung paanong sinabi niya sa
kaniya ang mga bagay na ito.

<span id="an_20:19">20:19</span> Nang kinahapunan nga, nang araw na
yaon, na unang araw ng sanglinggo, at nang nangapipinid ang mga pintong
kinaroroonan ng mga alagad, dahil sa katakutan sa mga Judio ay dumating
si Jesus at tumayo sa gitna, at sa kanila'y sinabi, Kapayapaan ang
sumainyo.

<span id="an_20:20">20:20</span> At nang masabi niya ito, ay kaniyang
ipinakita sa kanila ang kaniyang mga kamay at ang kaniyang tagiliran.
Ang mga alagad nga'y nangagalak, nang makita nila ang Panginoon.

<span id="an_20:21">20:21</span> Sinabi ngang muli sa kanila ni Jesus,
Kapayapaan ang sumainyo: kung paanong pagkasugo sa akin ng Ama, ay gayon
din naman sinusugo ko kayo.

<span id="an_20:22">20:22</span> At nang masabi niya ito, sila'y
hiningahan niya, at sa kanila'y sinabi, Tanggapin ninyo ang Espiritu
Santo:

<span id="an_20:23">20:23</span> Sinomang inyong patawarin ng mga
kasalanan, ay ipinatatawad sa kanila; sinomang hindi ninyo patawarin ng
mga kasalanan, ay hindi pinatatawad.

<span id="an_20:24">20:24</span> Nguni't si Tomas, isa sa labingdalawa,
na tinatawag na Didimo, ay wala sa kanila nang dumating si Jesus.

<span id="an_20:25">20:25</span> Sinabi nga sa kaniya ng ibang mga
alagad, Nakita namin ang Panginoon. Nguni't sinabi niya sa kanila,
Malibang aking makita sa kaniyang mga kamay ang butas ng mga pako, at
maisuot ko ang aking daliri sa butas ng mga pako, at maisuot ko ang
aking kamay sa kaniyang tagiliran, ay hindi ako sasampalataya.

<span id="an_20:26">20:26</span> At pagkaraan ng walong araw ay muling
nasa loob ng bahay ang kaniyang mga alagad, at kasama nila si Tomas.
Dumating si Jesus, nang nangapipinid ang mga pinto, at tumayo sa gitna,
at sinabi, Kapayapaan ang sumainyo.

<span id="an_20:27">20:27</span> Nang magkagayo'y sinabi niya kay Tomas,
idaiti mo rito ang iyong daliri, at tingnan mo ang aking mga kamay; at
idaiti mo rito ang iyong kamay, at isuot mo siya sa aking tagiliran: at
huwag kang di mapanampalatayahin, kundi mapanampalatayahin.

<span id="an_20:28">20:28</span> Sumagot si Tomas, at sa kaniya'y
sinabi, Panginoon ko at Dios ko.

<span id="an_20:29">20:29</span> Sinabi sa kaniya ni Jesus, Sapagka't
ako'y nakita mo ay sumampalataya ka: mapapalad yaong hindi nangakakita,
at gayon ma'y nagsisampalataya.

<span id="an_20:30">20:30</span> Gumawa rin nga si Jesus ng iba't ibang
maraming tanda sa harap ng kaniyang mga alagad, na hindi nangasusulat sa
aklat na ito:

<span id="an_20:31">20:31</span> Nguni't ang mga ito ay nangasulat,
upang kayo'y magsisampalataya na si Jesus ay ang Cristo, ang Anak ng
Dios; at sa inyong pagsampalataya ay magkaroon kayo ng buhay sa kaniyang
pangalan.

<span id="an_21:1">21:1</span> Pagkatapos ng mga bagay na ito ay
napakitang muli si Jesus sa mga alagad sa tabi ng dagat ng Tiberias; at
siya'y napakita sa ganitong paraan.

<span id="an_21:2">21:2</span> Samasama nga si Simon Pedro, at si Tomas
na tinatawag na Didimo, at si Natanael na taga Cana ng Galilea, at ang
mga anak ni Zebedeo, at dalawa pa sa kaniyang mga alagad.

<span id="an_21:3">21:3</span> Sinabi sa kanila ni Simon Pedro,
Mangingisda ako. Sinabi nila sa kaniya, Kami man ay magsisisama sa iyo.
Sila'y nagsiyaon, at nagsilulan sa daong; at nang gabing yaon ay wala
silang nahuling anoman.

<span id="an_21:4">21:4</span> Nguni't nang nagbubukang liwayway na, si
Jesus ay tumayo sa baybayin: gayon ma'y hindi napagalaman ng mga alagad
na yaon ay si Jesus.

<span id="an_21:5">21:5</span> Sa kanila nga'y sinabi ni Jesus, Mga
anak, mayroon baga kayong anomang makakain? Nagsisagot sila sa kaniya,
Wala.

<span id="an_21:6">21:6</span> At kaniyang sinabi sa kanila, Ihulog
ninyo ang lambat sa dakong kanan ng daong, at makakasumpong kayo.
Inihulog nga nila, at hindi na nila mahila dahil sa karamihan ng mga
isda.

<span id="an_21:7">21:7</span> Yaong alagad nga na iniibig ni Jesus ay
nagsabi kay Pedro, Ang Panginoon nga. Kaya't pagkarinig nga ni Simon
Pedro na yao'y ang Panginoon, ay nagbigkis siya ng kaniyang tunika
(sapagka't siya'y hubo't hubad), at tumalon sa dagat.

<span id="an_21:8">21:8</span> Datapuwa't ang ibang mga alagad ay
nagsilapit sa maliit na daong (sapagka't sila'y hindi lubhang malayo sa
lupa, kundi may mga dalawangdaang siko), na hinihila ang lambat na puno
ng mga isda.

<span id="an_21:9">21:9</span> Kaya't nang sila'y magsilunsad sa lupa,
ay nakakita sila doon ng mga bagang uling, at isda ang nakalagay sa
ibabaw, at tinapay.

<span id="an_21:10">21:10</span> Sinabi sa kanila ni Jesus, Mangagdala
kayo rito ng mga isdang inyong nangahuli ngayon.

<span id="an_21:11">21:11</span> Umahon nga si Simon Pedro, at hinila
ang lambat sa lupa, puno ng malalaking isda, na isang daan at limangpu
at tatlo, at sa ganoong karami ay hindi napunit ang lambat.

<span id="an_21:12">21:12</span> Sinabi sa kanila ni Jesus, Magsiparito
kayo at mangagpawing gutom. At sinoman sa mga alagad ay hindi nangahas
na siya'y tanungin, Sino ka? sa pagkaalam na yaon ang Panginoon.

<span id="an_21:13">21:13</span> Lumapit si Jesus, at dinampot ang
tinapay, at sa kanila'y ibinigay, at gayon din ang isda.

<span id="an_21:14">21:14</span> Ito'y ang ikatlong pagpapakita ni Jesus
sa mga alagad, pagkatapos na siya'y magbangon sa mga patay.

<span id="an_21:15">21:15</span> Kaya't nang mangakapagpawing gutom
sila, ay sinabi ni Jesus kay Simon Pedro, Simon, anak ni Juan, iniibig
mo baga ako ng higit kay sa mga ito? Sinabi niya sa kaniya, Oo,
Panginoon; nalalaman mo na kita'y iniibig. Sinabi niya sa kaniya,
Pakanin mo ang aking mga kordero.

<span id="an_21:16">21:16</span> Sinabi niya sa kaniyang muli sa
ikalawa, Simon anak ni Juan, Iniibig mo baga ako? Sinabi niya sa kaniya,
Oo, Panginoon; nalalaman mo na kita'y iniibig. Sinabi niya sa kaniya,
Alagaan mo ang aking mga tupa.

<span id="an_21:17">21:17</span> Sinabi niya sa kaniya sa ikatlo, Simon,
anak ni Juan, Iniibig mo baga ako? Nalumbay si Pedro sapagka't sa
kaniya'y sinabing makaitlo, Iniibig mo baga ako? At sinabi niya sa
kaniya, Panginoon, nalalaman mo ang lahat ng mga bagay; nalalaman mo na
kita'y iniibig. Sinabi sa kaniya ni Jesus, Pakanin mo ang aking mga
tupa.

<span id="an_21:18">21:18</span> Katotohanan, katotohanang sinasabi ko
sa iyo, Nang ikaw ay bata pa, ikaw ay nagbibihis, at ikaw ay lumalakad
kung saan mo ibig; nguni't pagtanda mo'y iuunat mo ang iyong mga kamay,
at bibigkisan ka ng iba, at dadalhin ka kung saan hindi mo ibig.

<span id="an_21:19">21:19</span> Ito nga'y sinalita niya, na ipinaalam
kung sa anong kamatayan ang iluluwalhati niya sa Dios. At pagkasalita
niya nito, ay sinabi niya sa kaniya, Sumunod ka sa akin.

<span id="an_21:20">21:20</span> Si Pedro, paglingon, ay nakita yaong
alagad na iniibig ni Jesus na sumusunod; na siya ring humilig sa
kaniyang dibdib sa paghapon, at nagsabi, Panginoon, sino ang sa iyo'y
magkakanulo?

<span id="an_21:21">21:21</span> Pagkakita nga ni Pedro sa kaniya ay
nagsabi kay Jesus, Panginoon, at ano ang gagawin ng taong ito?

<span id="an_21:22">21:22</span> Sinabi sa kaniya ni Jesus, Kung ibig
kong siya'y manatili hanggang sa ako'y pumarito, ay ano nga sa iyo?
sumunod ka sa akin.

<span id="an_21:23">21:23</span> Kumalat nga ang sabing ito sa gitna ng
mga kapatid, na ang alagad na yaon ay hindi mamamatay: gayon ma'y hindi
sinabi ni Jesus, sa kaniya na hindi siya mamamatay; kundi, Kung ibig
kong siya'y manatili hanggang sa ako'y pumarito, ay ano nga sa iyo?

<span id="an_21:24">21:24</span> Ito ang alagad na nagpapatotoo sa mga
bagay na ito, at sumulat ng mga bagay na ito; at nalalaman namin na ang
kaniyang patotoo ay totoo.

<span id="an_21:25">21:25</span> At mayroon ding iba't ibang mga bagay
na ginawa si Jesus, na kung susulating isa-isa, ay inaakala ko na kahit
sa sanglibutan ay hindi magkakasiya ang mga aklat na susulatin.

------------------------------------------------------------------------

[Next: Acts](act)
