<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Tagalog Bible, full text etext at Intangible Textual Heritage">
<TITLE>Tagalog Bible: Acts</TITLE>
</HEAD>
<BODY>
<CENTER>
<A HREF="../../../index.htm"><IMG SRC="../../../cdshop/ithlogo.png" BORDER="0"></A><BR>
<A HREF="../../../index.htm">Intangible Textual Heritage</A>&nbsp;
<A HREF="../../index.htm">Bible</A>&nbsp;
<A HREF="../index.htm">World Bible</A>&nbsp;
<A HREF="index.htm">Index</A>&nbsp;
<A HREF="joh.htm">Previous</A>&nbsp;
<A HREF="rom.htm">Next</A>&nbsp;
</CENTER>
<HR>
</p> <h3 align="center" align="center">Tagalog Bible: Acts</h3> 
<p><A NAME="an_1:1">1:1</A>&nbsp;Ang unang kasaysayan na ginawa ko, Oh Teofilo, ay tungkol sa lahat na pinasimulang ginawa at itinuro ni Jesus, </p> 
<p><A NAME="an_1:2">1:2</A>&nbsp;Hanggang sa araw na tanggapin siya sa kaitaasan, pagkatapos na makapagbigay siya ng mga utos sa pamamagitan ng Espiritu Santo, sa mga apostol na kaniyang hinirang; </p> 
<p><A NAME="an_1:3">1:3</A>&nbsp;Na sa kanila nama'y napakita rin siyang buhay, sa pamamagitan ng maraming mga katunayan, pagkatapos na siya'y makapaghirap, na napakikita sa kanila sa loob ng apat na pung araw, at nagpahayag ng mga bagay tungkol sa kaharian ng Dios: </p> 
<p><A NAME="an_1:4">1:4</A>&nbsp;At, palibhasa'y nakikipagpulong sa kanila, ay ipinagutos niya sa kanila na huwag silang magsialis sa Jerusalem, kundi hintayin ang pangako ng Ama, na sinabi niyang narinig ninyo sa akin: </p> 
<p><A NAME="an_1:5">1:5</A>&nbsp;Sapagka't tunay na si Juan ay nagbautismo ng tubig; datapuwa't kayo'y babautismuhan sa Espiritu Santo na di na malalaunan pa. </p> 
<p><A NAME="an_1:6">1:6</A>&nbsp;Tinanong nga siya nila nang sila'y nangagkakatipon, na nangagsasabi, Panginoon, isasauli mo baga ang kaharian sa Israel sa panahong ito? </p> 
<p><A NAME="an_1:7">1:7</A>&nbsp;At sinabi niya sa kanila, Hindi ukol sa inyo ang pagkaalam ng mga panahon o ng mga bahagi ng panahon, na itinakda ng Ama sa kaniyang sariling kapamahalaan. </p> 
<p><A NAME="an_1:8">1:8</A>&nbsp;Datapuwa't tatanggapin ninyo ang kapangyarihan, pagdating sa inyo ng Espiritu Santo: at kayo'y magiging mga saksi ko sa Jerusalem, at sa buong Judea at Samaria, at hanggang sa kahulihulihang hangganan ng lupa. </p> 
<p><A NAME="an_1:9">1:9</A>&nbsp;At pagkasabi niya ng mga bagay na ito, nang siya'y tinitingnan nila, ay dinala siya sa itaas; at siya'y tinanggap ng isang alapaap at ikinubli sa kanilang mga paningin. </p> 
<p><A NAME="an_1:10">1:10</A>&nbsp;At samantalang tinititigan nila ang langit habang siya'y lumalayo, narito may dalawang lalaking nangakatayo sa tabi nila na may puting damit; </p> 
<p><A NAME="an_1:11">1:11</A>&nbsp;Na nangagsabi naman, Kayong mga lalaking taga Galilea, bakit kayo'y nangakatayong tumitingin sa langit? itong si Jesus, na tinanggap sa langit mula sa inyo, ay paparitong gaya rin ng inyong nakitang pagparoon niya sa langit. </p> 
<p><A NAME="an_1:12">1:12</A>&nbsp;Nang magkagayon ay nangagbalik sila sa Jerusalem buhat sa tinatawag na bundok ng mga Olivo, na malapit sa Jerusalem, na isang araw ng sabbath lakarin. </p> 
<p><A NAME="an_1:13">1:13</A>&nbsp;At nang sila'y magsipasok sa bayan, ay nagsiakyat sila sa silid sa itaas, na kinatitirahan nila; ni Pedro at ni Juan at ni Santiago at ni Andres, ni Felipe at ni Tomas, ni Bartolome at ni Mateo, ni Santiago na anak ni Alfeo, at ni Simong Masikap, at ni Judas na anak ni Santiago. </p> 
<p><A NAME="an_1:14">1:14</A>&nbsp;Ang lahat ng mga ito'y nagsisipanatiling matibay na nangagkakaisa sa pananalangin na kasama ang mga babae, at si Maria na ina ni Jesus, at pati ng mga kapatid niya. </p> 
<p><A NAME="an_1:15">1:15</A>&nbsp;At nang mga araw na ito'y nagtindig si Pedro sa gitna ng mga kapatid, at nagsabi (at nangagkakatipon ang karamihang mga tao, na may isang daa't dalawangpu), </p> 
<p><A NAME="an_1:16">1:16</A>&nbsp;Mga kapatid, kinakailangang matupad ang kasulatan, na nang una ay sinalita ng Espiritu Santo, sa pamamagitan ng bibig ni David tungkol kay Judas, na siyang pumatnugot sa nagsihuli kay Jesus. </p> 
<p><A NAME="an_1:17">1:17</A>&nbsp;Sapagka't siya'y ibinilang sa atin, at siya'y tumanggap ng kaniyang bahagi sa ministeriong ito. </p> 
<p><A NAME="an_1:18">1:18</A>&nbsp;Kumuha nga ang taong ito ng isang parang sa pamamagitan ng ganti sa kaniyang katampalasanan; at sa pagpapatihulog ng patiwarik, ay pumutok siya sa gitna, at sumambulat ang lahat ng mga laman ng kaniyang tiyan. </p> 
<p><A NAME="an_1:19">1:19</A>&nbsp;At ito'y nahayag sa lahat ng mga nagsisitahan sa Jerusalem; ano pa't tinawag ang parang na yaon sa kanilang wika na Aceldama, sa makatuwid baga'y, Ang parang ng Dugo.) </p> 
<p><A NAME="an_1:20">1:20</A>&nbsp;Sapagka't nasusulat sa aklat ng Mga Awit, Bayaang mawalan nawa ng tao ang kaniyang tahanan, At huwag bayaang manahan doon ang sinoman; at, Bayaang kunin ng iba ang kaniyang katungkulan. </p> 
<p><A NAME="an_1:21">1:21</A>&nbsp;Sa mga taong ito nga na nangakisama sa atin sa buong panahon na ang Panginoong si Jesus ay pumapasok at lumalabas sa atin, </p> 
<p><A NAME="an_1:22">1:22</A>&nbsp;Magmula sa pagbautismo ni Juan, hanggang sa araw na siya'y tanggapin sa itaas mula sa atin, ay nararapat na ang isa sa mga ito'y maging saksi na kasama natin sa kaniyang pagkabuhay na maguli. </p> 
<p><A NAME="an_1:23">1:23</A>&nbsp;At kanilang ibinukod ang dalawa, si Jose na tinatawag na Barsabas, na pinamagatang Justo, at si Matias. </p> 
<p><A NAME="an_1:24">1:24</A>&nbsp;At sila'y nagsipanalangin, at nagsipagsabi, Ikaw, Panginoon, na nakatataho ng mga puso ng lahat ng mga tao, ay ipakilala mo kung alin sa dalawang ito ang iyong hinirang, </p> 
<p><A NAME="an_1:25">1:25</A>&nbsp;Upang tanggapin ang katungkulan sa ministeriong ito at pagkaapostol na kinahulugan ni Judas, upang siya'y makaparoon sa kaniyang sariling kalalagyan. </p> 
<p><A NAME="an_1:26">1:26</A>&nbsp;At sila'y pinagsapalaran nila; at nagkapalad si Matias; at siya'y ibinilang sa labingisang apostol. </p> 
<p><A NAME="an_2:1">2:1</A>&nbsp;At nang dumating nga ang araw ng Pentecostes, silang lahat ay nangagkakatipon sa isang dako. </p> 
<p><A NAME="an_2:2">2:2</A>&nbsp;At biglang dumating mula sa langit ang isang ugong na gaya ng sa isang humahagibis na hanging malakas, at pinuno ang buong bahay na kanilang kinauupuan. </p> 
<p><A NAME="an_2:3">2:3</A>&nbsp;At sa kanila'y may napakitang mga dilang kawangis ng apoy, na nagkabahabahagi; at dumapo sa bawa't isa sa kanila. </p> 
<p><A NAME="an_2:4">2:4</A>&nbsp;At silang lahat ay nangapuspos ng Espiritu Santo, at nangagpasimulang magsalita ng iba't ibang wika, ayon sa ipinagkakaloob ng Espiritu na kanilang salitain. </p> 
<p><A NAME="an_2:5">2:5</A>&nbsp;May mga nagsisitahan nga sa Jerusalem na mga Judio, mga lalaking religioso, na buhat sa bawa't bansa sa ilalim ng langit. </p> 
<p><A NAME="an_2:6">2:6</A>&nbsp;At nang marinig ang ugong na ito, ay nangagkatipon ang karamihan, at nangamaang, sapagka't sa kanila'y narinig ng bawa't isa na sinasalita ang kaniyang sariling wika. </p> 
<p><A NAME="an_2:7">2:7</A>&nbsp;At silang lahat ay nangagtaka at nagsipanggilalas, na nangagsasabi, Narito, hindi baga mga Galileong lahat ang mga nagsisipagsalitang ito? </p> 
<p><A NAME="an_2:8">2:8</A>&nbsp;At bakit nga naririnig ng bawa't isa sa atin, ang ating sariling wikang kinamulatan? </p> 
<p><A NAME="an_2:9">2:9</A>&nbsp;Tayong mga Parto, at mga Medo, at mga Elamita, at ang nangananahan sa Mesapotamia, sa Judea, at sa Capadocia, sa Ponto at sa Asia, </p> 
<p><A NAME="an_2:10">2:10</A>&nbsp;Sa Frigia at Pamfilia, sa Egipto at sa mga sakop ng Libia na karatig ng Cirene at mga nakikipamayang galing sa Roma, mga Judio, at gayon din ang mga naging Judio, </p> 
<p><A NAME="an_2:11">2:11</A>&nbsp;Mga Cretense at mga Arabe, ay nangaririnig nating nagsisipagsalita sila sa ating mga wika ng mga makapangyarihang gawa ng Dios. </p> 
<p><A NAME="an_2:12">2:12</A>&nbsp;At silang lahat ay nangagtaka at nangalito, na sinasabi ng isa sa isa, Anong kahulugan nito? </p> 
<p><A NAME="an_2:13">2:13</A>&nbsp;Datapuwa't ang mga iba'y nanganglilibak na nangagsabi, Sila'y puno ng bagong alak. </p> 
<p><A NAME="an_2:14">2:14</A>&nbsp;Datapuwa't pagtindig ni Pedro na kasama ang labingisa, ay itinaas ang kaniyang tinig, at sa kanila'y nagsaysay, na sinasabing, Kayong mga lalaking taga Judea, at kayong lahat na nangananahan sa Jerusalem, mangaalaman nawa ninyong lahat ito, at inyong pakinggan ang aking mga salita. </p> 
<p><A NAME="an_2:15">2:15</A>&nbsp;Sapagka't ang mga ito'y hindi mga lasing, na gaya ng inyong inaakala; yamang ngayo'y oras na ikatlo lamang ng araw; </p> 
<p><A NAME="an_2:16">2:16</A>&nbsp;Datapuwa't ito'y yaong sinalita na sa pamamagitan ng propeta Joel: </p> 
<p><A NAME="an_2:17">2:17</A>&nbsp;At mangyayari sa mga huling araw, sabi ng Dios, Na ibubuhos ko ang aking Espiritu sa lahat ng laman: At ang inyong mga anak na lalake at babae ay manganghuhula, At ang inyong mga binata ay mangakakakita ng mga pangitain, Ang inyong mga matatanda ay magsisipanaginip ng mga panaginip: </p> 
<p><A NAME="an_2:18">2:18</A>&nbsp;Oo't sa aking mga lingkod na lalake at sa aking mga lingkod na babae, sa mga araw na yaon Ibubuhos ko ang aking Espiritu; at magsisipanghula sila. </p> 
<p><A NAME="an_2:19">2:19</A>&nbsp;At magpapakita ako ng mga kababalaghan sa langit sa itaas, At mga tanda sa lupa sa ibaba, Dugo, at apoy, at singaw ng usok: </p> 
<p><A NAME="an_2:20">2:20</A>&nbsp;Ang araw ay magiging kadiliman, At ang buwan ay dugo, Bago dumating ang araw ng Panginoon, Yaong araw na dakila at tangi: </p> 
<p><A NAME="an_2:21">2:21</A>&nbsp;At mangyayari na ang sinomang tumawag sa pangalan ng Panginoon, ay maliligtas. </p> 
<p><A NAME="an_2:22">2:22</A>&nbsp;Kayong mga lalaking taga Israel, pakinggan ninyo ang mga salitang ito: Si Jesus na taga Nazaret, lalaking pinatunayan ng Dios sa inyo sa pamamagitan ng mga gawang makapangyarihan at mga kababalaghan at mga tanda na ginawa ng Dios sa pamamagitan niya sa gitna ninyo, gaya rin ng nalalaman ninyo; </p> 
<p><A NAME="an_2:23">2:23</A>&nbsp;Siya, na ibinigay sa takdang pasiya at paunang kaalaman ng Dios, kayo sa pamamagitan ng mga kamay ng mga tampalasan ay inyong ipinako sa krus at pinatay: </p> 
<p><A NAME="an_2:24">2:24</A>&nbsp;Na siya'y binuhay na maguli ng Dios, pagkaalis sa mga hirap ng kamatayan: sapagka't hindi maaari na siya'y mapigilan nito. </p> 
<p><A NAME="an_2:25">2:25</A>&nbsp;Sapagka't sinasabi ni David tungkol sa kaniya, Nakita kong lagi ang Panginoon sa aking harapan; Sapagka't siya'y nasa aking kanang kamay, upang huwag akong makilos: </p> 
<p><A NAME="an_2:26">2:26</A>&nbsp;Dahil dito'y nagalak ang aking puso, at natuwa ang aking dila; Pati naman ang aking laman ay mananahan sa pagasa: </p> 
<p><A NAME="an_2:27">2:27</A>&nbsp;Sapagka't hindi mo iiwan ang kaluluwa ko sa Hades, Ni titiisin man na ang iyong Banal ay makakita ng kabulukan. </p> 
<p><A NAME="an_2:28">2:28</A>&nbsp;Ipinakilala mo sa akin ang mga daan ng buhay; Pupuspusin mo ako ng kagalakan sa harap ng iyong mukha. </p> 
<p><A NAME="an_2:29">2:29</A>&nbsp;Mga kapatid, malayang masasabi ko sa inyo ang tungkol sa patriarkang si David, na siya'y namatay at inilibing, at nasa atin ang kaniyang libingan hanggang sa araw na ito. </p> 
<p><A NAME="an_2:30">2:30</A>&nbsp;Palibhasa nga'y isang propeta, at sa pagkaalam na may panunumpang isinumpa ng Dios sa kaniya, na sa bunga ng kaniyang baywang ay iluluklok niya ang isa sa kaniyang luklukan; </p> 
<p><A NAME="an_2:31">2:31</A>&nbsp;Palibhasa'y nakikita na niya ito, ay nagsalita tungkol sa pagkabuhay na maguli ng Cristo, na siya'y hindi pinabayaan sa Hades, ni ang kaniya mang katawan ay hindi nakakita ng kabulukan. </p> 
<p><A NAME="an_2:32">2:32</A>&nbsp;Ang Jesus na ito'y binuhay na maguli ng Dios, at tungkol dito'y mga saksi kaming lahat. </p> 
<p><A NAME="an_2:33">2:33</A>&nbsp;Palibhasa nga'y pinarangal ng kanang kamay ng Dios, at tinanggap na sa Ama ang pangako ng Espiritu Santo, ay ibinuhos niya ito, na inyong nakikita at naririnig. </p> 
<p><A NAME="an_2:34">2:34</A>&nbsp;Sapagka't hindi umakyat si David sa mga langit; datapuwa't siya rin ang nagsabi, Sinabi ng Panginoon sa aking Panginoon; Maupo ka sa kanan ko, </p> 
<p><A NAME="an_2:35">2:35</A>&nbsp;Hanggang sa gawin ko ang mga kaaway mo na tuntungan ng iyong mga paa. </p> 
<p><A NAME="an_2:36">2:36</A>&nbsp;Pakatalastasin nga ng buong angkan ni Israel, na ginawa ng Dios na Panginoon at Cristo itong si Jesus na inyong ipinako sa krus. </p> 
<p><A NAME="an_2:37">2:37</A>&nbsp;Nang marinig nga nila ito, ay nangasaktan ang kanilang puso, at sinabi kay Pedro at sa ibang mga apostol, Mga kapatid, anong gagawin namin? </p> 
<p><A NAME="an_2:38">2:38</A>&nbsp;At sinabi sa kanila ni Pedro, Mangagsisi kayo, at mangagbautismo ang bawa't isa sa inyo sa pangalan ni Jesucristo sa ikapagpapatawad ng inyong mga kasalanan; at tatanggapin ninyo ang kaloob ng Espiritu Santo. </p> 
<p><A NAME="an_2:39">2:39</A>&nbsp;Sapagka't sa inyo ang pangako, at sa inyong mga anak, at sa lahat ng nangasa malayo, maging ilan man ang tawagin ng Panginoon nating Dios sa kaniya. </p> 
<p><A NAME="an_2:40">2:40</A>&nbsp;At sa iba pang maraming salita ay nagpatotoo siya, at nangaral sa kanila, na sinasabi, Magsiligtas kayo sa likong lahing ito. </p> 
<p><A NAME="an_2:41">2:41</A>&nbsp;Yaon ngang nagsitanggap ng kaniyang salita ay nangabautismuhan: at nangaparagdag sa kanila nang araw na yaon ang may tatlong libong kaluluwa. </p> 
<p><A NAME="an_2:42">2:42</A>&nbsp;At sila'y nagsipanatiling matibay sa turo ng mga apostol at sa pagsasamasama, sa pagpuputolputol ng tinapay at sa mga pananalangin. </p> 
<p><A NAME="an_2:43">2:43</A>&nbsp;At ang takot ay dumating sa bawa't kaluluwa: at ginawa ang maraming kababalaghan at tanda sa pamamagitan ng mga apostol. </p> 
<p><A NAME="an_2:44">2:44</A>&nbsp;At ang lahat ng mga nagsisampalataya ay nangagkakatipon, at lahat nilang pag-aari ay sa kalahatan; </p> 
<p><A NAME="an_2:45">2:45</A>&nbsp;At ipinagbili nila ang kanilang mga pag-aari at kayamanan, at ipinamahagi sa lahat, ayon sa pangangailangan ng bawa't isa. </p> 
<p><A NAME="an_2:46">2:46</A>&nbsp;At araw-araw sila'y nagsisipanatiling matibay sa pagkakaisa sa templo, at sa pagpuputolputol ng tinapay sa bahay-bahay, at nagsisikain sila ng kanilang pagkain na may galak at may katapatan ng puso. </p> 
<p><A NAME="an_2:47">2:47</A>&nbsp;Na nangagpupuri sa Dios, at nangagtatamo ng paglingap ng buong bayan. At idinaragdag sa kanila ng Panginoon araw-araw yaong nangaliligtas. </p> 
<p><A NAME="an_3:1">3:1</A>&nbsp;Si Pedro at si Juan nga ay nagsisipanhik sa templo nang oras ng pananalangin, na ikasiyam. </p> 
<p><A NAME="an_3:2">3:2</A>&nbsp;At isang lalake na pilay buhat pa sa tiyan ng kaniyang ina ay dinadala roon, na siya'y inilalagay nila araw-araw sa pintuan ng templo na tinatawag na Maganda, upang manghingi ng limos sa nagsisipasok sa templo; </p> 
<p><A NAME="an_3:3">3:3</A>&nbsp;Ito, pagkakita kay Pedro at kay Juan na magsisipasok sa templo, ay namanhik upang tumanggap siya ng limos. </p> 
<p><A NAME="an_3:4">3:4</A>&nbsp;At pagtitig sa kaniya ni Pedro, na kasama si Juan, ay sinabi, Tingnan mo kami. </p> 
<p><A NAME="an_3:5">3:5</A>&nbsp;At kaniyang pinansin sila, na umaasang tatanggap sa kanila ng anomang bagay. </p> 
<p><A NAME="an_3:6">3:6</A>&nbsp;Datapuwa't sinabi ni Pedro, Pilak at ginto ay wala ako; datapuwa't ang nasa akin, ay siya kong ibinibigay sa iyo. Sa pangalan ni Jesucristo ng taga Nazaret, lumakad ka. </p> 
<p><A NAME="an_3:7">3:7</A>&nbsp;At kaniyang hinawakan siya sa kanang kamay, at siya'y itinindig: at pagdaka'y nagsilakas ang kaniyang mga paa at mga bukong-bukong. </p> 
<p><A NAME="an_3:8">3:8</A>&nbsp;At paglukso, siya'y tumayo, at nagpasimulang lumakad; at pumasok na kasama nila sa templo, na lumalakad, at lumulukso, at nagpupuri sa Dios. </p> 
<p><A NAME="an_3:9">3:9</A>&nbsp;At nakita ng buong bayang siya'y lumalakad, at nagpupuri sa Dios: </p> 
<p><A NAME="an_3:10">3:10</A>&nbsp;At nangakilala nila na siya nga ang nauupo at nagpapalimos sa Pintuang Maganda ng templo; at sila'y nangapuspos ng panggigilalas at pamamangha sa nangyari sa kaniya. </p> 
<p><A NAME="an_3:11">3:11</A>&nbsp;At samantalang siya'y nakahawak kay Pedro at kay Juan, ay nagsitakbong samasama sa kanila ang buong bayan sa tinatawag na portiko ni Salomon na lubhang nanggigilalas. </p> 
<p><A NAME="an_3:12">3:12</A>&nbsp;At nang makita ito ni Pedro, ay sumagot sa mga tao, Kayong mga lalaking taga Israel, bakit kayo'y nagsisipanggilalas sa taong ito? o bakit kami ang inyong tinititigan, na sa inyong akala ay dahil sa aming sariling kapangyarihan o kabanalan ay aming napalakad siya? </p> 
<p><A NAME="an_3:13">3:13</A>&nbsp;Ang Dios ni Abraham, at ni Isaac, at ni Jacob, ang Dios ng ating mga magulang, ay niluwalhati ang kaniyang Lingkod na si Jesus; na inyong ibinigay, at inyong tinanggihan sa harap ni Pilato, nang pasiyahan nito na siya'y pawalan. </p> 
<p><A NAME="an_3:14">3:14</A>&nbsp;Datapuwa't inyong pinakatanggihan ang Banal at ang Matuwid na Ito, at inyong hiningi na ipagkaloob sa inyo ang isang mamamatay-tao, </p> 
<p><A NAME="an_3:15">3:15</A>&nbsp;At inyong pinatay ang Lumikha ng buhay: na binuhay ng Dios na maguli sa mga patay; mga saksi kami ng mga bagay na ito. </p> 
<p><A NAME="an_3:16">3:16</A>&nbsp;At sa pamamagitan ng pananampalataya sa kaniyang pangalan ay pinalakas ng kaniyang pangalan ang taong ito, na inyong nakikita at nakikilala: oo, ang pananampalataya na sa pamamagitan niya'y nagkaloob sa kaniya nitong lubos na kagalingan sa harapan ninyong lahat. </p> 
<p><A NAME="an_3:17">3:17</A>&nbsp;At ngayon, mga kapatid, nalalaman ko na inyong ginawa yaon sa di pagkaalam, gaya ng ginawa rin naman ng inyong mga pinuno. </p> 
<p><A NAME="an_3:18">3:18</A>&nbsp;Datapuwa't ginanap ang mga bagay na ipinagpaunang ibinalita ng Dios sa pamamagitan ng bibig ng lahat ng mga propeta, na ang kaniyang Cristo ay magbabata. </p> 
<p><A NAME="an_3:19">3:19</A>&nbsp;Kaya nga mangagsisi kayo, at mangagbalik-loob, upang mangapawi ang inyong mga kasalanan, upang kung magkagayon ay magsidating ang mga panahon ng kaginhawahang mula sa harapan ng Panginoon; </p> 
<p><A NAME="an_3:20">3:20</A>&nbsp;At upang kaniyang suguin ang Cristo na itinalaga sa inyo, na si Jesus: </p> 
<p><A NAME="an_3:21">3:21</A>&nbsp;Na siya'y kinakailangang tanggapin ng langit hanggang sa mga panahon ng pagsasauli sa dati ng lahat ng mga bagay, na sinalita ng Dios sa pamamagitan ng bibig ng kaniyang mga banal na propeta buhat pa nang una. </p> 
<p><A NAME="an_3:22">3:22</A>&nbsp;Tunay na sinabi ni Moises, Ang Panginoong Dios ay magtitindig sa inyo ng isang propetang gaya ko mula sa gitna ng inyong mga kapatid; siya ang inyong pakinggan sa lahat ng mga bagay na sa inyo'y sasalitain niya. </p> 
<p><A NAME="an_3:23">3:23</A>&nbsp;At mangyayari, na ang bawa't kaluluwa na hindi makinig sa propetang yaon, ay pupuksaing lubos mula sa gitna ng bayan. </p> 
<p><A NAME="an_3:24">3:24</A>&nbsp;Oo at ang lahat ng mga propetang mula kay Samuel at ang mga nagsisunod, sa dami ng mga nagsipagsalita, sila naman ay nagsipagsaysay rin tungkol sa mga araw na ito. </p> 
<p><A NAME="an_3:25">3:25</A>&nbsp;Kayo ang mga anak ng mga propeta, at ng tipang ginawa ng Dios sa inyong mga magulang, na sinasabi kay Abraham, At sa iyong binhi ay pagpapalain ang lahat ng mga angkan sa lupa. </p> 
<p><A NAME="an_3:26">3:26</A>&nbsp;Sa inyo una-una, nang maitindig na ng Dios ang kaniyang Lingkod, ay sinugo niya upang kayo'y pagpalain, sa pagtalikod ng bawa't isa sa inyo sa inyong mga katampalasanan. </p> 
<p><A NAME="an_4:1">4:1</A>&nbsp;At nang sila'y nangagsasalita pa sa bayan, ay nagsilapit sa kanila ang mga saserdote, at ang puno sa templo, at ang mga Saduceo, </p> 
<p><A NAME="an_4:2">4:2</A>&nbsp;Palibhasa'y totoong nangabagabag sapagka't tinuruan nila ang bayan, at ibinalita sa pangalan ni Jesus ang pagkabuhay na maguli sa mga patay. </p> 
<p><A NAME="an_4:3">4:3</A>&nbsp;At sila'y kanilang sinunggaban at kanilang ibinilanggo hanggang sa kinabukasan: sapagka't noon nga'y gabi na. </p> 
<p><A NAME="an_4:4">4:4</A>&nbsp;Datapuwa't marami sa nangakarinig ng salita ay nagsisampalataya; at ang bilang ng mga lalake ay umabot sa mga limang libo. </p> 
<p><A NAME="an_4:5">4:5</A>&nbsp;At nangyari nang kinabukasan, na nangagkatipon sa Jerusalem ang kanilang mga pinuno at mga matanda at mga eskriba; </p> 
<p><A NAME="an_4:6">4:6</A>&nbsp;At si Anas, na dakilang saserdote, at si Caifas, at si Juan, at si Alejandro, at ang lahat ng kalipian ng dakilang saserdote. </p> 
<p><A NAME="an_4:7">4:7</A>&nbsp;At nang kanilang mailagay na sila sa gitna nila, ay sila'y tinanong, Sa anong kapangyarihan, o sa anong pangalan ginawa ninyo ito? </p> 
<p><A NAME="an_4:8">4:8</A>&nbsp;Nang magkagayo'y si Pedro, na puspos ng Espiritu Santo, ay nagsabi sa kanila, Kayong mga pinuno sa bayan, at matatanda, </p> 
<p><A NAME="an_4:9">4:9</A>&nbsp;Kung kami sa araw na ito'y sinisiyasat tungkol sa mabuting gawa na ginawa sa isang taong may-sakit, na kung sa anong paraan gumaling ito; </p> 
<p><A NAME="an_4:10">4:10</A>&nbsp;Talastasin ninyong lahat, at ng buong bayan ng Israel, na sa pangalan ni Jesucristo ng taga Nazaret, na inyong ipinako sa krus, na binuhay ng Dios na maguli sa mga patay, dahil sa kaniya ay nakatindig ang taong ito sa inyong harap na walang sakit. </p> 
<p><A NAME="an_4:11">4:11</A>&nbsp;Siya ang bato na itinakuwil ninyong mga nagtayo ng bahay, na naging pangulo sa panulok. </p> 
<p><A NAME="an_4:12">4:12</A>&nbsp;At sa kanino mang iba ay walang kaligtasan: sapagka't walang ibang pangalan sa silong ng langit, na ibinigay sa mga tao, na sukat nating ikaligtas. </p> 
<p><A NAME="an_4:13">4:13</A>&nbsp;Nang makita nga nila ang katapangan ni Pedro at ni Juan, at pagkatalastas na sila'y mga taong walang pinagaralan at mga mangmang, ay nangagtaka sila; at nangapagkilala nila, na sila'y nangakasama ni Jesus. </p> 
<p><A NAME="an_4:14">4:14</A>&nbsp;At nang mangakita nila ang taong pinagaling na nakatayong kasama nila, ay wala silang maitutol. </p> 
<p><A NAME="an_4:15">4:15</A>&nbsp;Datapuwa't nang sila'y mangautusan na nilang magsilabas sa pulong, ay nangagsangusapan, </p> 
<p><A NAME="an_4:16">4:16</A>&nbsp;Na nangagsasabi, Anong gagawin natin sa mga taong ito? sapagka't tunay na ginawa sa pamamagitan nila ang himalang hayag sa lahat ng nangananahan sa Jerusalem; at hindi natin maikakaila. </p> 
<p><A NAME="an_4:17">4:17</A>&nbsp;Gayon ma'y upang huwag nang lalong kumalat sa bayan, atin silang balaan, na buhat ngayo'y huwag na silang mangagsalita pa sa sinomang tao sa pangalang ito. </p> 
<p><A NAME="an_4:18">4:18</A>&nbsp;At sila'y tinawag nila, at binalaan sila, na sa anomang paraan ay huwag silang magsipagsalita ni magsipagturo tungkol sa pangalan ni Jesus. </p> 
<p><A NAME="an_4:19">4:19</A>&nbsp;Datapuwa't si Pedro at si Juan ay nagsisagot at nagsipagsabi sa kanila, Kung katuwiran sa paningin ng Dios na makinig muna sa inyo kay sa Dios, inyong hatulan: </p> 
<p><A NAME="an_4:20">4:20</A>&nbsp;Sapagka't hindi mangyayaring di namin salitain ang mga bagay na aming nangakita at nangarinig. </p> 
<p><A NAME="an_4:21">4:21</A>&nbsp;At sila, nang mapagbalaan na nila, ay pinakawalan, palibhasa'y hindi nangakasumpong ng anomang bagay upang sila'y kanilang mangaparusahan, dahil sa bayan; sapagka't niluluwalhati ng lahat ng mga tao ang Dios dahil sa bagay na ginawa. </p> 
<p><A NAME="an_4:22">4:22</A>&nbsp;Sapagka't may mahigit nang apat na pung taong gulang ang tao, na ginawan nitong himala ng pagpapagaling. </p> 
<p><A NAME="an_4:23">4:23</A>&nbsp;At nang sila'y mangapakawalan na, ay nagsiparoon sa kanilang mga kasamahan, at iniulat ang lahat ng sa kanila'y sinabi ng mga pangulong saserdote at ng matatanda. </p> 
<p><A NAME="an_4:24">4:24</A>&nbsp;At sila, nang kanilang marinig ito, ay nangagkaisang itaas nila ang kanilang tinig sa Dios, at nangagsabi, Oh Panginoon, ikaw na gumawa ng langit at ng lupa at ng dagat, at ng lahat ng nangasa mga yaon: </p> 
<p><A NAME="an_4:25">4:25</A>&nbsp;Na sa pamamagitan ng Espiritu Santo, sa pamamagitan ng bibig ng aming amang si David, na iyong lingkod, ay sinabi mo, Bakit nangagalit ang mga Gentil, At nagsipaghaka ang mga tao ng mga bagay na walang kabuluhan? </p> 
<p><A NAME="an_4:26">4:26</A>&nbsp;Nagsitayong handa ang mga hari sa lupa, At ang mga pinuno ay nangagpisanpisan, Laban sa Panginoon, at laban sa kaniyang Pinahiran. </p> 
<p><A NAME="an_4:27">4:27</A>&nbsp;Sapagka't sa katotohanan sa bayang ito'y laban sa iyong banal na Lingkod na si Jesus, na siya mong pinahiran, ang dalawa ni Herodes at ni Poncio Pilato, kasama ng mga Gentil at ng mga bayan ng Israel, ay nangagpisanpisan, </p> 
<p><A NAME="an_4:28">4:28</A>&nbsp;Upang gawin ang anomang naitakda na ng iyong kamay at ng iyong pasiya upang mangyari. </p> 
<p><A NAME="an_4:29">4:29</A>&nbsp;At ngayon, Panginoon, tingnan mo ang kanilang mga bala: at ipagkaloob mo sa iyong mga alipin na salitain ang iyong salita ng buong katapangan, </p> 
<p><A NAME="an_4:30">4:30</A>&nbsp;Samantalang iyong iniuunat ang iyong kamay upang magpagaling; at upang mangyari nawa ang mga tanda at mga kababalaghan sa pangalan ng iyong banal na si Jesus. </p> 
<p><A NAME="an_4:31">4:31</A>&nbsp;At nang sila'y makapanalangin na, ay nayanig ang dakong pinagkakatipunan nila; at nangapuspos silang lahat ng Espiritu Santo, at kanilang sinalita na may katapangan ang salita ng Dios. </p> 
<p><A NAME="an_4:32">4:32</A>&nbsp;At ang karamihan ng mga nagsisampalataya ay nangagkakaisa ang puso at kaluluwa: at sinoma'y walang nagsabing kaniyang sarili ang anoman sa mga bagay na kaniyang inaari: kundi lahat nilang pag-aari ay sa kalahatan. </p> 
<p><A NAME="an_4:33">4:33</A>&nbsp;At pinatotohanan ng mga apostol na may dakilang kapangyarihan, ang pagkabuhay na maguli ng Panginoong Jesus: at dakilang biyaya ang sumasa kanilang lahat. </p> 
<p><A NAME="an_4:34">4:34</A>&nbsp;Sapagka't walang sinomang nasasalat sa kanila: palibnasa'y ipinagbili ng lahat ng may mga lupa o mga bahay ang mga ito, at dinala ang mga halaga ng mga bagay na ipinagbili, </p> 
<p><A NAME="an_4:35">4:35</A>&nbsp;At ang mga ito'y inilagay sa mga paanan ng mga apostol: at ipinamamahagi sa bawa't isa, ayon sa kinakailangan ng sinoman. </p> 
<p><A NAME="an_4:36">4:36</A>&nbsp;At si Jose, na pinamagatang Bernabe ng mga apostol (na kung liliwanagin ay Anak ng pangangaral), isang Levita, tubo sa Chipre, </p> 
<p><A NAME="an_4:37">4:37</A>&nbsp;Na may isang bukid, ay ipinagbili ito, at dinala ang salapi at inilagay sa mga paanan ng mga apostol. </p> 
<p><A NAME="an_5:1">5:1</A>&nbsp;Datapuwa't isang lalake na tinatawag na Ananias, na kasama ng kaniyang asawang si Safira, ay nagbili ng isang pag-aari, </p> 
<p><A NAME="an_5:2">5:2</A>&nbsp;At inilingid ang isang bahagi ng halaga, na nalalaman din ito ng kaniyang asawa, at dinala ang isang bahagi, at inilagay sa mga paanan ng mga apostol. </p> 
<p><A NAME="an_5:3">5:3</A>&nbsp;Datapuwa't sinabi ni Pedro, Ananias, bakit pinuspos ni Satanas ang iyong puso upang magsinungaling sa Espiritu Santo, at upang maglingid ng isang bahagi ng halaga ng lupa? </p> 
<p><A NAME="an_5:4">5:4</A>&nbsp;Nang yao'y nananatili pa, hindi baga yao'y nanatiling iyong sarili? at nang maipagbili na, hindi baga nasa iyo ring kapangyarihan? Ano't inisip mo pa ang bagay na ito sa iyong puso? hindi ka nagsinungaling sa mga tao, kundi sa Dios. </p> 
<p><A NAME="an_5:5">5:5</A>&nbsp;At nang marinig ni Ananias ang mga salitang ito ay nahandusay at nalagot ang hininga: at sinidlan ng malaking takot ang lahat ng nangakarinig nito. </p> 
<p><A NAME="an_5:6">5:6</A>&nbsp;At nagsitindig ang mga kabinataan at siya'y binalot, at kanilang dinala siya sa labas at inilibing. </p> 
<p><A NAME="an_5:7">5:7</A>&nbsp;At may tatlong oras ang nakaraan, nang ang kaniyang asawa, na di nalalaman ang nangyari, ay pumasok. </p> 
<p><A NAME="an_5:8">5:8</A>&nbsp;At sinabi sa kaniya ni Pedro, Sabihin mo sa akin kung ipinagbili ninyo ng gayon ang lupa. At sinabi niya, Oo, sa gayon. </p> 
<p><A NAME="an_5:9">5:9</A>&nbsp;Datapuwa't sinabi sa kaniya ni Pedro, Bakit kayo'y nagkasundo upang tuksuhin ang Espiritu ng Panginoon? narito, nangasa pintuan ang mga paa ng mga nagsipaglibing sa iyong asawa, at kanilang dadalhin ka sa labas. </p> 
<p><A NAME="an_5:10">5:10</A>&nbsp;At pagdaka'y nahandusay sa paanan niya ang babae, at nalagot ang hininga: at nagsipasok ang mga kabinataan at nasumpungan siyang patay, at siya'y kanilang inilabas at inilibing siya sa siping ng kaniyang asawa. </p> 
<p><A NAME="an_5:11">5:11</A>&nbsp;At sinidlan ng malaking takot ang buong iglesia, at ang lahat ng nangakarinig ng mga bagay na ito. </p> 
<p><A NAME="an_5:12">5:12</A>&nbsp;At sa pamamagitan ng mga kamay ng mga apostol ay ginawa ang maraming tanda at kababalaghan sa gitna ng mga tao: at nangaroon silang lahat na nangagkakaisa sa portiko ni Salomon. </p> 
<p><A NAME="an_5:13">5:13</A>&nbsp;Datapuwa't sinoman sa mga iba ay hindi nangangahas na makisama sa kanila: bagaman sila'y pinapupurihan ng bayan; </p> 
<p><A NAME="an_5:14">5:14</A>&nbsp;At ang mga nagsisisampalataya ay lalo pang nangaparagdag sa Panginoon, ang mga karamihang lalake at babae: </p> 
<p><A NAME="an_5:15">5:15</A>&nbsp;Na ano pa't dinala nila sa mga lansangan ang mga may-sakit, at inilagay sa mga higaan at mga hiligan, upang, pagdaan ni Pedro, ay maliliman man lamang ng anino niya ang sinoman sa kanila. </p> 
<p><A NAME="an_5:16">5:16</A>&nbsp;At nangagkatipon din naman ang karamihang mula sa mga bayang nangasa palibotlibot ng Jerusalem, na nangagdadala ng mga may-sakit, at ng mga pinahihirapan ng mga karumaldumal na espiritu: at sila'y pawang pinagaling. </p> 
<p><A NAME="an_5:17">5:17</A>&nbsp;Datapuwa't nagtindig ang dakilang saserdote, at ang lahat ng kasama niya (na siyang sekta ng mga Saduceo), at sila'y nangapuspos ng kainggitan, </p> 
<p><A NAME="an_5:18">5:18</A>&nbsp;At kanilang sinunggaban ang mga apostol, at kanilang inilagay sila sa bilangguang bayan. </p> 
<p><A NAME="an_5:19">5:19</A>&nbsp;Datapuwa't nang gabi na ay binuksan ng isang anghel ng Panginoon ang mga pintuan ng bilangguan, at sila'y inilabas, at sinabi, </p> 
<p><A NAME="an_5:20">5:20</A>&nbsp;Magsihayo kayo, at magsitayo kayo sa templo, at sabihin ninyo sa bayan ang lahat ng mga salita ng Buhay na ito. </p> 
<p><A NAME="an_5:21">5:21</A>&nbsp;At nang marinig nila ito, ay nagsipasok sila sa templo nang magbubukang liwayway, at nangagturo. Datapuwa't dumating ang dakilang saserdote, at ang mga kasamahan niya, at pinulong ang sanedrin, at ang buong senado sa mga anak ni Israel, at nagpautos sa bilangguan upang sila'y dalhin doon. </p> 
<p><A NAME="an_5:22">5:22</A>&nbsp;Datapuwa't ang mga punong kawal na nagsiparoon ay hindi sila nangasumpungan sa bilangguan; at sila'y nangagbalik, at nangagbigay alam, </p> 
<p><A NAME="an_5:23">5:23</A>&nbsp;Na sinasabi, Aming naratnang totoong mabuti ang pagkalapat ng bilangguan, at nangakatayo sa mga pintuan ang mga bantay: datapuwa't ng aming mabuksan, wala kaming nasumpungang sinoman sa loob. </p> 
<p><A NAME="an_5:24">5:24</A>&nbsp;Nang marinig nga ang mga salitang ito ng puno sa templo, at ng mga pangulong saserdote, ay nangalitong totoo tungkol sa mga ito kung ano ang magiging wakas niyaon. </p> 
<p><A NAME="an_5:25">5:25</A>&nbsp;At may dumating na isa at nagsabi sa kanila, Narito, ang mga lalaking ibinilanggo ninyo ay nangakatayo sa templo at nangagtuturo sa bayan. </p> 
<p><A NAME="an_5:26">5:26</A>&nbsp;Nang magkagayo'y naparoon ang pangulo na kasama ang mga punong kawal, at sila'y dinalang hindi sa pilitan: sapagka't nangatatakot sa bayan, baka sila'y batuhin. </p> 
<p><A NAME="an_5:27">5:27</A>&nbsp;At nang kanilang mangadala sila, ay kanilang iniharap sa Sanedrin. At tinanong sila ng dakilang saserdote, </p> 
<p><A NAME="an_5:28">5:28</A>&nbsp;Na sinasabi: Ibinala naming mahigpit sa inyo na huwag kayong mangagturo sa pangalang ito: at narito, pinuno ninyo ang Jerusalem ng inyong aral, at ibig ninyong iparatang sa amin ang dugo ng taong ito. </p> 
<p><A NAME="an_5:29">5:29</A>&nbsp;Datapuwa't nagsisagot si Pedro at ang mga apostol at nangagsabi, Dapat muna kaming magsitalima sa Dios bago sa mga tao. </p> 
<p><A NAME="an_5:30">5:30</A>&nbsp;Ibinangon ng Dios ng ating mga magulang si Jesus, na siya ninyong pinatay, na ibinitin sa isang punong kahoy. </p> 
<p><A NAME="an_5:31">5:31</A>&nbsp;Siya'y pinadakila ng Dios ng kaniyang kanang kamay upang maging Principe at Tagapagligtas, upang magbigay ng pagsisisi sa Israel, at kapatawaran ng mga kasalanan. </p> 
<p><A NAME="an_5:32">5:32</A>&nbsp;At kami'y mga saksi ng mga bagay na ito; at gayon din ang Espiritu Santo, na siyang ibinigay ng Dios sa nagsisitalima sa kaniya. </p> 
<p><A NAME="an_5:33">5:33</A>&nbsp;Datapuwa't sila, nang kanilang marinig ito, ay nangasugatan sa puso, at nangagpasiyang sila'y patayin. </p> 
<p><A NAME="an_5:34">5:34</A>&nbsp;Datapuwa't nagtindig sa Sanedrin ang isang Fariseo, na nagngangalang Gamaliel, doktor sa kautusan, na pinapupurihan ng buong bayan, at nagutos na ilabas na sandali ang mga tao. </p> 
<p><A NAME="an_5:35">5:35</A>&nbsp;At sinabi niya sa kanila, Kayong mga lalaking taga Israel, ay mangagingat kayo sa inyong sarili tungkol sa mga taong ito, kung ano ang inyong gagawin. </p> 
<p><A NAME="an_5:36">5:36</A>&nbsp;Sapagka't bago pa ng mga araw na ito ay lumitaw na si Teudas, na nagsabing siya'y dakila; at sa kaniya'y nakisama ang may apat na raang tao ang bilang: na siya'y pinatay; at ang lahat ng sa kaniya'y nagsisunod, ay pawang nagsipangalat at nangawalang kabuluhan. </p> 
<p><A NAME="an_5:37">5:37</A>&nbsp;Pagkatapos ng taong ito ay lumitaw si Judas na taga Galilea nang mga araw ng pagpapasulat, at nakahila siya ng marami sa bayan: siya'y nalipol rin; at ang lahat ng sa kaniya'y nagsisunod ay pawang nagsipangalat. </p> 
<p><A NAME="an_5:38">5:38</A>&nbsp;At ngayo'y sinasabi ko sa inyo, Huwag kayong mangakialam sa mga taong ito, at pabayaan ninyo sila: sapagka't kung ang pasiyang ito, o ang gawang ito ay sa mga tao, ay mawawasak: </p> 
<p><A NAME="an_5:39">5:39</A>&nbsp;Datapuwa't kung sa Dios, ay hindi ninyo maiwawasak; baka pa kayo'y mangasumpungan na nangakikihamok laban sa Dios. </p> 
<p><A NAME="an_5:40">5:40</A>&nbsp;At sila'y nagsisangayon sa kaniya: at pagkatawag nila sa mga apostol, ay pinalo nila at ibinala sa kanila na huwag silang mangagsalita sa pangalan ni Jesus, at sila'y pinawalan. </p> 
<p><A NAME="an_5:41">5:41</A>&nbsp;Sila nga'y nagsialis sa harapan ng Sanedrin, na nangatutuwang sila'y nangabilang na karapatdapat na mangagbata ng kaalimurahan dahil sa Pangalan. </p> 
<p><A NAME="an_5:42">5:42</A>&nbsp;At sa araw-araw, sa templo at sa mga bahay-bahay, ay hindi sila nagsisipagtigil ng pagtuturo at pangangaral, na si Jesus ang siyang Cristo. </p> 
<p><A NAME="an_6:1">6:1</A>&nbsp;Nang mga araw ngang ito, nang dumadami ang bilang ng mga alagad, ay nagkaroon ng bulongbulungan ang mga Greco-Judio laban sa mga Hebreo, sapagka't ang kanilang mga babaing bao ay pinababayaan sa pamamahagi sa araw-araw. </p> 
<p><A NAME="an_6:2">6:2</A>&nbsp;At tinawag ng labingdalawa ang karamihang mga alagad, at sinabi, Hindi marapat na aming pabayaan ang salita ng Dios, at mangaglingkod sa mga dulang. </p> 
<p><A NAME="an_6:3">6:3</A>&nbsp;Magsihanap nga kayo, mga kapatid, sa inyo, ng pitong lalake na may mabuting katunayan, puspos ng Espiritu at ng karunungan, na ating mailalagay sa gawaing ito. </p> 
<p><A NAME="an_6:4">6:4</A>&nbsp;Datapuwa't magsisipanatili kaming matibay sa pananalangin, at sa ministerio ng salita. </p> 
<p><A NAME="an_6:5">6:5</A>&nbsp;At minagaling ng buong karamihan ang pananalitang ito: at kanilang inihalal si Esteban, taong puspos ng pananampalataya at ng Espiritu Santo, at si Felipe, at si Procoro, at si Nicanor, at si Timon, at si Parmenas, at si Nicolas na taga Antioquia na naging Judio; </p> 
<p><A NAME="an_6:6">6:6</A>&nbsp;Na siyang iniharap nila sa mga apostol: at nang sila'y mangakapanalangin na, ay ipinatong nila ang kanilang mga kamay sa mga yaon. </p> 
<p><A NAME="an_6:7">6:7</A>&nbsp;At lumago ang salita ng Dios; at dumaming lubha sa Jerusalem ang bilang ng mga alagad; at nagsitalima sa pananampalataya ang lubhang maraming saserdote. </p> 
<p><A NAME="an_6:8">6:8</A>&nbsp;At si Esteban, na puspos ng biyaya at ng kapangyarihan, ay gumawa ng mga dakilang kababalaghan at mga tanda sa mga tao. </p> 
<p><A NAME="an_6:9">6:9</A>&nbsp;Datapuwa't nagsitindig ang ilan sa nangasa sinagoga, na tinatawag na sinagoga ng mga Libertino, at ng mga Cireneo, at ng mga Alejandrino, at ng mga taga Cilicia, at taga Asia, na nangakipagtalo kay Esteban. </p> 
<p><A NAME="an_6:10">6:10</A>&nbsp;At hindi sila makalaban sa karunungan at sa Espiritu na kaniyang ipinangungusap. </p> 
<p><A NAME="an_6:11">6:11</A>&nbsp;Nang magkagayo'y nagsisuhol sila sa mga lalake, na nangagsabi, Narinig naming siya'y nagsalita ng mga salitang kapusungan laban kay Moises at sa Dios. </p> 
<p><A NAME="an_6:12">6:12</A>&nbsp;At kanilang ginulo ang bayan, at ang mga matanda, at ang mga eskriba, at kanilang dinaluhong, at sinunggaban si Esteban, at dinala siya sa Sanedrin, </p> 
<p><A NAME="an_6:13">6:13</A>&nbsp;At nangagharap ng mga saksing sinungaling, na nangagsabi, Ang taong ito'y hindi naglilikat ng pagsasalita ng mga salitang laban dito sa dakong banal, at sa kautusan: </p> 
<p><A NAME="an_6:14">6:14</A>&nbsp;Sapagka't narinig naming kaniyang sinabi, na itong si Jesus na taga Nazaret ay iwawasak ang dakong ito, at babaguhin ang mga kaugaliang ibinigay sa atin ni Moises. </p> 
<p><A NAME="an_6:15">6:15</A>&nbsp;At ang lahat ng nangakaupo sa Sanedrin, na nagsisititig sa kaniya, ay kanilang nakita ang kaniyang mukha na katulad ng mukha ng isang anghel. </p> 
<p><A NAME="an_7:1">7:1</A>&nbsp;At sinabi ng dakilang saserdote, Tunay baga ang mga bagay na ito? </p> 
<p><A NAME="an_7:2">7:2</A>&nbsp;At sinabi niya, Mga kapatid na lalake at mga magulang, mangakinig kayo: Ang Dios ng kaluwalhatia'y napakita sa ating amang si Abraham, nang siya'y nasa Mesapotamia, bago siya tumahan sa Haran, </p> 
<p><A NAME="an_7:3">7:3</A>&nbsp;At sinabi sa kaniya, Umalis ka sa iyong lupain, at sa iyong kamaganakan, at pumaroon ka sa lupaing ituturo ko sa iyo. </p> 
<p><A NAME="an_7:4">7:4</A>&nbsp;Nang magkagayo'y umalis siya sa lupain ng mga Caldeo, at tumahan sa Haran: at buhat doon, pagkamatay ng kaniyang ama, ay inilipat siya ng Dios sa lupaing ito, na inyong tinatahanan ngayon: </p> 
<p><A NAME="an_7:5">7:5</A>&nbsp;At hindi siya pinamanahan ng anoman doon, kahit mayapakan ng kaniyang paa: at siya'y nangakong yao'y ibibigay na pinakaari sa kaniya, at sa kaniyang binhi pagkatapos niya, nang wala pa siyang anak. </p> 
<p><A NAME="an_7:6">7:6</A>&nbsp;At ganito ang sinalita ng Dios, na ang kaniyang binhi ay makikipamayan sa ibang lupain, at kanilang dadalhin sila sa pagkaalipin, at sila'y pahihirapang apat na raang taon. </p> 
<p><A NAME="an_7:7">7:7</A>&nbsp;At ang bansang sa kanila'y aalipin ay aking hahatulan, sabi ng Dios: at pagkatapos nito'y magsisialis sila, at paglilingkuran nila ako sa dakong ito. </p> 
<p><A NAME="an_7:8">7:8</A>&nbsp;At ibinigay niya sa kaniya ang tipan ng pagtutuli: at sa ganito'y naging anak ni Abraham si Isaac, at ito'y tinuli nang ikawalong araw; at naging anak ni Isaac si Jacob, at naging mga anak ni Jacob ang labingdalawang patriarka. </p> 
<p><A NAME="an_7:9">7:9</A>&nbsp;At ang mga patriarka sa udyok ng kainggitan kay Jose, ay ipinagbili siya, upang dalhin sa Egipto; at ang Dios ay sumasa kaniya, </p> 
<p><A NAME="an_7:10">7:10</A>&nbsp;At siya'y iniligtas sa lahat ng kaniyang kapighatian, at siya'y binigyan ng ikalulugod at karunungan sa harapan ni Faraon na hari sa Egipto; at siya'y ginawang gobernador sa Egipto at sa buong bahay niya. </p> 
<p><A NAME="an_7:11">7:11</A>&nbsp;Dumating nga ang kagutom sa buong Egipto at sa Canaan, at nagkaroon ng malaking kapighatian: at walang nasumpungang pagkain ang ating mga magulang. </p> 
<p><A NAME="an_7:12">7:12</A>&nbsp;Datapuwa't nang marinig ni Jacob na may trigo sa Egipto, ay sinugo niyang una ang ating mga magulang. </p> 
<p><A NAME="an_7:13">7:13</A>&nbsp;At sa ikalawa'y napakilala si Jose sa kaniyang mga kapatid; at nahayag kay Faraon ang lahi ni Jose. </p> 
<p><A NAME="an_7:14">7:14</A>&nbsp;At nagsugo si Jose, at pinaparoon sa kaniya si Jacob, na kaniyang ama, at ang lahat niyang kamaganakan, na pitongpu't limang tao. </p> 
<p><A NAME="an_7:15">7:15</A>&nbsp;At lumusong si Jacob sa Egipto; at namatay siya, at ang ating mga magulang. </p> 
<p><A NAME="an_7:16">7:16</A>&nbsp;At sila'y inilipat sa Siquem, at inilagay sila sa libingang binili ni Abraham sa mga anak ni Hamor sa Siquem, sa halaga ng pilak. </p> 
<p><A NAME="an_7:17">7:17</A>&nbsp;Datapuwa't nang nalalapit na ang panahon ng pangako, na ginawa ng Dios kay Abraham, ang bayan ay kumapal at dumami sa Egipto, </p> 
<p><A NAME="an_7:18">7:18</A>&nbsp;Hanggang sa lumitaw ang ibang hari sa Egipto na hindi nakakikilala kay Jose. </p> 
<p><A NAME="an_7:19">7:19</A>&nbsp;Ito rin ay gumamit ng lalang sa ating lahi, at pinahirapan ang ating mga magulang, na ipinatapon ang kani-kanilang mga sanggol upang huwag mangabuhay. </p> 
<p><A NAME="an_7:20">7:20</A>&nbsp;Nang panahong yaon, ay ipinanganak si Moises, at siya'y totoong maganda; at siya'y inalagaang tatlong buwan sa bahay ng kaniyang ama: </p> 
<p><A NAME="an_7:21">7:21</A>&nbsp;At nang siya'y matapon, ay pinulot siya ng anak na babae ni Faraon, at siya'y inalagaang gaya ng sariling anak niya. </p> 
<p><A NAME="an_7:22">7:22</A>&nbsp;At tinuruan si Moises sa lahat ng karunungan ng mga Egipcio: at siya ay makapangyarihan sa kaniyang mga salita at mga gawa. </p> 
<p><A NAME="an_7:23">7:23</A>&nbsp;Datapuwa't nang siya'y magaapat na pung taong gulang na, ay tumugtog sa kaniyang puso na dalawin ang kaniyang mga kapatid na mga anak ni Israel. </p> 
<p><A NAME="an_7:24">7:24</A>&nbsp;At nang makita niya ang isa sa kanila na inaalipusta, ay kaniyang ipinagsanggalang siya, at ipinaghiganti ang pinipighati, at pinatay ang Egipcio: </p> 
<p><A NAME="an_7:25">7:25</A>&nbsp;At ang isip niya'y napagunawa ng kaniyang mga kapatid na ibinigay ng Dios sa kanila ang kaligtasan sa pamamagitan ng kamay niya: datapuwa't hindi nila napagunawa. </p> 
<p><A NAME="an_7:26">7:26</A>&nbsp;At nang kinabukasan ay napakita siya sa kanila samantalang sila'y nagaaway, at sila'y ibig sana niyang payapain, na sinasabi, mga Ginoo, kayo'y magkapatid; bakit kayo'y nagaalipustaan? </p> 
<p><A NAME="an_7:27">7:27</A>&nbsp;Datapuwa't itinulak siya ng umalipusta sa kaniyang kapuwa tao, na sinasabi, Sino ang naglagay sa iyo na puno at hukom sa amin? </p> 
<p><A NAME="an_7:28">7:28</A>&nbsp;Ibig mo bagang ako'y patayin mo, na gaya ng pagkapatay mo kahapon sa Egipcio? </p> 
<p><A NAME="an_7:29">7:29</A>&nbsp;At sa salitang ito'y tumakas si Moises, at nakipamayan sa lupain ng Midian, na doo'y nagkaanak siya ng dalawang lalake. </p> 
<p><A NAME="an_7:30">7:30</A>&nbsp;At nang maganap ang apat na pung taon, ay napakita sa kaniya ang isang anghel sa ilang ng bundok ng Sinai, sa ningas ng apoy sa isang mababang punong kahoy. </p> 
<p><A NAME="an_7:31">7:31</A>&nbsp;At nang makita ito ni Moises, ay nanggilalas sa tanawin; at nang siya'y lumapit upang pagmasdan, ay dumating ang isang tinig ng Panginoon, </p> 
<p><A NAME="an_7:32">7:32</A>&nbsp;Ako ang Dios ng iyong mga magulang, ang Dios ni Abraham, at ni Isaac, at ni Jacob. At si Moises ay nanginig at hindi nangahas tumingin. </p> 
<p><A NAME="an_7:33">7:33</A>&nbsp;At sinabi sa kaniya ng Panginoon, Alisin mo ang mga pangyapak sa iyong mga paa: sapagka't ang dakong kinatatayuan mo ay lupang banal. </p> 
<p><A NAME="an_7:34">7:34</A>&nbsp;Totoong nakita ko ang kapighatian ng aking bayang nasa Egipto, at narinig ko ang kanilang hibik, at ako'y bumaba upang sila'y iligtas: at ngayo'y halika, susuguin kita sa Egipto. </p> 
<p><A NAME="an_7:35">7:35</A>&nbsp;Ang Moises na ito na kanilang itinakuwil, na sinasabi, Sino ang sa iyo'y naglagay na puno at hukom? ay siyang sinugo ng Dios na maging puno at tagapagligtas sa pamamagitan ng kamay ng anghel na sa kaniya'y napakita sa mababang punong kahoy. </p> 
<p><A NAME="an_7:36">7:36</A>&nbsp;Pinatnugutan sila ng taong ito, pagkagawa ng mga kababalaghan at mga tanda sa Egipto, at sa dagat na Pula, at sa ilang sa loob ng apat na pung taon. </p> 
<p><A NAME="an_7:37">7:37</A>&nbsp;Ito'y yaong Moises, na nagsabi sa mga anak ni Israel, Palilitawin ng Dios sa inyo ang isang propeta na gaya ko, mula sa inyong mga kapatid. </p> 
<p><A NAME="an_7:38">7:38</A>&nbsp;Ito'y yaong naroon sa iglesia sa ilang na kasama ang anghel na nagsalita sa kaniya sa bundok ng Sinai, at kasama ang ating mga magulang: na siyang nagsitanggap ng mga aral na buhay upang ibigay sa atin: </p> 
<p><A NAME="an_7:39">7:39</A>&nbsp;Sa kaniya'y ayaw magsitalima ang ating mga magulang, kundi siya'y kanilang itinakuwil, at sa kanilang mga puso'y nangagbalik sa Egipto, </p> 
<p><A NAME="an_7:40">7:40</A>&nbsp;Na sinasabi kay Aaron, Igawa mo kami ng mga dios na mangunguna sa amin: sapagka't tungkol dito kay Moises, na naglabas sa amin sa lupain ng Egipto, ay hindi namin nalalaman kung ano ang nangyari sa kaniya. </p> 
<p><A NAME="an_7:41">7:41</A>&nbsp;At nagsigawa sila nang mga araw na yaon ng isang guyang baka, at nagsipaghandog ng hain sa diosdiosang yaon, at nangatuwa sa mga gawa ng kanilang mga kamay. </p> 
<p><A NAME="an_7:42">7:42</A>&nbsp;Datapuwa't tumalikod ang Dios, at sila'y pinabayaang magsisamba sa hukbo ng langit; gaya ng nasusulat sa aklat ng mga propeta, Hinandugan baga ninyo ako ng mga hayop na pinatay at mga hain Na apat na pung taon sa ilang, Oh angkan ni Israel? </p> 
<p><A NAME="an_7:43">7:43</A>&nbsp;At dinala ninyo ang tabernakulo ni Moloc, At ang bituin ng dios Refan, Ang mga larawang ginawa ninyo upang inyong sambahin: At dadalhin ko kayo sa dako pa roon ng Babilonia. </p> 
<p><A NAME="an_7:44">7:44</A>&nbsp;Sumaating mga magulang sa ilang ang tabernakulo ng patotoo, ayon sa itinakda ng nagsalita kay Moises, na kaniyang gawin yaon alinsunod sa anyong kaniyang nakita. </p> 
<p><A NAME="an_7:45">7:45</A>&nbsp;Na yao'y ipinasok din ng ating mga magulang sa kapanahunang ukol, na kasama ni Josue nang sila'y magsipasok sa inaari ng mga bansa, na pinalayas ng Dios sa harapan ng ating magulang, hanggang sa mga araw ni David; </p> 
<p><A NAME="an_7:46">7:46</A>&nbsp;Na nakasumpong ng biyaya sa paningin ng Dios, at huminging makasumpong ng isang tahanang ukol sa Dios ni Jacob. </p> 
<p><A NAME="an_7:47">7:47</A>&nbsp;Datapuwa't iginawa siya ni Salomon ng isang bahay. </p> 
<p><A NAME="an_7:48">7:48</A>&nbsp;Bagama't ang Kataastaasa'y hindi tumatahan sa mga bahay na gawa ng mga kamay; gaya ng sinasabi ng propeta, </p> 
<p><A NAME="an_7:49">7:49</A>&nbsp;Ang langit ay ang aking luklukan, At ang lupa ang tungtungan ng aking mga paa: Anong anyo ng bahay ang itatayo ninyo sa akin? sabi ng Panginoon: O anong dako ang aking pahingahan? </p> 
<p><A NAME="an_7:50">7:50</A>&nbsp;Hindi baga ginawa ng aking kamay ang lahat ng mga bagay na ito? </p> 
<p><A NAME="an_7:51">7:51</A>&nbsp;Kayong matitigas ang ulo, at di tuli ang puso't mga tainga, kayo'y laging nagsisisalangsang sa Espiritu Santo: kung ano ang ginawa ng inyong mga magulang, ay gayon din naman ang ginagawa ninyo. </p> 
<p><A NAME="an_7:52">7:52</A>&nbsp;Alin sa mga propeta ang hindi pinagusig ng inyong mga magulang? at kanilang pinatay ang nangagpahayag ng una ng pagdating ng Matuwid na Ito; na sa kaniya'y kayo ngayon ay nangaging mga tagapagkanulo at mamamatay-tao; </p> 
<p><A NAME="an_7:53">7:53</A>&nbsp;Kayo na nagsitanggap ng kautusan ayon sa pangangasiwa ng mga anghel, at hindi ninyo ginanap. </p> 
<p><A NAME="an_7:54">7:54</A>&nbsp;Nang marinig nga nila ang mga bagay na ito, ay nangasugatan sila sa puso, at siya'y pinagngalitan nila ng kanilang mga ngipin. </p> 
<p><A NAME="an_7:55">7:55</A>&nbsp;Datapuwa't siya, palibhasa'y puspos ng Espiritu Santo ay tumitig na maigi sa langit, at nakita niya ang kaluwalhatian ng Dios, at si Jesus na nakatindig sa kanan ng Dios, </p> 
<p><A NAME="an_7:56">7:56</A>&nbsp;At nagsabi, Narito, nakikita kong bukas ang mga langit, at ang Anak ng tao na nakatindig sa kanan ng Dios. </p> 
<p><A NAME="an_7:57">7:57</A>&nbsp;Datapuwa't sila'y nagsigawan ng malakas na tinig, at nangagtakip ng kanilang mga tainga, at nangagkaisang siya'y dinaluhong; </p> 
<p><A NAME="an_7:58">7:58</A>&nbsp;At siya'y kanilang itinapon sa labas ng bayan, at binato: at inilagay ng mga saksi ang kanilang mga damit sa mga paanan ng isang binata na nagngangalang Saulo. </p> 
<p><A NAME="an_7:59">7:59</A>&nbsp;At kanilang pinagbatuhanan si Esteban, na tumatawag sa Panginoon at nagsasabi, Panginoong Jesus, tanggapin mo ang aking espiritu. </p> 
<p><A NAME="an_7:60">7:60</A>&nbsp;At siya'y nanikluhod, at sumigaw ng malakas na tinig, Panginoon, huwag mong iparatang sa kanila ang kasalanang ito. At pagkasabi niya nito, ay nakatulog siya. </p> 
<p><A NAME="an_8:1">8:1</A>&nbsp;At si Saulo ay sumangayon sa kaniyang pagkamatay. At nang araw na yao'y nangyari ang isang malaking paguusig laban sa iglesia na nasa Jerusalem; at silang lahat ay nagsipangalat sa lahat ng mga dako ng Judea at Samaria, maliban na sa mga apostol. </p> 
<p><A NAME="an_8:2">8:2</A>&nbsp;At inilibing si Esteban ng mga taong masipag sa kabanalan, at siya'y tinangisan ng di kawasa. </p> 
<p><A NAME="an_8:3">8:3</A>&nbsp;Datapuwa't pinuksa ni Saulo ang iglesia, na pinapasok ang bahay-bahay, at kinakaladkad ang mga lalake't mga babae, at sila'y ipinapasok sa bilangguan. </p> 
<p><A NAME="an_8:4">8:4</A>&nbsp;Ang mga nagsipangalat nga ay nagsipaglakbay, na ipinangangaral ang salita. </p> 
<p><A NAME="an_8:5">8:5</A>&nbsp;At bumaba si Felipe sa bayan ng Samaria, at ipinangaral sa kanila ang Cristo. </p> 
<p><A NAME="an_8:6">8:6</A>&nbsp;At ang mga karamiha'y nangagkakaisang nangakikinig sa mga bagay na sinasalita ni Felipe, pagkarinig nila, at pagkakita ng mga tanda na ginawa niya. </p> 
<p><A NAME="an_8:7">8:7</A>&nbsp;Sapagka't sa maraming may mga karumaldumal na espiritu, ay nangagsilabas sila, na nangagsisisigaw ng malakas na tinig: at maraming lumpo, at pilay, ang pinagaling. </p> 
<p><A NAME="an_8:8">8:8</A>&nbsp;At nagkaroon ng malaking kagalakan sa bayang yaon. </p> 
<p><A NAME="an_8:9">8:9</A>&nbsp;Datapuwa't may isang tao, na nagngangalang Simon, na nang unang panaho'y nanggagaway sa bayan, at pinahahanga ang mga tao sa Samaria, at nagsasabing siya'y isang dakila: </p> 
<p><A NAME="an_8:10">8:10</A>&nbsp;Na siyang pinakikinggan nilang lahat, buhat sa kaliitliitan hanggang sa kadakidakilaan, na sinasabi, Ang taong ito ang siyang kapangyarihan ng Dios na tinatawag na Dakila. </p> 
<p><A NAME="an_8:11">8:11</A>&nbsp;At siya'y pinakinggan nila, sapagka't mahabang panahong pinahahanga niya sila ng kaniyang mga panggagaway. </p> 
<p><A NAME="an_8:12">8:12</A>&nbsp;Datapuwa't nang magsipaniwala sila kay Felipe na nangangaral ng mabubuting balita tungkol sa kaharian ng Dios at sa pangalan ni Jesucristo, ay nangabautismuhan ang mga lalake't mga babae. </p> 
<p><A NAME="an_8:13">8:13</A>&nbsp;At si Simon man ay naniwala rin: at nang mabautismuhan na, ay nanatili siyang kasama ni Felipe; at nang makakita ng mga tanda at ng mga dakilang himalang ginawa, ay napahanga siya. </p> 
<p><A NAME="an_8:14">8:14</A>&nbsp;Nang mabalitaan nga ng mga apostol na nangasa Jerusalem na tinanggap ng Samaria ang salita ng Dios, ay sinugo nila sa kanila si Pedro at si Juan: </p> 
<p><A NAME="an_8:15">8:15</A>&nbsp;Na nang sila'y makalusong, ay ipinanalangin nila sila, upang kanilang tanggapin ang Espiritu Santo. </p> 
<p><A NAME="an_8:16">8:16</A>&nbsp;Sapagka't ito'y hindi pa bumababa sa kanino man sa kanila: kundi sila'y nangabautismuhan lamang sa pangalan ng Panginoong Jesus. </p> 
<p><A NAME="an_8:17">8:17</A>&nbsp;Nang magkagayo'y ipinatong sa kanila ang kanilang mga kamay, at kanilang tinanggap ang Espiritu Santo. </p> 
<p><A NAME="an_8:18">8:18</A>&nbsp;Nang makita nga ni Simon na sa pamamagitan ng pagpapatong ng mga kamay ng mga apostol ay ibinigay ang Espiritu Santo, ay inalok niya sila ng salapi, </p> 
<p><A NAME="an_8:19">8:19</A>&nbsp;Na sinasabi, Bigyan naman ninyo ako ng kapangyarihang ito, upang sinomang patungan ko ng aking mga kamay, ay tumanggap ng Espiritu Santo. </p> 
<p><A NAME="an_8:20">8:20</A>&nbsp;Datapuwa't sinabi sa kaniya ni Pedro, Ang iyong salapi'y mapahamak na kasama mo, sapagka't inisip mong tamuhin ang kaloob ng Dios sa pamamagitan ng salapi. </p> 
<p><A NAME="an_8:21">8:21</A>&nbsp;Wala kang bahagi ni kapalaran man sa bagay na ito: sapagka't ang puso mo'y hindi matuwid sa harap ng Dios. </p> 
<p><A NAME="an_8:22">8:22</A>&nbsp;Magsisi ka nga sa kasamaan mong ito, at manalangin ka sa Panginoon, baka sakaling ipatawad sa iyo ang pagiisip ng iyong puso. </p> 
<p><A NAME="an_8:23">8:23</A>&nbsp;Sapagka't nakikita kong ikaw ay nasa apdo ng kapaitan at sa tali ng katampalasanan. </p> 
<p><A NAME="an_8:24">8:24</A>&nbsp;At sumagot si Simon at sinabi, Ipanalangin ninyo ako sa Panginoon, upang huwag mangyari sa akin ang alin mang bagay sa mga sinasabi ninyo. </p> 
<p><A NAME="an_8:25">8:25</A>&nbsp;Sila nga, nang makapagpatotoo at masabi na nila ang salita ng Panginoon, ay nangagbalik sa Jerusalem, at ipinangaral ang evangelio sa maraming nayon ng mga Samaritano. </p> 
<p><A NAME="an_8:26">8:26</A>&nbsp;Datapuwa't nagsalita kay Felipe ang isang anghel ng Panginoon, na nagsasabi, Magtindig ka, at ikaw ay pumaroon sa dakong timugan, sa daang palusong mula sa Jerusalem hanggang sa Gaza: na ito'y ilang. </p> 
<p><A NAME="an_8:27">8:27</A>&nbsp;At siya'y nagtindig at yumaon: at narito, ang isang lalaking taga Etiopia, isang bating na may dakilang kapamahalaan na sakop ni Candace, reina ng mga Etiope, na siyang namamahala ng lahat niyang kayamanan, at siya'y naparoon sa Jerusalem upang sumamba; </p> 
<p><A NAME="an_8:28">8:28</A>&nbsp;At siya'y pabalik at nakaupo sa kaniyang karo, at binabasa ang propeta Isaias. </p> 
<p><A NAME="an_8:29">8:29</A>&nbsp;At sinabi kay Felipe ng Espiritu, Lumapit ka, at makisama sa karong ito. </p> 
<p><A NAME="an_8:30">8:30</A>&nbsp;At tumakbo si Felipeng patungo sa kaniya, at napakinggan niyang binabasa si Isaias na propeta, at sinabi, Nauunawa mo baga ang binabasa mo? </p> 
<p><A NAME="an_8:31">8:31</A>&nbsp;At sinabi niya, Paanong magagawa ko, maliban nang may pumatnubay sa aking sinoman? At pinakiusapan niya si Felipe na pumanhik at maupong kasama niya. </p> 
<p><A NAME="an_8:32">8:32</A>&nbsp;Ang dako nga ng kasulatan na binabasa niya ay ito, Siya'y gaya ng tupa na dinala sa patayan; At kung paanong hindi umimik ang kordero sa harap ng manggugupit sa kaniya, Gayon din hindi niya binubuka ang kaniyang bibig: </p> 
<p><A NAME="an_8:33">8:33</A>&nbsp;Sa kaniyang pagpapakababa'y inalis ang kaniyang paghuhukom. Sino ang maghahayag ng kaniyang lahi? Sapagka't inalis sa lupa ang kaniyang buhay. </p> 
<p><A NAME="an_8:34">8:34</A>&nbsp;At sumagot ang bating kay Felipe, at sinabi, Ipinamamanhik ko sa iyo, kanino sinasabi ng propeta ito? sa kaniya bagang sarili, o sa alin mang iba? </p> 
<p><A NAME="an_8:35">8:35</A>&nbsp;At binuka ni Felipe ang kaniyang bibig, at pagpapasimula sa kasulatang ito, ay ipinangaral sa kaniya si Jesus. </p> 
<p><A NAME="an_8:36">8:36</A>&nbsp;At sa pagpapatuloy sa daan, ay nagsidating sila sa dakong may tubig; at sinabi ng bating, Narito, ang tubig; ano ang nakahahadlang upang ako'y mabautismuhan? </p> 
<p><A NAME="an_8:37">8:37</A>&nbsp;At sinabi ni Felipe Kung nanampalataya ka ng buong puso ay mangyayari. At sumagot siya at sinabi: Sumasampalataya ako na si Jesu-Cristo ay Anak ng Dios. </p> 
<p><A NAME="an_8:38">8:38</A>&nbsp;At ipinagutos niyang itigil ang karo: at sila'y kapuwa lumusong sa tubig, si Felipe at ang bating; at kaniyang binautismuhan siya. </p> 
<p><A NAME="an_8:39">8:39</A>&nbsp;At nang magsiahon sila sa tubig, ay inagaw si Felipe ng Espiritu ng Panginoon; at hindi na siya nakita ng bating, sapagka't ipinagpatuloy niya ang kaniyang lakad na natutuwa. </p> 
<p><A NAME="an_8:40">8:40</A>&nbsp;Nguni't nasumpungan si Felipe sa Azoto: at sa pagdadaan ay ipinangaral niya ang evangelio sa lahat ng mga bayan, hanggang sa dumating siya sa Cesarea. </p> 
<p><A NAME="an_9:1">9:1</A>&nbsp;Datapuwa't si Saulo, na sumisilakbo pa ng mga pagbabanta at pagpatay laban sa mga alagad ng Panginoon, ay naparoon sa dakilang saserdote, </p> 
<p><A NAME="an_9:2">9:2</A>&nbsp;At humingi sa kaniya ng mga sulat sa Damasco sa mga sinagoga, upang kung siya'y makasumpong ng sinoman sa mga nasa Daan, maging mga lalake o mga babae, ay kaniya silang madalang gapos sa Jerusalem. </p> 
<p><A NAME="an_9:3">9:3</A>&nbsp;At sa kaniyang paglalakad, ay nangyari na siya'y malapit sa Damasco: at pagdaka'y nagliwanag sa palibot niya ang isang ilaw mula sa langit: </p> 
<p><A NAME="an_9:4">9:4</A>&nbsp;At siya'y nasubasob sa lupa, at nakarinig ng isang tinig na sa kaniya'y nagsasabi, Saulo, Saulo, bakit mo ako pinaguusig? </p> 
<p><A NAME="an_9:5">9:5</A>&nbsp;At sinabi niya, Sino ka baga, Panginoon? At sinabi niya, Ako'y si Jesus na iyong pinaguusig: </p> 
<p><A NAME="an_9:6">9:6</A>&nbsp;Nguni't magtindig ka, at ikaw ay pumasok sa bayan, at sasalitain sa iyo ang dapat mong gawin. </p> 
<p><A NAME="an_9:7">9:7</A>&nbsp;At ang mga taong kasama niya sa paglalakad ay nangatilihan na hindi makapagsalita, na naririnig ang tinig, datapuwa't walang nakikitang sinoman. </p> 
<p><A NAME="an_9:8">9:8</A>&nbsp;At nagtindig sa lupa si Saulo; at pagkadilat ng kaniyang mga mata, ay di siya nakakita ng anoman; at kanilang inakay siya sa kamay at ipinasok siya sa Damasco. </p> 
<p><A NAME="an_9:9">9:9</A>&nbsp;At siya'y tatlong araw na walang paningin, at hindi kumain ni uminom man. </p> 
<p><A NAME="an_9:10">9:10</A>&nbsp;Ngayon nga'y may isang alagad sa Damasco, na nagngangalang Ananias; at sinabi sa kaniya ng Panginoon sa pangitain, Ananias. At sinabi niya, Narito ako, Panginoon. </p> 
<p><A NAME="an_9:11">9:11</A>&nbsp;At sinabi sa kaniya ng Panginoon, Magtindig ka, at pumaroon sa lansangang tinatawag na Matuwid, at ipagtanong mo sa bahay ni Judas ang isa na nagngangalang Saulo, lalaking taga Tarso: sapagka't narito, siya'y nananalangin; </p> 
<p><A NAME="an_9:12">9:12</A>&nbsp;At nakita niya ang isang lalaking nagngangalang Ananias na pumapasok, at ipinapatong ang kaniyang mga kamay sa kaniya, upang tanggapin niya ang kaniyang paningin. </p> 
<p><A NAME="an_9:13">9:13</A>&nbsp;Nguni't sumagot si Ananias, Panginoon, nabalitaan ko sa marami ang tungkol sa taong ito, kung gaano karaming kasamaan ang ginawa niya sa iyong mga banal sa Jerusalem: </p> 
<p><A NAME="an_9:14">9:14</A>&nbsp;At dito siya'y may kapahintulutan ng mga pangulong saserdote na gapusin ang lahat ng mga nagsisitawag sa iyong pangalan. </p> 
<p><A NAME="an_9:15">9:15</A>&nbsp;Datapuwa't sinabi sa kaniya ng Panginoon, Pumaroon ka: sapagka't siya'y sisidlang hirang sa akin, upang dalhin ang aking pangalan sa harapan ng mga Gentil at ng mga hari, at ng mga anak ni Israel: </p> 
<p><A NAME="an_9:16">9:16</A>&nbsp;Sapagka't sa kaniya'y aking ipakikilala kung gaano karaming mga bagay ang dapat niyang tiisin dahil sa aking pangalan. </p> 
<p><A NAME="an_9:17">9:17</A>&nbsp;At umalis si Ananias at pumasok sa bahay; at ipinatong ang kaniyang mga kamay sa kaniya na sinabi, Kapatid na Saulo, ang Panginoon, sa makatuwid baga'y si Jesus, na sa iyo'y napakita sa daan na iyong pinanggalingan, ay nagsugo sa akin, upang tanggapin mo ang iyong paningin, at mapuspos ka ng Espiritu Santo. </p> 
<p><A NAME="an_9:18">9:18</A>&nbsp;At pagdaka'y nangalaglag mula sa kaniyang mga mata ang mga parang kaliskis, at tinanggap niya ang kaniyang paningin; at siya'y nagtindig at siya'y binautismuhan; </p> 
<p><A NAME="an_9:19">9:19</A>&nbsp;At siya'y kumain at lumakas. At siya'y nakisamang ilang araw sa mga alagad na nangasa Damasco. </p> 
<p><A NAME="an_9:20">9:20</A>&nbsp;At pagdaka'y kaniyang itinanyag sa mga sinagoga si Jesus, na siya ang Anak ng Dios. </p> 
<p><A NAME="an_9:21">9:21</A>&nbsp;At ang lahat ng sa kaniya'y nakarinig ay namangha, at nangagsabi, Hindi baga ito yaong sa Jerusalem ay lumipol sa mga nagsitawag sa pangalang ito? at sa ganitong nasa ay naparito siya, upang sila'y dalhing gapos sa harap ng mga pangulong saserdote. </p> 
<p><A NAME="an_9:22">9:22</A>&nbsp;Datapuwa't lalo nang lumakas ang loob ni Saulo, at nilito ang mga Judio na nangananahan sa Damasco, na pinatutunayan na ito ang Cristo. </p> 
<p><A NAME="an_9:23">9:23</A>&nbsp;At nang maganap ang maraming mga araw, ay nangagsanggunian ang mga Judio upang siya'y patayin: </p> 
<p><A NAME="an_9:24">9:24</A>&nbsp;Datapuwa't napagtalastas ni Saulo ang kanilang banta. At kanilang binantayan naman ang mga pintuang daan sa araw at gabi upang siya'y kanilang patayin: </p> 
<p><A NAME="an_9:25">9:25</A>&nbsp;Nguni't kinuha siya sa gabi ng kaniyang mga alagad, at siya'y ibinaba sa kuta na siya'y inihugos na nasa isang balaong. </p> 
<p><A NAME="an_9:26">9:26</A>&nbsp;At nang siya'y dumating sa Jerusalem, ay pinagsikapan niyang makipisan sa mga alagad: at silang lahat ay nangatakot sa kaniya, sa di paniniwala na siya'y alagad, </p> 
<p><A NAME="an_9:27">9:27</A>&nbsp;Datapuwa't kinuha siya ni Bernabe, at siya'y iniharap sa mga apostol, at sa kanila'y isinaysay kung paanong nakita niya sa daan ang Panginoon, at kinausap siya, at kung paanong siya'y nangaral sa Damasco na may katapangan sa pangalan ni Jesus. </p> 
<p><A NAME="an_9:28">9:28</A>&nbsp;At siya'y kasamasama nila, na pumapasok at lumalabas sa Jerusalem, </p> 
<p><A NAME="an_9:29">9:29</A>&nbsp;Na nangangaral na may katapangan sa pangalan ng Panginoon: at siya'y nagsalita at nakipagtuligsaan sa mga Greco-Judio; datapuwa't pinagpipilitan nilang siya'y mapatay. </p> 
<p><A NAME="an_9:30">9:30</A>&nbsp;At nang maalaman ito ng mga kapatid, ay inihatid nila siya sa Cesarea, at siya'y sinugo nila sa Tarso. </p> 
<p><A NAME="an_9:31">9:31</A>&nbsp;Sa gayo'y nagkaroon ng kapayapaan ang iglesia sa buong Judea at Galilea at Samaria palibhasa'y pinagtibay; at, sa paglakad na may takot sa Panginoon at may kaaliwan ng Espiritu Santo, ay nagsisidami. </p> 
<p><A NAME="an_9:32">9:32</A>&nbsp;At nangyari, na sa paglalakad ni Pedro sa lahat ng dako, siya'y naparoon naman sa mga banal na nangananahan sa Lidda. </p> 
<p><A NAME="an_9:33">9:33</A>&nbsp;At doo'y natagpuan niya ang isang lalake na nagngangalang Eneas, na walo nang taong sumasabanig; sapagka't siya'y lumpo. </p> 
<p><A NAME="an_9:34">9:34</A>&nbsp;At sinabi sa kaniya ni Pedro, Eneas, pinagagaling ka ni Jesucristo: magtindig ka, at husayin mo ang iyong higaan. At pagdaka'y nagtindig siya. </p> 
<p><A NAME="an_9:35">9:35</A>&nbsp;At siya'y nakita ng lahat ng mga nangananahan sa Lidda at sa Sarona, at sila'y nangagbalik-loob sa Panginoon. </p> 
<p><A NAME="an_9:36">9:36</A>&nbsp;Ngayon ay may isang alagad sa Joppe na nagngangalang Tabita, na ang kahuluga'y Dorcas: ang babaing ito'y puspos ng mabubuting gawa at ng pagkaawang gawa na kaniyang ginagawa. </p> 
<p><A NAME="an_9:37">9:37</A>&nbsp;At nangyari nang mga araw na yaon, na siya'y nagkasakit, at namatay: at nang siya'y mahugasan na nila, ay kanilang ibinurol siya sa isang silid sa itaas. </p> 
<p><A NAME="an_9:38">9:38</A>&nbsp;At sapagka't malapit ang Lidda sa Joppe, pagkabalita ng mga alagad na si Pedro ay naroroon, ay nangagsugo sa kaniya ng dalawa katao, na ipinamamanhik sa kaniya, Huwag kang magluwat ng pagparito sa amin. </p> 
<p><A NAME="an_9:39">9:39</A>&nbsp;At nagtindig si Pedro at sumama sa kanila. At pagdating niya, ay inihatid nila sa silid sa itaas: at siya'y niligid ng lahat ng mga babaing bao, na nagsisitangis, at ipinakikita ang mga tunika at ang mga damit na ginawa ni Dorcas, nang ito'y kasama pa nila. </p> 
<p><A NAME="an_9:40">9:40</A>&nbsp;Datapuwa't pinalabas silang lahat ni Pedro, at lumuhod, at nanalangin; at pagbaling sa bangkay ay kaniyang sinabi, Tabita, magbangon ka. At iminulat niya ang kaniyang mga mata, at nang makita niya si Pedro, ay naupo siya. </p> 
<p><A NAME="an_9:41">9:41</A>&nbsp;At iniabot ni Pedro sa kaniya ang kaniyang kamay, at siya'y itinindig; at tinawag ang mga banal at ang mga babaing bao, at siya'y iniharap niyang buhay. </p> 
<p><A NAME="an_9:42">9:42</A>&nbsp;At ito'y nabansag sa buong Joppe: at marami ang mga nagsisampalataya sa Panginoon. </p> 
<p><A NAME="an_9:43">9:43</A>&nbsp;At nangyari, na siya'y nanahang maraming mga araw sa Joppe, na kasama ni Simong mangluluto ng balat. </p> 
<p><A NAME="an_10:1">10:1</A>&nbsp;At may isang lalake nga sa Cesarea, na nagngangalang Cornelio, senturion ng pulutong na tinatawag na pulutong Italiano. </p> 
<p><A NAME="an_10:2">10:2</A>&nbsp;Isang taong masipag sa kabanalan at matatakutin sa Dios siya at ang buong sangbahayan at naglimos ng marami sa mga tao, at laging nananalangin sa Dios. </p> 
<p><A NAME="an_10:3">10:3</A>&nbsp;Nakita niyang maliwanag, sa isang pangitain, nang may oras na ikasiyam ng araw, na pumapasok na patungo sa kaniya ang isang anghel ng Dios, at nagsasabi sa kaniya, Cornelio. </p> 
<p><A NAME="an_10:4">10:4</A>&nbsp;At siya, sa pagtitig niya sa kaniya, at sa pagkatakot niya, ay nagsabi, Ano ito, Panginoon? At sinabi niya sa kaniya, Ang mga panalangin mo at ang iyong mga paglilimos ay nangapailanglang na isang alaala sa harapan ng Dios. </p> 
<p><A NAME="an_10:5">10:5</A>&nbsp;At ngayo'y magsugo ka ng mga tao sa Joppe, at ipagsama mo yaong Simon, na may pamagat na Pedro; </p> 
<p><A NAME="an_10:6">10:6</A>&nbsp;Siya'y nanunuluyan sa isa na Simong mangluluto ng balat, na ang kaniyang bahay ay nasa tabi ng dagat. </p> 
<p><A NAME="an_10:7">10:7</A>&nbsp;At nang umalis ang anghel na sa kaniya'y nagsalita, ay tumawag siya ng dalawa sa kaniyang mga alila, at ng isang kawal na masipag sa kabanalan sa mga nagsisipaglingkod sa kaniyang parati; </p> 
<p><A NAME="an_10:8">10:8</A>&nbsp;At nang maisaysay na sa kanila ang lahat ng mga bagay, sila'y sinugo niya sa Joppe. </p> 
<p><A NAME="an_10:9">10:9</A>&nbsp;Nang kinabukasan nga samantalang sila'y patuloy sa kanilang paglalakad, at nang malapit na sa bayan, si Pedro ay umakyat sa ibabaw ng bahay upang manalangin, nang may oras na ikaanim; </p> 
<p><A NAME="an_10:10">10:10</A>&nbsp;At siya'y nagutom at nagnais kumain: datapuwa't samantalang nangaghahanda sila, ay nawalan siya ng diwa; </p> 
<p><A NAME="an_10:11">10:11</A>&nbsp;At nakita niyang bukas ang langit, at may isang sisidlang bumababa, gaya ng isang malapad na kumot, na nakabitin sa apat na panulok na bumababa sa lupa: </p> 
<p><A NAME="an_10:12">10:12</A>&nbsp;Na doo'y naroroon ang lahat ng uri ng mga hayop na may apat na paa at ang mga nagsisigapang sa lupa at ang mga ibon sa langit. </p> 
<p><A NAME="an_10:13">10:13</A>&nbsp;At dumating sa kaniya ang isang tinig, Magtindig ka, Pedro; magpatay ka at kumain. </p> 
<p><A NAME="an_10:14">10:14</A>&nbsp;Datapuwa't sinabi ni Pedro, Hindi maaari, Panginoon; sapagka't kailan ma'y hindi ako kumain ng anomang bagay na marumi at karumaldumal. </p> 
<p><A NAME="an_10:15">10:15</A>&nbsp;At muling dumating sa kaniya ang tinig sa ikalawa, Ang nilinis ng Dios, ay huwag mong ipalagay na marumi. </p> 
<p><A NAME="an_10:16">10:16</A>&nbsp;At ito'y nangyaring makaitlo: at pagdaka'y binatak sa langit ang sisidlan. </p> 
<p><A NAME="an_10:17">10:17</A>&nbsp;Samantalang natitilihang totoo si Pedro sa kaniyang sarili, kung ano ang kahulugan ng pangitaing kaniyang nakita, narito, ang mga taong sinugo ni Cornelio, nang maipagtanong ang bahay ni Simon, ay nangagsitayo sa harapan ng pintuan. </p> 
<p><A NAME="an_10:18">10:18</A>&nbsp;At nangagsitawag at nangagtanong kung si Simon, na pinamagatang Pedro, ay nanunuluyan doon. </p> 
<p><A NAME="an_10:19">10:19</A>&nbsp;At samantalang iniisip ni Pedro ang tungkol sa pangitain, ay sinabi sa kaniya ng Espiritu, Narito, hinahanap ka ng tatlong tao. </p> 
<p><A NAME="an_10:20">10:20</A>&nbsp;Datapuwa't magtindig ka, at manaog ka, at sumama ka sa kanila, na huwag kang magalinlangan ng anoman: sapagka't sila'y aking sinugo. </p> 
<p><A NAME="an_10:21">10:21</A>&nbsp;At pinanaog ni Pedro ang mga tao, at sinabi, Narito, ako ang hinahanap ninyo: ano baga ang dahil ng inyong ipinarito? </p> 
<p><A NAME="an_10:22">10:22</A>&nbsp;At sinabi nila, Ang senturiong si Cornelio, na taong matuwid at matatakutin sa Dios, at may mabuting patotoo ng buong bansa ng mga Judio, ay pinagpaunawaan ng Dios sa pamamagitan ng isang banal na anghel na ikaw ay paparoonin sa kaniyang bahay, at upang makarinig sa iyo ng mga salita. </p> 
<p><A NAME="an_10:23">10:23</A>&nbsp;Kaya't sila'y pinapasok at pinatuloy sila. At nang kinabukasa'y nagbangon siya at umalis na kasama nila, at siya'y sinamahan ng ilang kapatid na mula sa Joppe. </p> 
<p><A NAME="an_10:24">10:24</A>&nbsp;At nang kinabukasa'y nagsipasok sila sa Cesarea. At sila'y hinihintay ni Cornelio, na tinipon nito ang kaniyang kamaganakan at ang kaniyang mga kaibigang minamahal. </p> 
<p><A NAME="an_10:25">10:25</A>&nbsp;At nangyari, na pagpasok ni Pedro, ay sinalubong siya ni Cornelio, at nagpatirapa sa kaniyang paanan, at siya'y sinamba. </p> 
<p><A NAME="an_10:26">10:26</A>&nbsp;Datapuwa't itinindig siya ni Pedro, na sinasabi, Magtindig ka; ako man ay tao rin. </p> 
<p><A NAME="an_10:27">10:27</A>&nbsp;At sa pakikipagsalitaan niya sa kaniya, ay pumasok siya, at kaniyang naratnan ang maraming nangagkakatipon: </p> 
<p><A NAME="an_10:28">10:28</A>&nbsp;At sinabi niya sa kanila, Nalalaman ninyo na hindi matuwid sa isang taong Judio na makisama lumapit sa isang taga ibang bansa; at gayon ma'y ipinakilala sa akin ng Dios, na sinomang tao'y huwag kong tawaging marumi o karumaldumal: </p> 
<p><A NAME="an_10:29">10:29</A>&nbsp;Dahil din dito'y naparito akong hindi tumutol ng anoman, nang ako'y ipasundo. Itinatanong ko nga kung sa anong kadahilanan ipinasundo ninyo ako. </p> 
<p><A NAME="an_10:30">10:30</A>&nbsp;At sinabi ni Cornelio, May apat nang araw, hanggang sa oras na ito, na aking ginaganap ang pananalangin sa oras na ikasiyam sa bahay ko; at narito, tumindig sa harapan ko ang isang lalake na may pananamit na nagniningning, </p> 
<p><A NAME="an_10:31">10:31</A>&nbsp;At sinabi, Cornelio, dininig ang dalangin mo, at ang iyong mga paglilimos ay inaalaala sa paningin ng Dios. </p> 
<p><A NAME="an_10:32">10:32</A>&nbsp;Magsugo ka nga sa Joppe, at ipatawag mo si Simon, na pinamagatang Pedro; siya'y nanunuluyan sa bahay ni Simong mangluluto ng balat, na nasa tabi ng dagat. </p> 
<p><A NAME="an_10:33">10:33</A>&nbsp;Pagdaka nga'y nagsugo ako sa iyo; at mabuti ang ginawa mo't naparito ka. Ngayon nga'y kaming lahat ay nangaririto sa paningin ng Dios, upang dinggin ang lahat ng mga bagay na sa iyo'y ipinagutos ng Panginoon. </p> 
<p><A NAME="an_10:34">10:34</A>&nbsp;At binuka ni Pedro ang kaniyang bibig, at sinabi, Tunay ngang natatalastas ko na hindi nagtatangi ang Dios ng mga tao: </p> 
<p><A NAME="an_10:35">10:35</A>&nbsp;Kundi sa bawa't bansa siya na may takot sa kaniya, at gumagawa ng katuwiran, ay kalugodlugod sa kaniya. </p> 
<p><A NAME="an_10:36">10:36</A>&nbsp;Ang salita na kaniyang ipinadala sa mga anak ni Israel, na ipinangangaral ang evangelio ng kapayapaan sa pamamagitan ni Jesucristo (siya'y Panginoon ng lahat:) </p> 
<p><A NAME="an_10:37">10:37</A>&nbsp;Talastas ninyo ang salitang ito na nahayag sa buong Judea, magbuhat sa Galilea, pagkatapos ng bautismo na ipinangaral ni Juan; </p> 
<p><A NAME="an_10:38">10:38</A>&nbsp;Sa makatuwid baga'y si Jesus na taga Nazaret, kung paanong siya'y pinahiran ng Dios ng Espiritu Santo at ng kapangyarihan: na naglilibot na gumagawa ng mabuti, at nagpapagaling sa lahat ng mga pinahihirapan ng diablo; sapagka't sumasa kaniya ang Dios. </p> 
<p><A NAME="an_10:39">10:39</A>&nbsp;At mga saksi kami sa lahat ng mga bagay na ginawa niya sa lupain ng mga Judio, at sa Jerusalem; na siya nama'y kanilang pinatay, na siya'y ibinitin sa isang punong kahoy. </p> 
<p><A NAME="an_10:40">10:40</A>&nbsp;Siya'y muling binuhay ng Dios nang ikatlong araw, at siya'y itinalagang mahayag. </p> 
<p><A NAME="an_10:41">10:41</A>&nbsp;Hindi sa buong bayan, kundi sa mga saksi na hinirang ng Dios nang una, sa makatuwid baga'y sa amin, na nagsikain at nagsiinom na kasalo niya, pagkatapos na siya'y muling mabuhay sa mga patay. </p> 
<p><A NAME="an_10:42">10:42</A>&nbsp;At sa ami'y ipinagbilin niya na magsipangaral kami sa bayan, at saksihan na siya ang itinalaga ng Dios na maging Hukom ng mga buhay at ng mga patay. </p> 
<p><A NAME="an_10:43">10:43</A>&nbsp;Siya ang pinatotohanan ng lahat ng mga propeta, na ang bawa't sumasampalataya sa kaniya ay magkakamit ng kapatawaran sa mga kasalanan sa pamamagitan ng kaniyang pangalan. </p> 
<p><A NAME="an_10:44">10:44</A>&nbsp;Samantalang nagsasalita pa si Pedro ng mga salitang ito, ay bumaba ang Espiritu Santo sa lahat ng nangakikinig ng salita. </p> 
<p><A NAME="an_10:45">10:45</A>&nbsp;At silang sa pagtutuli na nagsisampalataya ay nangamanghang lahat na nagsiparoong kasama ni Pedro, sapagka't ibinuhos din naman sa mga Gentil ang kaloob na Espiritu Santo. </p> 
<p><A NAME="an_10:46">10:46</A>&nbsp;Sapagka't nangarinig nilang nangagsasalita ang mga ito ng mga wika, at nangagpupuri sa Dios. Nang magkagayo'y sumagot si Pedro, </p> 
<p><A NAME="an_10:47">10:47</A>&nbsp;Mangyayari bagang hadlangan ng sinoman ang tubig, upang huwag mangabautismuhan itong mga nagsitanggap ng Espiritu Santo na gaya naman natin? </p> 
<p><A NAME="an_10:48">10:48</A>&nbsp;At inutusan niya sila na magsipagbautismo sa pangalan ni Jesucristo. Nang magkagayo'y kanilang ipinamanhik sa kaniya na matirang mga ilang araw. </p> 
<p><A NAME="an_11:1">11:1</A>&nbsp;Nabalitaan nga ng mga apostol at ng mga kapatid na nangasa Judea na nagsitanggap din naman ang mga Gentil ng salita ng Dios. </p> 
<p><A NAME="an_11:2">11:2</A>&nbsp;At nang umahon si Pedro sa Jerusalem, ay nakipagtalo sa kaniya ang mga sa pagtutuli, </p> 
<p><A NAME="an_11:3">11:3</A>&nbsp;Na nagsisipagsabi, Nakisalamuha ka sa mga taong hindi tuli, at kumain kang kasalo nila. </p> 
<p><A NAME="an_11:4">11:4</A>&nbsp;Datapuwa't si Pedro ay nagpasimula, at ang kadahilanan ay isinaysay sa kanilang sunodsunod na sinasabi, </p> 
<p><A NAME="an_11:5">11:5</A>&nbsp;Ako'y nananalangin sa bayan ng Joppe: at sa kawalan ng diwa'y nakakita ako ng isang pangitain, na may isang sisidlang bumababa, na gaya ng isang malapad na kumot, na inihuhugos mula sa langit na nakabitin sa apat na sulok; at dumating hanggang sa akin: </p> 
<p><A NAME="an_11:6">11:6</A>&nbsp;At nang yao'y aking titigan, ay pinagwari ko, at aking nakita ang mga hayop na may apat na paa sa lupa at mga hayop na ganid at ang mga nagsisigapang at mga ibon sa langit. </p> 
<p><A NAME="an_11:7">11:7</A>&nbsp;At nakarinig din naman ako ng isang tinig na nagsasabi sa akin, Magtindig ka, Pedro; magpatay ka at kumain. </p> 
<p><A NAME="an_11:8">11:8</A>&nbsp;Datapuwa't sinabi ko, Hindi maaari, Panginoon: sapagka't kailan man ay walang anomang pumasok sa aking bibig na marumi o karumaldumal. </p> 
<p><A NAME="an_11:9">11:9</A>&nbsp;Nguni't sumagot na ikalawa ang tinig mula sa langit, Ang nilinis ng Dios, ay huwag mong ipalagay na marumi. </p> 
<p><A NAME="an_11:10">11:10</A>&nbsp;At ito'y nangyaring makaitlo: at muling binatak ang lahat sa langit. </p> 
<p><A NAME="an_11:11">11:11</A>&nbsp;At narito, pagdaka'y nangagsitayo sa tapat ng bahay na aming kinaroroonan, ang tatlong lalake na mga sinugo sa akin buhat sa Cesarea. </p> 
<p><A NAME="an_11:12">11:12</A>&nbsp;At iniutos sa akin ng Espiritu na ako'y sumama sa kanila, na huwag magtangi. At nagsisama naman sa akin itong anim na kapatid; at nagsipasok kami sa bahay ng lalaking yaon: </p> 
<p><A NAME="an_11:13">11:13</A>&nbsp;At kaniyang isinaysay sa amin kung paanong nakita niya ang anghel na nakatindig sa kaniyang bahay, at nagsasabi, Magsugo ka sa Joppe, at ipagsama mo si Simon, na may pamagat na Pedro; </p> 
<p><A NAME="an_11:14">11:14</A>&nbsp;Na siyang magsasaysay sa iyo ng mga salita, na ikaliligtas mo, ikaw at ng buong sangbahayan mo. </p> 
<p><A NAME="an_11:15">11:15</A>&nbsp;At nang ako'y magpasimulang magsalita, ay bumaba sa kanila ang Espiritu Santo, na gaya naman ng pagbaba sa atin nang una. </p> 
<p><A NAME="an_11:16">11:16</A>&nbsp;At naalaala ko ang salita ng Panginoon, kung paanong sinabi niya, Tunay na si Juan ay nagbautismo ng tubig; datapuwa't kayo'y babautismuhan sa Espiritu Santo. </p> 
<p><A NAME="an_11:17">11:17</A>&nbsp;Kung ibinigay nga sa kanila ng Dios ang gayon ding kaloob na gaya naman ng kaniyang ibinigay sa atin, nang tayo'y nagsisisampalataya sa Panginoong Jesucristo, sino baga ako, na makahahadlang sa Dios? </p> 
<p><A NAME="an_11:18">11:18</A>&nbsp;At nang marinig nila ang mga bagay na ito, ay nagsitahimik sila, at niluwalhati ang Dios, na sinasabi, Kung gayo'y binigyan din naman ng Dios ang mga Gentil ng pagsisisi sa ikabubuhay. </p> 
<p><A NAME="an_11:19">11:19</A>&nbsp;Yaon ngang nagsipangalat sa ibang lupain dahil sa kapighatian na nangyari tungkol kay Esteban ay nangaglakbay hanggang sa Fenicia, at sa Chipre, at sa Antioquia, na hindi nagsaysay kanino man ng salita kundi sa mga Judio lamang. </p> 
<p><A NAME="an_11:20">11:20</A>&nbsp;Datapuwa't may ilan sa kanila, mga taong taga Chipre at taga Cirene, na, nang sila'y magsidating sa Antioquia, ay nangagsalita naman sa mga Griego, na ipinangangaral ang Panginoong Jesus. </p> 
<p><A NAME="an_11:21">11:21</A>&nbsp;At sumasa kanila ang kamay ng Panginoon: at ang lubhang marami sa nagsisisampalataya ay nangagbalik-loob sa Panginoon. </p> 
<p><A NAME="an_11:22">11:22</A>&nbsp;At dumating ang balita tungkol sa kanila sa mga tainga ng iglesia na nasa Jerusalem: at kanilang sinugo si Bernabe hanggang sa Antioquia: </p> 
<p><A NAME="an_11:23">11:23</A>&nbsp;Na, nang siya'y dumating, at makita ang biyaya ng Dios, ay nagalak; at kaniyang inaralan ang lahat, na sa kapasiyahan ng puso ay magsipanatili sa Panginoon: </p> 
<p><A NAME="an_11:24">11:24</A>&nbsp;Sapagka't siya'y lalaking mabuti, at puspos ng Espiritu Santo at ng pananampalataya: at maraming tao ang nangaparagdag sa Panginoon. </p> 
<p><A NAME="an_11:25">11:25</A>&nbsp;At siya'y naparoon sa Tarso upang hanapin si Saulo; </p> 
<p><A NAME="an_11:26">11:26</A>&nbsp;At nang siya'y kaniyang masumpungan ay kaniyang dinala siya sa Antioquia. At nangyari, na sa buong isang taon sila'y nakisama sa iglesia, at nagsipagturo sa maraming tao; at ang mga alagad ay pinasimulang tawaging mga Cristiano, sa Antioquia. </p> 
<p><A NAME="an_11:27">11:27</A>&nbsp;Nang mga araw ngang ito ay may lumusong sa Antioquia na mga propetang galing sa Jerusalem. </p> 
<p><A NAME="an_11:28">11:28</A>&nbsp;At nagtindig ang isa sa kanila na nagngangalang Agabo, at ipinaalam sa pamamagitan ng Espiritu na magkakagutom ng malaki sa buong sanglibutan: na nangyari nang mga kaarawan ni Claudio. </p> 
<p><A NAME="an_11:29">11:29</A>&nbsp;At ang mga alagad, ayon sa kaya ng bawa't isa, ay nangagpasiyang magpadala ng saklolo sa mga kapatid na nangananahan sa Judea: </p> 
<p><A NAME="an_11:30">11:30</A>&nbsp;Na siya nga nilang ginawa, na ipinadala nila sa mga matanda sa pamamagitan ng kamay ni Bernabe at ni Saulo. </p> 
<p><A NAME="an_12:1">12:1</A>&nbsp;Nang panahon ngang yaon ay iniunat ni Herodes ang kaniyang mga kamay upang pahirapan ang ilan sa iglesia. </p> 
<p><A NAME="an_12:2">12:2</A>&nbsp;At pinatay niya sa tabak si Santiago na kapatid ni Juan. </p> 
<p><A NAME="an_12:3">12:3</A>&nbsp;At nang makita niya na ito'y ikinatutuwa ng mga Judio, ay kaniya namang ipinagpatuloy na hulihin si Pedro. At noo'y mga araw ng mga tinapay na walang lebadura. </p> 
<p><A NAME="an_12:4">12:4</A>&nbsp;At nang siya'y mahuli na niya, ay kaniyang inilagay siya sa bilangguan at siya'y ibinigay sa apat na tigaapat na kawal upang siya'y bantayan; na inaakalang siya'y iharap sa bayan pagkatapos ng Paskua. </p> 
<p><A NAME="an_12:5">12:5</A>&nbsp;Kaya nga't si Pedro ay iningatan sa bilangguan: datapuwa't ang iglesia ay maningas na dumalangin sa Dios patungkol sa kaniya. </p> 
<p><A NAME="an_12:6">12:6</A>&nbsp;At nang siya'y malapit nang ilabas ni Herodes, nang gabi ring yaon ay natutulog si Pedro sa gitna ng dalawang kawal, na nagagapos ng dalawang tanikala: at ang mga bantay sa harap ng pintuan ay nangagbabantay ng bilangguan. </p> 
<p><A NAME="an_12:7">12:7</A>&nbsp;At narito, tumayo sa tabi niya ang isang anghel ng Panginoon, at lumiwanag ang isang ilaw sa silid na kulungan: at tinapik si Pedro sa tagiliran, at siya'y ginising, na sinasabi, Magbangon kang madali. At nangalaglag ang kaniyang mga tanikala sa kaniyang mga kamay. </p> 
<p><A NAME="an_12:8">12:8</A>&nbsp;At sinabi sa kaniya ng anghel, Magbigkis ka, at itali mo ang iyong mga pangyapak. At gayon ang ginawa niya. At sinabi niya sa kaniya. Isuot mo sa iyo ang damit mo, at sumunod ka sa akin. </p> 
<p><A NAME="an_12:9">12:9</A>&nbsp;At siya'y lumabas, at sumunod; at hindi niya nalalaman kung tunay ang ginawa ng anghel kundi ang isip niya'y nakakita siya ng isang pangitain. </p> 
<p><A NAME="an_12:10">12:10</A>&nbsp;At nang kanilang maraanan na ang una at ang pangalawang bantay, ay nagsirating sila sa pintuang-bakal na patungo sa bayan; na kusang nabuksan sa kanila: at sila'y nagsilabas, at nangagpatuloy sa isang lansangan; at pagdaka'y humiwalay sa kaniya ang anghel. </p> 
<p><A NAME="an_12:11">12:11</A>&nbsp;At nang si Pedro ay pagsaulian ng isip, ay kaniyang sinabi, Ngayo'y nalalaman kong sa katotohanan ay sinugo ng Panginoon ang kaniyang anghel at iniligtas ako sa kamay ni Herodes at sa buong pagasa ng bayan ng mga Judio. </p> 
<p><A NAME="an_12:12">12:12</A>&nbsp;At nang siya'y makapagnilay na, ay naparoon siya sa bahay ni Maria na ina ni Juan na may pamagat na Marcos; na kinaroroonan ng maraming nangagkakatipon at nagsisipanalangin. </p> 
<p><A NAME="an_12:13">12:13</A>&nbsp;At nang siya'y tumuktok sa pintuang-daan, ay lumabas upang sumagot, ang isang dalagang nagngangalang Rode. </p> 
<p><A NAME="an_12:14">12:14</A>&nbsp;At nang makilala niya ang tinig ni Pedro, sa tuwa'y hindi niya binuksan ang pintuan, kundi nagtakbo sa loob, ipinagbigay-alam na nakatayo si Pedro sa harap ng pintuan. </p> 
<p><A NAME="an_12:15">12:15</A>&nbsp;At kanilang sinabi sa kaniya, Nauulol ka. Datapuwa't buong tiwala niyang pinatunayan na gayon nga. At kanilang sinabi, na yao'y kaniyang anghel. </p> 
<p><A NAME="an_12:16">12:16</A>&nbsp;Datapuwa't nanatili si Pedro nang pagtuktok: at nang kanilang buksan, ay nakita nila siya, at sila'y nangamangha. </p> 
<p><A NAME="an_12:17">12:17</A>&nbsp;Datapuwa't siya, nang mahudyatan sila ng kaniyang kamay na sila'y tumahimik, ay isinaysay sa kanila kung paanong inilabas siya ng Panginoon sa bilangguan. At sinabi niya, Ipagbigay-alam ninyo ang mga bagay na ito kay Santiago, at sa mga kapatid. At siya'y umalis, at napasa ibang dako. </p> 
<p><A NAME="an_12:18">12:18</A>&nbsp;Nang maguumaga na ay hindi kakaunti ang kaguluhang nangyari sa mga kawal, tungkol sa kung anong nangyari kay Pedro. </p> 
<p><A NAME="an_12:19">12:19</A>&nbsp;At nang siya'y maipahanap na ni Herodes, at hindi siya nasumpungan, ay siniyasat niya ang mga bantay, at ipinagutos na sila'y patayin. At siya buhat sa Judea ay lumusong sa Cesarea, at doon tumira. </p> 
<p><A NAME="an_12:20">12:20</A>&nbsp;At galit na galit nga si Herodes sa mga taga Tiro at taga Sidon: at sila'y nangagkaisang pumaroon sa kaniya, at, nang makaibigan na nila si Blasto na katiwala ng hari, ay kanilang ipinamanhik ang pagkakasundo, sapagka't ang lupain nila'y pinakakain ng lupain ng hari. </p> 
<p><A NAME="an_12:21">12:21</A>&nbsp;At isang takdang araw ay nagsuot si Herodes ng damit-hari, at naupo sa luklukan, at sa kanila'y tumalumpati. </p> 
<p><A NAME="an_12:22">12:22</A>&nbsp;At ang bayan ay sumigaw, Tinig ng dios, at hindi ng tao. </p> 
<p><A NAME="an_12:23">12:23</A>&nbsp;At pagdaka'y sinaktan siya ng isang anghel ng Panginoon, sapagka't hindi niya ibinigay ang kaluwalhatian sa Dios: at siya'y kinain ng mga uod, at nalagot ang hininga. </p> 
<p><A NAME="an_12:24">12:24</A>&nbsp;Datapuwa't lumago ang salita ng Dios at dumami. </p> 
<p><A NAME="an_12:25">12:25</A>&nbsp;At nagbalik na galing sa Jerusalem si Bernabe at si Saulo, nang maganap na nila ang kanilang ministerio, na kanilang isinama si Juan na may pamagat na Marcos. </p> 
<p><A NAME="an_13:1">13:1</A>&nbsp;Sa iglesia nga na nasa Antioquia ay may mga propeta at mga guro, si Bernabe, at si Simeon na tinatawag na Niger, at si Lucio na taga Cirene, at si Manaen na kapatid sa gatas ni Herodes na tetrarka, at si Saulo. </p> 
<p><A NAME="an_13:2">13:2</A>&nbsp;At nang sila'y nagsisipaglingkod sa Panginoon, at nangagaayuno, ay sinabi ng Espiritu Santo, Ibukod ninyo sa akin si Bernabe at si Saulo sa gawaing itinawag ko sa kanila. </p> 
<p><A NAME="an_13:3">13:3</A>&nbsp;Nang magkagayon, nang sila'y makapagayuno na at makapanalangin at maipatong ang mga kamay nila sa kanila, ay kanilang pinayaon sila. </p> 
<p><A NAME="an_13:4">13:4</A>&nbsp;Sila nga, palibhasa'y sinugo ng Espiritu Santo, ay nagsilusong sa Seleucia; at buhat doo'y nangaglayag hanggang sa Chipre. </p> 
<p><A NAME="an_13:5">13:5</A>&nbsp;At nang sila'y nasasa Salamina, ay kanilang ipinangaral ang salita ng Dios sa mga sinagoga ng mga Judio: at kanila namang katulong si Juan. </p> 
<p><A NAME="an_13:6">13:6</A>&nbsp;At nang kanilang matahak na ang buong pulo hanggang sa Pafos, ay nakasumpong sila ng isang manggagaway, bulaang propeta, Judio, na ang kaniyang pangalan ay Bar-Jesus; </p> 
<p><A NAME="an_13:7">13:7</A>&nbsp;Na kasama ng proconsul, Sergio Paulo, lalaking matalino. Ito rin ang nagpatawag kay Bernabe at kay Saulo, at minimithing mapakinggan ang salita ng Dios. </p> 
<p><A NAME="an_13:8">13:8</A>&nbsp;Datapuwa't si Elimas na manggagaway (sapagka't ganito nga ang pakahulugan sa kaniyang pangalan) ay humadlang sa kanila, na pinagsisikapang ihiwalay sa pananampalataya ang proconsul. </p> 
<p><A NAME="an_13:9">13:9</A>&nbsp;Datapuwa't si Saulo, na tinatawag ding Pablo, na puspos ng Espiritu Santo, ay itinitig sa kaniya ang kaniyang mga mata, </p> 
<p><A NAME="an_13:10">13:10</A>&nbsp;At sinabi, Oh puspos ng lahat ng karayaan at ng lahat ng kasamaan, ikaw na anak ng diablo, ikaw na kaaway ng lahat ng katuwiran, hindi ka baga titigil ng pagpapasama sa mga daang matuwid ng Panginoon? </p> 
<p><A NAME="an_13:11">13:11</A>&nbsp;At ngayon, narito, nasa iyo ang kamay ng Panginoon, at mabubulag ka, na hindi mo makikita ang araw na kaunting panahon. At pagdaka'y nahulog sa kaniya ang isang ulap at ang isang kadiliman; at siya'y nagpalibot na humahanap ng sa kaniya'y aakay sa kamay. </p> 
<p><A NAME="an_13:12">13:12</A>&nbsp;Nang magkagayon, pagkakita ng proconsul sa nangyari, ay nanampalataya, na nanggigilalas sa aral ng Panginoon. </p> 
<p><A NAME="an_13:13">13:13</A>&nbsp;Nagsitulak nga sa Pafos si Pablo at ang kaniyang mga kasama, at sumadsad sa Perga ng Pamfilia: at humiwalay sa kanila si Juan at nagbalik sa Jerusalem. </p> 
<p><A NAME="an_13:14">13:14</A>&nbsp;Datapuwa't sila, pagkatahak sa Perga, ay nagsidating sa Antioquia ng Pisidia; at sila'y nagsipasok sa sinagoga nang araw ng sabbath, at nagsiupo. </p> 
<p><A NAME="an_13:15">13:15</A>&nbsp;At pagkatapos ng pagbasa ng kautusan at ng mga propeta, ang mga pinuno sa sinagoga ay nagpautos sa kanila, na sinasabi, Mga kapatid, kung mayroon kayong anomang iaaral sa bayan, ay mangagsalita kayo. </p> 
<p><A NAME="an_13:16">13:16</A>&nbsp;At nagtindig si Pablo, at ang kamay ay ikinikiya na nagsabi, Mga lalaking taga Israel, at kayong nangatatakot sa Dios, magsipakinig kayo. </p> 
<p><A NAME="an_13:17">13:17</A>&nbsp;Hinirang ng Dios nitong bayang Israel ang ating mga magulang, at pinaunlakan ang bayan nang sila'y nakipamayan sa Egipto, at sa pamamagitan ng taas at unat na kamay ay kaniyang inilabas sila roon. </p> 
<p><A NAME="an_13:18">13:18</A>&nbsp;At nang panahong halos apat na pung taon, ay kaniyang binata ang mga kaugalian nila sa ilang. </p> 
<p><A NAME="an_13:19">13:19</A>&nbsp;At nang maiwasak na niya ang pitong bansa sa lupaing Canaan, ay ibinigay niya sa kanila ang kanilang lupain na pinakamana, sa loob ng halos apat na raa't limangpung taon: </p> 
<p><A NAME="an_13:20">13:20</A>&nbsp;At pagkatapos ng mga bagay na ito ay binigyan niya sila ng mga hukom hanggang kay Samuel na propeta. </p> 
<p><A NAME="an_13:21">13:21</A>&nbsp;At pagkatapos ay nagsihingi sila ng hari: at ibinigay ng Dios sa kanila si Saul na anak ni Kis na isang lalake sa angkan ni Benjamin; sa loob ng apat na pung taon. </p> 
<p><A NAME="an_13:22">13:22</A>&nbsp;At nang siya'y alisin niya, ay ibinangon niya si David upang maging hari nila; na siya rin namang pinatotohanan niya at sinabi, Nasumpungan ko si David na anak ni Jesse na isang lalaking kinalulugdan ng aking puso, na gagawa ng buong kalooban ko. </p> 
<p><A NAME="an_13:23">13:23</A>&nbsp;Sa binhi ng taong ito, ayon sa pangako, ang Dios ay nagkaloob ng isang Tagapagligtas, na si Jesus; </p> 
<p><A NAME="an_13:24">13:24</A>&nbsp;Noong unang ipangaral ni Juan ang bautismo ng pagsisisi sa buong bayang Israel bago siya dumating. </p> 
<p><A NAME="an_13:25">13:25</A>&nbsp;At nang ginaganap na ni Juan ang kaniyang katungkulan, ay sinabi niya, Sino baga ako sa inyong akala? Hindi ako siya. Datapuwa't narito, may isang dumarating sa hulihan ko na hindi ako karapatdapat na magkalag ng mga pangyapak ng kaniyang mga paa. </p> 
<p><A NAME="an_13:26">13:26</A>&nbsp;Mga kapatid, mga anak ng lahi ni Abraham, at ang mga sa inyo'y nangatatakot sa Dios, sa atin ipinadadala ang salita ng kaligtasang ito. </p> 
<p><A NAME="an_13:27">13:27</A>&nbsp;Sapagka't silang nangananahan sa Jerusalem at ang mga pinuno nila, dahil sa hindi nila pagkakilala sa kaniya, ni sa mga tinig ng mga propeta na sa tuwing sabbath ay binabasa, ay kanilang tinupad ang hatol sa kaniya. </p> 
<p><A NAME="an_13:28">13:28</A>&nbsp;At bagaman hindi sila nakasumpong sa kaniya ng anomang kadahilanang sukat ipatay, gayon ma'y kanilang hiningi kay Pilato na siya'y patayin. </p> 
<p><A NAME="an_13:29">13:29</A>&nbsp;At nang maganap na nila ang lahat ng mga bagay na nasusulat tungkol sa kaniya, ay kanilang ibinaba siya sa punong kahoy, at inilagay siya sa isang libingan. </p> 
<p><A NAME="an_13:30">13:30</A>&nbsp;Datapuwa't siya'y binuhay na maguli ng Dios sa mga patay: </p> 
<p><A NAME="an_13:31">13:31</A>&nbsp;At siya'y nakitang maraming mga araw ng mga kasama niyang nagsiahon buhat sa Galilea hanggang sa Jerusalem, na siyang mga saksi niya ngayon sa bayan. </p> 
<p><A NAME="an_13:32">13:32</A>&nbsp;At dinadalhan namin kayo ng mabubuting balita ng pangakong ipinangako sa mga magulang, </p> 
<p><A NAME="an_13:33">13:33</A>&nbsp;Na tinupad din ng Dios sa ating mga anak nang muling buhayin niya si Jesus; gaya naman ng nasusulat sa ikalawang awit, Ikaw ay aking Anak, sa araw na ito ay naging anak kita. </p> 
<p><A NAME="an_13:34">13:34</A>&nbsp;At tungkol sa muling binuhay niya, upang ngayon at kailan ma'y huwag nang magbalik sa kabulukan, ay nagsalita siya ng ganito, Ibibigay ko sa iyo ang banal at tunay na mga pagpapala ni David. </p> 
<p><A NAME="an_13:35">13:35</A>&nbsp;Sapagka't sinabi rin naman niya sa ibang awit, Hindi mo ipagkakaloob na ang iyong Banal ay makakita ng kabulukan. </p> 
<p><A NAME="an_13:36">13:36</A>&nbsp;Sapagka't si David, nang maipaglingkod na niya sa kaniyang sariling lahi ang pasiya ng Dios, ay natulog, at isinama sa kaniyang mga magulang, at nakakita ng kabulukan. </p> 
<p><A NAME="an_13:37">13:37</A>&nbsp;Datapuwa't yaong binuhay na maguli ng Dios ay hindi nakakita ng kabulukan. </p> 
<p><A NAME="an_13:38">13:38</A>&nbsp;Kaya maging hayag nawa sa inyo, mga kapatid, na sa pamamagitan ng taong ito'y ibinabalita sa inyo ang kapatawaran ng mga kasalanan: </p> 
<p><A NAME="an_13:39">13:39</A>&nbsp;At sa pamamagitan niya ang bawa't nananampalataya ay inaaring ganap sa lahat ng mga bagay, na sa mga ito'y hindi kayo aariing ganap sa pamamagitan ng kautusan ni Moises. </p> 
<p><A NAME="an_13:40">13:40</A>&nbsp;Magsipagingat nga kayo, na baka magsisapit sa inyo ang sinalita ng mga propeta: </p> 
<p><A NAME="an_13:41">13:41</A>&nbsp;Tingnan ninyo, mga mapagwalang-halaga, at mangapagilalas kayo, at kayo'y mangaparam: Sapagka't ako'y gumagawa ng isang gawa sa inyong mga kaarawan, Isang gawang sa anomang paraa'y hindi ninyo paniniwalaan kung saysayin sa inyo ng sinoman. </p> 
<p><A NAME="an_13:42">13:42</A>&nbsp;At pagalis nila, ay kanilang ipinamanhik na salitain sa kanila ang mga salitang ito sa sabbath na susunod. </p> 
<p><A NAME="an_13:43">13:43</A>&nbsp;Nang makaalis nga ang kapisanan sa sinagoga, marami sa mga Judio at nangaging-Judiong masisipag sa kabanalan ay nagsisunod kay Pablo at kay Bernabe; na, sa pagsasalita sa kanila, ay sila'y hinimok na magsipanatili sa biyaya ng Dios. </p> 
<p><A NAME="an_13:44">13:44</A>&nbsp;At nang sumunod na sabbath ay nagkatipon halos ang buong bayan upang pakinggan ang salita ng Dios. </p> 
<p><A NAME="an_13:45">13:45</A>&nbsp;Datapuwa't nang makita ng mga Judio ang mga karamihan, ay nangapuno ng kapanaghilian, at tinutulan ang mga bagay na sinalita ni Pablo, at nagsipamusong. </p> 
<p><A NAME="an_13:46">13:46</A>&nbsp;At nagsipagsalita ng buong katapangan si Pablo at si Bernabe, at nagsipagsabi, Kinakailangang salitain muna ang salita ng Dios sa inyo. Yamang inyong itinatakuwil, at hinahatulan ninyong hindi kayo karapatdapat sa walang hanggang buhay, narito, kami ay pasasa mga Gentil. </p> 
<p><A NAME="an_13:47">13:47</A>&nbsp;Sapagka't ganito ang ipinagutos sa amin ng Panginoon, na sinasabi, Inilagay kitang isang ilaw ng mga Gentil, Upang ikaw ay maging sa ikaliligtas hanggang sa kahulihulihang hangganan ng lupa. </p> 
<p><A NAME="an_13:48">13:48</A>&nbsp;At nang marinig ito ng mga Gentil, ay nangagalak sila, at niluwalhati ang salita ng Dios: at nagsisampalataya ang lahat ng mga itinalaga sa buhay na walang hanggan. </p> 
<p><A NAME="an_13:49">13:49</A>&nbsp;At lumaganap ang salita ng Panginoon sa buong lupain. </p> 
<p><A NAME="an_13:50">13:50</A>&nbsp;Datapuwa't inudyukan ng mga Judio ang mga babaing masisipag sa kabanalan na may mga kalagayang mahal, at ang mga mahal na tao sa bayan, at nangagbangon ng paguusig laban kay Pablo at kay Bernabe, at kanilang pinalayas sila sa kanilang mga hangganan. </p> 
<p><A NAME="an_13:51">13:51</A>&nbsp;Datapuwa't ipinagpag nila ang alabok ng kanilang mga paa laban sa kanila, at nagsiparoon sa Iconio. </p> 
<p><A NAME="an_13:52">13:52</A>&nbsp;At ang mga alagad ay nangapuspos ng kagalakan at ng Espiritu Santo. </p> 
<p><A NAME="an_14:1">14:1</A>&nbsp;At nangyari sa Iconio na sila'y magkasamang nagsipasok sa sinagoga ng mga Judio, at nangagsalita ng gayon na lamang na ano pa't nagsisampalataya ang lubhang marami sa mga Judio at sa mga Griego. </p> 
<p><A NAME="an_14:2">14:2</A>&nbsp;Datapuwa't inudyukan ng mga Judiong suwail ang mga kaluluwa ng mga Gentil, at pinasama sila laban sa mga kapatid. </p> 
<p><A NAME="an_14:3">14:3</A>&nbsp;Nagsitira nga sila doon ng mahabang panahon na nagsisipagsalita ng buong katapangan sa Panginoon, na nagpapatotoo sa salita ng kaniyang biyaya, na ipinagkakaloob na gawin ng kanilang mga kamay ang mga tanda at mga kababalaghan. </p> 
<p><A NAME="an_14:4">14:4</A>&nbsp;Datapuwa't nagkabahabahagi ang karamihan sa bayan; at ang isang bahagi'y nakisama sa mga Judio, at ang ibang bahagi'y nakisama sa mga apostol. </p> 
<p><A NAME="an_14:5">14:5</A>&nbsp;At nang gawin ang pagdaluhong ng mga Gentil at ng mga Judio naman na kasama ang kanilang mga pinuno, upang sila'y halayin at batuhin, </p> 
<p><A NAME="an_14:6">14:6</A>&nbsp;At sa pagkaalam nila nito, ay nagsitakas na patungo sa mga bayan ng Licaonia, Listra at Derbe, at sa palibotlibot ng lupain: </p> 
<p><A NAME="an_14:7">14:7</A>&nbsp;At doon nila ipinangaral ang evangelio. </p> 
<p><A NAME="an_14:8">14:8</A>&nbsp;At sa Listra ay may isang lalaking nakaupo, na sa mga paa'y walang lakas, pilay mula pa sa tiyan ng kaniyang ina, na kailan ma'y hindi nakalakad. </p> 
<p><A NAME="an_14:9">14:9</A>&nbsp;Narinig nitong nagsasalita si Pablo: na, nang titigan siya ni Pablo, at makitang may pananampalataya upang mapagaling, </p> 
<p><A NAME="an_14:10">14:10</A>&nbsp;Ay nagsabi ng malakas na tinig, Magtindig kang matuwid sa iyong mga paa. At siya'y lumukso at lumakad. </p> 
<p><A NAME="an_14:11">14:11</A>&nbsp;At nang makita ng karamihan ang ginawa ni Pablo, ay nagsigawan sila, na sinasabi sa wikang Licaonia, Ang mga dios ay nagsibaba sa atin sa anyo ng mga tao. </p> 
<p><A NAME="an_14:12">14:12</A>&nbsp;At tinawag nilang Jupiter, si Bernabe; at Mercurio, si Pablo, sapagka't siya ang pangulong tagapagsalita. </p> 
<p><A NAME="an_14:13">14:13</A>&nbsp;At ang saserdote ni Jupiter na ang kaniyang templo ay nasa harap ng bayan, ay nagdala ng mga baka't mga putong na bulaklak sa mga pintuang-daan, at ibig maghaing kasama ng mga karamihan. </p> 
<p><A NAME="an_14:14">14:14</A>&nbsp;Datapuwa't nang marinig ito ng mga apostol, na si Bernabe at si Pablo, ay hinapak nila ang kanilang mga damit, at nagsipanakbo sa gitna ng karamihan, na nagsisigaw, </p> 
<p><A NAME="an_14:15">14:15</A>&nbsp;At nagsisipagsabi, Mga ginoo, bakit ninyo ginagawa ang mga bagay na ito? Kami'y mga tao ring may mga karamdamang gaya ninyo, at nangagdadala ng mabubuting balita sa inyo, upang mula sa mga bagay na itong walang kabuluhan ay magsibalik kayo sa Dios na buhay, na gumawa ng langit at ng lupa at ng dagat, at ng lahat ng nasa mga yaon: </p> 
<p><A NAME="an_14:16">14:16</A>&nbsp;Na nang mga panahong nakaraan ay pinabayaan niya ang lahat ng mga bansa ay magsilakad sa kanilang mga sariling daan. </p> 
<p><A NAME="an_14:17">14:17</A>&nbsp;At gayon man ay hindi nagpabayang di nagbigay patotoo, tungkol sa kaniyang sarili, na gumawa ng mabuti at nagbigay sa inyo ng ulang galing sa langit at ng mga panahong sagana, na pinupuno ang inyong mga puso ng pagkain at ng katuwaan. </p> 
<p><A NAME="an_14:18">14:18</A>&nbsp;At sa mga pananalitang ito ay bahagya na nilang napigil ang karamihan sa paghahain sa kanila. </p> 
<p><A NAME="an_14:19">14:19</A>&nbsp;Datapuwa't nagsirating ang mga Judiong buhat sa Antioquia at Iconio: at nang mahikayat nila ang mga karamihan, ay kanilang pinagbabato si Pablo, at kinaladkad nila siya sa labas ng bayan, na inaakalang siya'y patay na. </p> 
<p><A NAME="an_14:20">14:20</A>&nbsp;Datapuwa't samantalang ang mga alagad ay nangakatayo sa paligid niya, ay nagtindig siya, at pumasok sa bayan: at nang kinabukasa'y umalis siya na kasama ni Bernabe napasa Derbe. </p> 
<p><A NAME="an_14:21">14:21</A>&nbsp;At nang maipangaral na nila ang evangelio sa bayang yaon, at makahikayat ng maraming mga alagad, ay nagsibalik sila sa Listra at sa Iconio, at sa Antioquia, </p> 
<p><A NAME="an_14:22">14:22</A>&nbsp;Na pinatitibay ang mga kaluluwa ng mga alagad, at inaaralan sila na magsipanatili sa pananampalataya, at sa pamamagitan ng maraming mga kapighatian ay kinakailangang magsipasok tayo sa kaharian ng Dios. </p> 
<p><A NAME="an_14:23">14:23</A>&nbsp;At nang makapaglagay na sa kanila ng mga matanda sa bawa't iglesia, at nang makapanalanging may pagaayuno, ay ipinagtagubilin sila sa Panginoong kanilang sinampalatayanan. </p> 
<p><A NAME="an_14:24">14:24</A>&nbsp;At kanilang tinahak ang Pisidia, at nagsiparoon sa Pamfilia. </p> 
<p><A NAME="an_14:25">14:25</A>&nbsp;At nang masalita na nila ang salita sa Perga, ay nagsilusong sila sa Atalia; </p> 
<p><A NAME="an_14:26">14:26</A>&nbsp;At buhat doo'y nagsilayag sila sa Antioquia, na doo'y ipinagtagubilin sila sa biyaya ng Dios dahil sa gawang kanilang natapos na. </p> 
<p><A NAME="an_14:27">14:27</A>&nbsp;At nang sila'y magsidating, at matipon na ang iglesia, ay isinaysay nila ang lahat ng mga bagay na ginawa ng Dios sa kanila, at kung paanong binuksan niya sa mga Gentil ang pintuan ng pananampalataya. </p> 
<p><A NAME="an_14:28">14:28</A>&nbsp;At nangatira silang hindi kakaunting panahon na kasama ng mga alagad. </p> 
<p><A NAME="an_15:1">15:1</A>&nbsp;At may ibang mga taong nagsilusong mula sa Judea ay nagsipagturo sa mga kapatid, na sinasabi, Maliban na kayo'y mangagtuli ayon sa kaugalian ni Moises, ay hindi kayo mangaliligtas. </p> 
<p><A NAME="an_15:2">15:2</A>&nbsp;At nang magkaroon si Pablo at si Bernabe ng di kakaunting pagtatalo at pakikipagtuligsaan sa kanila, ay ipinasiya ng mga kapatid na si Pablo at si Bernabe, at ang ilan sa kanila, ay magsiahon sa Jerusalem, sa mga apostol at sa mga matanda tungkol sa suliraning ito. </p> 
<p><A NAME="an_15:3">15:3</A>&nbsp;Sila nga, palibhasa'y inihatid ng iglesia sa kanilang paglalakbay, ay tinahak ang Fenicia at Samaria, na isinasaysay ang pagbabalik-loob ng mga Gentil: at sila'y nakapagbigay ng malaking kagalakan sa lahat ng mga kapatid. </p> 
<p><A NAME="an_15:4">15:4</A>&nbsp;At nang sila'y magsidating sa Jerusalem, ay tinanggap sila ng iglesia at ng mga apostol at ng mga matanda, at isinaysay nila ang lahat ng mga bagay na ginawa ng Dios sa pamamagitan nila. </p> 
<p><A NAME="an_15:5">15:5</A>&nbsp;Datapuwa't nagsitindig ang ilan sa sekta ng mga Fariseong nagsisampalataya na nangagsasabi, Kinakailangang sila'y tuliin, at sa kanila'y ipagbiling ganapin ang kautusan ni Moises. </p> 
<p><A NAME="an_15:6">15:6</A>&nbsp;At nangagkatipon ang mga apostol at ang mga matanda upang pagusapan ang bagay na ito. </p> 
<p><A NAME="an_15:7">15:7</A>&nbsp;At pagkatapos ng maraming pagtatalo, ay nagtindig si Pedro, at sinabi sa kanila, Mga kapatid, nalalaman ninyo na nang unang panahong nakaraan ay humirang ang Dios sa inyo, upang sa pamamagitan ng aking bibig ay mapakinggan ng mga Gentil ang salita ng Evangelio, at sila'y magsisampalataya. </p> 
<p><A NAME="an_15:8">15:8</A>&nbsp;At ang Dios, na nakatataho ng puso, ay nagpatotoo sa kanila, na sa kanila'y ibinigay ang Espiritu Santo, na gaya naman ng kaniyang ginawa sa atin; </p> 
<p><A NAME="an_15:9">15:9</A>&nbsp;At tayo'y hindi niya itinangi sa kanila, na nilinis sa pamamagitan ng pananampalataya ang kanilang mga puso. </p> 
<p><A NAME="an_15:10">15:10</A>&nbsp;Ngayon nga bakit ninyo tinutukso ang Dios, na inyong nilalagyan ng pamatok ang batok ng mga alagad na kahit ang ating mga magulang ni tayo man ay hindi maaaring makadala? </p> 
<p><A NAME="an_15:11">15:11</A>&nbsp;Datapuwa't naniniwala tayo na tayo'y mangaliligtas sa pamamagitan ng biyaya ng Panginoong Jesus, na gaya rin naman nila. </p> 
<p><A NAME="an_15:12">15:12</A>&nbsp;At nagsitahimik ang buong karamihan; at kanilang pinakinggan si Bernabe at si Pablo na nagsisipagsaysay ng mga tanda at ng mga kababalaghang ginawa ng Dios sa mga Gentil sa pamamagitan nila. </p> 
<p><A NAME="an_15:13">15:13</A>&nbsp;At nang matapos na silang magsitahimik, ay sumagot si Santiago, na sinasabi, Mga kapatid, pakinggan ninyo ako: </p> 
<p><A NAME="an_15:14">15:14</A>&nbsp;Sinaysay na ni Simeon kung paanong dinalaw na una ng Dios ang mga Gentil, upang kumuha sa kanila ng isang bayan sa kaniyang pangalan. </p> 
<p><A NAME="an_15:15">15:15</A>&nbsp;At dito'y nasasangayon ang mga salita ng mga propeta; gaya ng nasusulat, </p> 
<p><A NAME="an_15:16">15:16</A>&nbsp;Pagkatapos ng mga bagay na ito, ako'y babalik, At muli kong itatayo ang tabernakulo ni David, na nabagsak; At muli kong itatayo ang nangasira sa kaniya. At ito'y aking itatayo: </p> 
<p><A NAME="an_15:17">15:17</A>&nbsp;Upang hanapin ng nalabi sa mga tao ang Panginoon, At ng lahat ng mga Gentil, na tinatawag sa aking pangalan, </p> 
<p><A NAME="an_15:18">15:18</A>&nbsp;Sabi ng Panginoon, na nagpapakilala ng mga bagay na ito mula nang una. </p> 
<p><A NAME="an_15:19">15:19</A>&nbsp;Dahil dito'y ang hatol ko, ay huwag nating gambalain yaong sa mga Gentil ay nangagbabalik-loob sa Dios; </p> 
<p><A NAME="an_15:20">15:20</A>&nbsp;Kundi sumulat tayo sa kanila, na sila'y magsilayo sa mga ikahahawa sa diosdiosan, at sa pakikiapid, at sa binigti, at sa dugo. </p> 
<p><A NAME="an_15:21">15:21</A>&nbsp;Sapagka't si Moises mula nang unang panahon ay mayroon sa bawa't bayan na nangangaral tungkol sa kaniya, palibhasa'y binabasa sa mga sinagoga sa bawa't sabbath. </p> 
<p><A NAME="an_15:22">15:22</A>&nbsp;Nang magkagayo'y minagaling ng mga apostol at ng matatanda, pati ng buong iglesia, na magsihirang ng mga tao sa kanilang magkakasama, at suguin sa Antioquia na kasama ni Pablo at ni Bernabe; si Judas na tinatawag na Barsabas, at si Silas na mga nangungulo sa mga kapatid: </p> 
<p><A NAME="an_15:23">15:23</A>&nbsp;At nagsisulat sila sa pamamagitan nila, Ang mga apostol at ang mga matanda, mga kapatid, sa mga kapatid na nangasa mga Gentil sa Antioquia at Siria at Cilicia, ay bumabati: </p> 
<p><A NAME="an_15:24">15:24</A>&nbsp;Sapagka't aming nabalitaan na ang ilang nagsialis sa amin ay nangangbagabag sa inyo ng mga salita, na isininsay ang inyong mga kaluluwa; na sa kanila'y hindi kami nangagutos ng anoman; </p> 
<p><A NAME="an_15:25">15:25</A>&nbsp;Ay minagaling namin, nang mapagkaisahan na, na magsihirang ng mga lalake at suguin sila sa inyo na kasama ng aming mga minamahal na si Bernabe at si Pablo, </p> 
<p><A NAME="an_15:26">15:26</A>&nbsp;Na mga lalaking nangagsapanganib ng kanilang mga buhay alang-alang sa pangalan ng ating Panginoong Jesucristo. </p> 
<p><A NAME="an_15:27">15:27</A>&nbsp;Kaya nga sinugo namin si Judas at si Silas, na mangagsasaysay din naman sila sa inyo ng gayon ding mga bagay sa salita ng bibig. </p> 
<p><A NAME="an_15:28">15:28</A>&nbsp;Sapagka't minagaling ng Espiritu Santo, at namin, na huwag kayong atangan ng lalong mabigat na pasanin maliban sa mga bagay na ito na kinakailangan: </p> 
<p><A NAME="an_15:29">15:29</A>&nbsp;Na kayo'y magsiilag sa mga bagay na inihain sa mga diosdiosan, at sa dugo, at sa mga binigti, at sa pakikiapid; kung kayo'y mangilag sa mga bagay na ito, ay ikabubuti ninyo. Paalam na sa inyo. </p> 
<p><A NAME="an_15:30">15:30</A>&nbsp;Kaya nga, nang sila'y mapayaon na, ay nagsilusong sa Antioquia; at nang matipon na nila ang karamihan, ay kanilang ibinigay ang sulat. </p> 
<p><A NAME="an_15:31">15:31</A>&nbsp;At nang ito'y kanilang mabasa na, ay nangagalak dahil sa pagkaaliw. </p> 
<p><A NAME="an_15:32">15:32</A>&nbsp;Si Judas at si Silas, palibhasa'y mga propeta rin naman, ay inaralan ang mga kapatid ng maraming mga salita, at sila'y pinapagtibay. </p> 
<p><A NAME="an_15:33">15:33</A>&nbsp;At nang sila'y makapaggugol na ng ilang panahon doon, ay payapang pinapagbalik sila ng mga kapatid sa mga nagsipagsugo sa kanila. </p> 
<p><A NAME="an_15:34">15:34</A>&nbsp;Datapuwa't minagaling ni Silas ang matira roon. </p> 
<p><A NAME="an_15:35">15:35</A>&nbsp;Datapuwa't nangatira si Pablo at si Bernabe sa Antioquia, na itinuturo at ipinangangaral ang salita ng Panginoon, na kasama naman ng ibang marami. </p> 
<p><A NAME="an_15:36">15:36</A>&nbsp;At nang makaraan ang ilang araw ay sinabi ni Pablo kay Bernabe, Pagbalikan natin ngayon at dalawin ang mga kapatid sa bawa't bayang pinangaralan natin ng salita ng Panginoon, at tingnan natin kung ano ang lagay nila. </p> 
<p><A NAME="an_15:37">15:37</A>&nbsp;At inibig ni Bernabe na kanilang isama naman si Juan, na tinatawag na Marcos. </p> 
<p><A NAME="an_15:38">15:38</A>&nbsp;Datapuwa't hindi minagaling ni Pablo na isama nila ang humiwalay sa kanila mula sa Pamfilia, at hindi sumama sa kanila sa gawain. </p> 
<p><A NAME="an_15:39">15:39</A>&nbsp;At nagkaroon ng pagtatalo, ano pa't sila'y naghiwalay, at isinama ni Bernabe si Marcos, at lumayag sa Chipre: </p> 
<p><A NAME="an_15:40">15:40</A>&nbsp;Datapuwa't hinirang ni Pablo si Silas, at yumaon, na sila'y ipinagtagubilin ng mga kapatid sa biyaya ng Panginoon. </p> 
<p><A NAME="an_15:41">15:41</A>&nbsp;At kaniyang tinahak ang Siria at Cilicia, na pinagtitibay ang mga iglesia. </p> 
<p><A NAME="an_16:1">16:1</A>&nbsp;At siya'y naparoon din naman sa Derbe at sa Listra: at narito, naroon ang isang alagad, na nagngangalang Timoteo, na anak ng isang Judiang sumasampalataya; datapuwa't Griego ang kaniyang ama. </p> 
<p><A NAME="an_16:2">16:2</A>&nbsp;Siya'y may mabuting patotoo ng mga kapatid na nangasa Listra at Iconio. </p> 
<p><A NAME="an_16:3">16:3</A>&nbsp;Iniibig ni Pablo na sumama siya sa kaniya; at kaniyang kinuha siya at tinuli dahil sa mga Judio na nangasa mga dakong yaon: sapagka't nalalaman ng lahat na ang kaniyang ama'y Griego. </p> 
<p><A NAME="an_16:4">16:4</A>&nbsp;At sa kanilang pagtahak sa mga bayan, ay ibinigay sa kanila ang mga utos na inilagda ng mga apostol at ng mga matanda sa Jerusalem, upang kanilang tuparin. </p> 
<p><A NAME="an_16:5">16:5</A>&nbsp;Kaya nga, ang mga iglesia'y pinalakas sa pananampalataya at naragdagan ang bilang araw-araw. </p> 
<p><A NAME="an_16:6">16:6</A>&nbsp;At nang kanilang matahak ang lupain ng Frigia at Galacia, ay pinagbawalan sila ng Espiritu Santo na saysayin ang salita sa Asia; </p> 
<p><A NAME="an_16:7">16:7</A>&nbsp;At nang sila'y magsidating sa tapat ng Misia, ay pinagsikapan nilang magsipasok sa Bitinia; at hindi sila tinulutan ng Espiritu ni Jesus; </p> 
<p><A NAME="an_16:8">16:8</A>&nbsp;At pagkaraan nila sa Misia, ay nagsilusong sila sa Troas. </p> 
<p><A NAME="an_16:9">16:9</A>&nbsp;At napakita ang isang pangitain sa gabi kay Pablo: May isang lalaking taga Macedonia na nakatayo, na namamanhik sa kaniya, at sinasabi, Tumawid ka sa Macedonia, at tulungan mo kami. </p> 
<p><A NAME="an_16:10">16:10</A>&nbsp;At pagkakita niya sa pangitain, pagdaka'y pinagsikapan naming magsiparoon sa Macedonia, na pinatutunayang kami'y tinawag ng Dios upang sa kanila'y ipangaral ang evangelio. </p> 
<p><A NAME="an_16:11">16:11</A>&nbsp;Pagtulak nga sa Troas, ay pinunta namin ang Samotracia, at nang kinabukasa'y ang Neapolis; </p> 
<p><A NAME="an_16:12">16:12</A>&nbsp;At mula doo'y ang Filipos, na isang bayan ng Macedonia, na siyang una sa purok, lupang nasasakupan ng Roma: at nangatira kaming ilang araw sa bayang yaon. </p> 
<p><A NAME="an_16:13">16:13</A>&nbsp;At nang araw ng sabbath ay nagsilabas kami sa labas ng pintuan sa tabi ng ilog, na doo'y sinapantaha naming may mapapanalanginan; at kami'y nangaupo, at nakipagsalitaan sa mga babaing nangagkatipon. </p> 
<p><A NAME="an_16:14">16:14</A>&nbsp;At isang babaing nagngangalang Lidia, na mangangalakal ng kayong kulay-ube, na taga bayan ng Tiatira, isang masipag sa kabanalan, ay nakinig sa amin: na binuksan ng Panginoon ang kaniyang puso upang unawain ang mga bagay na sinalita ni Pablo. </p> 
<p><A NAME="an_16:15">16:15</A>&nbsp;At nang siya'y mabautismuhan na, at ang kaniyang mga kasangbahay, ay namanhik siya sa amin, na sinasabi, Kung inyong inaakalang ako'y tapat sa Panginoon, ay magsipasok kayo sa aking bahay, at kayo'y magsitira doon. At kami'y pinilit niya. </p> 
<p><A NAME="an_16:16">16:16</A>&nbsp;At nangyari, na nang kami'y nagsisiparoon sa mapapanalanginan, ay sinalubong kami ng isang dalagang may karumaldumal na espiritu ng panghuhula, at nagdadala ng maraming pakinabang sa kaniyang mga panginoon sa pamamagitan ng panghuhula. </p> 
<p><A NAME="an_16:17">16:17</A>&nbsp;Siya'y sumusunod kay Pablo at sa amin at nagsisigaw, na sinasabi, Mga alipin ng Kataastaasang Dios ang mga taong ito, na nagsisipangaral sa inyo ng daan ng kaligtasan. </p> 
<p><A NAME="an_16:18">16:18</A>&nbsp;At maraming mga araw na ginawa niya ito. Datapuwa't palibhasa'y si Pablo ay totoong nababagabag, ay lumingon at sinabi sa espiritu, Iniuutos ko sa iyo sa pangalan ni Jesucristo na lumabas ka sa kaniya. At ito ay lumabas nang oras ding yaon. </p> 
<p><A NAME="an_16:19">16:19</A>&nbsp;Datapuwa't nang makita ng kaniyang mga panginoon na wala na ang inaasahan nilang kapakinabangan, ay hinuli nila si Pablo at si Silas, at kinaladkad sila sa pamilihan, sa harapan ng mga may kapangyarihan, </p> 
<p><A NAME="an_16:20">16:20</A>&nbsp;At nang maiharap na sila sa mga hukom, ay sinabi nila, Ang mga lalaking ito, palibhasa'y mga Judio, ay nagsisipanggulong totoo sa ating bayan, </p> 
<p><A NAME="an_16:21">16:21</A>&nbsp;At nangaghahayag ng mga kaugaliang hindi matuwid nating tanggapin, o gawin, palibhasa tayo'y Romano. </p> 
<p><A NAME="an_16:22">16:22</A>&nbsp;At samasamang nagsitindig ang karamihan laban sa kanila: at hinapak ng mga hukom ang kanilang mga damit, at ipinapalo sila ng mga panghampas. </p> 
<p><A NAME="an_16:23">16:23</A>&nbsp;At nang sila'y mapalo na nila ng marami, ay ipinasok sila sa bilangguan, na ipinagtatagubilin sa tagapamahala na sila'y bantayang maigi: </p> 
<p><A NAME="an_16:24">16:24</A>&nbsp;Na, nang tanggapin nito ang gayong tagubilin, ay ipinasok sila sa kalooblooban ng bilangguan, at piniit ang kanilang mga paa sa mga pangawan. </p> 
<p><A NAME="an_16:25">16:25</A>&nbsp;Datapuwa't nang maghahatinggabi na si Pablo at si Silas ay nagsipanalangin at nagsiawit ng mga himno sa Dios, at sila'y pinakikinggan ng mga bilanggo; </p> 
<p><A NAME="an_16:26">16:26</A>&nbsp;At kaginsaginsa'y nagkaroon ng isang malakas na lindol, ano pa't nangagsiuga ang mga patibayan ng bahay-bilangguan: at pagdaka'y nangabuksan ang lahat ng mga pinto; at nangakalas ang mga gapos ng bawa't isa. </p> 
<p><A NAME="an_16:27">16:27</A>&nbsp;At ang tagapamahala, palibhasa'y nagising sa pagkakatulog at nang makitang bukas ang mga pinto ng bilangguan, ay binunot ang kaniyang tabak at magpapakamatay sana, sa pagaakalang nangakatakas na ang mga bilanggo. </p> 
<p><A NAME="an_16:28">16:28</A>&nbsp;Datapuwa't sumigaw si Pablo ng malakas na tinig, na sinasabi, Huwag mong saktan ang iyong sarili: sapagka't nangaririto kaming lahat. </p> 
<p><A NAME="an_16:29">16:29</A>&nbsp;At siya'y humingi ng mga ilaw at tumakbo sa loob, at, nanginginig sa takot, ay nagpatirapa sa harapan ni Pablo at ni Silas, </p> 
<p><A NAME="an_16:30">16:30</A>&nbsp;At sila'y inilabas at sinabi, Mga ginoo, ano ang kinakailangan kong gawin upang maligtas? </p> 
<p><A NAME="an_16:31">16:31</A>&nbsp;At kanilang sinabi, Manampalataya ka sa Panginoong Jesus, at maliligtas ka, ikaw at ang iyong sangbahayan. </p> 
<p><A NAME="an_16:32">16:32</A>&nbsp;At sa kaniya'y sinalita nila ang salita ng Panginoon, pati sa lahat ng nangasa kaniyang bahay. </p> 
<p><A NAME="an_16:33">16:33</A>&nbsp;At sila'y kaniyang kinuha nang oras ding yaon ng gabi, at hinugasan ang kanilang mga latay; at pagdaka'y binautismuhan, siya at ang buong sangbahayan niya. </p> 
<p><A NAME="an_16:34">16:34</A>&nbsp;At sila'y kaniyang ipinanhik sa kaniyang bahay, at hinainan sila ng pagkain, at nagalak na totoo, pati ng buong sangbahayan niya, na nagsisampalataya sa Dios. </p> 
<p><A NAME="an_16:35">16:35</A>&nbsp;Datapuwa't nang umaga na, ang mga hukom ay nangagsugo ng mga sarhento, na nagsasabi, Pawalan mo ang mga taong iyan. </p> 
<p><A NAME="an_16:36">16:36</A>&nbsp;At iniulat ng tagapamahala kay Pablo ang mga salitang ito, na sinasabi, Ipinagutos ng mga hukom na kayo'y pawalan: ngayon nga'y magsilabas kayo, at magsiyaon kayong payapa. </p> 
<p><A NAME="an_16:37">16:37</A>&nbsp;Datapuwa't sinabi sa kanila ni Pablo, Pinalo nila kami sa hayag, na hindi nangahatulan, bagama't mga lalaking Romano, at kami'y ibinilanggo; at ngayo'y lihim na kami'y pinawawalan nila? tunay na hindi nga; kundi sila rin ang magsiparito at kami'y pawalan. </p> 
<p><A NAME="an_16:38">16:38</A>&nbsp;At iniulat ng mga sarhento ang mga salitang ito sa mga hukom: at sila'y nangatakot nang kanilang marinig na sila'y mga Romano; </p> 
<p><A NAME="an_16:39">16:39</A>&nbsp;At sila'y nagsiparoon at pinamanhikan sila; at nang kanilang mailabas na sila, ay hiniling nila sa kanila na magsilabas sa bayan. </p> 
<p><A NAME="an_16:40">16:40</A>&nbsp;At sila'y nagsilabas sa bilangguan, at nagsipasok sa bahay ni Lidia: at nang makita nila ang mga kapatid, ay kanilang inaliw sila, at nagsialis. </p> 
<p><A NAME="an_17:1">17:1</A>&nbsp;Pagkatahak nga nila sa Amfipolis at sa Apolonia, ay nagsirating sila sa Tesalonica, na kinaroroonan ng isang sinagoga ng mga Judio. </p> 
<p><A NAME="an_17:2">17:2</A>&nbsp;At si Pablo, ayon sa ugali niya ay pumasok sa kanila, at sa tatlong sabbath ay nangatuwiran sa kanila sa mga kasulatan, </p> 
<p><A NAME="an_17:3">17:3</A>&nbsp;Na binubuksan at pinatunayan na kinakailangang si Cristo ay maghirap, at muling mabuhay sa mga patay; at itong si Jesus, aniya, na aking ipinangangaral sa inyo, ay siyang Cristo. </p> 
<p><A NAME="an_17:4">17:4</A>&nbsp;At nangahikayat ang ilan sa kanila, at nakikampi kay Pablo at kay Silas; at gayon din ang lubhang maraming mga Griegong masisipag sa kabanalan, at hindi kakaunting mga babaing mararangal. </p> 
<p><A NAME="an_17:5">17:5</A>&nbsp;Datapuwa't ang mga Judio, palibhasa'y nangaudyokan ng inggit, ay nangagsama ng ilang masasamang tao sa pamilihan, at pagkatipon ng isang karamihan, ay ginulo ang bayan; at pagkalusob sa bahay ni Jason, ay pinagsikapan nilang sila'y iharap sa mga tao. </p> 
<p><A NAME="an_17:6">17:6</A>&nbsp;At nang hindi sila mangasumpungan, ay kanilang kinaladkad si Jason at ang ilang kapatid sa harap ng mga punong bayan, na ipinagsisigawan, Itong mga nagsisipagtiwarik ng sanglibutan, ay nagsiparito rin naman; </p> 
<p><A NAME="an_17:7">17:7</A>&nbsp;Na tinanggap sila ni Jason: at ang lahat ng mga ito ay nagsisigawa ng laban sa mga utos ni Cesar, na nagsasabing may ibang hari, si Jesus. </p> 
<p><A NAME="an_17:8">17:8</A>&nbsp;At kanilang ginulo ang karamihan at ang mga punong bayan, nang kanilang marinig ang mga bagay na ito. </p> 
<p><A NAME="an_17:9">17:9</A>&nbsp;At nang matanggap na nila ang pinakaako kay Jason at sa mga iba, ay kanilang pinawalan sila. </p> 
<p><A NAME="an_17:10">17:10</A>&nbsp;At pagdaka'y pinayaon sa gabi ng mga kapatid si Pablo at si Silas sa Berea: na nang dumating sila doon ay nagsipasok sa sinagoga ng mga Judio. </p> 
<p><A NAME="an_17:11">17:11</A>&nbsp;Ngayon lalong naging mararangal ang mga ito kay sa mga taga Tesalonica, sapagka't tinanggap nila ang salita ng buong pagsisikap, at sinisiyasat sa araw-araw ang mga kasulatan, kung tunay nga ang mga bagay na ito. </p> 
<p><A NAME="an_17:12">17:12</A>&nbsp;Kaya nga marami sa kanila ang mga nagsisampalataya; gayon din sa mga babaing Griega na may mga kalagayang mahal, at sa mga lalake, ay hindi kakaunti. </p> 
<p><A NAME="an_17:13">17:13</A>&nbsp;Datapuwa't nang maunawa ng mga Judiong taga Tesalonica na sa Berea ay ipinangangaral din ni Pablo ang salita ng Dios, ay nagsiparoon din naman, na ginulo at binagabag ang mga karamihan. </p> 
<p><A NAME="an_17:14">17:14</A>&nbsp;At nang magkagayo'y pagdaka'y pinayaon ng mga kapatid si Pablo na pumaroon hanggang sa dagat: at nangatira pa roon si Silas at si Timoteo. </p> 
<p><A NAME="an_17:15">17:15</A>&nbsp;Datapuwa't silang mga nagsipaghatid kay Pablo ay dinala siya hanggang sa Atenas: at nang matanggap na nila ang pautos kay Silas at kay Timoteo na madalingmadali silang magsiparoon sa kaniya, ay nagsialis sila. </p> 
<p><A NAME="an_17:16">17:16</A>&nbsp;Samantala ngang sila'y hinihintay ni Pablo sa Atenas, ay namuhi ang kaniyang espiritu sa loob niya sa pagkamasid niya sa bayan na puno ng diosdiosan. </p> 
<p><A NAME="an_17:17">17:17</A>&nbsp;Kaya't sa sinagoga'y nakipagmatuwiran siya sa mga Judio at sa mga taong masisipag sa kabanalan, at sa araw-araw sa pamilihan sa mga nakikipagkita sa kaniya. </p> 
<p><A NAME="an_17:18">17:18</A>&nbsp;At ilan naman sa mga pilosopong Epicureo at Estoico ay nakipagtalo sa kaniya. At sinabi ng ilan, Anong ibig sabihin ng masalitang ito? binagabag ang mga iba, Parang siya'y tagapagbalita ng mga ibang dios: sapagka't ipinangangaral niya si Jesus at ang pagkabuhay na maguli. </p> 
<p><A NAME="an_17:19">17:19</A>&nbsp;At siya'y tinangnan nila, at dinala siya sa Areopago, na sinasabi, Mangyayari bagang maalaman namin kung ano itong bagong aral, na sinasalita mo? </p> 
<p><A NAME="an_17:20">17:20</A>&nbsp;Sapagka't naghahatid ka ng mga kakaibang bagay sa aming mga tainga: ibig nga naming maalaman kung ano ang kahulugan ng mga bagay na ito. </p> 
<p><A NAME="an_17:21">17:21</A>&nbsp;(Lahat nga ng mga Ateniense at ang mga taga ibang bayang nakikipamayan doon ay walang ibang ginagawa, kundi ang magsipagsaysay o mangakinig ng anomang bagay na bago.) </p> 
<p><A NAME="an_17:22">17:22</A>&nbsp;At tumindig si Pablo sa gitna ng Areopago, at sinabi, Kayong mga lalaking taga Atenas, sa lahat ng mga bagay ay napapansin kong kayo'y lubhang relihioso. </p> 
<p><A NAME="an_17:23">17:23</A>&nbsp;Sapagka't sa aking pagdaraan, at sa pagmamasid ng mga bagay na inyong sinasamba, ay nakasumpong din naman ako ng isang dambana na may sulat na ganito, SA ISANG DIOS NA HINDI KILALA. Yaon ngang inyong sinasamba sa hindi pagkakilala, siya ang sa inyo'y ibinabalita ko. </p> 
<p><A NAME="an_17:24">17:24</A>&nbsp;Ang Dios na gumawa ng sanglibutan at ng lahat ng mga bagay na naririto, siya, palibhasa'y Panginoon ng langit at ng lupa, ay hindi tumatahan sa mga templong ginawa ng mga kamay; </p> 
<p><A NAME="an_17:25">17:25</A>&nbsp;Ni hindi rin naman pinaglilingkuran siya ng mga kamay ng mga tao, na para bagang siya'y nangangailangan ng anomang bagay, yamang siya rin ang nagbibigay sa lahat ng buhay, at ng hininga, at ng lahat ng mga bagay; </p> 
<p><A NAME="an_17:26">17:26</A>&nbsp;At ginawa niya sa isa ang bawa't bansa ng mga tao upang magsipanahan sa balat ng buong lupa, na itinakda ang kanilang talagang ayos ng mga kapanahunan at ang mga hangganan ng kanilang tahanan; </p> 
<p><A NAME="an_17:27">17:27</A>&nbsp;Upang kanilang hanapin ang Dios baka sakaling maapuhap nila siya at siya'y masumpungan, bagaman hindi siya malayo sa bawa't isa sa atin: </p> 
<p><A NAME="an_17:28">17:28</A>&nbsp;Sapagka't sa kaniya tayo'y nangabubuhay, at nagsisikilos, at mayroon tayong pagkatao: na gaya naman ng sinabi ng ilan sa inyong sariling mga manunula, Sapagka't tayo nama'y sa kaniyang lahi. </p> 
<p><A NAME="an_17:29">17:29</A>&nbsp;Yamang tayo nga'y lahi ng Dios, ay hindi marapat nating isipin na ang pagka Dios ay katulad ng ginto, o ng pilak, o ng bato, na inukit ng kabihasnan at katalinuhan ng tao. </p> 
<p><A NAME="an_17:30">17:30</A>&nbsp;Ang mga panahon ng kahangalan ay pinalipas na nga ng Dios; datapuwa't ngayo'y ipinaguutos niya sa mga tao na mangagsisi silang lahat sa lahat ng dako: </p> 
<p><A NAME="an_17:31">17:31</A>&nbsp;Sapagka't siya'y nagtakda ng isang araw na kaniyang ipaghuhukom sa sanglibutan ayon sa katuwiran sa pamamagitan ng lalaking kaniyang itinalaga; na ito'y pinatunayan niya sa lahat ng mga tao, nang siya'y buhayin niyang maguli sa mga patay. </p> 
<p><A NAME="an_17:32">17:32</A>&nbsp;At nang kanilang marinig ang tungkol sa pagkabuhay na maguli, ay nanglibak ang ilan; datapuwa't sinabi ng mga iba, Pakikinggan ka naming muli tungkol dito. </p> 
<p><A NAME="an_17:33">17:33</A>&nbsp;Sa gayo'y umalis si Pablo sa gitna nila. </p> 
<p><A NAME="an_17:34">17:34</A>&nbsp;Datapuwa't nakisama sa kanya ang ilang mga tao, at nagsisampalataya: na sa mga yao'y isa si Dionisio na Areopagita, at ang isang babaing nagngangalang Damaris, at mga iba pang kasama nila. </p> 
<p><A NAME="an_18:1">18:1</A>&nbsp;Pagkatapos ng mga bagay na ito'y umalis siya sa Atenas, at napasa Corinto. </p> 
<p><A NAME="an_18:2">18:2</A>&nbsp;At nasumpungan niya ang isang Judio na nagngangalang Aquila, isang lalaking tubo sa Ponto, na hindi pa nalalaong nanggagaling sa Italia, kasama ni Priscila na kaniyang asawa, sapagka't ipinagutos ni Claudio na ang lahat ng mga Judio ay magsialis sa Roma: at siya'y lumapit sa kanila; </p> 
<p><A NAME="an_18:3">18:3</A>&nbsp;At sapagka't ang hanap-buhay niya'y gaya rin ng kanila, ay nakipanuluyan siya sa kanila, at sila'y nagsigawa: sapagka't ang hanap-buhay nila'y gumawa ng mga tolda. </p> 
<p><A NAME="an_18:4">18:4</A>&nbsp;At siya'y nangangatuwiran tuwing sabbath sa sinagoga, at hinihikayat ang mga Judio at ang mga Griego. </p> 
<p><A NAME="an_18:5">18:5</A>&nbsp;Datapuwa't nang si Silas at si Timoteo ay magsilusong mula sa Macedonia, si Pablo ay napilitan sa pamamagitan ng salita, na sinasaksihan sa mga Judio na si Jesus ang siyang Cristo. </p> 
<p><A NAME="an_18:6">18:6</A>&nbsp;At nang sila'y magsitutol at magsipamusong, ay ipinagpag niya ang kaniyang kasuotan at sa kanila'y sinabi, Ang inyong dugo'y sumainyong sariling mga ulo: ako'y malinis: buhat ngayo'y paparoon ako sa mga Gentil. </p> 
<p><A NAME="an_18:7">18:7</A>&nbsp;At siya'y umalis doon, at pumasok sa bahay ng isang lalaking nagngangalang Tito Justo, na isang sumasamba sa Dios, na ang bahay niya'y karugtong ng sinagoga. </p> 
<p><A NAME="an_18:8">18:8</A>&nbsp;At si Crispo, ang pinuno sa sinagoga, ay nanampalataya sa Panginoon, pati ng buong sangbahayan niya; at marami sa mga taga Corinto na sa pakikinig ay nagsisampalataya, at pawang nangabautismuhan. </p> 
<p><A NAME="an_18:9">18:9</A>&nbsp;At sinabi ng Panginoon kay Pablo nang gabi sa pangitain, Huwag kang matakot, kundi magsalita ka, at huwag kang tumahimik: </p> 
<p><A NAME="an_18:10">18:10</A>&nbsp;Sapagka't ako'y sumasaiyo, at sinoma'y hindi ka madadaluhong upang saktan ka: sapagka't makapal ang mga tao ko sa bayang ito. </p> 
<p><A NAME="an_18:11">18:11</A>&nbsp;At siya'y tumahan doong isang taon at anim na buwan, na itinuturo sa kanila ang salita ng Dios. </p> 
<p><A NAME="an_18:12">18:12</A>&nbsp;Datapuwa't nang si Galion ay proconsul ng Acaya ang mga Judio ay nangagkaisang nangagsitindig laban kay Pablo at siya'y dinala sa harapan ng hukuman, </p> 
<p><A NAME="an_18:13">18:13</A>&nbsp;Na nagsasabi, Hinihikayat ng taong ito ang mga tao upang magsisamba sa Dios laban sa kautusan. </p> 
<p><A NAME="an_18:14">18:14</A>&nbsp;Datapuwa't nang bubukhin na ni Pablo ang kaniyang bibig, ay sinabi ni Galion sa mga Judio, Kung ito'y tunay na masamang gawa o mabigat na kasalanan, Oh mga Judio, may matuwid na tiisin ko kayo: </p> 
<p><A NAME="an_18:15">18:15</A>&nbsp;Datapuwa't kung mga pagtatalo tungkol sa mga salita at mga pangalan at sa inyong sariling kautusan, kayo sa inyong sarili na ang bahala noon; ayaw kong maging hukom sa mga bagay na ito. </p> 
<p><A NAME="an_18:16">18:16</A>&nbsp;At sila'y pinalayas niya sa hukuman. </p> 
<p><A NAME="an_18:17">18:17</A>&nbsp;At hinawakan nilang lahat si Sostenes, na pinuno sa sinagoga, at siya'y hinampas sa harapan ng hukuman. At hindi man lamang pinansin ni Galion ang mga bagay na ito. </p> 
<p><A NAME="an_18:18">18:18</A>&nbsp;At si Pablo, pagkatapos na makatira na roong maraming araw, ay nagpaalam sa mga kapatid, at buhat doo'y lumayag na patungo sa Siria, at kasama niya si Priscila at si Aquila: na inahit niya ang kaniyang buhok sa Cencrea; sapagka't siya'y may panata. </p> 
<p><A NAME="an_18:19">18:19</A>&nbsp;At sila'y nagsidating sa Efeso, at sila'y iniwan niya doon: datapuwa't pumasok siya sa sinagoga, at nangatuwiran sa mga Judio. </p> 
<p><A NAME="an_18:20">18:20</A>&nbsp;At nang siya'y pamanhikan nila na tumigil pa roon ng ilang panahon, ay hindi siya pumayag; </p> 
<p><A NAME="an_18:21">18:21</A>&nbsp;Kundi nang siya'y nagpaalam sa kanila, at nagsabi, Babalik uli ako sa inyo kung loobin ng Dios, siya'y naglayag buhat sa Efeso. </p> 
<p><A NAME="an_18:22">18:22</A>&nbsp;At nang makalunsad na siya sa Cesarea, ay siya'y umahon at bumati sa iglesia, at lumusong sa Antioquia. </p> 
<p><A NAME="an_18:23">18:23</A>&nbsp;At nang makagugol na siya roon ng ilang panahon, ay umalis siya, at tinahak ang lupain ng Galacia, at Frigia, na sunodsunod, na pinagtitibay ang lahat ng mga alagad. </p> 
<p><A NAME="an_18:24">18:24</A>&nbsp;Ngayon ang isang Judio na nagngangalang Apolos, na isang Alejandrino sa lahi, at taong marikit mangusap, ay dumating sa Efeso; at siya'y makapangyarihan ukol sa mga kasulatan. </p> 
<p><A NAME="an_18:25">18:25</A>&nbsp;Ang taong ito'y tinuruan sa daan ng Panginoon; at palibhasa'y may maningas na espiritu, ay kaniyang sinalita at itinurong maingat ang mga bagay na tungkol kay Jesus, na ang naalaman lamang ay ang bautismo ni Juan: </p> 
<p><A NAME="an_18:26">18:26</A>&nbsp;At siya'y nagpasimulang magsalita ng buong tapang sa sinagoga. Datapuwa't nang siya'y marinig ni Priscila at ni Aquila, ay kanilang isinama siya, at isinaysay sa kaniya ang daan ng Panginoon ng lalong maingat. </p> 
<p><A NAME="an_18:27">18:27</A>&nbsp;At nang ibig niyang lumipat sa Acaya, ay pinalakas ng mga kapatid ang kaniyang loob at sila'y nagsisulat sa mga alagad na siya'y tanggapin: at nang siya'y dumating doon, ay lubos na tumulong siya sa mga nagsisampalataya sa pamamagitan ng biyaya; </p> 
<p><A NAME="an_18:28">18:28</A>&nbsp;Sapagka't may kapangyarihang dinaig niya ang mga Judio, at hayag, na ipinakilala sa pamamagitan ng mga kasulatan na si Jesus ay ang Cristo. </p> 
<p><A NAME="an_19:1">19:1</A>&nbsp;At nangyari, na, samantalang si Apolos ay nasa Corinto, pagkatahak ni Pablo ng mga lupaing matataas ay napasa Efeso, at nakasumpong ng ilang mga alagad: </p> 
<p><A NAME="an_19:2">19:2</A>&nbsp;At sa kanila'y sinabi niya, Tinanggap baga ninyo ang Espiritu Santo nang kayo'y magsisampalataya? At sinabi nila sa kaniya, Hindi, hindi man lamang namin narinig na may ibinigay na Espiritu Santo. </p> 
<p><A NAME="an_19:3">19:3</A>&nbsp;At sinabi niya, Kung gayo'y sa ano kayo binautismuhan? At sinabi nila, Sa bautismo ni Juan. </p> 
<p><A NAME="an_19:4">19:4</A>&nbsp;At sinabi ni Pablo, Nagbabautismo si Juan ng bautismo ng pagsisisi, na sinasabi sa bayan na sila'y magsisampalataya sa darating sa hulihan niya, sa makatuwid baga'y kay Jesus. </p> 
<p><A NAME="an_19:5">19:5</A>&nbsp;At nang kanilang marinig ito, ay nangapabautismo sila sa pangalan ng Panginoong Jesus. </p> 
<p><A NAME="an_19:6">19:6</A>&nbsp;At nang maipatong na ni Pablo sa kanila ang kaniyang mga kamay, ay bumaba sa kanila ang Espiritu Santo; at sila'y nagsipagsalita ng mga wika, at nagsipanghula. </p> 
<p><A NAME="an_19:7">19:7</A>&nbsp;At silang lahat ay may labingdalawang lalake. </p> 
<p><A NAME="an_19:8">19:8</A>&nbsp;At siya'y pumasok sa sinagoga, at nagsalitang may katapangan sa loob ng tatlong buwan, na nangangatuwiran at nanghihikayat tungkol sa mga bagay na nauukol sa kaharian ng Dios. </p> 
<p><A NAME="an_19:9">19:9</A>&nbsp;Datapuwa't nang magsipagmatigas ang ilan at ayaw magsipaniwala, na pinagsasalitaan ng masama ang Daan sa harapan ng karamihan, ay umalis siya sa kanila, at inihiwalay ang mga alagad, na nangangatuwiran araw-araw sa paaralan ni Tiranno. </p> 
<p><A NAME="an_19:10">19:10</A>&nbsp;At ito'y tumagal sa loob ng dalawang taon; ano pa't ang lahat ng mga nagsisitahan sa Asia ay nangakarinig ng salita ng Panginoon, ang mga Judio at gayon din ang mga Griego. </p> 
<p><A NAME="an_19:11">19:11</A>&nbsp;At gumawa ang Dios ng mga tanging himala sa pamamagitan ng mga kamay ni Pablo: </p> 
<p><A NAME="an_19:12">19:12</A>&nbsp;Ano pa't ang mga panyo o mga tapi na mapadaiti sa kaniyang katawan ay dinadala sa mga may-sakit, at nawawala sa kanila ang mga sakit, at nangagsisilabas ang masasamang espiritu. </p> 
<p><A NAME="an_19:13">19:13</A>&nbsp;Datapuwa't ilan sa mga Judiong pagalagala na nagsisipagpalayas ng masasamang espiritu, ay nagsipangahas na sambitlain ang pangalan ng Panginoong Jesus sa mga may masasamang espiritu, na nagsisipagsabi, Ipinamamanhik ko sa inyo sa pamamagitan ni Jesus na siyang ipinangangaral ni Pablo. </p> 
<p><A NAME="an_19:14">19:14</A>&nbsp;At may pitong anak na lalake ang isang Esceva na Judio, isang pangulong saserdote, na nagsisigawa nito. </p> 
<p><A NAME="an_19:15">19:15</A>&nbsp;At sumagot ang masamang espiritu at sa kanila'y sinabi, Nakikilala ko si Jesus, at nakikilala ko si Pablo; datapuwa't sino-sino kayo? </p> 
<p><A NAME="an_19:16">19:16</A>&nbsp;At ang taong kinaroroonan ng masamang espiritu ay lumukso sa kanila, at sila'y kaniyang natalo, at nadaig sila, ano pa't nagsitakas sila sa bahay na yaon na mga hubo't hubad at mga sugatan. </p> 
<p><A NAME="an_19:17">19:17</A>&nbsp;At nahayag ito sa lahat, sa mga Judio at gayon din sa mga Griego, na nangananahanan sa Efeso; at sinidlan silang lahat ng takot, at pinadakila ang pangalan ng Panginoong Jesus. </p> 
<p><A NAME="an_19:18">19:18</A>&nbsp;Marami rin naman sa mga nagsisampalataya na ang nagsidating, na ipinahahayag at isinasaysay ang kanilang mga gawain. </p> 
<p><A NAME="an_19:19">19:19</A>&nbsp;At hindi kakaunti sa mga nagsisigamit ng mga kabihasnang magica ay nagsipagtipon ng kanilang mga aklat, at pinagsusunog sa paningin ng lahat; at kanilang binilang ang halaga niyaon, at nasumpungang may limampung libong putol na pilak. </p> 
<p><A NAME="an_19:20">19:20</A>&nbsp;Sa gayo'y lumagong totoo ang salita ng Panginoon at nanaig. </p> 
<p><A NAME="an_19:21">19:21</A>&nbsp;Pagkatapos nga ng mga bagay na ito, ay ipinasiya ni Pablo sa espiritu, nang matahak na niya ang Macedonia at ang Acaya, na pumaroon sa Jerusalem, na sinasabi, Pagkapanggaling ko roon, ay kinakailangang makita ko naman ang Roma. </p> 
<p><A NAME="an_19:22">19:22</A>&nbsp;At nang maisugo na niya sa Macedonia ang dalawa sa nagsisipaglingkod sa kaniya, na si Timoteo at si Erasto, siya rin ay natirang ilang panahon sa Asia. </p> 
<p><A NAME="an_19:23">19:23</A>&nbsp;At halos nang panahong yao'y may nangyaring hindi mumunting kaguluhan tungkol sa Daan. </p> 
<p><A NAME="an_19:24">19:24</A>&nbsp;Sapagka't may isang taong nagngangalang Demetrio, pandaypilak, na gumagawa ng maliliit na dambanang pilak ni Diana, ay nagbibigay ng hindi kakaunting hanap-buhay sa mga panday; </p> 
<p><A NAME="an_19:25">19:25</A>&nbsp;Na sila'y kaniyang tinipon pati ng mga manggagawa ng mga gayong gawa, at sinabi, Mga Ginoo, talastas ninyo na nagsisiyaman tayo sa hanap-buhay na ito. </p> 
<p><A NAME="an_19:26">19:26</A>&nbsp;At inyong nakikita at naririnig, na hindi lamang sa Efeso, kundi halos sa buong Asia, ay nakaakit ang Pablong ito at naghiwalay ng maraming mga tao, na sinasabing hindi raw mga dios, ang mga ginagawa ng mga kamay: </p> 
<p><A NAME="an_19:27">19:27</A>&nbsp;At hindi lamang may panganib na mawalang kapurihan ang hanapbuhay nating ito; kundi naman ang templo ng dakilang diosa Diana ay mawawalan ng halaga, at hanggang sa malugso ang kadakilaan niya na sinasamba ng buong Asia at ng sanglibutan. </p> 
<p><A NAME="an_19:28">19:28</A>&nbsp;At nang marinig nila ito'y nangapuno sila ng galit, at nangagsigawan, na nagsipagsabi, Dakila ang Diana ng mga taga Efeso. </p> 
<p><A NAME="an_19:29">19:29</A>&nbsp;At napuno ng kaguluhan ang bayan: at pinagkaisahan nilang lusubin ang dulaan, na sinunggaban si Gayo at si Aristarco, mga lalaking taga Macedonia, na kasama ni Pablo sa paglalakbay. </p> 
<p><A NAME="an_19:30">19:30</A>&nbsp;At nang inakala ni Pablo na pasukin ang mga tao, ay hindi siya tinulutan ng mga alagad. </p> 
<p><A NAME="an_19:31">19:31</A>&nbsp;At ang ilan din naman sa mga puno sa Asia, palibhasa'y kaniyang mga kaibigan, ay nangagpasugo sa kaniya at siya'y pinakiusapang huwag siyang pumaroon sa dulaan. </p> 
<p><A NAME="an_19:32">19:32</A>&nbsp;At ang iba nga'y sumisigaw ng isang bagay, at ang iba'y iba naman: sapagka't ang pulong ay nasa kaguluhan; at hindi maalaman ng karamihan kung bakit sila'y nangagkatipon. </p> 
<p><A NAME="an_19:33">19:33</A>&nbsp;At kanilang inilabas si Alejandro sa karamihan, na siya'y itinutulak ng mga Judio sa dakong harap. At inihudyat ang kamay ni Alejandro, at ibig sanang magsanggalang sa harapan ng bayan. </p> 
<p><A NAME="an_19:34">19:34</A>&nbsp;Datapuwa't nang matalastas nilang siya'y Judio, ay nangagkaisang lahat na mangagsigawan sa loob halos ng dalawang oras, Dakila ang Diana ng mga Efeso. </p> 
<p><A NAME="an_19:35">19:35</A>&nbsp;At nang mapatahimik na ng kalihim-bayan ang karamihan, ay kaniyang sinabi, Kayong mga lalaking taga Efeso, sino sa mga tao ang hindi nakakaalam na ang bayan ng mga Efeso ay tagapagingat ng templo ng dakilang Diana, at ng larawang nahulog mula kay Jupiter? </p> 
<p><A NAME="an_19:36">19:36</A>&nbsp;Yamang hindi nga maikakaila ang mga bagay na ito, ay dapat kayong magsitahimik, at huwag magsigawa ng anomang bagay sa madalian. </p> 
<p><A NAME="an_19:37">19:37</A>&nbsp;Sapagka't dinala ninyo rito ang mga taong ito, na hindi mga mangloloob sa templo, ni mga mamumusong man sa ating diosa. </p> 
<p><A NAME="an_19:38">19:38</A>&nbsp;Kung si Demetrio nga, at ang mga panday na kasama niya, ay mayroong anomang sakdal laban sa kanino man, ay bukas ang mga hukuman, at may mga proconsul: bayaan ninyong mangagsakdal ang isa't isa. </p> 
<p><A NAME="an_19:39">19:39</A>&nbsp;Datapuwa't kung may inuusig kayo sa ano pa mang ibang mga bagay, ay mahahatulan sa karaniwang kapulungan. </p> 
<p><A NAME="an_19:40">19:40</A>&nbsp;Sapagka't totoong nanganganib tayo na mangasakdal tungkol sa pagkakagulo sa araw na ito, palibhasa'y walang anomang kadahilanan: at tungkol dito ay hindi tayo makapagbibigay sulit tungkol sa pagkakatipong ito. </p> 
<p><A NAME="an_19:41">19:41</A>&nbsp;At nang siya'y makapagsalitang gayon, ay pinaalis niya ang kapulungan. </p> 
<p><A NAME="an_20:1">20:1</A>&nbsp;At pagkatapos na mapatigil ang kaguluhan, nang maipatawag na ni Pablo ang mga alagad at sila'y mapangaralan, ay nagpaalam sa kanila, at umalis upang pumaroon sa Macedonia. </p> 
<p><A NAME="an_20:2">20:2</A>&nbsp;At nang matahak na niya ang mga dakong yaon, at maaralan na sila ng marami, siya'y napasa Grecia. </p> 
<p><A NAME="an_20:3">20:3</A>&nbsp;At nang siya'y makapaggugol na ng tatlong buwan doon, at mapabakayan siya ng mga Judio nang siya'y lalayag na sa Siria, ay pinasiyahan niyang bumalik na magdaan sa Macedonia. </p> 
<p><A NAME="an_20:4">20:4</A>&nbsp;At siya'y sinamahan hanggang sa Asia, ni Sopatro na taga Berea, na anak ni Pirro; at ng mga taga Tesalonicang si Aristarco at si Segundo; at ni Gayo na taga Derbe, at ni Timoteo; at ng mga taga Asiang si Tiquico at si Trofimo. </p> 
<p><A NAME="an_20:5">20:5</A>&nbsp;Datapuwa't nangauna ang mga ito, at hinintay kami sa Troas. </p> 
<p><A NAME="an_20:6">20:6</A>&nbsp;At kami'y nagsilayag mula sa Filipos pagkaraan ng mga kaarawan ng mga tinapay na walang lebadura, at nagsidating kami sa kanila sa Troas sa loob ng limang araw; na doo'y nagsitira kaming pitong araw. </p> 
<p><A NAME="an_20:7">20:7</A>&nbsp;At nang unang araw ng sanglinggo, nang kami'y nangagkakapisan upang pagputolputulin ang tinapay, si Pablo ay nangaral sa kanila, na nagaakalang umalis sa kinabukasan; at tumagal ang kaniyang pananalita hanggang sa hatinggabi. </p> 
<p><A NAME="an_20:8">20:8</A>&nbsp;At may maraming mga ilaw sa silid sa itaas na pangkatipunan namin. </p> 
<p><A NAME="an_20:9">20:9</A>&nbsp;At may nakaupo sa durungawan na isang binatang nagngangalang Eutico, na mahimbing sa pagtulog; at samantalang si Pablo ay nangangaral ng mahaba, palibhasa'y natutulog ay nahulog buhat sa ikatlong grado, at siya'y binuhat na patay. </p> 
<p><A NAME="an_20:10">20:10</A>&nbsp;At nanaog si Pablo, at dumapa sa ibabaw niya, at siya'y niyakap na sinabi, Huwag kayong magkagulo; sapagka't nasa kaniya ang kaniyang buhay. </p> 
<p><A NAME="an_20:11">20:11</A>&nbsp;At nang siya'y makapanhik na, at mapagputolputol na ang tinapay, at makakain na, at makapagsalita sa kanila ng mahaba, hanggang sa sumikat ang araw, kaya't siya'y umalis. </p> 
<p><A NAME="an_20:12">20:12</A>&nbsp;At kanilang dinalang buhay ang binata, at hindi kakaunti ang kanilang pagkaaliw. </p> 
<p><A NAME="an_20:13">20:13</A>&nbsp;Datapuwa't kami, na nangauna sa daong, ay nagsilayag na patungong Ason, na doon namin inaakalang ilulan si Pablo: sapagka't gayon ang kaniyang ipinasiya, na ninanasa niyang maglakad. </p> 
<p><A NAME="an_20:14">20:14</A>&nbsp;At nang salubungin niya kami sa Ason, siya'y inilulan namin, at nagsiparoon kami sa Mitilene. </p> 
<p><A NAME="an_20:15">20:15</A>&nbsp;At pagtulak namin doon, ay sumapit kami nang sumunod na araw sa tapat ng Chio; at nang kinabukasan ay nagsidaong kami sa Samo; at nang kinabukasan ay nagsirating kami sa Mileto. </p> 
<p><A NAME="an_20:16">20:16</A>&nbsp;Sapagka't ipinasiya ni Pablo na lampasan ang Efeso, upang huwag na siyang maggugol ng panahon sa Asia; sapagka't siya'y nagmamadali upang kung maaari ay dumating sa Jerusalem sa araw ng Pentecostes. </p> 
<p><A NAME="an_20:17">20:17</A>&nbsp;At mula sa Mileto ay nagpasugo siya sa Efeso, at ipinatawag ang mga matanda sa iglesia. </p> 
<p><A NAME="an_20:18">20:18</A>&nbsp;At nang sila'y magsidating sa kaniya, ay sinabi niya sa kanila, Nalalaman ninyo, na mula nang unang araw na ako'y tumungtong sa Asia, kung paano ang pakikisama ko sa inyo sa buong panahon, </p> 
<p><A NAME="an_20:19">20:19</A>&nbsp;Na ako'y naglilingkod sa Panginoon ng buong pagpapakumbaba ng isip, at ng mga luha, at ng mga pagsubok na dumating sa akin dahil sa mga pagbakay ng mga Judio; </p> 
<p><A NAME="an_20:20">20:20</A>&nbsp;Kung paanong hindi ko ikinait na ipahayag sa inyo ang anomang bagay na pakikinabangan, at hayag na itinuro sa inyo, at sa mga bahay-bahay, </p> 
<p><A NAME="an_20:21">20:21</A>&nbsp;Na sinasaksihan ko sa mga Judio at gayon din sa mga Griego ang pagsisisi sa Dios, at ang pananampalataya sa ating Panginoong Jesucristo. </p> 
<p><A NAME="an_20:22">20:22</A>&nbsp;At ngayon, narito, ako na natatali sa espiritu ay pasasa Jerusalem, na hindi nalalaman ang mga bagay na mangyayari sa akin doon: </p> 
<p><A NAME="an_20:23">20:23</A>&nbsp;Maliban na pinatotohanan sa akin ng Espiritu Santo sa bawa't bayan, na sinasabing ang mga tanikala at ang mga kapighatian ay nagsisipagantay sa akin. </p> 
<p><A NAME="an_20:24">20:24</A>&nbsp;Datapuwa't hindi ko minamahal ang aking buhay na waring sa akin ay mahalaga, maganap ko lamang ang aking katungkulan, at ang ministeriong tinanggap ko sa Panginoong Jesus, na magpatotoo ng evangelio ng biyaya ng Dios. </p> 
<p><A NAME="an_20:25">20:25</A>&nbsp;At ngayon, narito, nalalaman ko na kayong lahat, na aking nilibot na pinangaralan ng kaharian, ay hindi na ninyo muling makikita pa ang aking mukha. </p> 
<p><A NAME="an_20:26">20:26</A>&nbsp;Kaya nga pinatotohanan ko sa inyo sa araw na ito, na ako'y malinis sa dugo ng lahat ng mga tao. </p> 
<p><A NAME="an_20:27">20:27</A>&nbsp;Sapagka't hindi ko ikinait ang pagsasaysay sa inyo ng buong kapasiyahan ng Dios. </p> 
<p><A NAME="an_20:28">20:28</A>&nbsp;Ingatan ninyo ang inyong sarili, at ang buong kawan, na sa kanila'y ginawa kayo ng Espiritu Santo na mga obispo, upang pakanin ninyo ang iglesia ng Panginoon na binili niya ng kaniyang sariling dugo. </p> 
<p><A NAME="an_20:29">20:29</A>&nbsp;Aking talastas na pagalis ko ay magsisipasok sa inyo ang mga ganid na lobo, na hindi mangagpapatawad sa kawan; </p> 
<p><A NAME="an_20:30">20:30</A>&nbsp;At magsisilitaw sa mga kasamahan din ninyo ang mga taong mangagsasalita ng mga bagay na masasama, upang mangagdala ng mga alagad sa kanilang hulihan. </p> 
<p><A NAME="an_20:31">20:31</A>&nbsp;Kaya nga kayo'y mangagpuyat, na alalahaning sa loob ng tatlong taon ay hindi ako naglikat sa gabi at araw ng paalaala sa bawa't isa na may pagluha. </p> 
<p><A NAME="an_20:32">20:32</A>&nbsp;At ngayo'y ipinagtatagubilin ko kayo sa Dios, at sa salita ng kaniyang biyaya, na makapagpapatibay, at makapagbibigay sa inyo ng mana sa kasamahan ng lahat na mga pinapaging banal. </p> 
<p><A NAME="an_20:33">20:33</A>&nbsp;Hindi ko inimbot ang pilak ninoman, o ang ginto, o ang pananamit. </p> 
<p><A NAME="an_20:34">20:34</A>&nbsp;Nalalaman din ninyo na ang mga kamay na ito ay nangaglilingkod sa mga kinakailangan ko, at sa aking mga kasamahan. </p> 
<p><A NAME="an_20:35">20:35</A>&nbsp;Nagbigay halimbawa ako sa inyo sa lahat ng mga bagay, na sa ganitong pagpapagal ay dapat kayong magsisaklolo sa mahihina, at alalahanin ang mga salita ng Panginoong Jesus, na siya rin ang may sabi, Lalo pang mapalad ang magbigay kay sa tumanggap. </p> 
<p><A NAME="an_20:36">20:36</A>&nbsp;At nang makapagsalita na siya ng gayon, ay nanikluhod siya at nanalanging kasama silang lahat. </p> 
<p><A NAME="an_20:37">20:37</A>&nbsp;At silang lahat ay nagsipanangis nang di kawasa, at nangagsiyakap sa leeg ni Pablo at siya'y hinagkan nila. </p> 
<p><A NAME="an_20:38">20:38</A>&nbsp;Na ikinahahapis ng lalo sa lahat ang salitang sinabi niya, na hindi na nila makikitang muli pa ang kaniyang mukha. At kanilang inihatid siya sa kaniyang paglalakbay hanggang sa daong. </p> 
<p><A NAME="an_21:1">21:1</A>&nbsp;At nang mangyaring kami'y mangakahiwalay na sa kanila at mangaglayag, ay tuloytuloy na pinunta namin ang Coos, at nang kinabukasa'y ang Rodas, at buhat doo'y ang Patara: </p> 
<p><A NAME="an_21:2">21:2</A>&nbsp;At nang aming masumpungan ang isang daong na dumaraang patungo sa Fenicia, ay nagsilulan kami, at nagsipaglayag. </p> 
<p><A NAME="an_21:3">21:3</A>&nbsp;At nang matanaw namin ang Chipre, na maiiwan namin sa dakong kaliwa ay nagsilayag kaming hanggang sa Siria, at nagsidaong sa Tiro; sapagka't ilulunsad doon ng daong ang kaniyang lulan. </p> 
<p><A NAME="an_21:4">21:4</A>&nbsp;At nang masumpungan ang mga alagad, ay nangatira kami doong pitong araw: at sinabi ng mga ito kay Pablo na sa pamamagitan ng Espiritu, na huwag siyang tutungtong sa Jerusalem. </p> 
<p><A NAME="an_21:5">21:5</A>&nbsp;At nang mangyari na maganap namin ang mga araw na yaon, ay nagsialis kami at nangagpatuloy sa aming paglalakbay: at silang lahat, pati ng mga asawa at mga anak, ay humatid sa amin sa aming paglalakad hanggang sa labas ng bayan: at sa paninikluhod namin sa baybayin, kami'y nagsipanalangin, at nangagpaalaman sa isa't isa; </p> 
<p><A NAME="an_21:6">21:6</A>&nbsp;At nagsilulan kami sa daong, datapuwa't sila'y muling nagsiuwi sa bahay. </p> 
<p><A NAME="an_21:7">21:7</A>&nbsp;At nang aming matapos ang paglalayag buhat sa Tiro, ay nagsidating kami sa Tolemaida; at kami'y nagsibati sa mga kapatid, at kami'y nagsitahan sa kanilang isang araw. </p> 
<p><A NAME="an_21:8">21:8</A>&nbsp;At nang kinabukasan ay nagsialis kami, at nagsidating sa Cesarea: at sa pagpasok namin sa bahay ni Felipe na evangelista, na isa sa pito, ay nagsitahan kaming kasama niya. </p> 
<p><A NAME="an_21:9">21:9</A>&nbsp;Ang tao ngang ito'y may apat na anak na binibini, na nagsisipanghula. </p> 
<p><A NAME="an_21:10">21:10</A>&nbsp;At sa pagtira namin doong ilang araw, ay dumating na galing sa Judea ang isang propeta, na nagngangalang Agabo. </p> 
<p><A NAME="an_21:11">21:11</A>&nbsp;At paglapit sa amin, at pagkakuha ng pamigkis ni Pablo, ay ginapos niya ang kaniyang sariling mga paa't kamay, at sinabi, Ganito ang sabi ng Espiritu Santo, Ganitong gagapusin ng mga Judio sa Jerusalem ang lalaking may-ari ng pamigkis na ito, at siya'y kanilang ibibigay sa mga kamay ng mga Gentil. </p> 
<p><A NAME="an_21:12">21:12</A>&nbsp;At nang marinig namin ang mga bagay na ito, kami at gayon din ang nangaroroon doon ay nagsipamanhik sa kaniya na huwag ng umahon sa Jerusalem. </p> 
<p><A NAME="an_21:13">21:13</A>&nbsp;Nang magkagayo'y sumagot si Pablo, Anong ginagawa ninyo, na nagsisitangis at dinudurog ang aking puso? sapagka't ako'y nahahanda na hindi lamang gapusin, kundi mamatay rin naman sa Jerusalem dahil sa pangalan ng Panginoong Jesus. </p> 
<p><A NAME="an_21:14">21:14</A>&nbsp;At nang hindi siya pahikayat ay nagsitigil kami, na nagsisipagsabi, Mangyari ang kalooban ng Panginoon. </p> 
<p><A NAME="an_21:15">21:15</A>&nbsp;At pagkatapos ng mga araw na ito ay binuhat namin ang aming daladalahan at nagsiahon kami sa Jerusalem. </p> 
<p><A NAME="an_21:16">21:16</A>&nbsp;At nagsisama naman sa aming mula sa Cesarea ang ilan sa mga alagad, at kanilang isinama ang isang Mnason, na taga Chipre, isa sa mga kaunaunahang alagad, na sa kaniya kami magsisipanuluyan. </p> 
<p><A NAME="an_21:17">21:17</A>&nbsp;At nang magsidating kami sa Jerusalem, ay tinanggap kami ng mga kapatid na may kagalakan. </p> 
<p><A NAME="an_21:18">21:18</A>&nbsp;At nang sumunod na araw ay pumaroon si Pablo na kasama kami kay Santiago; at ang lahat ng mga matanda ay nangaroroon. </p> 
<p><A NAME="an_21:19">21:19</A>&nbsp;At nang sila'y mangabati na niya, ay isaisang isinaysay niya sa kanila ang mga bagay na ginawa ng Dios sa mga Gentil sa pamamagitan ng kaniyang ministerio. </p> 
<p><A NAME="an_21:20">21:20</A>&nbsp;At sila, nang kanilang marinig yaon, ay niluwalhati ang Dios; at sa kaniya'y sinabi nila, Nakikita mo na, kapatid, kung ilang libo-libo ang mga Judio na nagsisisampalataya; at silang lahat ay pawang masisikap sa kautusan. </p> 
<p><A NAME="an_21:21">21:21</A>&nbsp;At nabalitaan nila tungkol sa iyo, na itinuturo mo sa lahat ng mga Judio na nangasa mga Gentil na magsihiwalay kay Moises, na sinasabi mo sa kanila na huwag tuliin ang kanilang mga anak ni mangagsilakad ng ayon sa mga kaugalian. </p> 
<p><A NAME="an_21:22">21:22</A>&nbsp;Ano nga baga ito? tunay na kanilang mababalitaang dumating ka. </p> 
<p><A NAME="an_21:23">21:23</A>&nbsp;Gawin mo nga itong sinasabi namin sa iyo: Mayroon kaming apat katao na may panata sa kanilang sarili; </p> 
<p><A NAME="an_21:24">21:24</A>&nbsp;Isama mo sila, maglinis kang kasama nila, at pagbayaran mo ang kanilang magugugol, upang sila'y mangagpaahit ng kanilang mga ulo: at maalaman ng lahat na walang katotohanan ang mga bagay na kanilang nabalitaan tungkol sa iyo; kundi ikaw rin naman ay lumalakad ng maayos na tumutupad ng kautusan. </p> 
<p><A NAME="an_21:25">21:25</A>&nbsp;Nguni't tungkol sa mga Gentil na nagsisisampalataya, ay sinulatan namin, na pinagpayuhang sila'y magsiilag sa mga inihain sa mga diosdiosan, at sa dugo, at sa binigti, at sa pakikiapid. </p> 
<p><A NAME="an_21:26">21:26</A>&nbsp;Nang magkagayo'y isinama ni Pablo ang mga tao, at nang sumunod na araw nang makapaglinis na siyang kasama nila ay pumasok sa templo, na isinasaysay ang katuparan ng mga araw ng paglilinis, hanggang sa ihain ang haing patungkol sa bawa't isa sa kanila. </p> 
<p><A NAME="an_21:27">21:27</A>&nbsp;At nang halos tapos na ang pitong araw, ang mga Judiong taga Asia, nang siya'y makita nila sa templo, ay kanilang ginulo ang buong karamihan at siya'y kanilang dinakip, </p> 
<p><A NAME="an_21:28">21:28</A>&nbsp;Na nangagsisigawan, Mga lalaking taga Israel, magsitulong kayo: Ito ang tao na nagtuturo sa mga tao sa lahat ng dako laban sa bayan, at sa kautusan, at sa dakong ito; at bukod pa sa rito'y nagdala rin siya ng mga Griego sa templo, at dinungisan itong dakong banal. </p> 
<p><A NAME="an_21:29">21:29</A>&nbsp;Sapagka't nakita muna nila na kasama niya sa bayan si Trofimo taga Efeso, na sinapantaha nilang ipinasok ni Pablo sa templo. </p> 
<p><A NAME="an_21:30">21:30</A>&nbsp;At ang buong bayan ay napakilos, at ang mga tao'y samasamang nagsipanakbuhan; at kanilang sinunggaban si Pablo, at siya'y kinaladkad na inilabas sa templo: at pagdaka'y inilapat ang mga pinto. </p> 
<p><A NAME="an_21:31">21:31</A>&nbsp;At samantalang pinagpipilitan nilang siya'y patayin, ay dumating ang balita sa pangulong kapitan ng pulutong, na ang buong Jerusalem ay nasa kaguluhan. </p> 
<p><A NAME="an_21:32">21:32</A>&nbsp;At pagdaka'y kumuha siya ng mga kawal at mga senturion, at sumagasa sa kanila: at sila, nang kanilang makita ang pangulong kapitan at ang mga kawal ay nagsitigil ng paghampas kay Pablo. </p> 
<p><A NAME="an_21:33">21:33</A>&nbsp;Nang magkagayo'y lumapit ang pangulong kapitan, at tinangnan siya, at siya'y ipinagapos ng dalawang tanikala; at itinanong kung sino siya, at kung ano ang ginawa niya. </p> 
<p><A NAME="an_21:34">21:34</A>&nbsp;At iba'y sumisigaw ng isang bagay, ang iba'y iba naman, sa gitna ng karamihan: at nang hindi niya maunawa ang katotohanan dahil sa kaguluhan, ay ipinadala siya sa kuta. </p> 
<p><A NAME="an_21:35">21:35</A>&nbsp;At nang siya'y dumating sa hagdanan ay nangyari na siya'y binuhat ng mga kawal dahil sa pagagaw ng karamihan; </p> 
<p><A NAME="an_21:36">21:36</A>&nbsp;Sapagka't siya'y sinusundan ng karamihan ng mga tao, na nangagsisigawan, Alisin siya. </p> 
<p><A NAME="an_21:37">21:37</A>&nbsp;At nang ipapasok na si Pablo sa kuta, ay kaniyang sinabi sa pangulong kapitan, Mangyayari bagang magsabi ako sa iyo ng anoman? At sinabi niya, Marunong ka baga ng Griego? </p> 
<p><A NAME="an_21:38">21:38</A>&nbsp;Hindi nga baga ikaw yaong Egipcio, na nang mga nakaraang araw ay nanghihikayat sa kaguluhan at nagdala sa ilang ng apat na libong katao na mga Mamamatay-tao? </p> 
<p><A NAME="an_21:39">21:39</A>&nbsp;Datapuwa't sinabi ni Pablo, Ako'y Judio, na taga Tarso sa Cilicia, isang mamamayan ng bayang hindi kakaunti ang kahalagahan: at ipinamamanhik ko sa iyo, na ipahintulot mo sa aking magsalita sa bayan. </p> 
<p><A NAME="an_21:40">21:40</A>&nbsp;At nang siya'y mapahintulutan na niya, si Pablo, na nakatayo sa hagdanan, inihudyat ang kamay sa bayan; at nang tumahimik nang totoo, siya'y nagsalita sa kanila sa wikang Hebreo, na sinasabi, </p> 
<p><A NAME="an_22:1">22:1</A>&nbsp;Mga kapatid na lalake at mga magulang, pakinggan ninyo ang pagsasanggalang na gagawin ko ngayon sa harapan ninyo. </p> 
<p><A NAME="an_22:2">22:2</A>&nbsp;At nang marinig nilang sila'y kinakausap niya sa wikang Hebreo, ay lalo pang tumahimik sila: at sinabi niya, </p> 
<p><A NAME="an_22:3">22:3</A>&nbsp;Ako'y Judio, na ipinanganak sa Tarso ng Cilicia, datapuwa't pinapagaral sa bayang ito, sa paanan ni Gamaliel, na tinuruan alinsunod sa mahigpit na kaparaanan ng kautusan ng ating mga magulang, palibhasa'y masikap tungkol sa Dios, na gaya ninyong lahat ngayon: </p> 
<p><A NAME="an_22:4">22:4</A>&nbsp;At aking pinagusig ang Daang ito hanggang sa mamatay, na tinatalian at ipinapasok sa mga bilangguan ang mga lalake at gayon din ang mga babae. </p> 
<p><A NAME="an_22:5">22:5</A>&nbsp;Gaya rin naman ng pangulong saserdote na nagpapatotoo sa akin, at ang buong kapulungan ng matatanda: na sa kanila nama'y tumanggap ako ng mga sulat sa mga kapatid, at naglakbay ako sa Damasco upang dalhin ko namang mga gapos sa Jerusalem ang nangaroroon upang parusahan. </p> 
<p><A NAME="an_22:6">22:6</A>&nbsp;At nangyari, na, samantalang ako'y naglalakbay, at nalalapit na sa Damasco, nang magtatanghaling tapat, biglang nagliwanag mula sa langit ang isang malaking ilaw sa palibot ko. </p> 
<p><A NAME="an_22:7">22:7</A>&nbsp;At ako'y nasubasob sa lupa, at narinig ko ang isang tinig na nagsasabi sa akin, Saulo, Saulo, bakit mo ako pinaguusig? </p> 
<p><A NAME="an_22:8">22:8</A>&nbsp;At ako'y sumagot, Sino ka baga, Panginoon? At sinabi niya sa akin, Ako'y si Jesus na taga Nazaret, na iyong pinaguusig. </p> 
<p><A NAME="an_22:9">22:9</A>&nbsp;At sa katotohana'y nakita ng mga kasamahan ko ang ilaw, datapuwa't hindi nila narinig ang tinig na nagsalita sa akin. </p> 
<p><A NAME="an_22:10">22:10</A>&nbsp;At sinabi ko, Ano ang gagawin ko, Panginoon? At sinabi sa akin ng Panginoon, Magtindig ka, at pumaroon ka sa Damasco; at doo'y sasabihin sa iyo ang lahat ng mga bagay na itinalagang gagawin mo. </p> 
<p><A NAME="an_22:11">22:11</A>&nbsp;At nang hindi ako makakita dahil sa kaningningan ng ilaw na yaon, palibhasa'y inakay ako sa kamay ng mga kasamahan ko, ay pumasok ako sa Damasco. </p> 
<p><A NAME="an_22:12">22:12</A>&nbsp;At isang Ananias, lalaking masipag sa kabanalan ayon sa kautusan, na may mabuting katunayan ng lahat ng mga Judiong nagsisitahan doon, </p> 
<p><A NAME="an_22:13">22:13</A>&nbsp;Ay lumapit sa akin, at natatayo sa tabi ko ay nagsabi sa akin, Kapatid na Saulo, tanggapin mo ang iyong paningin. At nang oras ding yao'y tumingin ako sa kaniya. </p> 
<p><A NAME="an_22:14">22:14</A>&nbsp;At sinabi niya, Ang Dios ng ating mga magulang ay itinalaga ka upang mapagkilala mo ang kaniyang kalooban, at makita mo ang Banal, at marinig mo ang isang tinig mula sa kaniyang bibig. </p> 
<p><A NAME="an_22:15">22:15</A>&nbsp;Sapagka't magiging saksi ka niya sa lahat ng mga tao tungkol sa mga bagay na iyong nakita at narinig. </p> 
<p><A NAME="an_22:16">22:16</A>&nbsp;At ngayon bakit ka tumitigil? magtindig ka, at ikaw ay magbautismo, at hugasan mo ang iyong mga kasalanan, na tumatawag sa kaniyang pangalan. </p> 
<p><A NAME="an_22:17">22:17</A>&nbsp;At nangyari, na, nang ako'y makabalik na sa Jerusalem, at nang ako'y nananalangin sa templo ay nawalan ako ng diwa, </p> 
<p><A NAME="an_22:18">22:18</A>&nbsp;At siya'y nakita ko na nagsasabi sa akin, Magmadali ka, at umalis ka agad sa Jerusalem; sapagka't hindi nila tatanggapin sa iyo ang patotoo tungkol sa akin. </p> 
<p><A NAME="an_22:19">22:19</A>&nbsp;At aking sinabi, Panginoon, napagtatalastas nila na ako ang nagbilanggo at humampas sa bawa't sinagoga sa mga nagsisisampalataya sa iyo: </p> 
<p><A NAME="an_22:20">22:20</A>&nbsp;At nang ibubo ang dugo ni Estebang iyong saksi, ay ako nama'y nakatayo sa malapit, at sinasangayunan ko, at iningatan ko ang mga damit ng sa kaniya'y nagsipatay. </p> 
<p><A NAME="an_22:21">22:21</A>&nbsp;At sinabi niya sa akin, Yumaon ka: sapagka't susuguin kita sa malayo sa mga Gentil. </p> 
<p><A NAME="an_22:22">22:22</A>&nbsp;At kanilang pinakinggan siya hanggang sa salitang ito; at sila'y nangagtaas ng kanilang tinig, at nangagsabi, Alisin sa lupa ang isang gayong tao: sapagka't hindi marapat na siya'y mabuhay. </p> 
<p><A NAME="an_22:23">22:23</A>&nbsp;At samantalang sila'y nangagsisigawan, at ipinaghahagisan ang kanilang mga damit, at nangagsasabog ng alabok sa hangin, </p> 
<p><A NAME="an_22:24">22:24</A>&nbsp;Ay ipinagutos ng pangulong kapitan na siya'y ipasok sa kuta, na ipinaguutos na siya'y sulitin sa pamamagitan ng hampas, upang maalaman niya kung sa anong kadahilanan sila'y nangagsigawan ng gayon laban sa kaniya. </p> 
<p><A NAME="an_22:25">22:25</A>&nbsp;At nang siya'y kanilang magapos na ng mga panaling katad, ay sinabi ni Pablo sa senturiong nakatayo sa malapit, Matuwid baga sa iyo na hampasin ang isang taong taga Roma, na hindi pa nahahatulan? </p> 
<p><A NAME="an_22:26">22:26</A>&nbsp;At nang ito'y marinig ng senturion, ay naparoon siya sa pangulong kapitan at sa kaniya'y ipinagbigay-alam, na sinasabi, Ano baga ang gagawin mo? sapagka't ang taong ito ay taga Roma. </p> 
<p><A NAME="an_22:27">22:27</A>&nbsp;At lumapit ang pangulong kapitan at sinabi sa kaniya, Sabihin mo sa akin, ikaw baga'y taga Roma? At sinabi niya, Oo. </p> 
<p><A NAME="an_22:28">22:28</A>&nbsp;At sumagot ang pangulong kapitan, Binili ko ng totoong mahal ang pagkamamamayang ito. At sinabi ni Pablo, Nguni't ako'y katutubong taga Roma. </p> 
<p><A NAME="an_22:29">22:29</A>&nbsp;Pagkaraka nga'y nagsilayo sa kaniya ang mga sa kaniya sana'y susulit: at ang pangulong kapitan din naman ay natakot nang maalamang siya'y taga Roma, at dahil sa pagkagapos niya sa kaniya. </p> 
<p><A NAME="an_22:30">22:30</A>&nbsp;Datapuwa't nang kinabukasan, sa pagkaibig na matanto ang katunayan kung bakit siya'y isinakdal ng mga Judio, ay kaniyang pinawalan siya, at pinapagpulong ang mga pangulong saserdote at ang buong Sanedrin, at ipinapanaog si Pablo at iniharap sa kanila. </p> 
<p><A NAME="an_23:1">23:1</A>&nbsp;At si Pablo, na tumititig na mabuti sa Sanedrin, ay nagsabi, Mga kapatid na lalake, ako'y nabuhay sa harapan ng Dios sa buong kabutihan ng budhi hanggang sa mga araw na ito. </p> 
<p><A NAME="an_23:2">23:2</A>&nbsp;At ipinagutos ng dakilang saserdoteng si Ananias sa mga nalalapit sa kaniya na siya'y saktan sa bibig. </p> 
<p><A NAME="an_23:3">23:3</A>&nbsp;Nang magkagayo'y sinabi sa kaniya ni Pablo, sasaktan ka ng Dios, ikaw na pinaputing pader: at nakaupo ka baga upang ako'y hatulan mo ayon sa kautusan, at ako'y sinasaktan mo ng laban sa kautusan? </p> 
<p><A NAME="an_23:4">23:4</A>&nbsp;At sinabi ng nangakatayo sa malapit, Nilalait mo ang dakilang saserdote ng Dios? </p> 
<p><A NAME="an_23:5">23:5</A>&nbsp;At sinabi ni Pablo, Hindi ko nalalaman, mga kapatid na lalake, na siya'y dakilang saserdote: sapagka't nasusulat, Huwag kang magsasalita ng masama sa isang pinuno ng iyong bayan. </p> 
<p><A NAME="an_23:6">23:6</A>&nbsp;Datapuwa't nang matalastas ni Pablo na ang isang bahagi ay mga Saduceo at ang iba'y mga Fariseo, ay sumigaw siya sa Sanedrin, Mga kapatid na lalake, ako'y Fariseo, anak ng mga Fariseo: ako'y sinisiyasat tungkol sa pagasa at pagkabuhay na maguli ng mga patay. </p> 
<p><A NAME="an_23:7">23:7</A>&nbsp;At nang masabi na niya ang gayon, nangyari ang isang pagtatalo sa mga Fariseo at sa mga Saduceo; at nagkabahabahagi ang kapulungan. </p> 
<p><A NAME="an_23:8">23:8</A>&nbsp;Sapagka't sinasabi ng mga Saduceo na walang pagkabuhay na maguli, ni anghel, ni espiritu; datapuwa't kapuwa pinaniniwalaan ng mga Fariseo. </p> 
<p><A NAME="an_23:9">23:9</A>&nbsp;At nagkaroon ng malaking sigawan, at nagsitindig ang ilan sa mga eskriba na kakampi ng mga Fariseo, at nakikipagtalo, na nagsipagsabi, Wala kaming masumpungang anomang kasalanan sa taong ito: at ano kung siya'y kinausap man ng isang espiritu, o ng isang anghel? </p> 
<p><A NAME="an_23:10">23:10</A>&nbsp;At nang magkaroon ng malaking pagtatalo, sa takot ng pangulong kapitan na baka pagwaraywarayin nila si Pablo, ay pinapanaog ang mga kawal at ipinaagaw siya sa gitna nila, at siya'y ipinasok sa kuta. </p> 
<p><A NAME="an_23:11">23:11</A>&nbsp;At nang sumunod na gabi ay lumapit sa kaniya ang Panginoon, at sinabi, Laksan mo ang iyong loob: sapagka't kung paano ang pagkapatotoo mo tungkol sa akin sa Jerusalem, ay kailangang patotohanan mo rin gayon sa Roma. </p> 
<p><A NAME="an_23:12">23:12</A>&nbsp;At nang araw na, ay nangagkatipon ang mga Judio, at sila'y nangagpanata sa ilalim ng sumpa, na nagsisipagsabi na hindi sila kakain ni iinom man hanggang sa kanilang mapatay si Pablo. </p> 
<p><A NAME="an_23:13">23:13</A>&nbsp;At mahigit sa apat na pu ang mga nagsipanumpa ng ganito. </p> 
<p><A NAME="an_23:14">23:14</A>&nbsp;At sila'y nagsiparoon sa mga pangulong saserdote at sa mga matanda, at nangagsabi, Kami ay nangagpanata sa ilalim ng mahigpit na sumpa, na hindi titikim ng anoman hanggang sa mapatay namin si Pablo. </p> 
<p><A NAME="an_23:15">23:15</A>&nbsp;Ngayon nga kayo pati ng Sanedrin ay mangagpahiwatig sa pangulong kapitan na siya'y ipapanaog niya sa inyo, na waring ibig ninyong mahatulan ng lalong ganap ang sakdal tungkol sa kaniya: at kami, bago siya dumating ay nangahanda upang siya'y patayin. </p> 
<p><A NAME="an_23:16">23:16</A>&nbsp;Datapuwa't ang anak na lalake ng kapatid na babae ni Pablo ay narinig ang tungkol sa kanilang pagbabakay, at siya'y naparoon at pumasok sa kuta at isinaysay kay Pablo. </p> 
<p><A NAME="an_23:17">23:17</A>&nbsp;At tinawag ni Pablo ang isa sa mga senturion, at sinabi, Dalhin mo ang binatang ito sa pangulong kapitan; sapagka't siya'y may isang bagay na sasabihin sa kaniya. </p> 
<p><A NAME="an_23:18">23:18</A>&nbsp;Kaya't siya'y kinuha, at dinala siya sa pangulong kapitan, at sinabi, Tinawag ako ng bilanggong si Pablo, at ipinamanhik sa aking dalhin ko sa iyo ang binatang ito, na may isang bagay na sasabihin sa iyo. </p> 
<p><A NAME="an_23:19">23:19</A>&nbsp;At tinangnan siya ng pangulong kapitan sa kamay, at pagtabi ay lihim na tinanong siya, Ano yaong sasabihin mo sa akin? </p> 
<p><A NAME="an_23:20">23:20</A>&nbsp;At sinabi niya, Pinagkasunduan ng mga Judio na sa iyo'y ipamanhik na iyong ipapanaog bukas si Pablo sa Sanedrin, na waring ikaw ay may sisiyasating lalong ganap tungkol sa kaniya. </p> 
<p><A NAME="an_23:21">23:21</A>&nbsp;Huwag ka ngang palamuyot sa kanila: sapagka't binabakayan siya ng mahigit na apat na pung katao sa kanila, na nangagsipagpanata sa ilalim ng sumpa, na hindi kakain ni iinom man hanggang sa siya'y kanilang mapatay: at ngayo'y nangahahanda sila, na nangaghihintay ng pangako mo. </p> 
<p><A NAME="an_23:22">23:22</A>&nbsp;Kaya't pinaalis ng pangulong kapitan ang binata, na ipinagbilin sa kaniya, Huwag mong sasabihin sa kanino man na ipinahiwatig mo sa akin ang mga bagay na ito. </p> 
<p><A NAME="an_23:23">23:23</A>&nbsp;At kaniyang tinawag ang dalawa sa mga senturion, at sinabi, Ihanda ninyo ang dalawang daang kawal upang magsiparoon hanggang sa Cesarea, at pitong pung kabayuhan, at dalawang daang sibatan, sa ikatlong oras ng gabi: </p> 
<p><A NAME="an_23:24">23:24</A>&nbsp;At pinapaghanda niya sila ng mga hayop, upang mapagsakyan kay Pablo, at siya'y maihatid na walang panganib kay Felix na gobernador. </p> 
<p><A NAME="an_23:25">23:25</A>&nbsp;At siya'y sumulat ng isang sulat, na ganito: </p> 
<p><A NAME="an_23:26">23:26</A>&nbsp;Si Claudio Lisias sa kagalanggalang na gobernador Felix, bumabati. </p> 
<p><A NAME="an_23:27">23:27</A>&nbsp;Ang taong ito'y hinuli ng mga Judio, at papatayin na lamang sana nila, nang dumalo akong may kasamang mga kawal at siya'y iniligtas ko, nang mapagtantong siya'y isang taga Roma. </p> 
<p><A NAME="an_23:28">23:28</A>&nbsp;At sa pagkaibig kong mapagunawa ang dahilan kung bakit siya'y kanilang isinakdal, ay ipinanaog ko siya sa kanilang Sanedrin: </p> 
<p><A NAME="an_23:29">23:29</A>&nbsp;Na nasumpungan ko na siya'y kanilang isinasakdal sa mga suliranin tungkol sa kanilang kautusan, datapuwa't walang anomang sakdal laban sa kaniya na marapat sa kamatayan o sa tanikala. </p> 
<p><A NAME="an_23:30">23:30</A>&nbsp;At nang ipakilala sa akin na may banta laban sa taong iyan, ay ipinadala ko siya agad sa iyo, na aking ipinagbilin din sa mga sa kaniya'y nangagsasakdal na mangagsalita sa harapan mo laban sa kaniya. </p> 
<p><A NAME="an_23:31">23:31</A>&nbsp;Kaya't ang mga kawal, alinsunod sa iniutos sa kanila, ay kinuha si Pablo at dinala siya sa gabi sa Antipatris. </p> 
<p><A NAME="an_23:32">23:32</A>&nbsp;Datapuwa't nang kinabukasan ay pinabayaan nilang samahan siya ng mga kabayuhan, at nangagbalik sa kuta: </p> 
<p><A NAME="an_23:33">23:33</A>&nbsp;At sila, nang sila'y magsidating sa Cesarea at maibigay ang sulat sa gobernador, ay iniharap din si Pablo sa harapan niya. </p> 
<p><A NAME="an_23:34">23:34</A>&nbsp;At nang mabasa niya ito, ay itinanong niya kung taga saang lalawigan siya; at nang maalamang siya'y taga Cilicia, </p> 
<p><A NAME="an_23:35">23:35</A>&nbsp;Pakikinggan kitang lubos, ang sabi niya, pagdating naman ng mga nagsisipagsakdal sa iyo: at ipinagutos na siya'y ingatan sa palasio ni Herodes. </p> 
<p><A NAME="an_24:1">24:1</A>&nbsp;At pagkaraan ng limang araw ay lumusong ang pangulong saserdoteng si Ananias na kasama ang ilang matatanda, at ang isang Tertulo na mananalumpati; at sila'y nangagbigay-alam sa gobernador laban kay Pablo. </p> 
<p><A NAME="an_24:2">24:2</A>&nbsp;At nang siya'y tawagin, si Tertulo ay nagpasimulang isakdal siya, na sinasabi, Yamang dahil sa iyo'y nangagtatamo kami ng malaking kapayapaan, at sa iyong kalinga ay napawi sa bansang ito ang mga kasamaan, </p> 
<p><A NAME="an_24:3">24:3</A>&nbsp;Ay tinatanggap namin ito sa lahat ng mga paraan at sa lahat ng mga dako, kagalanggalang na Felix, ng buong pagpapasalamat. </p> 
<p><A NAME="an_24:4">24:4</A>&nbsp;Datapuwa't, nang huwag akong makabagabag pa sa iyo, ay ipinamamanhik ko sa iyo na pakinggan mo kami sa iyong kagandahang loob sa ilang mga salita. </p> 
<p><A NAME="an_24:5">24:5</A>&nbsp;Sapagka't nangasumpungan namin ang taong ito'y isang taong mapangulo at mapagbangon ng mga paghihimagsik sa gitna ng lahat ng mga Judio sa buong sanglibutan, at namiminuno sa sekta ng mga Nazareno: </p> 
<p><A NAME="an_24:6">24:6</A>&nbsp;Na kaniya rin namang pinagsisikapang lapastanganin ang templo: na siya ring dahil ng aming inihuli: </p> 
<p><A NAME="an_24:7">24:7</A>&nbsp;Datapuwa't dumating ang pangulong pinunong si Lysias at sapilitang inagaw siya sa aming mga kamay. </p> 
<p><A NAME="an_24:8">24:8</A>&nbsp;Na mapagtatalastas mo, sa iyong pagsisiyasat sa kaniya, ang lahat ng mga bagay na ito na laban sa kaniya'y isinasakdal namin. </p> 
<p><A NAME="an_24:9">24:9</A>&nbsp;At nakianib naman ang mga Judio sa pagsasakdal, na pinatutunayan na ang mga bagay na ito'y gayon nga. </p> 
<p><A NAME="an_24:10">24:10</A>&nbsp;At nang siya'y mahudyatan ng gobernador upang magsalita, si Pablo ay sumagot, Yamang nalalaman ko na ikaw ay hukom sa loob ng maraming mga taon sa bansang ito, ay masiglang gagawin ko ang aking pagsasanggalang: </p> 
<p><A NAME="an_24:11">24:11</A>&nbsp;Sapagka't napagtatalastas mo na wala pang labingdalawang araw buhat nang ako'y umahon sa Jerusalem upang sumamba: </p> 
<p><A NAME="an_24:12">24:12</A>&nbsp;At ni hindi nila ako nasumpungan sa templo na nakikipagtalo sa kanino man o kaya'y nanggugulo sa karamihan, ni sa mga sinagoga, ni sa bayan. </p> 
<p><A NAME="an_24:13">24:13</A>&nbsp;Ni hindi rin mapatutunayan nila sa iyo ang mga bagay na ngayo'y kanilang isinasakdal laban sa akin. </p> 
<p><A NAME="an_24:14">24:14</A>&nbsp;Nguni't ito ang ipinahahayag ko sa iyo, na ayon sa Daan na kanilang tinatawag na sekta, ay gayon ang paglilingkod ko sa Dios ng aming mga magulang, na sinasampalatayanan ang lahat ng mga bagay na alinsunod sa kautusan, at nangasusulat sa mga propeta; </p> 
<p><A NAME="an_24:15">24:15</A>&nbsp;Na may pagasa sa Dios, na siya rin namang hinihintay nila, na magkakaroon ng pagkabuhay na maguli ng mga ganap at gayon din ng mga di ganap. </p> 
<p><A NAME="an_24:16">24:16</A>&nbsp;Na dahil nga rito'y lagi rin akong nagsasanay upang magkaroon ng isang budhing walang kapaslangan sa Dios at sa mga tao. </p> 
<p><A NAME="an_24:17">24:17</A>&nbsp;At nang makaraan nga ang ilang mga taon ay naparito ako upang magdala ng mga limos sa aking bansa, at ng mga hain: </p> 
<p><A NAME="an_24:18">24:18</A>&nbsp;Na ganito nila ako nasumpungang pinalinis sa templo, na walang kasamang karamihan, ni wala ring kaguluhan: datapuwa't mayroon doong ilang mga Judiong galing sa Asia. </p> 
<p><A NAME="an_24:19">24:19</A>&nbsp;Na dapat magsiparito sa harapan mo, at mangagsakdal, kung may anomang laban sa akin. </p> 
<p><A NAME="an_24:20">24:20</A>&nbsp;O kaya'y ang mga tao ring ito ang mangagsabi kung anong masamang gawa ang nasumpungan nila nang ako'y nakatayo sa harapan ng Sanedrin, </p> 
<p><A NAME="an_24:21">24:21</A>&nbsp;Maliban na sa isang tinig na ito na aking isinigaw nang nakatayo sa gitna nila, Tungkol sa pagkabuhay na maguli ng mga patay ako'y pinaghahatulan sa harapan ninyo sa araw na ito. </p> 
<p><A NAME="an_24:22">24:22</A>&nbsp;Datapuwa't si Felix, na may lalong ganap nang pagkatalastas tungkol sa Daan, ay ipinagpaliban sila, na sinasabi, Paglusong ni Lisias na pangulong kapitan, ay pasisiyahan ko ang inyong usap. </p> 
<p><A NAME="an_24:23">24:23</A>&nbsp;At iniutos niya sa senturion na siya'y tanuran at siya'y pagbigyang-loob; at huwag ipagbawal sa kanino mang mga kaibigan niya na siya'y paglingkuran. </p> 
<p><A NAME="an_24:24">24:24</A>&nbsp;Datapuwa't nang makaraan ang ilang mga araw, si Felix ay dumating na kasama si Drusila, na kaniyang asawa, na isang Judia, at ipinatawag si Pablo, at siya'y pinakinggan tungkol sa pananampalataya kay Cristo Jesus. </p> 
<p><A NAME="an_24:25">24:25</A>&nbsp;At samantalang siya'y nagsasalaysay tungkol sa katuwiran, at sa sariling pagpipigil, at sa paghuhukom na darating, ay nangilabot si Felix, at sumagot, Ngayo'y humayo ka; at pagkakaroon ko ng kaukulang panahon ay ipatatawag kita. </p> 
<p><A NAME="an_24:26">24:26</A>&nbsp;Kaniyang inaasahan din naman na siya'y bibigyan ni Pablo ng salapi: kaya naman lalong madalas na ipinatatawag siya, at sa kaniya'y nakikipagusap. </p> 
<p><A NAME="an_24:27">24:27</A>&nbsp;Datapuwa't nang maganap ang dalawang taon, si Felix ay hinalinhan ni Porcio Festo; at sa pagkaibig ni Felix na siya'y kalugdan ng mga Judio, ay pinabayaan sa mga tanikala si Pablo. </p> 
<p><A NAME="an_25:1">25:1</A>&nbsp;Nang makapasok na nga si Festo sa lalawigan, pagkaraan ng tatlong araw ay umahon sa Jerusalem mula sa Cesarea. </p> 
<p><A NAME="an_25:2">25:2</A>&nbsp;At ang mga pangulong saserdote at ang mga maginoo sa mga Judio ay nangagbigay-alam sa kaniya laban kay Pablo; at siya'y kanilang pinamanhikan, </p> 
<p><A NAME="an_25:3">25:3</A>&nbsp;Na humihingi ng lingap laban sa kaniya, na siya'y ipahatid sa Jerusalem; na binabakayan upang siya'y mapatay sa daan. </p> 
<p><A NAME="an_25:4">25:4</A>&nbsp;Gayon ma'y sumagot si Festo, na si Pablo ay tinatanuran sa Cesarea, at siya'y paroroon sa lalong madaling panahon. </p> 
<p><A NAME="an_25:5">25:5</A>&nbsp;Kaya nga, sinabi niya, ang mga may kapangyarihan sa inyo ay magsisamang lumusong sa akin, at kung may anomang pagkakasala ang taong ito, ay isakdal siya nila. </p> 
<p><A NAME="an_25:6">25:6</A>&nbsp;At nang siya'y makatira na sa kanila na hihigit sa walo o sangpung araw, ay lumusong siya sa Cesarea: at nang kinabukasa'y lumuklok siya sa hukuman, at ipinaharap sa kaniya si Pablo. </p> 
<p><A NAME="an_25:7">25:7</A>&nbsp;At nang siya'y dumating, ay niligid siya ng mga Judio na nagsilusong na galing sa Jerusalem, na may dalang marami at mabibigat na sakdal laban sa kaniya, na pawang hindi nila mapatunayan; </p> 
<p><A NAME="an_25:8">25:8</A>&nbsp;Samantalang sinasabi ni Pablo sa kaniyang pagsasanggalang, Laban man sa kautusan ng mga Judio, ni laban sa templo, ni laban kay Cesar, ay hindi ako nagkakasala ng anoman. </p> 
<p><A NAME="an_25:9">25:9</A>&nbsp;Datapuwa't si Festo, sa pagkaibig na siya'y kalugdan ng mga Judio, ay sumagot kay Pablo, at nagsabi, Ibig mo bagang umahon sa Jerusalem, at doon ka hatulan sa mga bagay na ito sa harapan ko? </p> 
<p><A NAME="an_25:10">25:10</A>&nbsp;Datapuwa't sinabi ni Pablo, Nakatayo ako sa harapan ng hukuman ni Cesar, na doon ako dapat hatulan: wala akong ginawang anomang kasamaan sa mga Judio, gaya rin naman ng pagkatalastas mong mabuti. </p> 
<p><A NAME="an_25:11">25:11</A>&nbsp;Kung ako nga'y isang makasalanan, at nakagawa ng anomang bagay na marapat sa kamatayan, ay hindi ako tumatangging mamatay; datapuwa't kung walang katotohanan ang mga bagay na ipinagsasakdal ng mga ito laban sa akin, ay hindi ako maibibigay ninoman sa kanila. Maghahabol ako kay Cesar. </p> 
<p><A NAME="an_25:12">25:12</A>&nbsp;Nang magkagayon si Festo, nang makapagpanayam na sa Sanedrin, ay sumagot, Naghabol ka kay Cesar; kay Cesar ka paparoon. </p> 
<p><A NAME="an_25:13">25:13</A>&nbsp;Nang makaraan nga ang ilang mga araw, si Agripa na hari at si Bernice ay nangagsidating sa Cesarea, at nagsibati kay Festo. </p> 
<p><A NAME="an_25:14">25:14</A>&nbsp;At nang sila'y magsitira roong maraming araw, ay isinaysay ni Festo sa hari ang usapin ni Pablo, na sinasabi, May isang taong bilanggo na iniwan ni Felix: </p> 
<p><A NAME="an_25:15">25:15</A>&nbsp;Tungkol sa kaniya nang ako'y nasa Jerusalem, ang mga pangulong saserdote at ang mga matanda sa mga Judio ay nangagbigay-alam sa akin, na hinihinging ako'y humatol laban sa kaniya. </p> 
<p><A NAME="an_25:16">25:16</A>&nbsp;Sa kanila'y aking isinagot, na hindi kaugalian ng mga taga Roma na ibigay ang sinomang tao, hanggang hindi nahaharap ang isinasakdal sa mga nagsisipagsakdal, at siya'y magkaroon ng pagkakataong makagawa ng kaniyang pagsasanggalang tungkol sa sakdal laban sa kaniya. </p> 
<p><A NAME="an_25:17">25:17</A>&nbsp;Nang sila nga'y mangagkatipon dito, ay hindi ako nagpaliban, kundi nang sumunod na araw ay lumuklok ako sa hukuman, at ipinaharap ko ang tao. </p> 
<p><A NAME="an_25:18">25:18</A>&nbsp;Tungkol sa kaniya, nang magsitindig ang mga nagsisipagsakdal, ay walang anomang sakdal na masamang bagay na maiharap sila na gaya ng aking sinapantaha; </p> 
<p><A NAME="an_25:19">25:19</A>&nbsp;Kundi may ilang mga suliranin laban sa kaniya tungkol sa kanilang sariling relihion, at sa isang Jesus, na namatay, na pinatutunayan ni Pablo na ito'y buhay. </p> 
<p><A NAME="an_25:20">25:20</A>&nbsp;At ako, palibhasa'y naguguluhan tungkol sa kung paano kayang mapagsisiyasat ang mga bagay na ito, ay itinanong ko kung ibig niyang pumaroon sa Jerusalem at doon siya hatulan tungkol sa mga bagay na ito. </p> 
<p><A NAME="an_25:21">25:21</A>&nbsp;Datapuwa't nang makapaghabol na si Pablo na siya'y ingatan upang hatulan ng emperador, ay ipinagutos kong ingatan siya hanggang sa siya'y maipadala ko kay Cesar. </p> 
<p><A NAME="an_25:22">25:22</A>&nbsp;At sinabi ni Agripa kay Festo, Ibig ko rin sanang mapakinggan ang tao. Bukas, sinasabi niya, siya'y mapapakinggan mo. </p> 
<p><A NAME="an_25:23">25:23</A>&nbsp;Kaya't nang kinabukasan, nang dumating si Agripa, at si Bernice, na may malaking karilagan, at nang mangakapasok na sila sa hukuman na kasama ang mga pangulong kapitan at ang mga maginoo sa bayan, sa utos ni Festo ay ipinasok si Pablo. </p> 
<p><A NAME="an_25:24">25:24</A>&nbsp;At sinabi ni Festo, Haring Agripa, at lahat ng mga lalaking nangariritong kasama namin, nakikita ninyo ang taong ito, na tungkol sa kaniya'y nagsasakdal sa akin sa Jerusalem at dito naman ang buong karamihan ng mga Judio, na nangagsisigawang hindi marapat na siya'y mabuhay pa. </p> 
<p><A NAME="an_25:25">25:25</A>&nbsp;Datapuwa't aking nasumpungang siya'y walang anomang ginawang marapat sa kamatayan: at sapagka't siya rin ay naghabol sa emperador ay ipinasiya kong siya'y ipadala. </p> 
<p><A NAME="an_25:26">25:26</A>&nbsp;Tungkol sa kaniya'y wala akong alam na tiyak na bagay na maisusulat sa aking panginoon. Kaya dinala ko siya sa harapan ninyo, at lalong-lalo na sa harapan mo, haring Agripa, upang, pagkatapos ng pagsisiyasat, ay magkaroon ng sukat na maisulat. </p> 
<p><A NAME="an_25:27">25:27</A>&nbsp;Sapagka't inaakala kong di katuwiran, na sa pagpapadala ng isang bilanggo, ay hindi magpahiwatig naman ng mga sakdal laban sa kaniya. </p> 
<p><A NAME="an_26:1">26:1</A>&nbsp;At sinabi ni Agripa kay Pablo, Ipinahihintulot sa iyong magsaysay ka sa ganang iyo. Nang magkagayo'y iniunat ni Pablo ang kaniyang kamay, at ginawa ang kaniyang pagsasanggalang: </p> 
<p><A NAME="an_26:2">26:2</A>&nbsp;Ikinaliligaya kong lubha, haring Agripa, na sa harapan mo'y gawin ko ang aking pagsasanggalang sa araw na ito tungkol sa lahat ng mga bagay na isinasakdal ng mga Judio laban sa akin. </p> 
<p><A NAME="an_26:3">26:3</A>&nbsp;Lalong-lalo na sapagka't bihasa ka sa lahat ng mga kaugalian at mga suliranin na mayroon ang mga Judio: kaya nga ipinamamanhik ko sa iyo na pagdalitaan mong dinggin ako. </p> 
<p><A NAME="an_26:4">26:4</A>&nbsp;Ang akin ngang pamumuhay mula sa aking pagkabata, na nang una'y inugali ko sa gitna ng aking bansa at sa Jerusalem, ay nalalaman ng lahat ng mga Judio; </p> 
<p><A NAME="an_26:5">26:5</A>&nbsp;Na napagtatalastas nila mula pa nang una, kung ibig nilang magsisaksi, na alinsunod sa lalong mahigpit na sekta ng aming relihion ay nabuhay akong isang Fariseo. </p> 
<p><A NAME="an_26:6">26:6</A>&nbsp;At ngayo'y nakatayo ako upang hatulan dahil sa pagasa sa pangakong ginawa ng Dios sa aming mga magulang; </p> 
<p><A NAME="an_26:7">26:7</A>&nbsp;Dahil sa pangakong ito'y ang aming labingdalawang angkan ay buong pusong nagsisipaglingkod sa Dios gabi't araw, na inaasahang kakamtin. At tungkol sa pagasang ito ako'y isinasakdal ng mga Judio, Oh hari! </p> 
<p><A NAME="an_26:8">26:8</A>&nbsp;Bakit inaakala ninyong ito'y hindi mapaniniwalaan, kung binubuhay ng Dios ang mga patay? </p> 
<p><A NAME="an_26:9">26:9</A>&nbsp;Tunay na ako ma'y nagisip na dapat akong gumawa ng maraming mga bagay laban sa pangalan ni Jesus na taga Nazaret. </p> 
<p><A NAME="an_26:10">26:10</A>&nbsp;At ginawa ko rin ito sa Jerusalem: at kinulong ko sa mga bilangguan ang marami sa mga banal, pagkatanggap ko ng kapamahalaan sa mga pangulong saserdote, at nang sila'y ipinapapatay, ay ibinibigay ko ang aking pagsangayon laban sa kanila. </p> 
<p><A NAME="an_26:11">26:11</A>&nbsp;At madalas sa pagpaparusa ko sa kanila sa lahat ng mga sinagoga, ay pinipilit ko silang magsipamusong; at sa totoong pagkagalit ko sa kanila, ay sila'y pinaguusig ko hanggang sa mga bayan ng ibang lupain. </p> 
<p><A NAME="an_26:12">26:12</A>&nbsp;Hinggil dito sa paglalakbay kong patungo sa Damasco na taglay ang kapamahalaan at bilin ng mga pangulong saserdote, </p> 
<p><A NAME="an_26:13">26:13</A>&nbsp;Nang katanghalian, Oh hari, ay nakita ko sa daan ang isang ilaw na mula sa langit, na lalong maningning kay sa araw, at lumiwanag sa palibot ko at sa mga nagsisipaglakbay na kasama ko. </p> 
<p><A NAME="an_26:14">26:14</A>&nbsp;At nang mangapasubasob sa lupa kaming lahat, ay narinig ko ang isang tinig na nagsasalita sa akin sa wikang Hebreo, Saulo, Saulo, bakit mo ako pinaguusig? mahirap sa iyo ang sumikad sa mga matulis. </p> 
<p><A NAME="an_26:15">26:15</A>&nbsp;At sinabi ko, Sino ka baga, Panginoon? At sinabi ng Panginoon, Ako'y si Jesus na iyong pinaguusig. </p> 
<p><A NAME="an_26:16">26:16</A>&nbsp;Datapuwa't magbangon ka, at ikaw ay tumindig sa iyong mga paa: sapagka't dahil dito'y napakita ako sa iyo, upang ihalal kitang ministro at saksi din naman ng mga bagay na nakita mo sa akin, at ng mga bagay na pagpapakitaan ko sa iyo; </p> 
<p><A NAME="an_26:17">26:17</A>&nbsp;Na ililigtas kita sa bayan, at sa mga Gentil, na sa kanila'y sinusugo kita, </p> 
<p><A NAME="an_26:18">26:18</A>&nbsp;Upang idilat mo ang kanilang mga mata, upang sila'y mangagbalik sa ilaw mula sa kadiliman at mula sa kapangyarihan ni Satanas hanggang sa Dios, upang sila'y magsitanggap ng kapatawaran ng mga kasalanan at ng mga mana sa kasamahan ng mga pinapaging banal sa pamamagitan ng pananampalataya sa akin. </p> 
<p><A NAME="an_26:19">26:19</A>&nbsp;Dahil nga dito, Oh haring Agripa, hindi ako nagsuwail sa pangitain ng kalangitan: </p> 
<p><A NAME="an_26:20">26:20</A>&nbsp;Kundi nangaral akong unauna sa mga taga Damasco, at sa Jerusalem din naman, at sa buong lupain ng Judea, at gayon din sa mga Gentil, na sila'y mangagsisi at mangagbalik-loob sa Dios, na mangagsigawa ng mga gawang karapatdapat sa pagsisisi. </p> 
<p><A NAME="an_26:21">26:21</A>&nbsp;Dahil dito'y hinuli ako ng mga Judio sa templo, at pinagsisikapang ako'y patayin. </p> 
<p><A NAME="an_26:22">26:22</A>&nbsp;Nang aking tamuhin nga ang tulong na mula sa Dios, ay nananatili ako hanggang sa araw na ito na nagpapatotoo sa maliliit at gayon din sa malalaki, na wala akong sinasabing anoman kundi ang sinabi ng mga propeta at ni Moises na mangyayari; </p> 
<p><A NAME="an_26:23">26:23</A>&nbsp;Kung paano na ang Cristo ay kailangang maghirap, at kung paano na siya muna sa pamamagitan ng pagkabuhay na maguli ng mga patay ay magtatanyag ng ilaw sa bayan, at gayon din sa mga Gentil. </p> 
<p><A NAME="an_26:24">26:24</A>&nbsp;At nang magawa na niyang gayon ang kaniyang pagsasanggalang ay sinabi ni Festo ng malakas na tinig, Pablo, ikaw ay ulol; ang kalakhan ng dunong mo ay siyang sa iyo'y nagpapaulol. </p> 
<p><A NAME="an_26:25">26:25</A>&nbsp;Datapuwa't sinabi ni Pablo, Hindi ako ulol, kagalanggalang na Festo; kundi nagsasalita ako ng mga salitang katotohanan at kahinahunan. </p> 
<p><A NAME="an_26:26">26:26</A>&nbsp;Sapagka't nalalaman ng hari ang mga bagay na ito, na sa kaniya'y nagsasalita naman ako ng buong laya: sapagka't naniniwala ako na sa kaniya'y walang nalilingid sa mga bagay na ito; sapagka't ito'y hindi ginawa sa isang sulok. </p> 
<p><A NAME="an_26:27">26:27</A>&nbsp;Haring Agripa, naniniwala ka baga sa mga propeta? Nalalaman kong naniniwala ka. </p> 
<p><A NAME="an_26:28">26:28</A>&nbsp;At sinabi ni Agripa kay Pablo, Sa kakaunting paghikayat ay ibig mo akong maging Cristiano. </p> 
<p><A NAME="an_26:29">26:29</A>&nbsp;At sinabi ni Pablo, Loobin nawa ng Dios, na sa kakaunti o sa marami man, ay hindi lamang ikaw, kundi pati ng lahat ng mga nagsisipakinig sa akin ngayon, ay pawang maging katulad ko naman, tangi lamang sa mga tanikalang ito. </p> 
<p><A NAME="an_26:30">26:30</A>&nbsp;At nagtindig ang hari, at ang gobernador, at si Bernice, at ang mga nagsiupong kasama nila: </p> 
<p><A NAME="an_26:31">26:31</A>&nbsp;At nang sila'y makahiwalay, ay nangagsalitaan sila sa isa't isa, na nagsisipagsabi, Ang taong ito ay walang anomang ginagawa na marapat sa kamatayan o sa mga tanikala. </p> 
<p><A NAME="an_26:32">26:32</A>&nbsp;At sinabi ni Agripa kay Festo, mapalalaya sana ang taong ito, kung hindi naghabol kay Cesar. </p> 
<p><A NAME="an_27:1">27:1</A>&nbsp;At nang ipasiya na kami ay lalayag na patungo sa Italia, ay ibinigay nila si Pablo at ang iba pang mga bilanggo sa isang senturion na nagngangalang Julio, sa pulutong ni Augusto. </p> 
<p><A NAME="an_27:2">27:2</A>&nbsp;At sa paglulan namin sa isang daong Adrameto, na palayag sa mga dakong nasa baybayin ng Asia, ay nagsitulak kami, na kasama namin si Aristarco na isang taga Macedonia mula sa Tesalonica. </p> 
<p><A NAME="an_27:3">27:3</A>&nbsp;At nang sumunod na araw ay nagsidaong kami sa Sidon: at pinagpakitaan ni Julio ng magandang-loob si Pablo, at pinahintulutan siyang pumaroon sa kaniyang mga kaibigan, at siya'y magpakaginhawa. </p> 
<p><A NAME="an_27:4">27:4</A>&nbsp;At nang kami'y magsitulak buhat doon, ay nagsilayag kami na nagsipanganlong sa Chipre, sapagka't pasalunga ang hangin. </p> 
<p><A NAME="an_27:5">27:5</A>&nbsp;At nang matawid na namin ang dagat na nasa tapat ng Cilicia at Pamfilia, ay nagsirating kami sa Mira, na isang bayan ng Licia. </p> 
<p><A NAME="an_27:6">27:6</A>&nbsp;At nasumpungan doon ng senturion ang isang daong Alejandria na lumalayag na patungo sa Italia; at inilulan niya kami roon. </p> 
<p><A NAME="an_27:7">27:7</A>&nbsp;At nang makapaglayag na kaming marahan nang maraming mga araw, at may kahirapan kaming nakarating sa tapat ng Gnido, na hindi kami tinulutan ng hanging makasulong pa, ay nagsilayag kami na nagsipanganlong sa Creta, sa tapat ng Salmon; </p> 
<p><A NAME="an_27:8">27:8</A>&nbsp;At sa pamamaybay namin dito na may kahirapan ay nagsidating kami sa isang dako na tinatawag na Mabubuting Daongan; na malapit doon ang bayan ng Lasea. </p> 
<p><A NAME="an_27:9">27:9</A>&nbsp;At nang magugol na ang mahabang panahon, at mapanganib na ang paglalayag, sapagka't nakalampas na ang Pagaayuno, ay pinamanhikan sila ni Pablo, </p> 
<p><A NAME="an_27:10">27:10</A>&nbsp;At sa kanila'y sinabi, Mga ginoo, nakikita ko na ang paglalayag na ito ay makapipinsala at magiging malaking kapahamakan, hindi lamang sa lulan at sa daong, kundi naman sa ating mga buhay. </p> 
<p><A NAME="an_27:11">27:11</A>&nbsp;Datapuwa't may higit pang paniwala ang senturion sa piloto at sa may-ari ng daong, kay sa mga bagay na sinalita ni Pablo. </p> 
<p><A NAME="an_27:12">27:12</A>&nbsp;At sapagka't hindi bagay hintuan sa tagginaw ang daongan, ay ipinayo ng karamihan na tumulak mula roon, at baka sakaling sa anomang paraan ay makarating sila sa Fenix, at doon huminto sa tagginaw; na yao'y daungan ng Creta, na nasa dakong hilagang-silanganan at timugang-silanganan. </p> 
<p><A NAME="an_27:13">27:13</A>&nbsp;At nang marahang humihihip ang hanging timugan na inaakalang maisasagawa nila ang kanilang nasa, itinaas nila ang sinepete at namaybay sa baybayin ng Creta. </p> 
<p><A NAME="an_27:14">27:14</A>&nbsp;Datapuwa't hindi nalaon at humampas na galing doon ang maunos na hangin, na tinatawag na Euraclidon: </p> 
<p><A NAME="an_27:15">27:15</A>&nbsp;At nang ipadpad ang daong, at hindi makasalungat sa hangin, ay nangagpabaya na kami, at kami'y ipinadpad. </p> 
<p><A NAME="an_27:16">27:16</A>&nbsp;At sa pagtakbo ng daong na nanganganlong sa isang maliit na pulo na tinatawag na Clauda, ay may kahirapan naming maitaas ang bangka: </p> 
<p><A NAME="an_27:17">27:17</A>&nbsp;At nang maitaas na ito, ay nagsigamit sila ng mga lubid, na tinalian ang ibaba ng daong; at, sa takot na baka mapapadpad sa Sirte, ay ibinaba nila ang mga layag, at sa gayo'y napaanod sila. </p> 
<p><A NAME="an_27:18">27:18</A>&nbsp;At sapagka't lubhang nakikipaglaban kami sa bagyo, nang sumunod na araw ay nangagsimula silang magtapon ng lulan sa dagat; </p> 
<p><A NAME="an_27:19">27:19</A>&nbsp;At nang ikatlong araw ay kanilang ipinagtatapon ng kanilang sariling mga kamay ang mga kasangkapan ng daong. </p> 
<p><A NAME="an_27:20">27:20</A>&nbsp;At nang hindi sumisikat sa amin ang araw ni ang mga bituin man nang maraming mga araw, at sumasa ibabaw namin ang isang hindi munting bagyo, ay nawala ang buong pagasa na kami'y makaliligtas. </p> 
<p><A NAME="an_27:21">27:21</A>&nbsp;At nang maluwat nang hindi sila nagsisikain, ay tumayo nga si Pablo sa gitna nila, at sinabi, Mga ginoo, nangakinig sana kayo sa akin, at hindi umalis sa Creta, at nailagan ang kapinsalaang ito at kapahamakan. </p> 
<p><A NAME="an_27:22">27:22</A>&nbsp;At ngayon ay ipinamamanhik ko sa inyo na inyong laksan ang inyong loob; sapagka't walang buhay na mapapahamak sa inyo, kundi ang daong lamang. </p> 
<p><A NAME="an_27:23">27:23</A>&nbsp;Sapagka't nang gabing ito ay tumayo sa tabi ko ang anghel ng Dios na may-ari sa akin, at siya ko namang pinaglilingkuran, </p> 
<p><A NAME="an_27:24">27:24</A>&nbsp;Na nagsabi, Huwag kang matakot, Pablo; kailangang ikaw ay humarap kay Cesar: at narito, ipinagkaloob sa iyo ng Dios ang lahat ng kasama mo sa paglalayag. </p> 
<p><A NAME="an_27:25">27:25</A>&nbsp;Kaya nga, mga ginoo, laksan ninyo ang inyong loob: sapagka't ako'y sumasampalataya sa Dios, na mangyayari ayon sa sinalita sa akin. </p> 
<p><A NAME="an_27:26">27:26</A>&nbsp;Datapuwa't tayo'y kailangang mapapadpad sa isang pulo. </p> 
<p><A NAME="an_27:27">27:27</A>&nbsp;Datapuwa't nang dumating ang ikalabingapat na gabi, samantalang kami'y ipinapadpad ng hangin sa magkabikabila ng Dagat ng Adriatico, nang maghahating gabi na ay sinasapantaha ng mga mangdaragat na sila'y nangalalapit na sa isang lupain. </p> 
<p><A NAME="an_27:28">27:28</A>&nbsp;At kanilang tinarok, at nasumpungang may dalawangpung dipa; at pagkasulongsulong ng kaunti, ay tinarok nilang muli at nasumpungang may labinglimang dipa. </p> 
<p><A NAME="an_27:29">27:29</A>&nbsp;At sa takot naming mapapadpad sa batuhan, ay nangaghulog sila ng apat na sinepete sa hulihan, at iniibig magumaga na. </p> 
<p><A NAME="an_27:30">27:30</A>&nbsp;At sa pagpipilit ng mga mangdaragat na mangagtanan sa daong, at nang maibaba na ang bangka sa dagat, na ang dinadahilan ay mangaghuhulog sila ng mga sinepete sa unahan, </p> 
<p><A NAME="an_27:31">27:31</A>&nbsp;Ay sinabi ni Pablo sa senturion at sa mga kawal, Maliban na magsipanatili ang mga ito sa daong, kayo'y hindi mangakaliligtas. </p> 
<p><A NAME="an_27:32">27:32</A>&nbsp;Nang magkagayo'y pinutol ng mga kawal ang mga lubid ng bangka, at pinabayaang mahulog. </p> 
<p><A NAME="an_27:33">27:33</A>&nbsp;At samantalang naguumaga, ay ipinamanhik ni Pablo sa lahat na magsikain, na sinasabi, Ang araw na ito ang ikalabingapat na araw na kayo'y nangaghihintay at nangagpapatuloy sa hindi pagkain, na walang kinakaing anoman. </p> 
<p><A NAME="an_27:34">27:34</A>&nbsp;Kaya nga ipinamamanhik ko sa inyo na kayo'y magsikain: sapagka't ito'y sa ikaliligtas ninyo: sapagka't hindi mawawala kahit isang buhok sa ulo ng sinoman sa inyo. </p> 
<p><A NAME="an_27:35">27:35</A>&nbsp;At nang masabi na niya ito, at makadampot ng tinapay, ay nagpasalamat siya sa Dios sa harapan ng lahat; at kaniyang pinagputolputol, at pinasimulang kumain. </p> 
<p><A NAME="an_27:36">27:36</A>&nbsp;Nang magkagayo'y nagsilakas ang loob ng lahat, at sila nama'y pawang nagsikain din. </p> 
<p><A NAME="an_27:37">27:37</A>&nbsp;At kaming lahat na nangasa daong ay dalawang daan at pitongpu't anim na kaluluwa. </p> 
<p><A NAME="an_27:38">27:38</A>&nbsp;At nang mangabusog na sila, ay pinagaan nila ang daong, na ipinagtatapon sa dagat ang trigo. </p> 
<p><A NAME="an_27:39">27:39</A>&nbsp;At nang magumaga na, ay hindi nila makilala ang lupain; datapuwa't nababanaagan nila ang isang look ng dagat na may baybayin, at sila'y nangagsangusapan kung kanilang maisasadsad ang daong doon. </p> 
<p><A NAME="an_27:40">27:40</A>&nbsp;At inihulog ang mga sinepete, at kanilang pinabayaan sa dagat, samantalang kinakalag ang mga tali ng mga ugit; at nang maitaas na nila sa hangin ang layag sa unahan, ay nagsipatungo sila sa baybayin. </p> 
<p><A NAME="an_27:41">27:41</A>&nbsp;Datapuwa't pagdating sa isang dako na pinagsasalubungan ng dalawang dagat, ay kanilang isinadsad ang daong; at ang unahan ng daong ay napabunggo at tumigil na hindi kumikilos, datapuwa't nagpasimulang magkawasakwasak ang hulihan sa kalakasan ng mga alon. </p> 
<p><A NAME="an_27:42">27:42</A>&nbsp;At ang payo ng mga kawal ay pagpapatayin ang mga bilanggo, upang ang sinoma'y huwag makalangoy at makatanan. </p> 
<p><A NAME="an_27:43">27:43</A>&nbsp;Datapuwa't ang senturion, sa pagkaibig na iligtas si Pablo, ay pinigil sila sa kanilang balak; at ipinagutos na ang mga makalangoy ay magsitalon, at mangaunang magsidating sa lupa; </p> 
<p><A NAME="an_27:44">27:44</A>&nbsp;At sa mga naiwan, ang iba'y sa mga kahoy, at ang iba nama'y sa mga bagay na galing sa daong. At sa ganito nangyari, na ang lahat ay nangakatakas na ligtas hanggang sa lupa. </p> 
<p><A NAME="an_28:1">28:1</A>&nbsp;At nang kami'y mangakatakas na, nang magkagayo'y napagtalastas namin na ang pulo'y tinatawag na Melita. </p> 
<p><A NAME="an_28:2">28:2</A>&nbsp;At pinagpakitaan kami ng hindi karaniwang kagandahang-loob ng mga barbaro: sapagka't sila'y nagsiga, at tinanggap kaming lahat, dahil sa ulan niyaon, at dahil sa ginaw. </p> 
<p><A NAME="an_28:3">28:3</A>&nbsp;Datapuwa't pagkapagtipon ni Pablo ng isang bigkis na kahoy at mailagay sa apoy, ay lumabas ang isang ulupong dahil sa init, at kumapit sa kaniyang kamay. </p> 
<p><A NAME="an_28:4">28:4</A>&nbsp;At nang makita ng mga barbaro ang makamandag na hayop na nakabitin sa kaniyang kamay, ay nagsabi ang isa sa iba, Walang salang mamamatay-tao ang taong ito, na, bagama't siya'y nakatakas sa dagat, gayon ma'y hindi siya pinabayaang mabuhay ng Katarungan. </p> 
<p><A NAME="an_28:5">28:5</A>&nbsp;Gayon ma'y ipinagpag niya ang hayop sa apoy, at siya'y hindi nasaktan. </p> 
<p><A NAME="an_28:6">28:6</A>&nbsp;Nguni't kanilang hinihintay na siya'y mamaga, o biglang mabuwal na patay: datapuwa't nang maluwat na silang makapaghintay, at makitang walang nangyari sa kaniyang anoman, ay nangagbago sila ng akala, at nangagsabing siya'y isang dios. </p> 
<p><A NAME="an_28:7">28:7</A>&nbsp;At sa mga kalapit ng dakong yao'y may mga lupain ang pangulo sa pulong yaon, na nagngangalang Publio; na tumanggap sa amin, at nagkupkop sa aming tatlong araw na may kagandahang-loob. </p> 
<p><A NAME="an_28:8">28:8</A>&nbsp;At nangyari, nararatay ang ama ni Publio na may-sakit na lagnat at iti: at pinasok siya ni Pablo, at nanalangin, at nang maipatong sa kaniya ang kaniyang mga kamay ay siya'y pinagaling. </p> 
<p><A NAME="an_28:9">28:9</A>&nbsp;At nang magawa na ito, ay nagsiparoon naman ang mga ibang maysakit sa pulo, at pawang pinagaling: </p> 
<p><A NAME="an_28:10">28:10</A>&nbsp;Kami nama'y kanilang pinarangalan ng maraming pagpaparangal; at nang magsilayag kami, ay kanilang inilulan sa daong ang mga bagay na kinakailangan namin. </p> 
<p><A NAME="an_28:11">28:11</A>&nbsp;At nang makaraan ang tatlong buwan ay nagsilayag kami sa isang daong Alejandria na tumigil ng tagginaw sa pulo, na ang sagisag ay Ang Magkapatid na Kambal. </p> 
<p><A NAME="an_28:12">28:12</A>&nbsp;At nang dumaong kami sa Siracusa, ay nagsitigil kami roong tatlong araw. </p> 
<p><A NAME="an_28:13">28:13</A>&nbsp;At mula doo'y nagsiligid kami, at nagsirating sa Regio: at pagkaraan ng isang araw ay humihip ang timugan, at nang ikalawang araw ay nagsirating kami sa Puteoli; </p> 
<p><A NAME="an_28:14">28:14</A>&nbsp;Na doo'y nakasumpong kami ng mga kapatid, at kami'y pinakiusapang matira sa kanilang pitong araw: at sa gayo'y nagsirating kami sa Roma. </p> 
<p><A NAME="an_28:15">28:15</A>&nbsp;At buhat doo'y pagkabalita ng mga kapatid, ay sinalubong kami sa Pamilihan ng Appio at sa Tatlong Bahay-Tuluyan; na nang sila'y makita ni Pablo, ay nagpasalamat sa Dios, at lumakas ang loob. </p> 
<p><A NAME="an_28:16">28:16</A>&nbsp;At nang mangakapasok kami sa Roma, si Pablo ay pinahintulutang mamahay na magisa na kasama ng kawal na sa kaniya'y nagbabantay. </p> 
<p><A NAME="an_28:17">28:17</A>&nbsp;At nangyari, na nang makaraan ang tatlong araw ay tinipon niya yaong mga pangulo sa mga Judio: at nang sila'y mangagkatipon na, ay sinabi niya sa kanila, Ako, mga kapatid, bagaman wala akong ginawang anoman laban sa bayan, o sa mga kaugalian ng ating mga magulang, ay ibinigay akong bilanggo buhat sa Jerusalem sa mga kamay ng mga taga Roma: </p> 
<p><A NAME="an_28:18">28:18</A>&nbsp;Na, nang ako'y kanilang masulit na, ay ibig sana nila akong palayain, sapagka't wala sa aking anomang kadahilanang marapat sa kamatayan. </p> 
<p><A NAME="an_28:19">28:19</A>&nbsp;Datapuwa't nang magsalita laban dito ang mga Judio, ay napilitan akong maghabol hanggang kay Cesar; hindi dahil sa mayroon akong anomang sukat na maisakdal laban sa aking bansa. </p> 
<p><A NAME="an_28:20">28:20</A>&nbsp;Sanhi sa dahilang ito tinawag ko kayo upang makipagkita at makipagusap sa akin: sapagka't dahil sa pagasa ng Israel ay nagagapos ako ng tanikalang ito. </p> 
<p><A NAME="an_28:21">28:21</A>&nbsp;At sinabi nila sa kaniya, Kami'y hindi nagsitanggap ng mga sulat na galing sa Judea tungkol sa iyo, ni naparito man ang sinomang kapatid na magbalita o magsalita ng anomang masama tungkol sa iyo. </p> 
<p><A NAME="an_28:22">28:22</A>&nbsp;Datapuwa't ibig naming marinig sa iyo kung ano ang iyong iniisip: sapagka't tungkol sa sektang ito'y talastas naming sa lahat ng mga dako ay laban dito ang mga salitaan. </p> 
<p><A NAME="an_28:23">28:23</A>&nbsp;At nang mataningan na nila siya ng isang araw, ay nagsiparoon ang lubhang marami sa kaniyang tinutuluyan; at sa kanila'y kaniyang ipinaliwanag ang bagay, na sinasaksihan ang kaharian ng Dios, at sila'y hinihikayat tungkol kay Jesus, sa pamamagitan ng kautusan ni Moises at gayon din sa pamamagitan ng mga propeta, buhat sa umaga hanggang sa gabi. </p> 
<p><A NAME="an_28:24">28:24</A>&nbsp;At ang mga iba'y nagsipaniwala sa mga bagay na sinabi, at ang mga iba'y hindi nagsipaniwala. </p> 
<p><A NAME="an_28:25">28:25</A>&nbsp;At nang sila'y hindi mangagkaisa, ay nangagsialis pagkasabi ni Pablo ng isang salita, Mabuti ang pagkasalita ng Espiritu Santo sa pamamagitan ng propeta Isaias sa inyong mga magulang, </p> 
<p><A NAME="an_28:26">28:26</A>&nbsp;Na sinasabi, Pumaroon ka sa bayang ito, at sabihin mo, Sa pakikinig ay inyong mapapakinggan, at sa anomang paraa'y hindi ninyo mapaguunawa; At sa pagtingin ay inyong makikita, at sa anomang paraa'y hindi ninyo mamamalas: </p> 
<p><A NAME="an_28:27">28:27</A>&nbsp;Sapagka't kumapal ang puso ng bayang ito, At mahirap na makarinig ang kanilang mga tainga, At kanilang ipinikit ang kanilang mga mata; Baka sila'y mangakakita ng kanilang mga mata, At mangakarinig ng kanilang mga tainga, At mangakaunawa ng kanilang puso, At muling mangagbalik-loob, At sila'y aking pagalingin. </p> 
<p><A NAME="an_28:28">28:28</A>&nbsp;Maging hayag nawa sa inyo, na ang kaligtasang ito ng Dios ay ipinadala sa mga Gentil: sila'y makikinig naman. </p> 
<p><A NAME="an_28:29">28:29</A>&nbsp;At nang masabi na niya ang mga salitang ito'y nagsialis ang mga Judio, at sila-sila'y nangagtatalong mainam. </p> 
<p><A NAME="an_28:30">28:30</A>&nbsp;At tumahan si Pablo na dalawang taong ganap sa kaniyang tahanang inuupahan, at tinatanggap ang lahat ng sa kaniya'y nagsisipagsadya, </p> 
<p><A NAME="an_28:31">28:31</A>&nbsp;Na ipinangangaral ang kaharian ng Dios, at itinuturo ang mga bagay na nauukol sa Panginoong Jesucristo ng buong katapangan, wala sinomang nagbabawal sa kaniya. </p> 
<p><HR>
<CENTER>
<A HREF="rom.htm">Next: Romans</A></CENTER>
</BODY>
</HTML>
