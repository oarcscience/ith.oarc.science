[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](sa2)  [Next](kg2) 

------------------------------------------------------------------------

### Swedish Bible: 1 Kings

<span id="an_1:1">1:1</span> Konung David var nu gammal och kommen till
hög ålder; och ehuru man höljde täcken över honom, kunde han dock icke
hålla sig varm.

<span id="an_1:2">1:2</span> Då sade hans tjänare till honom: »Må man
för min herre konungens räkning söka upp en ung kvinna, en jungfru, som
kan bliva konungens tjänarinna och sköta honom. Om hon får ligga i din
famn, så bliver min herre konungen varm»

<span id="an_1:3">1:3</span> Så sökte de då över hela Israels land efter
en skön flicka; och de funno Abisag från Sunem och förde henne till
konungen.

<span id="an_1:4">1:4</span> Hon var en mycket skön flicka, och hon
skötte nu konungen och betjänade honom, men konungen hade intet umgänge
med henne.

<span id="an_1:5">1:5</span> Men Adonia, Haggits son, hov sig upp och
sade: »Det är jag som skall bliva konung.» Och han skaffade sig vagnar
och ryttare, därtill ock femtio man som löpte framför honom.

<span id="an_1:6">1:6</span> Hans fader hade aldrig velat bedröva honom
med att säga: »Varför gör du så?» Han var ock mycket fager; och hans
moder hade fött honom näst efter Absalom.

<span id="an_1:7">1:7</span> Och han begynte underhandla med Joab,
Serujas son, och med prästens Ebjatar, och dessa slöto sig till Adonia
och understödde honom.

<span id="an_1:8">1:8</span> Men prästen Sadok och Benaja, Jojadas son,
samt profeten Natan, Simei, Rei och Davids hjältar höllo icke med
Adonia.

<span id="an_1:9">1:9</span> Och Adonia slaktade får och fäkreatur och
gödkalvar vid Soheletstenen, som ligger vid Rogelskällan; och han inbjöd
dit alla sina bröder, konungens söner, och alla de Juda män som voro i
konungens tjänst.

<span id="an_1:10">1:10</span> Men profeten Natan, Benaja, hjältarna och
sin broder Salomo inbjöd han icke.

<span id="an_1:11">1:11</span> Då sade Natan så till Bat-Seba, Salomos
moder: »Du har väl hört att Adonia, Haggits son, har blivit konung, utan
att vår herre David vet därom?

<span id="an_1:12">1:12</span> Men jag vill nu giva dig ett råd, för att
du må kunna rädda ditt liv och din son Salomos liv.

<span id="an_1:13">1:13</span> Gå in till konung David och säg till
honom: 'Har du icke, min herre konung, själv med ed lovat din tjänarinna
och sagt: Din son Salomo skall bliva konung efter mig; han skall sitta
på min tron? Varför har då Adonia blivit konung?'

<span id="an_1:14">1:14</span> Och medan du ännu är där och talar med
konungen, skall jag efter dig komma in och bekräfta dina ord.»

<span id="an_1:15">1:15</span> Så gick då Bat-Seba in till konungen, i
kammaren. Konungen var nu mycket gammal; och Abisag från Sunem betjänade
konungen.

<span id="an_1:16">1:16</span> Och Bat-Seba bugade sig och föll ned för
konungen. Då frågade konungen: »Vad önskar du?»

<span id="an_1:17">1:17</span> Hon sade till honom: »Min herre, du har
ju själv lovat din tjänarinna med en ed vid HERREN, din Gud: 'Din son
Salomo skall bliva konung efter mig; han skall sitta på min tron.'

<span id="an_1:18">1:18</span> Men se, nu har Adonia blivit konung,
fastän du, min herre konung, ännu icke har fått veta det.

<span id="an_1:19">1:19</span> Och han har slaktat tjurar och gödkalvar
och får i myckenhet, och han har inbjudit alla konungens söner och
prästen Ebjatar och härhövitsmannen Joab; men din tjänare Salomo har han
icke inbjudit.

<span id="an_1:20">1:20</span> På dig, min herre konung, äro nu hela
Israels ögon riktade, i förväntan att du skall kungöra för dem vem som
skall sitta på min herre konungens tron efter honom.

<span id="an_1:21">1:21</span> Eljest torde hända, att när min herre
konungen har gått till vila hos sina fäder, då bliva jag och min son
Salomo hållna såsom brottslingar.»

<span id="an_1:22">1:22</span> Medan hon ännu höll på att tala med
konungen, kom profeten Natan.

<span id="an_1:23">1:23</span> Och man anmälde det för konungen och
sade: »Profeten Natan är här.» När han så kom inför konungen, föll han
ned till jorden på sitt ansikte för konungen.

<span id="an_1:24">1:24</span> Och Natan sade: »Min herre konung, är det
väl du som har sagt att Adonia skall bliva konung efter dig, och att han
skall sitta på din tron?

<span id="an_1:25">1:25</span> Ty han har i dag gått ned och slaktat
tjurar och gödkalvar och får i myckenhet, och har inbjudit alla
konungens söner och härhövitsmännen och prästen Ebjatar, och de hålla nu
på med att äta och dricka hos honom; och de ropa: 'Leve konung Adonia!'

<span id="an_1:26">1:26</span> Men mig, din tjänare, och prästen Sadok
och Benaja, Jojadas son, och din tjänare Salomo har han icke inbjudit.

<span id="an_1:27">1:27</span> Kan väl detta hava utgått från min herre
konungen, utan att du har låtit dina tjänare vet vem som skall sitta på
min herre konungens tron efter honom?»

<span id="an_1:28">1:28</span> Då svarade konung David och sade: »Kallen
hit till mig Bat-Seba.» När hon nu kom inför konungen och stod inför
konungen,

<span id="an_1:29">1:29</span> betygade konungen med ed och sade: »Så
sant HERREN lever, han som har förlossat mig från all nöd:

<span id="an_1:30">1:30</span> såsom jag lovade dig med ed vid HERREN,
Israels Gud, då jag sade: 'Din son Salomo skall bliva konung efter mig;
han skall sitta på min tron i mitt ställe', så vill jag denna dag göra.»

<span id="an_1:31">1:31</span> Då bugade sig Bat-Seba, med ansiktet mot
jorden, och föll ned för konungen och sade: »Må min herre, konung David,
leva evinnerligen!»

<span id="an_1:32">1:32</span> Och konung David sade: »Kallen till mig
prästen Sadok och profeten Natan och Benaja, Jojadas son. När dessa
kommo inför konungen,

<span id="an_1:33">1:33</span> sade konungen till dem: »Tagen eder
herres tjänare med eder och sätten min son Salomo på min egen mulåsna
och fören honom med till Gihon.

<span id="an_1:34">1:34</span> Där må prästen Sadok och profeten Natan
smörja honom till konung över Israel; sedan skolen I stöta i basun och
ropa: 'Leve konung Salomo!'

<span id="an_1:35">1:35</span> Därefter skolen I följa honom hitupp, och
när han kommer hit, skall han sätta sig på min tron, och så skall han
vara konung i mitt ställe. Ty det är honom jag har förordnat att vara
furste över Israel och Juda.»

<span id="an_1:36">1:36</span> Då svarade Benaja, Jojadas son, konungen
och sade: »Amen. Så bjude ock HERREN, min herre konungens Gud.

<span id="an_1:37">1:37</span> Såsom HERREN har varit med min herre
konungen, så vare han ock med Salomo. Ja, må han göra hans tron ännu
mäktigare än min herres, konung Davids, tron.»

<span id="an_1:38">1:38</span> Så gingo nu prästen Sadok och profeten
Natan och Benaja, Jojadas son, ditned, jämte keretéerna och peletéerna,
och satte Salomo på konung Davids mulåsna och förde honom till Gihon.

<span id="an_1:39">1:39</span> Och prästen Sadok tog oljehornet ur
tältet och smorde Salomo. Därefter stötte de i basun, och allt folket
ropade: »Leve konung Salomo!»

<span id="an_1:40">1:40</span> Sedan följde allt folket honom upp, under
det att de blåste på flöjter och visade sin glädje med ett så stort
jubel, att jorden kunde rämna av deras rop.

<span id="an_1:41">1:41</span> Men Adonia och alla de inbjudna som han
hade hos sig hörde detta, just då de hade slutat att äta. När Joab nu
hörde basunljudet, sade han: »Varför höres detta larm från staden?»

<span id="an_1:42">1:42</span> Medan han ännu talade, kom Jonatan,
prästen Ebjatars son; och Adonia sade: »Kom hit, ty du är en
rättskaffens man och har nog ett gott glädjebudskap att förkunna.»

<span id="an_1:43">1:43</span> Jonatan svarade och sade till Adonia:
»Nej, vår herre, konung David, har gjort Salomo till konung.

<span id="an_1:44">1:44</span> Och konungen har med honom sänt åstad
prästen Sadok och profeten Natan och Benaja, Jojadas son, jämte
keretéerna och peletéerna, och de hava satt honom på konungens mulåsna.

<span id="an_1:45">1:45</span> Därefter hava prästen Sadok och profeten
Natan i Gihon smort honom till konung, och sedan hava de dragit upp
därifrån under jubel, och hela staden har kommit i rörelse. Härav kommer
det buller som I haven hört.

<span id="an_1:46">1:46</span> Salomo sitter nu ock på konungatronen.

<span id="an_1:47">1:47</span> Vidare hava konungens tjänare kommit och
lyckönskat vår herre konung David, och sagt: 'Din Gud låte Salomos namn
bliva ännu större än ditt namn, och hans tron ännu mäktigare än din
tron.' Och konungen har tillbett, nedböjd på sin säng;

<span id="an_1:48">1:48</span> ja, konungen har sagt så: 'Lovas vare
HERREN, Israels Gud, som i dag har satt en efterträdare på min tron, så
att jag med egna ögon har fått se det!»

<span id="an_1:49">1:49</span> Då blevo alla de inbjudna som voro hos
Adonia förskräckta och stodo upp och gingo bort, var och en sin väg.

<span id="an_1:50">1:50</span> Men Adonia fruktade så för Salomo, att
han stod upp och gick bort och fattade i hornen på altaret.

<span id="an_1:51">1:51</span> Och det blev berättat för Salomo: »Se,
Adonia fruktar för konung Salomo; därför har han fattat i hornen på
altaret och sagt: 'Konung Salomo måste lova mig i dag med ed att han
icke skall döda sin tjänare med svärd.'»

<span id="an_1:52">1:52</span> Då sade Salomo: »Om han vill vara en
rättskaffens man, så skall icke ett hår av hans huvud falla till jorden;
men om något ont bliver funnet hos honom, så skall han dö.»

<span id="an_1:53">1:53</span> Därefter sände konung Salomo åstad och
lät hämta honom från altaret; och han kom och föll ned för konung
Salomo. Då sade Salomo till honom: »Gå hem till ditt.»

<span id="an_2:1">2:1</span> Då nu tiden tillstundade att David skulle
dö, bjöd han sin son Salomo och sade:

<span id="an_2:2">2:2</span> »Jag går nu all världens väg; så var då
frimodig och visa dig såsom en man.

<span id="an_2:3">2:3</span> Och håll vad HERREN, din Gud, bjuder dig
hålla, så att du vandrar på hans vägar och håller hans stadgar, hans bud
och rätter och vittnesbörd, såsom det är skrivet i Moses lag, på det att
du må hava framgång i allt vad du gör, och överallt dit du vänder dig;

<span id="an_2:4">2:4</span> så att HERREN får uppfylla det ord som han
talade om mig, då han sade: 'Om dina barn hava akt på sin väg, så att de
vandra inför mig i trohet och av allt sitt hjärta och av all sin själ,
då' -- sade han -- 'skall på Israels tron aldrig saknas en avkomling av
dig.'

<span id="an_2:5">2:5</span> Vidare: du vet väl vad Joab, Serujas son,
har gjort mot mig, huru han gjorde mot de två härhövitsmännen i Israel,
Abner, Ners son, och Amasa, Jeters son, huru han dräpte dem, så att han
i fredstid utgöt blod, likasom hade det varit krig, och, likasom hade
det varit krig, lät blod komma på bältet som han hade omkring sina
länder, och på skorna som han hade på sina fötter.

<span id="an_2:6">2:6</span> Så gör nu efter din vishet, och låt icke
hans grå hår få med frid fara ned i dödsriket.

<span id="an_2:7">2:7</span> Men mot gileaditen Barsillais söner skall
du bevisa godhet, så att de få vara med bland dem som äta vid ditt bord;
ty på sådant sätt bemötte de mig, när jag flydde för din broder Absalom.

<span id="an_2:8">2:8</span> Vidare har du hos dig Simei, Geras son,
benjaminiten från Bahurim, som for ut mot mig i gruvliga förbannelser på
den dag då jag gick till Mahanaim, men som sedan kom ned till Jordan mig
till mötes, varvid jag med en ed vid HERREN lovade honom och sade: 'Jag
skall icke döda dig med svärd.'

<span id="an_2:9">2:9</span> Men nu må du icke låta honom bliva
ostraffad, ty du är en vis man och vet väl vad du bör göra med honom, så
att du låter hans grå hår med blod fara ned i dödsriket.»

<span id="an_2:10">2:10</span> och David gick till vila hos sina fäder
och blev begraven i Davids stad.

<span id="an_2:11">2:11</span> Den tid David regerade över Israel var
fyrtio år; i Hebron regerade han i sju år, och i Jerusalem regerade han
i trettiotre år.

<span id="an_2:12">2:12</span> Och Salomo satte sig på sin fader Davids
tron, och han konungamakt blev starkt befäst.

<span id="an_2:13">2:13</span> Men Adonia, Haggits son, kom till
Bat-Seba, Salomos moder. Hon frågade då: »Har du gott att meddela?» Han
svarade: »Ja.»

<span id="an_2:14">2:14</span> Därefter sade han: »Jag har något att
tala med dig om.» Hon svarade: »Tala.»

<span id="an_2:15">2:15</span> Då sade han: »Du vet själv att
konungadömet tillhörde mig, och att hela Israel fäste sina blickar på
mig, i förväntan att jag skulle bliva konung. Men så gick konungadömet
ifrån mig och blev min broders; genom HERRENS skickelse blev det hans.

<span id="an_2:16">2:16</span> Nu har jag en enda bön till dig. Visa
icke bort mig.» Hon svarade honom: »Tala.»

<span id="an_2:17">2:17</span> Då sade han: »Säg till konung Salomo --
dig visar han ju icke bort -- att han giver mig Abisag från Sunem till
hustru.»

<span id="an_2:18">2:18</span> Bat-Seba svarade: »Gott! Jag skall själv
tala med konungen om dig.»

<span id="an_2:19">2:19</span> Så gick då Bat-Seba in till konung Salomo
för att tala med honom om Adonia. Då stod konungen upp och gick emot
henne och bugade sig för henne och satte sig därefter på sin stol; man
ställde ock fram en stol åt konungens moder, och hon satte sig på hans
högra sida.

<span id="an_2:20">2:20</span> Därefter sade hon: »Jag har en enda liten
bön till dig. Visa icke bort mig.» Konungen svarade henne: »Framställ
din bön, min moder; jag vill ingalunda visa bort dig.»

<span id="an_2:21">2:21</span> Då sade hon: »Låt giva Abisag från Sunem
åt din broder Adonia till hustru.»

<span id="an_2:22">2:22</span> Men konung Salomo svarade och sade till
sin moder: »Varför begär du endast Abisag från Sunem åt Adonia? Du kunde
lika gärna begära konungadömet åt honom -- han är ju min äldste broder
-- ja, åt honom och åt prästen Ebjatar och åt Joab, Serujas son.»

<span id="an_2:23">2:23</span> Och konung Salomo betygade med ed vid
HERREN och sade: »Gud straffe mig nu och framgent, om icke Adonia med
sitt liv skall få umgälla att han har talat detta.

<span id="an_2:24">2:24</span> Och nu, så sant HERREN lever, han som har
utsett mig och uppsatt mig på min fader Davids tron, och som, enligt
sitt löfte, har uppbyggt åt mig ett hus: i dag skall Adonia dödas.»

<span id="an_2:25">2:25</span> Därefter sände konung Salomo åstad och
lät utföra detta genom Benaja, Jojadas son; denne stötte ned honom, så
att han dog.

<span id="an_2:26">2:26</span> Och till prästen Ebjatar sade konungen:
»Gå bort till ditt jordagods i Anatot, ty du har förtjänat döden; men i
dag vill jag icke döda dig, eftersom du har burit Herrens, HERRENS ark
framför min fader David, och eftersom du med min fader har lidit allt
vad han har fått lida.

<span id="an_2:27">2:27</span> Så drev Salomo bort Ebjatar och lät honom
icke längre vara HERRENS präst, för att HERRENS ord skulle uppfyllas,
det som han hade talat i Silo över Elis hus.

<span id="an_2:28">2:28</span> Då nu ryktet härom kom till Joab -- som
ju hade slutit sig till Adonia, om han ock icke hade slutit sig till
Absalom -- flydde han till HERRENS tält och fattade i hornen på altaret.

<span id="an_2:29">2:29</span> Men när det blev berättat för konung
Salomo att Joab hade flytt till HERRENS tält, och att han stod invid
altaret, sände Salomo åstad Benaja, Jojadas son, och sade: »Gå och stöt
ned honom.»

<span id="an_2:30">2:30</span> När Benaja så kom till HERRENS tält, sade
han till honom: »Så säger konungen: Gå bort härifrån.» Men han svarade:
»Nej; här vill jag dö.» När Benaja framförde detta till konungen och
sade: »Så och så har Joab sagt, så har han svarat mig»,

<span id="an_2:31">2:31</span> sade konungen till honom: »Gör såsom han
har sagt, stöt ned honom och begrav honom, så att du befriar mig och min
faders hus från skulden för det blod som Joab utan sak har utgjutit.

<span id="an_2:32">2:32</span> Och må HERREN låta hans blod komma
tillbaka över hans eget huvud, därför att han stötte ned två män som
voro rättfärdigare och bättre än han själv, och dräpte dem med svärd,
utan att min fader David visste det, nämligen Abner, Ners son,
härhövitsmannen i Israel, och Amasa, Jeters son, härhövitsmannen i Juda.

<span id="an_2:33">2:33</span> Ja, deras blod skall komma tillbaka över
Joabs och hans efterkommandes huvud för evigt. Men åt David och hans
efterkommande, hans hus och hans tron skall HERREN giva frid till evig
tid.

<span id="an_2:34">2:34</span> Så gick då Benaja, Jojadas son, ditupp
och stötte ned honom och dödade honom; och han blev begraven där han
bodde i öknen.

<span id="an_2:35">2:35</span> Och konungen satte Benaja, Jojadas son, i
hans ställe över hären; och prästen Sadok hade konungen satt i Ebjatars
ställe.

<span id="an_2:36">2:36</span> Därefter sände konungen och lät kalla
till sig Simei och sade till honom: »Bygg dig ett hus i Jerusalem och bo
där, och därifrån får du icke gå ut, varken hit eller dit.

<span id="an_2:37">2:37</span> Ty det må du veta, att på den dag du går
ut och går över bäcken Kidron skall du döden dö. Ditt blod kommer då
över ditt eget huvud.»

<span id="an_2:38">2:38</span> Simei sade till konungen: »Vad du har
talat är gott; såsom min herre konungen har sagt, så skall din tjänare
göra.» Och Simei bodde i Jerusalem en lång tid.

<span id="an_2:39">2:39</span> Men tre år därefter hände sig att två
tjänare flydde ifrån Simei till Akis, Maakas son, konungen i Gat. Och
man berättade för Simei och sade: »Dina tjänare äro i Gat.»

<span id="an_2:40">2:40</span> Då stod Simei upp och sadlade sin åsna
och begav sig till Akis i Gat för att söka efter sina tjänare. Simei
begav sig alltså åstad och hämtade sina tjänare från Gat.

<span id="an_2:41">2:41</span> Men när det blev berättat för Salomo att
Simei hade begivit sig från Jerusalem till Gat och kommit tillbaka,

<span id="an_2:42">2:42</span> sände konungen och lät kalla till sig
Simei och sade till honom: »Har jag icke bundit dig med ed vid HERREN
och varnat dig och sagt till dig: 'Det må du veta, att på den dag du går
ut och begiver dig hit eller dit skall du döden dö'? Och du svarade mig:
'Vad du har sagt är gott, och jag har hört det.'

<span id="an_2:43">2:43</span> Varför har du då icke aktat på din ed vid
HERREN och på det bud som jag har givit dig?»

<span id="an_2:44">2:44</span> Och konungen sade ytterligare till Simei:
»Du känner själv allt det onda som ditt hjärta vet med sig att du har
gjort min fader David. HERREN skall nu låta din ondska komma tillbaka
över ditt eget huvud.

<span id="an_2:45">2:45</span> Men konung Salomo skall bliva välsignad,
och Davids tron skall bliva befäst inför HERREN till evig tid.»

<span id="an_2:46">2:46</span> På konungens befallning gick därefter
Benaja, Jojadas son, fram och stötte ned honom, så att han dog. Och
konungadömet blev befäst i Salomos hand.

<span id="an_3:1">3:1</span> Och Salomo befryndade sig med Farao,
konungen i Egypten; han tog Faraos dotter till hustru och förde henne in
i Davids stad, och där fick hon bo, till dess han hade byggt sitt hus
färdigt, så ock HERRENS hus och muren runt omkring Jerusalem.

<span id="an_3:2">3:2</span> Emellertid offrade folket på höjderna,
eftersom ännu vid denna tid intet hus hade blivit byggt åt HERRENS namn.

<span id="an_3:3">3:3</span> Och Salomo älskade HERREN och vandrade
efter sin fader Davids stadgar, utom att han frambar offer på höjderna
och tände offereld där.

<span id="an_3:4">3:4</span> Och konungen begav sig till Gibeon för att
offra där, ty detta var den förnämsta offerhöjden; tusen brännoffer
offrade Salomo på altaret där.

<span id="an_3:5">3:5</span> I Gibeon uppenbarade sig nu HERREN för
Salomo i en dröm om natten; Gud sade: »Bed mig om vad du vill att jag
skall giva dig.»

<span id="an_3:6">3:6</span> Salomo svarade: »Du har gjort stor nåd med
din tjänare, min fader David, eftersom han vandrade inför dig i trohet,
rättfärdighet och rättsinnighet mot dig. Och du bevarade åt honom denna
stora nåd och gav honom en son till efterträdare på hans tron, såsom ju
nu har skett.

<span id="an_3:7">3:7</span> Ja, nu har du, HERRE, min Gud, gjort din
tjänare till konung efter min fader David; men jag är en helt ung man,
som icke rätt förstår att vara ledare och anförare.

<span id="an_3:8">3:8</span> Och din tjänare är här bland ditt folk, det
som du har utvalt, ett folk som är så talrikt att det icke kan räknas
eller täljas för sin myckenhets skull.

<span id="an_3:9">3:9</span> Så giv nu din tjänare ett hörsamt hjärta,
så att han kan vara domare för ditt folk och skilja mellan gott och ont;
ty vem förmår väl eljest att vara domare för detta ditt stora folk?»

<span id="an_3:10">3:10</span> Detta, att Salomo bad om sådant, täcktes
Herren.

<span id="an_3:11">3:11</span> Och Gud sade till honom: »Eftersom du har
bett om sådant och icke bett om ett långt liv, ej heller bett om rikedom
eller bett om dina fienders liv, utan har bett om att få förstånd till
att akta på vad rätt är,

<span id="an_3:12">3:12</span> se, därför vill jag göra såsom du önskar;
se, jag giver dig ett så vist och förståndigt hjärta, att din like icke
har funnits före dig, och att din like ej heller skall uppstå efter dig.

<span id="an_3:13">3:13</span> Därtill giver jag dig ock vad du icke har
bett om, nämligen både rikedom och ära, så att i all din tid ingen
konung skall vara din like.

<span id="an_3:14">3:14</span> Och om du vandrar på mina vägar, så att
du håller mina stadgar och bud, såsom din fader David gjorde, då skall
jag låta dig länge leva.»

<span id="an_3:15">3:15</span> Därefter vaknade Salomo och fann att det
var en dröm. Och när han kom till Jerusalem, trädde han fram inför
Herrens förbundsark och offrade brännoffer och frambar tackoffer; och
därefter gjorde han ett gästabud för alla sina tjänare.

<span id="an_3:16">3:16</span> Vid den tiden kommo två skökor till
konungen och trädde fram inför honom.

<span id="an_3:17">3:17</span> Och den ena kvinnan sade: »Hör mig,
herre. Jag och denna kvinna bo i samma hus. Och jag födde barn där i
huset hos henne.

<span id="an_3:18">3:18</span> Sedan, på tredje dagen efter det jag hade
fött mitt barn, födde ock denna kvinna ett barn. Och vi voro
tillsammans, utan att någon främmande var hos oss i huset; allenast vi
båda voro i huset.

<span id="an_3:19">3:19</span> Men en natt dog denna kvinnas son, ty hon
hade legat ihjäl honom.

<span id="an_3:20">3:20</span> Då stod hon upp om natten och tog min son
från min sida, under det att din tjänarinna sov, och lade honom i sin
famn, men sin döde son lade hon i min famn.

<span id="an_3:21">3:21</span> När jag då om morgonen reste mig upp för
att giva min son di, fick jag se att han var död. Men när jag såg nogare
på honom om morgonen, fick jag se att det icke var min son, den som jag
hade fött.»

<span id="an_3:22">3:22</span> Då sade den andra kvinnan: »Det är icke
så. Min son är den som lever, och din son är den som är död.» Men den
första svarade: »Det är icke så. Din son är den som är död, och min son
är den som lever.» Så tvistade de inför konungen.

<span id="an_3:23">3:23</span> Då sade konungen: »Den ena säger: 'Denne,
den som lever, är min son, och din son är den som är död.' Och den andra
säger: 'Det är icke så. Din son är den som är död, och min son är den
som lever.'»

<span id="an_3:24">3:24</span> Därefter sade konungen: »Tagen hit ett
svärd.» Och när man hade burit svärdet fram till konungen,

<span id="an_3:25">3:25</span> sade konungen: »Huggen det levande barnet
i två delar, och given den ena hälften åt den ena och den andra hälften
åt den andra.»

<span id="an_3:26">3:26</span> Men då sade den kvinna vilkens son det
levande barnet var till konungen -- ty hennes hjärta upprördes av kärlek
till sonen -- hon sade: »Hör mig, herre; given henne det levande barnet;
döden det icke.» Men den andra sade: »Må det vara varken mitt eller
ditt; huggen det itu.»

<span id="an_3:27">3:27</span> Då tog konungen till orda och sade:
»Given henne det levande barnet; döden det icke. Hon är dess moder.»

<span id="an_3:28">3:28</span> När nu hela Israel fick höra talas om den
dom som konungen hade fällt, häpnade de över konungen, ty de sågo att
Guds vishet var i honom till att skipa rätt.

<span id="an_4:1">4:1</span> Konung Salomo var nu konung över hela
Israel.

<span id="an_4:2">4:2</span> Och dessa voro hans förnämsta män: Asarja,
Sadoks son, var präst;

<span id="an_4:3">4:3</span> Elihoref och Ahia, Sisas söner, voro
sekreterare; Josafat, Ahiluds son, var kansler;

<span id="an_4:4">4:4</span> Benaja, Jojadas son, var överbefälhavare;
Sadok och Ebjatar voro präster;

<span id="an_4:5">4:5</span> Asarja, Natans son, var överfogde; Sabud,
Natans son, en präst, var konungens vän;

<span id="an_4:6">4:6</span> Ahisar var överhovmästare; Adoniram, Abdas
son, hade uppsikten över de allmänna arbetena.

<span id="an_4:7">4:7</span> Och Salomo hade satt över hela Israel tolv
fogdar, som skulle sörja för vad konungen och hans hus behövde; var och
en hade årligen sin månad, då han skulle sörja för dessa behov.

<span id="an_4:8">4:8</span> Och följande voro deras namn: Ben-Hur i
Efraims bergsbygd;

<span id="an_4:9">4:9</span> Ben-Deker i Makas, Saalbim, Bet-Semes,
Elon, Bet-Hanan;

<span id="an_4:10">4:10</span> Ben-Hesed i Arubbot, vilken hade Soko och
hela Heferlandet;

<span id="an_4:11">4:11</span> Ben-Abinadab i hela Nafat-Dor -- denne
fick Salomos dotter Tafat till hustru --;

<span id="an_4:12">4:12</span> Baana, Ahiluds son, i Taanak och Megiddo
och i hela den del av Bet-Sean, som ligger på sidan om Saretan, nedanför
Jisreel, från Bet-Sean ända till Abel-Mehola och bortom Jokmeam;

<span id="an_4:13">4:13</span> Ben-Geber i Ramot i Gilead; han hade
Manasses son Jairs byar, som ligga i Gilead; han hade ock landsträckan
Argob, som ligger i Basan, sextio stora städer med murar och
kopparbommar;

<span id="an_4:14">4:14</span> Ahinadab, Iddos son, i Mahanaim;

<span id="an_4:15">4:15</span> Ahimaas i Naftali; också han hade tagit
en dotter av Salomo, Basemat, till hustru;

<span id="an_4:16">4:16</span> Baana, Husais son, i Aser och Alot;

<span id="an_4:17">4:17</span> Josafat, Paruas son, i Isaskar;

<span id="an_4:18">4:18</span> Simei, Elas son, i Benjamin;

<span id="an_4:19">4:19</span> Geber, Uris son, i Gileads land, det land
som hade tillhört Sihon, amoréernas konung, och Og, konungen i Basan; ty
allenast en enda fogde fanns i det landet.

<span id="an_4:20">4:20</span> Juda och Israel voro då talrika, så
talrika som sanden vid havet; och man åt och drack och var glad.

<span id="an_4:21">4:21</span> Så var nu Salomo herre över alla riken
ifrån floden till filistéernas land och ända ned till Egyptens gräns; de
förde skänker till Salomo och voro honom underdåniga, så länge han
levde.

<span id="an_4:22">4:22</span> Och vad Salomo för var dag behövde av
livsmedel var: trettio korer fint mjöl och sextio korer vanligt mjöl,

<span id="an_4:23">4:23</span> tio gödda oxar, tjugu valloxar och hundra
far, förutom hjortar, gaseller, dovhjortar och gödda fåglar.

<span id="an_4:24">4:24</span> Ty han rådde över hela landet på andra
sidan floden, ifrån Tifsa ända till Gasa, över alla konungar på andra
sidan floden; och han hade fred på alla sidor, runt omkring,

<span id="an_4:25">4:25</span> Så att Juda och Israel sutto i trygghet,
var och en under sitt vinträd och sitt fikonträd, ifrån Dan ända till
Beer-Seba, så länge Salomo levde.

<span id="an_4:26">4:26</span> Och Salomo hade fyrtio tusen spann
vagnshästar och tolv tusen ridhästar.

<span id="an_4:27">4:27</span> Och de nämnda fogdarna sörjde var sin
månad för konung Salomos behov, och för allas som hade tillträde till
konung Salomos bord; de läto intet fattas.

<span id="an_4:28">4:28</span> Och kornet och halmen för hästarna och
travarna förde de, var och en i sin ordning, till det ställe där han
uppehöll sig.

<span id="an_4:29">4:29</span> Och Gud gav Salomo vishet och förstånd i
mycket rikt mått och så mycken insikt, att den kunde liknas vid sanden
på havets strand,

<span id="an_4:30">4:30</span> så att Salomos vishet var större än alla
österlänningars vishet och all Egyptens vishet.

<span id="an_4:31">4:31</span> Han var visare än alla andra människor,
visare än esraiten Etan och Heman och Kalkol och Darda, Mahols söner;
och ryktet om honom gick ut bland alla folk runt omkring.

<span id="an_4:32">4:32</span> Han diktade tre tusen ordspråk, och hans
sånger voro ett tusen fem.

<span id="an_4:33">4:33</span> Han talade om träden, från cedern på
Libanon ända till isopen, som växer fram ur väggen. Han talade ock om
fyrfotadjuren, om fåglarna, om kräldjuren och om fiskarna.

<span id="an_4:34">4:34</span> Och från alla folk kom man för att höra
Salomos visdom, från alla konungar på jorden, som hade hört talas om
hans visdom.

<span id="an_5:1">5:1</span> Och Hiram, konungen i Tyrus, sände sina
tjänare till Salomo, sedan han hade fått höra att denne hade blivit
smord till konung efter sin fader; ty Hiram hade alltid varit Davids
vän.

<span id="an_5:2">5:2</span> Och Salomo sände till Hiram och lät säga:

<span id="an_5:3">5:3</span> »Du vet själv att min fader David icke
kunde bygga något hus åt HERRENS, sin Guds, namn, för de krigs skull med
vilka fienderna runt omkring ansatte honom, till dess att HERREN lade
dem under hans fötter

<span id="an_5:4">5:4</span> Men nu har HERREN, min Gud, låtit mig få ro
på alla sidor; ingen motståndare finnes, och ingen olycka är på färde.

<span id="an_5:5">5:5</span> Därför tänker jag nu på att bygga ett hus
åt HERRENS, min Guds, namn, såsom HERREN talade till min fader David, i
det han sade: 'Din son, den som jag skall sätta på din tron efter dig,
han skall bygga huset åt mitt namn.'

<span id="an_5:6">5:6</span> Så bjud nu att man hugger åt mig cedrar på
Libanon. Härvid skola mina tjänare vara dina tjänare behjälpliga; och
jag vill giva dig betalning för dina tjänares arbete, alldeles såsom du
själv begär. Ty du vet själv att bland oss icke finnes någon som är så
skicklig att hugga virke som sidonierna.»

<span id="an_5:7">5:7</span> Då nu Hiram hörde Salomos ord, blev han
mycket glad; och han sade: »Lovad vare HERREN i dag, han som har givit
David en så vis son till att regera över detta talrika folk!»

<span id="an_5:8">5:8</span> Och Hiram sände till Salomo och lät säga:
»Jag har hört det budskap du har sänt till mig. Jag vill göra allt vad
du begär i fråga om cederträ och cypressträ.

<span id="an_5:9">5:9</span> Mina tjänare skola föra virket från Libanon
ned till havet, och jag skall låta lägga det i flottar på havet och föra
det till det ställe som du anvisar mig, och lossa det där; men du må
själv avhämta det. Du åter skall göra vad jag begär, nämligen förse mitt
hus med livsmedel.»

<span id="an_5:10">5:10</span> Så gav då Hirom åt Salomo cederträ och
cypressträ, så mycket han begärde.

<span id="an_5:11">5:11</span> Men Salomo gav åt Hiram tjugu tusen korer
vete, till föda för hans hus, och tjugu korer olja av stötta oliver.
Detta gav Salomo åt Hiram för vart år.

<span id="an_5:12">5:12</span> Och HERREN hade givit Salomo vishet,
såsom han hade lovat honom. Och vänskap rådde mellan Hiram och Salomo;
och de slöto förbund med varandra.

<span id="an_5:13">5:13</span> Och konung Salomo bådade upp arbetsfolk
ur hela Israel, och arbetsfolket utgjorde trettio tusen man.

<span id="an_5:14">5:14</span> Dessa sände han till Libanon, tio tusen i
vår månad, skiftevis, så att de voro en månad på Libanon och två månader
hemma; och Adoniram hade uppsikten över de allmänna arbetena.

<span id="an_5:15">5:15</span> Och Salomo hade sjuttio tusen män som
buro bördor, och åttio tusen som höggo sten i bergen,

<span id="an_5:16">5:16</span> förutom de överfogdar som av Salomo voro
anställda över arbetet, tre tusen tre hundra, vilka hade befälet över
folket som utförde arbetet.

<span id="an_5:17">5:17</span> Och på konungens befallning bröto de
stora och dyrbara stenar, för att husets grund skulle kunna läggas med
huggen sten,

<span id="an_5:18">5:18</span> Och Salomos byggningsmän och Hiroms
byggningsmän och männen från Gebal höggo och tillredde både det trävirke
och de stenar som behövdes till att bygga huset.

<span id="an_6:1">6:1</span> I det fyra hundra åttionde året efter
Israels barns uttåg ur Egyptens land, i det fjärde året av Salomos
regering över Israel, i månaden Siv, det är den andra månaden, begynte
han bygga huset åt HERREN.

<span id="an_6:2">6:2</span> Huset som konung Salomo byggde åt HERREN
var sextio alnar långt, tjugu alnar brett och trettio alnar högt.

<span id="an_6:3">6:3</span> Förhuset framför tempelsalen var tjugu
alnar långt, framför husets kortsida, och tio alnar brett, där det låg
framför huset.

<span id="an_6:4">6:4</span> Och han gjorde fönster på huset, slutna
fönster, med bjälkramar.

<span id="an_6:5">6:5</span> Och runt omkring huset, utmed dess vägg,
uppförde han en ytterbyggnad, som gick runt omkring husets väggar, både
utmed tempelsalen och utmed koret; och han gjorde däri sidokamrar runt
omkring.

<span id="an_6:6">6:6</span> Den nedersta våningen i ytterbyggnaden var
fem alnar bred, den mellersta sex alnar bred och den tredje sju alnar
bred; ty han hade gjort avsatser på huset runt omkring utvändigt, för
att icke behöva göra fästhål i husets väggar.

<span id="an_6:7">6:7</span> Och när huset uppfördes, byggdes det av
sten som hade blivit färdighuggen vid stenbrottet; alltså hördes varken
hammare eller yxa eller andra järnverktyg vid huset, när det byggdes.

<span id="an_6:8">6:8</span> Dörren till mellersta sidokammaren hade sin
plats på husets södra sida, och genom en trappgång kom man upp till den
mellersta våningen, och från den mellersta våningen upp till den tredje.

<span id="an_6:9">6:9</span> Så byggde han huset och fullbordade det.
Och han panelade huset med inläggningar och med cederplankor i rader.

<span id="an_6:10">6:10</span> Och i ytterbyggnaden utmed hela huset
byggde han våningarna fem alnar höga; och den var fäst vid huset med
cederbjälkar.

<span id="an_6:11">6:11</span> Och HERRENS ord kom till Salomo; han
sade:

<span id="an_6:12">6:12</span> »Med detta hus som du nu bygger skall så
ske: om du vandrar efter mina stadgar och gör efter mina rätter och
håller alla mina bud och vandrar efter dem, så skall jag på dig uppfylla
mitt ord, det som jag talade till din fader David:

<span id="an_6:13">6:13</span> jag skall bo mitt ibland Israels barn och
skall icke övergiva mitt folk Israel.»

<span id="an_6:14">6:14</span> Så byggde nu Salomo huset och fullbordade
det.

<span id="an_6:15">6:15</span> Han täckte husets väggar invändigt med
bräder av cederträ. Från husets golv ända upp till takbjälkarna
överklädde han det med trä invändigt; husets golv överklädde han med
bräder av cypressträ.

<span id="an_6:16">6:16</span> Och han täckte de tjugu alnarna i det
innersta av huset med bräder av cederträ, från golvet ända upp till
bjälkarna; så inrättade han rummet därinne åt sig till ett kor: det
allraheligaste.

<span id="an_6:17">6:17</span> Och fyrtio alnar mätte den del av huset,
som utgjorde tempelsalen därframför.

<span id="an_6:18">6:18</span> Och innantill hade huset en beläggning av
cederträ med utsirningar i form av gurkfrukter och blomsterband;
alltsammans var där av cederträ, ingen sten syntes.

<span id="an_6:19">6:19</span> Och ett kor inredde han i det inre av
huset för att där ställa HERRENS förbundsark.

<span id="an_6:20">6:20</span> Och framför koret, som var tjugu alnar
långt, tjugu alnar brett och tjugu alnar högt, och som han överdrog med
fint guld, satte han ett altare, överklätt med cederträ.

<span id="an_6:21">6:21</span> Och Salomo överdrog det inre av huset med
fint guld. Och med kedjor av guld stängde han för koret; och jämväl
detta överdrog han med guld.

<span id="an_6:22">6:22</span> Alltså överdrog han hela huset med guld,
till dess att hela huset var helt och hållet överdraget med guld. Han
överdrog ock med guld hela det altare som hörde till koret.

<span id="an_6:23">6:23</span> Och till koret gjorde han två keruber av
olivträ. Den ena av dem var tio alnar hög;

<span id="an_6:24">6:24</span> och den kerubens ena vinge var fem alnar,
och kerubens andra vinge var ock fem alnar, så att det var tio alnar
från den ena vingspetsen till den andra.

<span id="an_6:25">6:25</span> Den andra keruben var ock tio alnar. Båda
keruberna hade samma mått och samma form:

<span id="an_6:26">6:26</span> den ena keruben var tio alnar hög och
likaså den andra keruben.

<span id="an_6:27">6:27</span> Och han ställde keruberna i de innersta
av huset, och keruberna bredde ut sina vingar, så att den enas ena vinge
rörde vid den ena väggen och den andra kerubens ena vinge rörde vid den
andra väggen; och mitt i huset rörde deras båda andra vingar vid
varandra.

<span id="an_6:28">6:28</span> Och han överdrog keruberna med guld.

<span id="an_6:29">6:29</span> Och alla husets väggar runt omkring
utsirade han med snidverk i form av keruber, palmer och blomsterband; så
både i det inre rummet och i det yttre.

<span id="an_6:30">6:30</span> Och husets golv överdrog han med guld; så
både i det inre rummet och i det yttre.

<span id="an_6:31">6:31</span> För ingången till koret gjorde han dörrar
av olivträ. Dörrinfattningen hade formen av en femkant.

<span id="an_6:32">6:32</span> Och de båda dörrarna av olivträ prydde
han med utsirningar i form av keruber, palmer och blomsterband, och
överdrog dem med guld; han lade ut guldet över keruberna och palmerna.

<span id="an_6:33">6:33</span> Likaså gjorde han för ingången till
tempelsalen dörrposter av olivträ, i fyrkant,

<span id="an_6:34">6:34</span> och två dörrar av cypressträ, var dörr
bestående av två dörrhalvor som kunde vridas.

<span id="an_6:35">6:35</span> Och han utsirade dem med keruber, palmer
och blomsterband, och överdrog dem med guld, som lades jämnt över
snidverken.

<span id="an_6:36">6:36</span> Vidare byggde han den inre förgårdsmuren
av tre varv huggna stenar och ett varv huggna bjälkar av cederträ.

<span id="an_6:37">6:37</span> I det fjärde året blev grunden lagd till
HERRENS hus, i månaden Siv.

<span id="an_6:38">6:38</span> Och i det elfte året, månaden Bul, det är
den åttonde månaden, var huset färdigt till alla sina delar alldeles
såsom det skulle vara. Han byggde alltså därpå i sju år.

<span id="an_7:1">7:1</span> Men på sitt eget hus byggde Salomo i
tretton år, innan han fick hela sitt hus färdigt.

<span id="an_7:2">7:2</span> Han byggde Libanonskogshuset, hundra alnar
långt, femtio alnar brett och trettio alnar högt, med fyra rader pelare
av cederträ och med huggna bjälkar av cederträ ovanpå pelarna.

<span id="an_7:3">7:3</span> Det hade ock ett tak av cederträ över
sidokamrarna, vilka vilade på pelarna, som tillsammans voro fyrtiofem,
femton i var rad.

<span id="an_7:4">7:4</span> Och det hade bjälklag i tre rader; och
fönsteröppningarna sutto mitt emot varandra i tre omgångar.

<span id="an_7:5">7:5</span> Alla dörröppningar och dörrposter voro
fyrkantiga, av bjälkar; och fönsteröppningarna sutto alldeles mitt emot
varandra i tre omgångar.

<span id="an_7:6">7:6</span> Vidare gjorde han pelarförhuset, femtio
alnar långt och trettio alnar brett, och framför detta också ett förhus
med pelare, och med ett trapphus framför dessa.

<span id="an_7:7">7:7</span> Och han gjorde tronförhuset, där han skulle
skipa rätt, domsförhuset; det var belagt med cederträ från golv till
tak.

<span id="an_7:8">7:8</span> Och hans eget hus, där han själv skulle bo,
på den andra gården, innanför förhuset, var byggt på samma sätt. Salomo
byggde ock ett hus, likadant som detta förhus, åt Faraos dotter, som han
hade tagit till hustru.

<span id="an_7:9">7:9</span> Allt detta var av dyrbara stenar, avmätta
såsom byggnadsblock och sågade med såg invändigt och utvändigt,
alltsammans, ända ifrån grunden upp till taklisterna; och likaså allt
därutanför, ända till den stora förgårdsmuren.

<span id="an_7:10">7:10</span> Och grunden var lagd med dyrbara och
stora stenar, stenar av tio alnars längd och av åtta alnars längd.

<span id="an_7:11">7:11</span> Därovanpå lågo dyrbara stenar, avmätta
såsom byggnadsblock, ävensom cederbjälkar.

<span id="an_7:12">7:12</span> Och den stora förgårdsmuren där runt
omkring var uppförd av tre varv huggna stenar och ett varv huggna
bjälkar av cederträ. Så var det ock med den inre förgårdsmuren till
HERRENS hus, så jämväl med husets förhus.

<span id="an_7:13">7:13</span> Och konung Salomo sände och lät hämta
Hiram från Tyrus.

<span id="an_7:14">7:14</span> Denne var son till en änka av Naftali
stam, och hans fader var en tyrisk man, en kopparsmed; han hade
konstskicklighet och förstånd och kunskap i fullt mått till att utföra
alla slags arbeten av koppar. Han kom nu till konung Salomo och utförde
alla hans arbeten.

<span id="an_7:15">7:15</span> Han förfärdigade de båda pelarna av
koppar. Aderton alnar hög var den ena pelaren, och en tolv alnar lång
tråd mätte omfånget av den andra pelaren.

<span id="an_7:16">7:16</span> Han gjorde ock två pelarhuvuden, gjutna
av koppar, till att sätta ovanpå pelarna; vart pelarhuvud var fem alnar
högt.

<span id="an_7:17">7:17</span> Nätlika utsirningar, som bildade ett
nätverk, hängprydnader i form av kedjor funnos på pelarhuvudena som
sutto ovanpå pelarna, sju på vart pelarhuvud.

<span id="an_7:18">7:18</span> Och han gjorde pelarna så, att två rader
gingo runt omkring över det ena av de nätverk som tjänade till att
betäcka pelarhuvudena, vilka höjde sig över granatäpplena; och likadant
gjorde han på det andra pelarhuvudet.

<span id="an_7:19">7:19</span> Och pelarhuvudena som sutto ovanpå
pelarna inne i förhuset voro utformade till liljor, och mätte fyra
alnar.

<span id="an_7:20">7:20</span> På båda pelarna funnos pelarhuvuden,
också ovantill invid den bukformiga delen inemot nätverket. Och
granatäpplena voro två hundra, i rader runt omkring, över det andra
pelarhuvudet.

<span id="an_7:21">7:21</span> Pelarna ställde han upp vid förhuset till
tempelsalen. Åt den pelare han ställde upp på högra sidan gav han namnet
Jakin, och åt den han ställde upp på vänstra sidan gav han namnet Boas.

<span id="an_7:22">7:22</span> Överst voro pelarna utformade till
liljor. Så blev då arbetet med pelarna fullbordat.

<span id="an_7:23">7:23</span> Han gjorde ock havet, i gjutet arbete.
Det var tio alnar från den ena kanten till den andra, runt allt omkring,
och fem alnar högt; och ett trettio alnar långt snöre mätte dess omfång.

<span id="an_7:24">7:24</span> Och under kanten voro gurklika sirater,
som omgåvo det runt omkring -- tio alnar brett som det var -- så att de
gingo runt omkring havet. De gurklika siraterna sutto i två rader, och
de voro gjutna i ett stycke med det övriga.

<span id="an_7:25">7:25</span> Det stod på tolv oxar, tre vända mot
norr, tre vända mot väster, tre vända mot söder och tre vända mot öster;
havet stod ovanpå dessa, och deras bakdelar voro alla vända inåt.

<span id="an_7:26">7:26</span> Dess tjocklek var en handsbredd; och dess
kant var gjord såsom kanten på en bägare, i form av en utslagen lilja.
Det rymde två tusen bat.

<span id="an_7:27">7:27</span> Vidare gjorde han de tio bäckenställen,
av koppar. Vart ställ var fyra alnar långt, fyra alnar brett och tre
alnar högt.

<span id="an_7:28">7:28</span> Och på följande sätt voro dessa ställ
gjorda. De voro försedda med sidolister, vilka sidolister hade sin plats
mellan hörnlisterna.

<span id="an_7:29">7:29</span> På dessa sidolister mellan hörnlisterna
funnos avbildade lejon, tjurar och keruber, och likaså på hörnlisterna
upptill. Under lejonen och tjurarna sutto nedhängande blomsterslingor.

<span id="an_7:30">7:30</span> Vart ställ hade fyra hjul av koppar med
axlar av koppar; och dess fyra fötter voro försedda med bärarmar. Dessa
bärarmar voro gjutna till att sitta under bäckenet, och mitt för var och
en sutto blomsterslingor.

<span id="an_7:31">7:31</span> Sin öppning hade det inom kransstycket,
som höjde sig en aln uppåt. öppningen i detta var rund; det var så
gjort, att det kunde tjäna såsom underlag, och det mätte en och en halv
aln. Också på dess öppning funnos utsirningar. Men sidolisterna därtill
voro fyrkantiga, icke runda.

<span id="an_7:32">7:32</span> De fyra hjulen sutto under sidolisterna,
och hjulens hållare voro fästa vid bäckenstället. Vart hjul mätte en och
en halv aln.

<span id="an_7:33">7:33</span> Hjulen voro gjorda såsom vagnshjul; och
deras hållare, deras ringar, deras ekrar och deras navar voro
allasammans gjutna.

<span id="an_7:34">7:34</span> Fyra bärarmar funnos på vart ställ, i de
fyra hörnen; bärarmarna voro gjorda i ett stycke med sitt ställ.

<span id="an_7:35">7:35</span> Överst på vart ställ var en helt och
hållet rund uppsats, en halv aln hög; och ovantill på vart ställ sutto
dess hållare, så ock dess sidolister gjorda i ett stycke därmed.

<span id="an_7:36">7:36</span> Och på hållarnas ytor och på sidolisterna
inristade han keruber, lejon och palmer, alltefter som utrymme fanns på
var och en, så ock blomsterslingor runt omkring.

<span id="an_7:37">7:37</span> På detta sätt gjorde han de tio
bäckenställen; de voro alla gjutna på samma sätt och hade samma mått och
samma form

<span id="an_7:38">7:38</span> Han gjorde ock tio bäcken, av koppar.
Fyrtio bat rymde vart bäcken, och vart bäcken mätte fyra alnar; till
vart och ett av de tio bäckenställen gjordes ett bäcken.

<span id="an_7:39">7:39</span> Och han ställde fem av bäckenställen på
högra sidan om huset och fem på vänstra sidan om huset. Och havet
ställde han på högra sidan om huset, åt sydost.

<span id="an_7:40">7:40</span> Hirom gjorde dessa bäcken, så ock
skovlarna och skålarna. Så förde Hiram allt det arbete till slut, som
han fick utföra åt konung Salomo för HERRENS hus:

<span id="an_7:41">7:41</span> nämligen två pelare, och de två
klotformiga pelarhuvuden som sutto ovanpå pelarna, och de två nätverk
som skulle betäcka de båda klotformiga pelarhuvuden som sutto ovanpå
pelarna,

<span id="an_7:42">7:42</span> därjämte de fyra hundra granatäpplena
till de båda nätverken, två rader granatäpplen till vart nätverk, för
att de båda klotformiga pelarhuvuden som sutto uppe på pelarna så skulle
bliva betäckta,

<span id="an_7:43">7:43</span> Vidare de tio bäckenställen och de tio
bäckenen på bäckenställen,

<span id="an_7:44">7:44</span> så ock havet, som var allenast ett, och
de tolv oxarna under havet,

<span id="an_7:45">7:45</span> vidare askkärlen, skovlarna och skålarna,
korteligen, alla redan nämnda föremål som Hiram gjorde åt konung Salomo
för HERRENS hus. Allt var av polerad koppar.

<span id="an_7:46">7:46</span> På Jordanslätten lät konungen gjuta det i
lerformar, mellan Suckot och Saretan.

<span id="an_7:47">7:47</span> Och för den övermåttan stora myckenhetens
skull lämnade Salomo alla föremålen ovägda, så att kopparens vikt icke
blev utrönt.

<span id="an_7:48">7:48</span> Salomo gjorde ock alla övriga föremål som
skulle finnas i HERRENS hus: det gyllene altaret, det gyllene bordet som
skådebröden skulle ligga på,

<span id="an_7:49">7:49</span> så ock ljusstakarna, fem på högra sidan
och fem på vänstra framför koret, av fint guld, med blomverket, lamporna
och lamptängerna av guld,

<span id="an_7:50">7:50</span> vidare faten, knivarna, de båda slagen av
skålar och fyrfaten, av fint guld, äntligen de gyllene gångjärnen till
de dörrar som ledde till det innersta av huset, det allraheligaste, och
till de dörrar i huset, som ledde till tempelsalen.

<span id="an_7:51">7:51</span> Sedan allt det arbete som konung Salomo
lät utföra på HERRENS hus var färdigt, förde Salomo ditin vad hans fader
David hade helgat åt HERREN: silvret, guldet och kärlen; detta lade han
in i skattkamrarna i HERRENS hus.

<span id="an_8:1">8:1</span> Därefter församlade Salomo de äldste i
Israel, alla huvudmännen för stammarna, Israels barns familjehövdingar,
till konung Salomo i Jerusalem, för att hämta HERRENS förbundsark upp
från Davids stad, det är Sion.

<span id="an_8:2">8:2</span> Så församlade sig då till konung Salomo
alla Israels män under högtiden i månaden Etanim, det är den sjunde
månaden.

<span id="an_8:3">8:3</span> När då alla de äldste i Israel hade kommit
tillstädes, lyfte prästerna upp arken.

<span id="an_8:4">8:4</span> Och de hämtade HERRENS ark och
uppenbarelsetältet ditupp, jämte alla heliga föremål som funnos i
tältet; prästerna och leviterna hämtade det ditupp.

<span id="an_8:5">8:5</span> Och konung Salomo stod framför arken jämte
Israels hela menighet, som hade församlats till honom; och de offrade
därvid småboskap och fäkreatur i sådan myckenhet, att de icke kunde
täljas eller räknas.

<span id="an_8:6">8:6</span> Och prästerna buro in HERRENS förbundsark
till dess plats i husets kor, i det allraheligaste, till platsen under
kerubernas vingar.

<span id="an_8:7">8:7</span> Ty keruberna bredde ut sina vingar fram
över den plats där arken stod, så att arken och dess stänger ovantill
betäcktes av keruberna.

<span id="an_8:8">8:8</span> Och stängerna voro så långa, att deras
ändar väl kunde ses från helgedomen framför koret, men däremot icke voro
synliga längre ute. Och de hava blivit kvar där ända till denna dag.

<span id="an_8:9">8:9</span> I arken fanns intet annat än de två
stentavlor som Mose hade lagt ned däri vid Horeb, när HERREN slöt
förbund med Israels barn, sedan de hade dragit ut ur Egyptens land.

<span id="an_8:10">8:10</span> Men när prästerna gingo ut ur helgedomen,
uppfyllde molnskyn HERRENS hus,

<span id="an_8:11">8:11</span> så att prästerna för molnskyns skull icke
kunde stå där och göra tjänst; ty HERRENS härlighet uppfyllde HERRENS
hus.

<span id="an_8:12">8:12</span> Då sade Salomo: »HERREN har sagt att han
vill bo i töcknet.

<span id="an_8:13">8:13</span> Jag har nu byggt ett hus till boning åt
dig, berett en plats där du må förbliva till evig tid.»

<span id="an_8:14">8:14</span> Sedan vände konungen sig om och
välsignade Israels hela församling, under det att Israels hela
församling förblev stående.

<span id="an_8:15">8:15</span> Han sade: »Lovad vare HERREN, Israels
Gud, som med sin hand har fullbordat vad han med sin mun lovade min
fader David, i det han sade:

<span id="an_8:16">8:16</span> 'Från den dag då jag förde mitt folk
Israel ut ur Egypten har jag icke i någon av Israels stammar utvalt en
stad, till att i den bygga ett hus där mitt namn skulle vara; men David
har jag utvalt till att råda över mitt folk Israel.'

<span id="an_8:17">8:17</span> Och min fader David hade väl i sinnet att
bygga ett hus åt HERRENS, Israels Guds, namn;

<span id="an_8:18">8:18</span> men HERREN sade till min fader David: 'Då
du nu har i sinnet att bygga ett hus åt mitt namn, så gör du visserligen
väl däri att du har detta i sinnet;

<span id="an_8:19">8:19</span> dock skall icke du få bygga detta hus,
utan din son, den som har utgått från din länd, han skall bygga huset åt
mitt namn.'

<span id="an_8:20">8:20</span> Och HERREN har uppfyllt det löfte han
gav; ty jag har kommit upp min fader Davids ställe och sitter nu på
Israels tron, såsom HERREN lovade, och jag har byggt huset åt HERRENS,
Israels Guds, namn.

<span id="an_8:21">8:21</span> Och där har jag tillrett ett rum för
arken, i vilken förvaras det förbund som HERREN slöt med våra fäder, när
han förde dem ut ur Egyptens land.»

<span id="an_8:22">8:22</span> Därefter trädde Salomo fram för HERRENS
altare inför Israels hela församling, och uträckte sina händer mot
himmelen

<span id="an_8:23">8:23</span> och sade: »HERRE, Israels Gud, ingen gud
är dig lik, uppe i himmelen eller nere på jorden, du som håller förbund
och bevarar nåd mot dina tjänare, när de vandra inför dig av allt sitt
hjärta,

<span id="an_8:24">8:24</span> du som har hållit vad du lovade din
tjänare David, min fader; ty vad du med din mun lovade, det fullbordade
du med din hand, såsom nu har skett.

<span id="an_8:25">8:25</span> Så håll nu ock, HERRE, Israels Gud, vad
du lovade din tjänare David, min fader, i det att du sade: 'Aldrig skall
den tid komma, då på Israels tron icke inför mig sitter en avkomling av
dig, om allenast dina barn hava akt på sin väg, så att de vandra inför
mig, såsom du har vandrat inför mig.'

<span id="an_8:26">8:26</span> Så låt nu, o Israels Gud, de ord som du
har talat till din tjänare David, min fader, bliva sanna.

<span id="an_8:27">8:27</span> Men kan då Gud verkligen bo på jorden?
Himlarna och himlarnas himmel rymma dig ju icke; huru mycket mindre då
detta hus som jag har byggt!

<span id="an_8:28">8:28</span> Men vänd dig ändå till din tjänares bön
och åkallan, HERRE, min Gud, så att du hör på det rop och den bön som
din tjänare nu uppsänder till dig,

<span id="an_8:29">8:29</span> och låter dina ögon natt och dag vara
öppna och vända mot detta hus -- den plats varom du har sagt: 'Mitt namn
skall vara där' -- så att du ock hör den bön som din tjänare beder, vänd
mot denna plats.

<span id="an_8:30">8:30</span> Ja, hör på den åkallan som din tjänare
och ditt folk Israel uppsända, vända mot denna plats. Må du höra den och
låta den komma upp till himmelen, där du bor; och när du hör, så må du
förlåta.

<span id="an_8:31">8:31</span> Om någon försyndar sig mot sin nästa och
man ålägger honom en ed och låter honom svärja, och han så kommer och
svär inför ditt altare i detta hus,

<span id="an_8:32">8:32</span> må du då höra det i himmelen och utföra
ditt verk och skaffa dina tjänare rätt, i det att du dömer den skyldige
skyldig och låter hans gärningar komma över hans huvud, men skaffar rätt
åt den som har rätt och låter honom få efter hans rättfärdighet.

<span id="an_8:33">8:33</span> Om ditt folk Israel bliver slaget av en
fiende, därför att de hava syndat mot dig, men de omvända sig till dig
och prisa ditt namn och bedja och åkalla dig i detta hus,

<span id="an_8:34">8:34</span> må du då höra det i himmelen och förlåta
ditt folk Israels synd och låta dem komma tillbaka till det land som du
har givit åt deras fäder.

<span id="an_8:35">8:35</span> Om himmelen bliver tillsluten, så att
regn icke faller, därför att de hava syndat mot dig, men de då bedja,
vända mot denna plats, och prisa ditt namn och omvända sig från sin
synd, när du bönhör dem,

<span id="an_8:36">8:36</span> må du då höra det i himmelen och förlåta
dina tjänares och ditt folk Israels synd, i det att du lär dem den goda
väg som de skola vandra; och må du låta det regna över ditt land, det
som du har givit åt ditt folk till arvedel.

<span id="an_8:37">8:37</span> Om hungersnöd uppstår i landet, om pest
uppstår, om sot eller rost, om gräshoppor eller gräsmaskar komma, om
fienden tränger folket i det land där deras städer stå, eller om någon
annan plåga eller sjukdom kommer, vilken det vara må,

<span id="an_8:38">8:38</span> och om då någon bön och åkallan höjes
från någon människa, vilken det vara må, eller från hela ditt folk
Israel, när de var för sig känna plågan därav i sitt hjärta och så
uträcka sina händer mot detta hus,

<span id="an_8:39">8:39</span> må du då höra det i himmelen, där du bor,
och förlåta och utföra ditt verk, i det att du giver var och en efter
alla hans gärningar, eftersom du känner hans hjärta -- ty du allena
känner alla människors hjärtan --

<span id="an_8:40">8:40</span> på det att de alltid må frukta dig, så
länge de leva i det land som du har givit åt våra fäder.

<span id="an_8:41">8:41</span> Också om en främling, en som icke är av
ditt folk Israel, kommer ifrån fjärran land för ditt namns skull

<span id="an_8:42">8:42</span> -- ty man skall ock där höra talas om
ditt stora namn och din starka hand och din uträckta arm -- om någon
sådan kommer och beder, vänd mot detta hus,

<span id="an_8:43">8:43</span> må du då i himmelen, där du bor, höra det
och göra allt varom främlingen ropar till dig, på det att alla jordens
folk må känna ditt namn och frukta dig, likasom ditt folk Israel gör,
och förnimma att detta hus som jag har byggt är uppkallat efter ditt
namn.

<span id="an_8:44">8:44</span> Om ditt folk drager ut i strid mot sin
fiende, på den väg du sänder dem, och de då bedja till HERREN, vända i
riktning mot den stad som du har utvalt, och mot det hus som jag har
byggt åt ditt namn,

<span id="an_8:45">8:45</span> må du då i himmelen höra deras bön och
åkallan och skaffa dem rätt.

<span id="an_8:46">8:46</span> Om de synda mot dig -- eftersom ingen
människa finnes, som icke syndar -- och du bliver vred på dem och giver
dem i fiendens våld, så att man tager dem till fånga och för dem bort
till fiendens land, fjärran eller nära,

<span id="an_8:47">8:47</span> men de då besinna sig i det land där de
äro i fångenskap, och omvända sig och åkalla dig i landet där man håller
dem fångna och säga: 'Vi hava syndat och gjort illa, vi hava varit
ogudaktiga',

<span id="an_8:48">8:48</span> om de så omvända sig till dig av allt
sitt hjärta och av all sin själ, i sina fienders land -- deras som hava
fört dem i fångenskap -- och bedja till dig, vända i riktning mot sitt
land, det som du har givit åt deras fäder, och mot den stad som du har
utvalt, och mot det hus som jag har byggt åt ditt namn,

<span id="an_8:49">8:49</span> må du då i himmelen, där du bor, höra
deras bön och åkallan och skaffa dem rätt

<span id="an_8:50">8:50</span> och förlåta ditt folk vad de hava syndat
mot dig, och alla de överträdelser som de hava begått mot dig, och låta
dem finna barmhärtighet inför dem som hålla dem fångna, så att dessa
förbarma sig över dem.

<span id="an_8:51">8:51</span> Ty de äro ju ditt folk och din arvedel,
som du har fört ut ur Egypten, den smältugnen.

<span id="an_8:52">8:52</span> Ja, låt dina ögon vara öppna och vända
till din tjänares och ditt folk Israels åkallan, så att du hör på dem,
så ofta de ropa till dig.

<span id="an_8:53">8:53</span> Ty du har själv avskilt dem åt dig till
arvedel bland alla folk på Jorden, såsom du talade genom din tjänare
Mose, när du förde våra fäder ut ur Egypten, o Herre, HERRE.»

<span id="an_8:54">8:54</span> När Salomo hade slutat att med dessa ord
bedja och åkalla HERREN, stod han upp från HERRENS altare, där han hade
legat på sina knän med händerna uträckta mot himmelen,

<span id="an_8:55">8:55</span> och trädde fram och välsignade Israels
hela församling med hög röst och sade:

<span id="an_8:56">8:56</span> »Lovad vare HERREN, som har givit sitt
folk Israel ro, alldeles såsom han har sagt! Alls intet har uteblivit av
allt det goda som han lovade genom sin tjänare Mose.

<span id="an_8:57">8:57</span> Så vare då HERREN, vår Gud, med oss,
såsom han har varit med våra fäder. Han må icke övergiva oss och
förskjuta oss,

<span id="an_8:58">8:58</span> utan böja våra hjärtan till sig, så att
vi alltid vandra på hans vägar och hålla hans bud och stadgar och
rätter, dem som han har givit våra fäder.

<span id="an_8:59">8:59</span> Och må dessa mina ord, med vilka jag har
bönfallit inför HERRENS ansikte, vara nära HERREN, vår Gud, dag och
natt, så att han skaffar rätt åt sin tjänare och rätt åt sitt folk
Israel, efter var dags behov;

<span id="an_8:60">8:60</span> på det att alla folk på jorden må
förnimma att HERREN är Gud, och ingen annan.

<span id="an_8:61">8:61</span> Och må edra hjärtan vara hängivna åt
HERREN, vår Gud, så att I alltjämt vandren efter hans stadgar och hållen
hans bud, såsom I nu gören.»

<span id="an_8:62">8:62</span> Och konungen jämte hela Israel offrade
slaktoffer inför HERRENS ansikte.

<span id="an_8:63">8:63</span> Till det tackoffer som Salomo offrade åt
HERREN tog han tjugutvå tusen tjurar och ett hundra tjugu tusen av
småboskapen. Så invigdes HERRENS hus av konungen och alla Israels barn.

<span id="an_8:64">8:64</span> På samma dag helgade konungen den
mellersta delen av förgården framför HERRENS hus, ty där offrade han
brännoffret, spisoffret och fettstyckena av tackoffret, eftersom
kopparaltaret, som stod inför HERRENS ansikte, var för litet för att
brännoffret, spisoffret och fettstyckena av tackoffret skulle kunna
rymmas där.

<span id="an_8:65">8:65</span> Vid detta tillfälle firade Salomo
högtiden, och med honom hela Israel -- en stor församling ifrån hela
landet, allt ifrån det ställe där vägen går till Hamat ända till
Egyptens bäck -- inför HERRENS, vår Guds, ansikte i sju dagar och åter
sju dagar, tillsammans fjorton dagar.

<span id="an_8:66">8:66</span> På åttonde dagen lät han folket gå, och
de togo avsked av konungen. Sedan gingo de till sina hyddor, fulla av
glädje och fröjd över allt det goda som HERREN hade gjort mot sin
tjänare David och sitt folk Israel.

<span id="an_9:1">9:1</span> Då nu Salomo hade byggt HERRENS hus
färdigt, så ock konungshuset, ävensom allt annat som han hade känt
åstundan och lust att utföra,

<span id="an_9:2">9:2</span> uppenbarade sig HERREN för andra gången för
Salomo, likasom han förut hade uppenbarat sig för honom i Gibeon.

<span id="an_9:3">9:3</span> Och HERREN sade till honom »Jag har hört
den bön och åkallan som du har uppsänt till mig; detta hus som du har
byggt har jag helgat, till att där fästa mitt namn för evig tid. Och
mina ögon och mitt hjärta skola vara där alltid.

<span id="an_9:4">9:4</span> Om du nu vandrar inför mig, såsom din fader
David vandrade, med ostraffligt hjärta och i redlighet, så att du gör
allt vad jag har bjudit dig och håller mina stadgar och rätter

<span id="an_9:5">9:5</span> då skall jag upprätthålla din konungatron
över Israel evinnerligen, såsom jag lovade angående din fader David, när
jag sade: 'Aldrig skall på Israels tron saknas en avkomling av dig.'

<span id="an_9:6">9:6</span> Men om I och edra barn vänden om och
övergiven mig, och icke hållen de bud och stadgar som jag har förelagt
eder, utan gån bort och tjänen andra gudar och tillbedjen dem,

<span id="an_9:7">9:7</span> då skall jag utrota Israel ur det land som
jag har givit dem; och det hus som jag har helgat åt mitt namn skall jag
förkasta ifrån mitt ansikte; och Israel skall bliva ett ordspråk och en
visa bland alla folk.

<span id="an_9:8">9:8</span> Och huru upphöjt detta hus nu än må vara,
skall då var och en som går därförbi bliva häpen och vissla. Och när man
frågar: 'Varför har HERREN gjort så mot detta land och detta hus?',

<span id="an_9:9">9:9</span> då skall man svara: 'Därför att de övergåvo
HERREN, sin Gud, som hade fört deras fäder ut ur Egyptens land, och
höllo sig till andra gudar och tillbådo dem och tjänade dem, därför har
HERREN låtit allt detta onda komma över dem.'»

<span id="an_9:10">9:10</span> När de tjugu år voro förlidna, under
vilka Salomo byggde på de två husen, HERRENS hus och konungshuset,

<span id="an_9:11">9:11</span> gav konung Salomo tjugu städer i Galileen
åt Hiram, konungen i Tyrus, som hade försett honom med cederträ,
cypressträ och guld, så mycket han begärde.

<span id="an_9:12">9:12</span> Men när Hiram från Tyrus begav sig ut för
att bese de städer som Salomo hade givit honom, behagade de honom icke,

<span id="an_9:13">9:13</span> utan han sade: »Vad är detta för städer
som du har givit mig, min broder?» Och han kallade dem Kabuls land,
såsom de heta ännu i dag.

<span id="an_9:14">9:14</span> Men Hiram sände till konungen ett hundra
tjugu talenter guld.

<span id="an_9:15">9:15</span> Och på följande sätt förhöll det sig med
det arbetsfolk som konung Salomo bådade upp för att bygga HERRENS hus
och hans eget hus och Millo, ävensom Jerusalems murar, så ock Hasor,
Megiddo och Geser.

<span id="an_9:16">9:16</span> (Farao, konungen i Egypten, hade nämligen
dragit upp och intagit Geser och bränt upp det i eld och dräpt de
kananéer som bodde i staden, varefter han hade givit den till hemgift åt
sin dotter, Salomos hustru.

<span id="an_9:17">9:17</span> Men Salomo byggde upp Geser, ävensom
Nedre Bet-Horon,

<span id="an_9:18">9:18</span> så ock Baalat och Tamar i öknen där i
landet,

<span id="an_9:19">9:19</span> vidare alla Salomos förrådsstäder,
vagnsstäderna och häststäderna, och vad annat Salomo kände åstundan att
bygga i Jerusalem, på Libanon och eljest i hela det land som lydde under
hans välde.)

<span id="an_9:20">9:20</span> Allt det folk som fanns kvar av
amoréerna, hetiterna, perisséerna hivéerna och jebuséerna, korteligen,
alla de som icke voro av Israels barn --

<span id="an_9:21">9:21</span> deras avkomlingar, så många som funnos
kvar i landet efter dem, i det Israels barn icke hade förmått giva dem
till spillo, dessa pålade Salomo att vara arbetspliktiga tjänare, såsom
de äro ännu i dag.

<span id="an_9:22">9:22</span> Men av Israels barn gjorde Salomo ingen
till träl, utan de blevo krigare och blevo hans tjänare och hövitsman
och kämpar, eller uppsyningsmän över hans vagnar och ridhästar.

<span id="an_9:23">9:23</span> Överfogdarna över Salomos arbeten voro
fem hundra femtio; dessa hade befälet över folket som utförde arbetet.

<span id="an_9:24">9:24</span> Men så snart Faraos dotter hade flyttat
upp från Davids stad till det hus som han hade byggt åt henne, byggde
han ock Millo.

<span id="an_9:25">9:25</span> Och Salomo offrade tre gånger om året
brännoffer och tackoffer på det altare som han hade byggt åt HERREN, och
tände därjämte rökelsen inför HERRENS ansikte. Så hade han då gjort
huset färdigt.

<span id="an_9:26">9:26</span> Konung Salomo byggde ock en flotta i
Esjon-Geber, som ligger vid Elot, på stranden av Röda havet, i Edoms
land.

<span id="an_9:27">9:27</span> På denna flotta sände Hiram av sitt folk
sjökunnigt skeppsmanskap, som åtföljde Salomos folk.

<span id="an_9:28">9:28</span> De foro till Ofir och hämtade därifrån
guld, fyra hundra tjugu talenter, som de förde till konung Salomo.

<span id="an_10:1">10:1</span> När drottningen av Saba fick höra ryktet
om Salomo och vad han hade gjort för HERRENS namn, kom hon för att sätta
honom på prov med svåra frågor.

<span id="an_10:2">10:2</span> Hon kom till Jerusalem med ett mycket
stort följe, med kameler, som buro välluktande kryddor och guld i stor
myckenhet, så ock ädla stenar. Och när hon kom inför Salomo, förelade
hon honom allt vad hon hade i tankarna.

<span id="an_10:3">10:3</span> Men Salomo gav henne svar på alla hennes
frågor; intet var förborgat för konungen, utan han kunde giva henne svar
på allt.

<span id="an_10:4">10:4</span> När nu drottningen av Saba såg all
Salomos vishet, och såg huset som han hade byggt,

<span id="an_10:5">10:5</span> och såg rätterna på hans bord, och såg
huru hans tjänare sutto där, och huru de som betjänade honom utförde
sina åligganden, och huru de voro klädda, och vidare såg hans
munskänkar, och när hon såg brännoffren som han offrade i HERRENS hus,
då blev hon utom sig av förundran.

<span id="an_10:6">10:6</span> Och hon sade till konungen: »Sant var det
tal som jag hörde i mitt land om dig och om din vishet.

<span id="an_10:7">10:7</span> Jag ville icke tro vad man sade, förrän
jag själv kom och med egna ögon fick se det; men nu finner jag att det
icke ens till hälften har blivit omtalat för mig. Du har långt mer
vishet och rikedom, än jag genom ryktet hade hört.

<span id="an_10:8">10:8</span> Sälla äro dina män, sälla äro dessa dina
tjänare, som beständigt få stå inför dig och höra din visdom.

<span id="an_10:9">10:9</span> Lovad vare HERREN, din Gud, som har
funnit sådant behag i dig, att han har satt dig på Israels tron! Ja,
därför att HERREN älskar Israel evinnerligen, därför har han satt dig
till konung, för att du skall skipa lag och rätt.»

<span id="an_10:10">10:10</span> Och hon gav åt konungen ett hundra
tjugu talenter guld, så ock välluktande kryddor i stor myckenhet,
därtill ädla stenar; en så stor myckenhet av välluktande kryddor, som
drottningen av Saba gav åt konung Salomo, har aldrig mer blivit införd.

<span id="an_10:11">10:11</span> När Hirams flotta hämtade guld från
Ofir, hemförde också den från Ofir almugträ i stor myckenhet, ävensom
ädla stenar.

<span id="an_10:12">10:12</span> Av almugträet lät konungen göra
tillbehör till HERRENS hus och till konungshuset, så ock harpor och
psaltare för sångarna. Så mycket almugträ har sedan intill denna dag
icke införts eller blivit sett i landet.

<span id="an_10:13">10:13</span> Konung Salomo åter gav åt drottningen
av Saba allt vad hon åstundade och begärde, och skänkte henne i sin
konungsliga frikostighet också annat därutöver. Sedan vände hon om och
for till sitt land igen med sina tjänare.

<span id="an_10:14">10:14</span> Det guld som årligen inkom till Salomo
vägde sex hundra sextiosex talenter,

<span id="an_10:15">10:15</span> förutom det som inkom genom
kringresande handelsmän och genom krämares köpenskap, så ock från Erebs
alla konungar och från ståthållarna i landet.

<span id="an_10:16">10:16</span> Och konung Salomo lät göra två hundra
stora sköldar av uthamrat guld och använde till var sådan sköld sex
hundra siklar guld;

<span id="an_10:17">10:17</span> likaledes tre hundra mindre sköldar av
uthamrat guld och använde till var sådan sköld tre minor guld; och
konungen satte upp dem i Libanonskogshuset.

<span id="an_10:18">10:18</span> Vidare lät konungen göra en stor tron
av elfenben och överdrog den med fint guld.

<span id="an_10:19">10:19</span> Tronen hade sex trappsteg, och tronens
ryggstycke var ovantill avrundat; på båda sidor om sitsen voro armstöd,
och två lejon stodo utmed armstöden;

<span id="an_10:20">10:20</span> och tolv lejon stodo där på de sex
trappstegen, på båda sidor. Något sådant har aldrig blivit förfärdigat i
något annat rike.

<span id="an_10:21">10:21</span> Och alla konung Salomos dryckeskärl
voro av guld, och alla kärl i Libanonskogshuset voro av fint guld; av
silver fanns intet, det aktades icke för något i Salomos tid.

<span id="an_10:22">10:22</span> Ty konungen hade en egen Tarsisflotta
på havet jämte Hirams flotta; en gång vart tredje år kom Tarsisflottan
hem och förde med sig guld och silver, elfenben, apor och påfåglar.

<span id="an_10:23">10:23</span> Och konung Salomo blev större än någon
annan konung på jorden, både i rikedom och i vishet.

<span id="an_10:24">10:24</span> Från alla länder kom man för att besöka
Salomo och höra den vishet som Gud hade nedlagt i hans hjärta.

<span id="an_10:25">10:25</span> Och var och en förde med sig skänker:
föremål av silver och av guld, kläder, vapen, välluktande kryddor,
hästar och mulåsnor. Så skedde år efter år.

<span id="an_10:26">10:26</span> Salomo samlade ock vagnar och
ridhästar, så att han hade ett tusen fyra hundra vagnar och tolv tusen
ridhästar; dem förlade han dels i vagnsstäderna, dels i Jerusalem, hos
konungen själv.

<span id="an_10:27">10:27</span> Och konungen styrde så, att silver blev
lika vanligt i Jerusalem som stenar, och cederträ lika vanligt som
mullbärsfikonträ i Låglandet.

<span id="an_10:28">10:28</span> Och hästarna som Salomo lät anskaffa
infördes från Egypten; ett antal kungliga uppköpare hämtade ett visst
antal av dem till bestämt pris.

<span id="an_10:29">10:29</span> Var vagn som hämtades upp från Egypten
och infördes kostade sex hundra siklar silver, och var häst ett hundra
femtio. Sammalunda infördes ock genom deras försorg sådana till
hetiternas alla konungar och till konungarna i Aram.

<span id="an_11:1">11:1</span> Men konung Salomo hade utom Faraos dotter
många andra utländska kvinnor som han älskade: moabitiskor,
ammonitiskor, edomeiskor, sidoniskor och hetitiskor,

<span id="an_11:2">11:2</span> kvinnor av de folk om vilka HERREN hade
lagt till Israels barn: »I skolen icke inlåta eder med dem, och de få
icke inlåta sig med eder; de skola förvisso eljest förleda edra hjärtan
att avfalla till deras gudar.» Till dessa höll sig Salomo och älskade
dem.

<span id="an_11:3">11:3</span> Han hade sju hundra furstliga gemåler och
tre hundra bihustrur. Dessa kvinnor förledde hans hjärta till avfall.

<span id="an_11:4">11:4</span> Ja, när Salomo blev gammal, förledde
kvinnorna hans hjärta att avfalla till andra gudar, så att hans hjärta
icke förblev hängivet åt HERREN, hans Gud, såsom hans fader Davids
hjärta hade varit.

<span id="an_11:5">11:5</span> Så kom Salomo att följa efter Astarte,
sidoniernas gudinna, och Milkom, ammoniternas styggelse.

<span id="an_11:6">11:6</span> Och Salomo gjorde vad ont var i HERRENS
ögon och följde icke i allt efter HERREN, såsom hans fader David hade
gjort.

<span id="an_11:7">11:7</span> Salomo byggde nämligen då en offerhöjd åt
Kemos, moabiternas styggelse, på berget öster om Jerusalem, och likaså
en åt Molok, Ammons barns styggelse.

<span id="an_11:8">11:8</span> På samma sätt gjorde han för alla sina
utländska kvinnor, så att de fingo tända offereld och frambära offer åt
sina gudar.

<span id="an_11:9">11:9</span> Och HERREN blev vred på Salomo, därför
att hans hjärta hade avfallit från HERREN, Israels Gud, som dock två
gånger hade uppenbarat sig för honom,

<span id="an_11:10">11:10</span> och som hade givit honom ett särskilt
bud angående denna sak, att han icke skulle följa efter andra gudar, ett
HERRENS bud som han icke hade hållit.

<span id="an_11:11">11:11</span> Därför sade HERREN till Salomo:
»Eftersom det är så med dig, och eftersom du icke har hållit det förbund
och de stadgar som jag har givit dig, skall jag rycka riket ifrån dig
och giva det åt din tjänare.

<span id="an_11:12">11:12</span> Men för din fader Davids skull vill jag
icke göra detta i din tid; först ur din sons hand skall jag rycka det.

<span id="an_11:13">11:13</span> Dock skall jag icke rycka hela riket
ifrån honom, utan en stam skall jag giva åt din son, för min tjänare
Davids skull och för Jerusalems skull, som jag har utvalt.»

<span id="an_11:14">11:14</span> Och HERREN lät en motståndare till
Salomo uppstå i edoméen Hadad. Denne var av konungasläkten i Edom.

<span id="an_11:15">11:15</span> Ty när David var i strid med Edom, och
härhövitsmannen Joab drog upp för att begrava de slagna och därvid
förgjorde allt mankön i Edom

<span id="an_11:16">11:16</span> -- ty Joab och hela Israel stannade där
i sex månader, till dess att han hade utrotat allt mankön i Edom --

<span id="an_11:17">11:17</span> då flydde Adad jämte några edomeiska
män som hade varit i hans faders tjänst, och de togo vägen till Egypten;
Hadad var då en ung gosse.

<span id="an_11:18">11:18</span> De begav sig åstad från Midjan och
kommo till Paran; och de togo folk med sig från Paran och kommo så till
Egypten, till Farao, konungen i Egypten. Denne gav honom ett hus och
anslog ett underhåll åt honom och gav honom land.

<span id="an_11:19">11:19</span> Och Hadad fann mycken nåd för Faraos
ögon, så att denne gav honom till hustru en syster till sin gemål, en
syster till drottning Tapenes.

<span id="an_11:20">11:20</span> Denna syster till Tapenes födde åt
honom sonen Genubat, och Tapenes lät avvänja honom i Faraos hus; sedan
vistades Genubat i Faraos hus bland Faraos söner.

<span id="an_11:21">11:21</span> Då nu Hadad i Egypten hörde att David
hade gått till vila hos sina fäder, och att härhövitsmannen Joab var
död, sade han till Farao: »Låt mig fara hem till mitt land.»

<span id="an_11:22">11:22</span> Men Farao sade till honom: »Vad fattas
dig här hos mig, eftersom du vill fara till ditt land?» Han svarade:
»Hindra mig icke, utan låt mig gå.

<span id="an_11:23">11:23</span> Och Gud lät ännu en motståndare till
honom uppstå i Reson, Eljadas son, som hade flytt ifrån sin herre,
Hadadeser, konungen i Soba.

<span id="an_11:24">11:24</span> När David sedan anställde blodbadet
ibland dem, samlade denne folk omkring sig och blev hövitsman för en
strövskara; dessa drogo därefter till Damaskus och slogo sig ned där och
gjorde sig till herrar i Damaskus.

<span id="an_11:25">11:25</span> Denne var nu under Salomos hela livstid
Israels motståndare och gjorde det skada, han såväl som Hadad. Han
avskydde Israel; och han blev konung över Aram.

<span id="an_11:26">11:26</span> Och en av Salomos tjänare hette
Jerobeam; han var son till Nebat, en efraimit, från Sereda, och hans
moder hette Seruga och var änka. Denne reste sig upp mot konungen.

<span id="an_11:27">11:27</span> Orsaken varför han reste sig upp mot
konungen var följande. Salomo byggde då på Millo; han ville befästa det
blottade stället på sin fader Davids stad.

<span id="an_11:28">11:28</span> Nu var Jerobeam en dugande man; och då
Salomo såg att den unge mannen var driftig i sitt arbete, satte han
honom över allt det arbete som ålåg Josefs hus.

<span id="an_11:29">11:29</span> Vid den tiden hände sig en gång att
Jerobeam hade begivit sig ut ur Jerusalem; då kom profeten Ahia från
Silo emot honom på vägen, där han gick klädd i en ny mantel; och de båda
voro ensamma på fältet.

<span id="an_11:30">11:30</span> Och Ahia fattade i den nya manteln som
han hade på sig och ryckte sönder den i tolv stycken.

<span id="an_11:31">11:31</span> Därefter sade han till Jerobeam: »Tag
här tio stycken för dig. Ty så säger HERREN, Israels Gud: Se, jag vill
rycka riket ur Salomos hand och giva tio av stammarna åt dig;

<span id="an_11:32">11:32</span> den ena stammen skall han få behålla
för min tjänare Davids skull och för Jerusalems skull, den stads som jag
har utvalt ur alla Israels stammar.

<span id="an_11:33">11:33</span> Så skall ske, därför att de hava
övergivit mig och tillbett Astarte, sidoniernas gudinna, och Kemos,
Moabs gud, och Milkom, Ammons barns gud, och icke vandrat på mina vägar
och icke gjort vad rätt är i mina ögon, efter mina stadgar och rätter,
såsom hans fader David gjorde.

<span id="an_11:34">11:34</span> Dock skall jag icke taga ifrån honom
själv det samlade riket, utan jag vill låta honom förbliva furste, så
länge han lever, för min tjänare Davids skull, som jag utvalde, därför
att han höll mina bud och stadgar.

<span id="an_11:35">11:35</span> Men från hans son skall jag taga
konungadömet och giva det åt dig, nämligen de tio stammarna.

<span id="an_11:36">11:36</span> En stam skall jag giva åt hans son, så
att min tjänare David alltid har en lampa inför mitt ansikte i
Jerusalem, den stad som jag har utvalt åt mig, till att där fästa mitt
namn.

<span id="an_11:37">11:37</span> Dig vill jag alltså taga och vill låta
dig regera över allt vad dig lyster; du skall bliva konung över Israel.

<span id="an_11:38">11:38</span> Om du nu hörsammar allt vad jag bjuder
dig och vandrar på mina vägar och gör vad rätt är i mina ögon, så att du
håller mina stadgar och bud, såsom min tjänare David gjorde, så skall
jag vara med dig och bygga åt dig ett hus som bliver beståndande, såsom
jag byggde ett hus åt David, och jag skall giva Israel åt dig. --

<span id="an_11:39">11:39</span> Ja, för den sakens skull skall jag
ödmjuka Davids säd, dock icke för alltid.»

<span id="an_11:40">11:40</span> Och Salomo sökte tillfälle att döda
Jerobeam; men Jerobeam stod upp och flydde till Egypten, till Sisak,
konungen i Egypten. Och han stannade i Egypten till Salomos död.

<span id="an_11:41">11:41</span> Vad nu mer är att säga om Salomo, om
allt vad han gjorde och om hans vishet, det finnes upptecknat i Salomos
krönika.

<span id="an_11:42">11:42</span> Den tid Salomo regerade i Jerusalem
över hela Israel var fyrtio år.

<span id="an_11:43">11:43</span> Och Salomo gick till vila hos sina
fäder och blev begraven i sin fader Davids stad. Och hans son Rehabeam
blev konung efter honom.

<span id="an_12:1">12:1</span> Och Rehabeam drog till Sikem, ty hela
Israel hade kommit till Sikem för att göra honom till konung.

<span id="an_12:2">12:2</span> När Jerobeam, Nebats son, hörde detta --
han var då ännu kvar i Egypten, dit han hade flytt för konung Salomo;
Jerobeam bodde alltså i Egypten,

<span id="an_12:3">12:3</span> men de sände ditbort och läto kalla honom
åter -- då kom han tillstädes jämte Israels hela församling och talade
till Rehabeam och sade:

<span id="an_12:4">12:4</span> »Din fader gjorde vårt ok för svårt; men
lätta nu du det svåra arbete och det tunga ok som din fader lade på oss,
så vilja vi tjäna dig.»

<span id="an_12:5">12:5</span> Han svarade dem: »Gån bort och vänten
ännu tre dagar, och kommen så tillbaka till mig.» Och folket gick.

<span id="an_12:6">12:6</span> Då rådförde sig konung Rehabeam med de
gamle som hade varit i tjänst hos hans fader Salomo, medan denne ännu
levde; han sade: »Vilket svar råden I mig att giva detta folk?»

<span id="an_12:7">12:7</span> De svarade honom och sade: »Om du i dag
underkastar dig detta folk och bliver dem till tjänst, om du lyssnar
till deras bön och talar goda ord till dem, så skola de för alltid bliva
dina tjänare.»

<span id="an_12:8">12:8</span> Men han aktade icke på det råd som de
gamle hade givit honom, utan rådförde sig med de unga män som hade vuxit
upp med honom, och som nu voro i hans tjänst.

<span id="an_12:9">12:9</span> Han sade till dem: »Vilket svar råden I
oss att giva detta folk som har talat till mig och sagt: 'Lätta det ok
som din fader har lagt på oss'?»

<span id="an_12:10">12:10</span> De unga männen som hade vuxit upp med
honom svarade honom då och sade: »Så bör du säga till detta folk som har
talat till dig och sagt: 'Din fader gjorde vårt ok tungt, men lätta du
det för oss' -- så bör du tala till dem: 'Mitt minsta finger är tjockare
än min faders länd.

<span id="an_12:11">12:11</span> Så veten nu, att om min fader har
belastat eder med ett tungt ok, så skall jag göra edert ok ännu tyngre;
har min fader tuktat eder med ris, så skall jag tukta eder med
skorpiongissel.'»

<span id="an_12:12">12:12</span> Så kom nu Jerobeam med allt folket till
Rehabeam på tredje dagen, såsom konungen hade befallt, i det han sade:
»Kommen tillbaka till mig på tredje dagen.»

<span id="an_12:13">12:13</span> Då gav konungen folket ett hårt svar;
ty han aktade icke på det råd som de gamle hade givit honom.

<span id="an_12:14">12:14</span> Han talade till dem efter de unga
männens råd och sade: »Har min fader gjort edert ok tungt, så skall jag
göra edert ok ännu tyngre; har min fader tuktat eder med ris, så skall
jag tukta eder med skorpiongissel.»

<span id="an_12:15">12:15</span> Alltså hörde konungen icke på folket;
ty det var så skickat av HERREN, för att hans ord skulle uppfyllas, det
som HERREN hade talat till Jerobeam, Nebats son, genom Ahia från Silo.

<span id="an_12:16">12:16</span> Då nu hela Israel förnam att konungen
icke ville höra på dem, gav folket konungen detta svar: »Vad del hava vi
i David? Ingen arvslott hava vi i Isais son. Drag hem till dina hyddor,
Israel. Se nu själv om ditt hus, du David.» Därefter drog Israel hem
till sina hyddor.

<span id="an_12:17">12:17</span> Allenast över de israeliter som bodde i
Juda städer förblev Rehabeam konung.

<span id="an_12:18">12:18</span> Och när konung Rehabeam sände åstad
Adoram, som hade uppsikten över de allmänna arbetena, stenade hela
Israel denne till döds; och konung Rehabeam själv måste med hast stiga
upp i sin vagn och fly till Jerusalem.

<span id="an_12:19">12:19</span> Så avföll Israel från Davids hus och
har varit skilt därifrån ända till denna dag.

<span id="an_12:20">12:20</span> Men när hela Israel hörde att Jerobeam
hade kommit tillbaka, sände de och läto kalla honom till
folkförsamlingen och gjorde honom till konung över hela Israel; ingen
höll sig till Davids hus, utom Juda stam allena.

<span id="an_12:21">12:21</span> Och när Rehabeam kom till Jerusalem,
församlade han hela Juda hus och Benjamins stam, ett hundra åttio tusen
utvalda krigare, för att de skulle strida mot Israels hus och återvinna
konungadömet åt Rehabeam, Salomos son.

<span id="an_12:22">12:22</span> Men Guds ord kom till gudsmannen
Semaja;

<span id="an_12:23">12:23</span> han sade: »Säg till Rehabeam, Salomos
son, Juda konung, och till hela Juda hus och Benjamin och till det
övriga folket:

<span id="an_12:24">12:24</span> Så säger HERREN: I skolen icke draga
upp och strida mot edra bröder, Israels barn. Vänden tillbaka hem, var
och en till sitt, ty vad som har skett har kommit från mig.» Och de
lyssnade till HERRENS ord och vände om och gingo sin väg, såsom HERREN
hade befallt.

<span id="an_12:25">12:25</span> Men Jerobeam befäste Sikem i Efraims
bergsbygd och bosatte sig där. Därifrån drog han åstad och befäste
Penuel.

<span id="an_12:26">12:26</span> Och Jerobeam sade vid sig själv: »Såsom
nu är, kan riket komma tillbaka till Davids hus.

<span id="an_12:27">12:27</span> Ty om folket här får draga upp och
anställa slaktoffer i HERRENS hus i Jerusalem, så kan folkets hjärta
vända tillbaka till deras herre Rehabeam, Juda konung; ja, då kunna de
dräpa mig och vända tillbaka till Rehabeam, Juda konung.»

<span id="an_12:28">12:28</span> Sedan nu konungen hade överlagt härom,
lät han göra två kalvar av guld. Därefter sade han till folket: »Nu må
det vara nog med edra färder upp till Jerusalem. Se, här är din Gud,
Israel, han som har fört dig upp ur Egyptens land.»

<span id="an_12:29">12:29</span> Och han ställde upp den ena i Betel,
och den andra satte han upp i Dan.

<span id="an_12:30">12:30</span> Detta blev en orsak till synd; folket
gick ända till Dan för att träda fram inför den ena av dem.

<span id="an_12:31">12:31</span> Han byggde också upp offerhöjdshus och
gjorde till präster allahanda män ur folket, sådana som icke voro av
Levi barn.

<span id="an_12:32">12:32</span> Och Jerobeam anordnade en högtid i
åttonde månaden, på femtonde dagen i månaden, lik högtiden Juda, och
steg då upp till altaret; så gjorde han i Betel för att offra åt de
kalvar som han hade låtit göra. Och de män som han hade gjort till
offerhöjdspräster lät han göra tjänst i Betel.

<span id="an_12:33">12:33</span> Till det altare som han hade gjort i
Betel steg han alltså upp på femtonde dagen i åttonde månaden, den månad
som han av eget påfund hade valt. Han anordnade nämligen då en högtid
för Israels barn och steg upp till altaret för att där tända offereld.

<span id="an_13:1">13:1</span> Men då kom på HERRENS befallning en
gudsman från Juda till Betel, just när Jerobeam stod vid altaret för att
där tända offereld.

<span id="an_13:2">13:2</span> Och mannen ropade mot altaret på HERRENS
befallning och sade: »Altare! Altare! Så säger HERREN: Se, åt Davids hus
skall födas en son vid namn Josia, han skall på dig slakta
offerhöjdsprästerna som antända offereld på dig, och människoben skall
man då bränna upp på dig.»

<span id="an_13:3">13:3</span> På samma gång angav han ett tecken, i det
han sade: »Detta är tecknet på att det är HERREN som har talat: se,
altaret skall rämna, och askan därpå skall spillas ut.»

<span id="an_13:4">13:4</span> När konung Jerobeam hörde dessa ord, som
gudsmannen ropade mot altaret i Betel, räckte han ut sin hand från
altaret och sade: »Gripen honom.» Men handen som han hade räckt ut mot
honom förvissnade, och han kunde icke draga den tillbaka till sig igen.

<span id="an_13:5">13:5</span> Och altaret rämnade, och askan på altaret
spilldes ut; det var det tecken som gudsmannen på HERRENS befallning
hade angivit.

<span id="an_13:6">13:6</span> Då tog konungen till orda och sade till
gudsmannen: »Bönfall inför HERREN, din Gud, och bed för mig att jag må
kunna draga min hand tillbaka till mig igen.» Och gudsmannen bönföll
inför HERREN; och konungen kunde då draga sin hand tillbaka till sig
igen, och den var likadan som förut.

<span id="an_13:7">13:7</span> Då talade konungen till gudsmannen: »Kom
hem med mig och vederkvick dig; sedan vill jag giva dig en gåva.»

<span id="an_13:8">13:8</span> Men gudsmannen svarade konungen: »Om du
än vill giva mig hälften av vad som finnes i ditt hus, så kommer jag
dock icke med dig; här på orten vill jag varken äta eller dricka.

<span id="an_13:9">13:9</span> Ty så har HERREN genom sitt ord bjudit
mig och sagt: Du skall varken äta eller dricka, och ej heller vända
tillbaka samma väg du har gått hit.»

<span id="an_13:10">13:10</span> Därefter gick han sina färde en annan
väg och vände icke tillbaka samma väg han hade kommit till Betel.

<span id="an_13:11">13:11</span> Men i Betel bodde en gammal profet.
Dennes son kom och förtäljde för honom allt vad gudsmannen den dagen
hade gjort i Betel, huru han hade talat till konungen. När de hade
förtäljt detta för sin fader,

<span id="an_13:12">13:12</span> frågade deras fader dem vilken väg han
hade gått. Och hans söner visste vilken väg gudsmannen som kom från Juda
hade gått.

<span id="an_13:13">13:13</span> Då sade han till sina söner: »Sadlen
åsnan åt mig.» När de då hade sadlat åsnan åt honom, satte han sig på
den

<span id="an_13:14">13:14</span> och begav dig åstad efter gudsmannen
och fann honom sittande under terebinten; och han frågade honom: »Är du
den gudsman som har kommit från Juda?» Han svarade: »Ja.»

<span id="an_13:15">13:15</span> Då sade han till honom: »Kom med mig
hem och ät med mig.»

<span id="an_13:16">13:16</span> Men han svarade: »Jag kan icke vända om
med dig och följa dig, och jag vill icke äta eller dricka med dig här på
orten;

<span id="an_13:17">13:17</span> ty så har blivit mig sagt genom HERRENS
ord: Du skall varken äta eller dricka där; du skall icke heller gå
tillbaka samma väg du har gått dit.»

<span id="an_13:18">13:18</span> Han sade till honom: »Jag är ock en
profet såsom du, och en ängel har talat till mig på HERRENS befallning
och sagt: 'För honom tillbaka med dig hem och giv honom att äta och
dricka.'» Men häri ljög han för honom.

<span id="an_13:19">13:19</span> Då vände han tillbaka med honom och åt
i hans hus och drack.

<span id="an_13:20">13:20</span> Men under det att de sutto till bords,
kom HERRENS ord till profeten som hade fört honom tillbaka.

<span id="an_13:21">13:21</span> Och han ropade till gudsmannen som hade
kommit från Juda och sade: »Så säger HERREN: Därför att du har varit
gensträvig mot HERRENS ord och icke hållit det bud som HERREN, din Gud,
har givit dig,

<span id="an_13:22">13:22</span> utan vänt tillbaka och ätit och druckit
på den ort där han hade förbjudit, dig att äta och dricka, därför skall
din döda kropp icke komma i dina fäders grav.

<span id="an_13:23">13:23</span> Sedan han nu hade ätit och druckit,
sadlade han åsnan åt honom, åt profeten som han hade fört tillbaka.

<span id="an_13:24">13:24</span> Och denne begav sig åstad; men ett
lejon kom emot honom på vägen och dödade honom. Sedan låg hans döda
kropp utsträckt där på vägen, under det att åsnan stod bredvid den; och
lejonet stod också bredvid den döda kroppen.

<span id="an_13:25">13:25</span> Då nu folk som gick därförbi fick se
den döda kroppen ligga utsträckt på vägen och lejonet stå bredvid den
döda kroppen, gingo de in i staden där den gamle profeten bodde och
omtalade det där.

<span id="an_13:26">13:26</span> När profeten, som hade fört honom
tillbaka från hans väg, hörde det, sade han: »Det är gudsmannen, han som
var gensträvig mot HERRENS ord; därför har HERREN givit honom i lejonets
våld, och det har krossat och dödat honom, i enlighet med det ord som
HERREN hade talat till honom.»

<span id="an_13:27">13:27</span> Därefter tillsade han sina söner att de
skulle sadla åsnan åt honom; och de sadlade den.

<span id="an_13:28">13:28</span> Så begav han sig åstad och fann den
döda kroppen liggande utsträckt på vägen och åsnan och lejonet stående
bredvid den döda kroppen; lejonet hade icke ätit av den döda kroppen och
ej heller krossat åsnan.

<span id="an_13:29">13:29</span> Då tog profeten upp gudsmannens döda
kropp och lade den på åsnan och förde den tillbaka; och den gamle
profeten begav sig in i sin stad för att hålla dödsklagan och begrava
honom.

<span id="an_13:30">13:30</span> Och han lade hans döda kropp i sin egen
grav; och de höllo dödsklagan efter honom och ropade: »Ack ve, min
broder!»

<span id="an_13:31">13:31</span> Då han nu hade begravit honom, sade han
till sina söner: »När jag dör, så begraven mig i den grav där gudsmannen
ligger begraven; läggen mina ben vid sidan av hans ben.

<span id="an_13:32">13:32</span> Ty förvisso skall det ord gå i
fullbordan, som han på HERRENS befallning ropade mot altaret i Betel och
mot alla offerhöjdshus i Samariens städer.»

<span id="an_13:33">13:33</span> Dock vände Jerobeam efter detta icke om
från sin onda väg, utan gjorde åter allahanda man ur folket till
offerhöjdspräster; vem som hade lust därtill fick av honom mottaga
handfyllning till att vara offerhöjdspräst.

<span id="an_13:34">13:34</span> På detta sätt blev han för Jerobeams
hus en orsak till synd, och en orsak till att det blev utplånat och
utrotat från jorden.

<span id="an_14:1">14:1</span> Vid den tiden blev Abia, Jerobeams son,
sjuk.

<span id="an_14:2">14:2</span> Då sade Jerobeam till sin hustru: »Stå
upp och förkläd dig, så att ingen kan märka att du är Jerobeams hustru,
och gå till Silo, ty där bor profeten Ahia, han som förkunnade om mig
att jag skulle bliva konung över detta folk.

<span id="an_14:3">14:3</span> Och tag med dig tio bröd, därtill smått
bakverk och en kruka honung, och gå in till honom; han skall då förkunna
för dig huru det skall gå med gossen.»

<span id="an_14:4">14:4</span> Jerobeams hustru gjorde så; hon stod upp
och gick till Silo och kom till Ahias hus. Och Ahia kunde icke se, ty
hans ögon voro starrblinda av ålderdom.

<span id="an_14:5">14:5</span> Men HERREN hade sagt till Ahia: »Just nu
kommer Jerobeams hustru för att förfråga sig hos dig om sin son, ty han
är sjuk; så och så skall du tala till henne. Men när hon kommer, skall
hon ställa sig främmande.

<span id="an_14:6">14:6</span> Då nu Ahia hörde ljudet av hennes steg,
när hon kom i dörren, sade han: »Kom in, du Jerobeams hustru. Varför
ställer du dig främmande? Jag har ju fått uppdrag att giva dig ett hårt
budskap.

<span id="an_14:7">14:7</span> Gå och säg Jerobeam: Så säger HERREN,
Israels Gud: Se, jag har upphöjt dig ur folket och satt dig till furste
över mitt folk Israel

<span id="an_14:8">14:8</span> och har ryckt riket från Davids hus och
givit det åt dig. Men du har icke varit sådan som min tjänare David, som
höll mina bud och följde efter mig av allt sitt hjärta, så att han
gjorde allenast vad rätt var i mina ögon;

<span id="an_14:9">14:9</span> utan du har gjort mer ont än alla som
hava varit före dig och har gått bort och gjort dig andra gudar,
nämligen gjutna beläten, för att förtörna mig, och har kastat mig bakom
din rygg.

<span id="an_14:10">14:10</span> Därför skall jag låta olycka komma över
Jerobeams hus och utrota allt mankön av Jerobeams hus, både små och
stora i Israel; och jag skall bortsopa Jerobeams hus, såsom man sopar
bort orenlighet, till dess det bliver en ände därpå.

<span id="an_14:11">14:11</span> Den av Jerobeams hus, som dör i staden,
skola hundarna äta upp, och den som dör ute på marken, skola himmelens
fåglar äta upp. Ty så har HERREN talat.

<span id="an_14:12">14:12</span> Så stå du nu upp och gå hem igen. När
din fot träder in i staden, skall barnet dö.

<span id="an_14:13">14:13</span> Och hela Israel skall hålla dödsklagan
efter honom, och man skall begrava honom; ty av Jerobeams hus skall
allenast han komma i en grav, därför att i Jerobeams hus dock hos honom
blev funnet något som var gott inför HERREN, Israels Gud.

<span id="an_14:14">14:14</span> Men HERREN skall låta en konung över
Israel uppstå åt sig, en konung som skall utrota Jerobeams hus. Detta är
den dagen; och vad skall icke nu ske!

<span id="an_14:15">14:15</span> HERREN skall slå Israel, så att det
bliver likt vassen, som vaggar hit och dit i vattnet. Och han skall
rycka upp Israel ur detta goda land, som han har givit åt deras fäder,
och skall förströ dem på andra sidan floden, därför att de hava gjort
sig Aseror och därmed förtörnat HERREN.

<span id="an_14:16">14:16</span> Och han skall prisgiva Israel för de
synders skull som Jerobeam har begått, och genom vilka han har kommit
Israel att synda.»

<span id="an_14:17">14:17</span> Då stod Jerobeams hustru upp och gick
sin väg och kom till Tirsa; och just som hon beträdde husets tröskel,
gav gossen upp andan.

<span id="an_14:18">14:18</span> Och man begrov honom, och hela Israel
höll dödsklagan efter honom, i enlighet med det ord som HERREN hade
talat genom sin tjänare, profeten Ahia.

<span id="an_14:19">14:19</span> Vad nu mer är att säga om Jerobeam, om
hans krig och om hans regering, det finnes upptecknat i Israels
konungars krönika.

<span id="an_14:20">14:20</span> Den tid Jerobeam regerade var tjugutvå
år. Så gick han till vila hos sina fäder; och hans son Nadab blev konung
efter honom.

<span id="an_14:21">14:21</span> Men Rehabeam, Salomos son, var konung i
Juda. Fyrtioett år gammal var Rehabeam, när han blev konung, och han
regerade sjutton år i Jerusalem, den stad som HERREN hade utvalt ur alla
Israels stammar, till att där fästa sitt namn. Hans moder hette Naama,
ammonitiskan.

<span id="an_14:22">14:22</span> Och Juda gjorde vad ont var i HERRENS
ögon; med de synder som de begingo retade de honom långt mer, än deras
fäder hade gjort.

<span id="an_14:23">14:23</span> Ty också de byggde sig offerhöjder och
reste stoder och Aseror på alla höga kullar och under alla gröna träd;

<span id="an_14:24">14:24</span> ja, också tempelbolare funnos i landet.
De gjorde efter alla styggelser hos de folk som HERREN hade fördrivit
för Israels barn.

<span id="an_14:25">14:25</span> Men i konung Rehabeams femte
regeringsår drog Sosak, konungen i Egypten, upp mot Jerusalem.

<span id="an_14:26">14:26</span> Och han tog skatterna i HERRENS hus och
skatterna i konungshuset; alltsammans tog han. Han tog ock alla de
gyllene sköldar som Salomo hade låtit göra.

<span id="an_14:27">14:27</span> I deras ställe lät konung Rehabeam göra
sköldar av koppar, och dessa lämnade han i förvar åt hövitsmännen för
drabanterna som höllo vakt vid ingången till konungshuset.

<span id="an_14:28">14:28</span> Och så ofta konungen gick till HERRENS
hus, buro drabanterna dem; sedan förde de dem tillbaka till
drabantsalen.

<span id="an_14:29">14:29</span> Vad nu mer är att säga om Rehabeam och
om allt vad han gjorde, det finnes upptecknat i Juda konungars krönika.

<span id="an_14:30">14:30</span> Men Rehabeam och Jerobeam lågo i krig
med varandra, så länge de levde.

<span id="an_14:31">14:31</span> Och Rehabeam gick till vila hos sina
fäder och blev begraven hos sina fäder i Davids stad. Hans moder hette
Naama, ammonitiskan. Och hans son Abiam blev konung efter honom.

<span id="an_15:1">15:1</span> I konung Jerobeams, Nebats sons,
adertonde regeringsår blev Abiam konung över Juda.

<span id="an_15:2">15:2</span> Han regerade tre år i Jerusalem. Hans
moder hette Maaka, Abisaloms dotter.

<span id="an_15:3">15:3</span> Och han vandrade i alla de synder som
hans fader hade begått före honom, och hans hjärta var icke hängivet åt
HERREN, hans Gud, såsom hans fader Davids hjärta hade varit.

<span id="an_15:4">15:4</span> Allenast för Davids skull lät HERREN,
hans Gud, honom få en lampa i Jerusalem, i det att han uppsatte hans son
efter honom och lät Jerusalem hava bestånd --

<span id="an_15:5">15:5</span> detta därför att David gjorde vad rätt
var i HERRENS ögon och icke vek ifrån något som han bjöd honom, så länge
han levde, utom i saken med hetiten Uria.

<span id="an_15:6">15:6</span> Men Rehabeam och Jerobeam lågo i krig med
varandra, så länge den förre levde.

<span id="an_15:7">15:7</span> Vad nu mer är att säga om Abiam och om
allt vad han gjorde, det finnes upptecknat i Juda konungars krönika. Men
Abiam och Jerobeam lågo i krig med varandra.

<span id="an_15:8">15:8</span> Och Abiam gick till vila hos sina fäder,
och man begrov honom i Davids stad. Och hans son Asa blev konung efter
honom.

<span id="an_15:9">15:9</span> I Jerobeams, Israels konungs, tjugonde
regeringsår blev Asa konung över Juda.

<span id="an_15:10">15:10</span> Han regerade fyrtioett år i Jerusalem.
Hans moder hette Maaka, Abisaloms dotter.

<span id="an_15:11">15:11</span> Och Asa gjorde vad rätt var i HERRENS
ögon, såsom hans fader David hade gjort

<span id="an_15:12">15:12</span> Han drev ut tempelbolarna ur landet och
skaffade bort alla de eländiga avgudabeläten som hans fader hade låtit
göra.

<span id="an_15:13">15:13</span> Ja, sin moder Maaka avsatte han från
hennes drottningsvärdighet, därför att hon hade satt upp en styggelse åt
Aseran; Asa högg nu ned styggelsen och brände upp den i Kidrons dal.

<span id="an_15:14">15:14</span> Men offerhöjderna blevo icke
avskaffade; dock var Asas hjärta hängivet åt HERREN, så länge han levde.

<span id="an_15:15">15:15</span> Och han förde in i HERRENS hus både vad
hans fader och vad han själv hade helgat åt HERREN: silver, guld och
kärl.

<span id="an_15:16">15:16</span> Men Asa och Baesa, Israels konung, lågo
i krig med varandra, så länge de levde.

<span id="an_15:17">15:17</span> Baesa, Israels konung, drog upp mot
Juda och begynte befästa Rama, för att hindra att någon komme vare sig
till eller ifrån Asa, Juda konung.

<span id="an_15:18">15:18</span> Då tog Asa allt silver och guld som
fanns kvar i skattkamrarna i HERRENS hus, ävensom skatterna i
konungshuset, och lämnade detta åt sina tjänare; därefter sände konung
Asa dem till Ben-Hadad, son till Tabrimmon, son till Hesjon, konungen i
Aram, som bodde i Damaskus, och lät säga:

<span id="an_15:19">15:19</span> »Ett förbund består ju mellan mig och
dig, såsom det var mellan min fader och din fader. Se, här sänder jag
dig skänker av silver och guld, så bryt då nu ditt förbund med Baesa,
Israels konung, för att han må lämna mig i fred.»

<span id="an_15:20">15:20</span> Och Ben-Hadad lyssnade till konung Asa
och sände sina krigshövitsmän mot Israels städer och förhärjade Ijon,
Dan, Abel-Bet-Maaka och hela Kinarot jämte hela Naftali land.

<span id="an_15:21">15:21</span> När Baesa hörde detta, avstod han från
att befästa Rama och höll sig sedan stilla i Tirsa.

<span id="an_15:22">15:22</span> Men konung Asa bådade upp hela Juda,
ingen fritagen; och de förde bort stenar och trävirke som Baesa använde
till att befästa Rama. Därmed befäste nu konung Asa Geba i Benjamin, så
ock Mispa.

<span id="an_15:23">15:23</span> Allt vad mer är att säga om Asa, om
alla hans bedrifter, om allt vad han gjorde och om de städer han byggde,
det finnes upptecknat i Juda konungars krönika. Men på sin ålderdom fick
han en sjukdom i sina fötter.

<span id="an_15:24">15:24</span> Och Asa gick till vila hos sina fäder
och blev begraven hos sina fäder i sin fader Davids stad. Och hans son
Josafat blev konung efter honom.

<span id="an_15:25">15:25</span> Men Nadab, Jerobeams son, blev konung
över Israel i Asas, Juda konungs, andra regeringsår, och han regerade
över Israel i två år.

<span id="an_15:26">15:26</span> Han gjorde vad ont var i HERRENS ögon
och vandrade på sin faders väg och i den synd genom vilken denne hade
kommit Israel att synda.

<span id="an_15:27">15:27</span> Men Baesa, Ahias son, av Isaskar hus,
anstiftade en sammansvärjning mot honom, och Baesa dräpte honom vid
Gibbeton, som tillhörde filistéerna; Nadab med hela Israel höll nämligen
på med att belägra Gibbeton.

<span id="an_15:28">15:28</span> I Asas, Juda konungs, tredje
regeringsår var det som Baesa dödade honom, och han blev så själv konung
i hans ställe.

<span id="an_15:29">15:29</span> Och när han hade blivit konung
förgjorde han hela Jerobeams hus; han lät intet som anda hade bliva kvar
av Jerobeams hus, utan utrotade det, i enighet med det ord som HERREN
hade talat genom sin tjänare Ahia från Silo --

<span id="an_15:30">15:30</span> detta för de synders skull som Jerobeam
hade begått, och genom vilka han kom Israel att synda, så att han därmed
förtörnade HERREN, Israels Gud.

<span id="an_15:31">15:31</span> Vad nu mer är att säga om Nadab och om
allt vad han gjorde det finnes upptecknat i Israels konungars krönika.

<span id="an_15:32">15:32</span> Men Asa och Baesa, Israels konung, lågo
i krig med varandra, länge de levde.

<span id="an_15:33">15:33</span> I Asas, Juda konungs, tredje
regeringsår blev Baesa, Ahias son, konung över hela Israel i Tirsa och
regerade i tjugufyra år.

<span id="an_15:34">15:34</span> Han gjorde vad ont var i HERRENS ögon
och vandrade på Jerobeams väg och i den synd genom vilken denne hade
kommit Israel att synda.

<span id="an_16:1">16:1</span> Och HERRENS ord kom till Jehu, Hananis
son, mot Baesa; han sade:

<span id="an_16:2">16:2</span> »Se, jag har lyft dig upp ur stoftet och
satt dig till furste över mitt folk Israel. Men du har vandrat på
Jerobeams väg och kommit mitt folk Israel att synda, så att de hava
förtörnat mig genom sina synder.

<span id="an_16:3">16:3</span> Därför vill jag bortsopa Baesa och hans
hus; ja, jag vill göra med ditt hus såsom jag gjorde med Jerobeams,
Nebats sons, hus.

<span id="an_16:4">16:4</span> Den av Baesas hus, som dör i staden,
skola hundarna äta upp, och den av hans hus, som dör ute på marken,
skola himmelens fåglar äta upp.»

<span id="an_16:5">16:5</span> Vad nu mer är att säga om Baesa, om vad
han gjorde och om hans bedrifter, det finnes upptecknat i Israels
konungars krönika.

<span id="an_16:6">16:6</span> Och Baesa gick till vila hos sina fäder
och blev begraven i Tirsa. Och hans son Ela blev konung efter honom.

<span id="an_16:7">16:7</span> Men genom profeten Jehu, Hananis son,
hade HERRENS ord kommit till Baesa och hans hus, icke allenast för allt
det onda som han hade gjort i HERRENS ögon, då han förtörnade honom
genom sina händers verk, så att det måste gå honom såsom det gick
Jerobeams hus, utan ock därför att han hade förgjort detta.

<span id="an_16:8">16:8</span> I Asas, Juda konungs, tjugusjätte
regeringsår blev Ela, Baesas son, konung över Israel i Tirsa och
regerade i två år.

<span id="an_16:9">16:9</span> Men hans tjänare Simri, som var hövitsman
för den ena hälften av stridsvagnarna, anstiftade en sammansvärjning mot
honom. Och en gång, då han i Tirsa hade druckit sig drucken i Arsas hus,
överhovmästarens i Tirsa,

<span id="an_16:10">16:10</span> kom Simri dit och slog honom till döds
-- det var i Asas, Juda konungs, tjugusjunde regeringsår -- och han
själv blev så konung i hans ställe.

<span id="an_16:11">16:11</span> Och när han hade blivit konung och
intagit sin tron, förgjorde han hela Baesas hus, utan att låta någon av
mankön bliva kvar, varken hans blodsförvanter eller hans vänner.

<span id="an_16:12">16:12</span> Så utrotade Simri hela Baesas hus, i
enlighet med det ord som HERREN hade talat till Baesa genom profeten
Jehu --

<span id="an_16:13">16:13</span> detta för alla de synders skull som
Baesa och hans son Ela hade begått, och genom vilka de hade kommit
Israel att synda, så att de förtörnade HERREN, Israels Gud, med de
fåfängliga avgudar som de dyrkade.

<span id="an_16:14">16:14</span> Vad nu mer är att säga om Ela och om
allt vad han gjorde, det finnes upptecknat i Israels konungars krönika.

<span id="an_16:15">16:15</span> I Asas, Juda konungs, tjugusjunde
regeringsår blev Simri konung och regerade i sju dagar, i Tirsa. Folket
höll då på att belägra Gibbeton, som tillhörde filistéerna.

<span id="an_16:16">16:16</span> Medan nu folket höll på med
belägringen, fingo de höra sägas »Simri har anstiftat en
sammansvärjning; han har ock dräpt konungen.» Då gjorde hela Israel
samma dag Omri, den israelitiske härhövitsmannen, till konung, i lägret.

<span id="an_16:17">16:17</span> Därefter drog Omri med hela Israel upp
från Gibbeton, och de angrepo Tirsa.

<span id="an_16:18">16:18</span> Men när Simri såg att staden var
intagen, gick han in i konungshusets palatsbyggnad och brände upp
konungshuset jämte sig själv i eld och omkom så --

<span id="an_16:19">16:19</span> detta för de synders skull som han hade
begått, i det att han gjorde vad ont var i HERRENS ögon och vandrade på
Jerobeams väg och i den synd som denne hade gjort, och genom vilken han
hade kommit Israel att synda.

<span id="an_16:20">16:20</span> Vad nu mer är att säga om Simri och om
den sammansvärjning som han anstiftade, det finnes upptecknat i Israels
konungars krönika.

<span id="an_16:21">16:21</span> Nu delade sig Israels folk i två
hälfter; den ena hälften av folket höll sig till Tibni, Ginats son, och
ville göra honom till konung, och den andra hälften höll sig till Omri.

<span id="an_16:22">16:22</span> Men den del av folket som höll sig till
Omri, fick överhanden över den del som höll sig till Tibni, Ginats son.
Och när Tibni var död, blev Omri konung.

<span id="an_16:23">16:23</span> I Asas, Juda konungs, trettioförsta
regeringsår blev Omri konung över Israel och regerade i tolv år; i Tirsa
regerade han i sex år.

<span id="an_16:24">16:24</span> Han köpte berget Samaria av Semer för
två talenter silver; och han bebyggde berget och kallade staden som han
byggde där Samaria, efter Semer, den man som hade varit bergets ägare.

<span id="an_16:25">16:25</span> Men Omri gjorde vad ont var i HERRENS
ögon; han gjorde mer ont än någon av dem som hade varit före honom.

<span id="an_16:26">16:26</span> Han vandrade i allt på Jerobeams,
Nebats sons, väg och i de synder genom vilka denne hade kommit Israel
att synda, så att de förtörnade HERREN, Israels Gud, med de fåfängliga
avgudar de dyrkade.

<span id="an_16:27">16:27</span> Vad nu mer är att säga om Omri, om vad
han gjorde och om de bedrifter han utförde, det finnes upptecknat i
Israels konungars krönika.

<span id="an_16:28">16:28</span> Och Omri gick till vila hos sina fäder
och blev begraven i Samaria. Och hans son Ahab blev konung efter honom.

<span id="an_16:29">16:29</span> Ahab, Omris son, blev konung över
Israel i Asas, Juda konungs, trettioåttonde regeringsår; sedan regerade
Ahab, Omris son, i tjugutvå år över Israel i Samaria.

<span id="an_16:30">16:30</span> Men Ahab, Omris son, gjorde vad ont var
i HERRENS ögon, mer än någon av dem som hade varit före honom.

<span id="an_16:31">16:31</span> Det var honom icke nog att vandra i
Jerobeams, Nebats sons, synder; han tog ock till hustru Isebel, dotter
till Etbaal, sidoniernas konung, och gick så åstad och tjänade Baal och
tillbad honom.

<span id="an_16:32">16:32</span> Och han reste ett altare åt Baal i
Baalstemplet som han hade byggt i Samaria.

<span id="an_16:33">16:33</span> Därtill lät Ahab göra Aseran. Så gjorde
Ahab mer till att förtörna HERREN, Israels Gud, än någon av de Israels
konungar som hade varit före honom.

<span id="an_16:34">16:34</span> Under hans tid byggde beteliten Hiel
åter upp Jeriko. Men när han lade dess grund, kostade det honom hans
äldste son Abiram, och när han satte upp dess portar, kostade det honom
hans yngste son Segib -- i enlighet med det ord som HERREN hade talat
genom Josua, Nuns son.

<span id="an_17:1">17:1</span> Och tisbiten Elia, en man som förut hade
uppehållit sig i Gilead, sade till Ahab: »Så sant HERREN, Israels Gud,
lever, han vilkens tjänare jag är, under dessa år skall varken dagg
eller regn falla, med mindre jag säger det.»

<span id="an_17:2">17:2</span> Och HERRENS ord kom till honom; han sade:

<span id="an_17:3">17:3</span> »Gå bort härifrån och begiv dig österut,
och göm dig vid bäcken Kerit, som österifrån rinner ut i Jordan.

<span id="an_17:4">17:4</span> Din dryck skall du få ur bäcken, och
korparna har jag bjudit att där förse dig med föda.»

<span id="an_17:5">17:5</span> Då gick han bort och gjorde såsom HERREN
hade befallt; han gick bort och uppehöll sig vid bäcken Kerit, som
österifrån rinner ut i Jordan.

<span id="an_17:6">17:6</span> Och korparna förde till honom bröd och
kött om morgonen, och bröd och kött om aftonen, och sin dryck fick han
ur bäcken.

<span id="an_17:7">17:7</span> Men efter någon tid torkade bäcken ut,
därför att det icke regnade i landet.

<span id="an_17:8">17:8</span> Då kom HERRENS ord till honom; han sade:

<span id="an_17:9">17:9</span> »Stå upp och gå till Sarefat, som hör
till Sidon, och uppehåll dig där. Se, jag har där bjudit en änka att
förse dig med föda.»

<span id="an_17:10">17:10</span> Han stod upp och gick till Sarefat. Och
när han kom till stadsporten, fick han där se en änka som samlade ved.
Då ropade han till henne och sade: »Hämta litet vatten åt mig i kärlet,
så att jag får dricka.»

<span id="an_17:11">17:11</span> När hon nu gick för att hämta det,
ropade han efter henne och sade: »Tag ock med dig ett stycke bröd åt
mig.»

<span id="an_17:12">17:12</span> Men hon svarade: »Så sant HERREN, din
Gud, lever, jag äger icke en kaka bröd, utan allenast en hand full mjöl
i krukan och litet olja i kruset. Och se, här har jag samlat ihop ett
par vedpinnar, och jag går nu hem och tillreder det åt mig och min son,
för att vi må äta det och sedan dö.»

<span id="an_17:13">17:13</span> Då sade Elia till henne: »Frukta icke;
gå och gör såsom du har sagt. Men red först till en liten kaka därav åt
mig, och bär ut den till mig; red sedan till åt dig och din son.

<span id="an_17:14">17:14</span> Ty så säger HERREN, Israels Gud: Mjölet
i krukan skall icke taga slut, och oljan i kruset skall icke tryta,
intill den dag då HERREN låter det regna på jorden.»

<span id="an_17:15">17:15</span> Då gick hon åstad och gjorde såsom Elia
hade sagt. Och hon hade sedan att äta, hon själv och han och hennes
husfolk, en lång tid.

<span id="an_17:16">17:16</span> Mjölet i krukan tog icke slut, och
oljan i kruset tröt icke, i enlighet med det ord som HERREN hade talat
genom Elia.

<span id="an_17:17">17:17</span> Men härefter hände sig, att kvinnans,
hans värdinnas, son blev sjuk; hans sjukdom blev mycket svår, så att han
till slut icke mer andades.

<span id="an_17:18">17:18</span> Då sade hon till Elia: »Vad har du med
mig att göra, du gudsman? Du har kommit till mig, för att min
missgärning skulle bliva ihågkommen, så att min son måste dö.»

<span id="an_17:19">17:19</span> Men han sade till henne: »Giv mig din
son.» Och han tog honom ur hennes famn och bar honom upp i salen där han
bodde och lade honom på sin säng.

<span id="an_17:20">17:20</span> Och han ropade till HERREN och sade:
»HERRE, min Gud, har du väl kunnat göra så illa mot denna änka, vilkens
gäst jag är, att du har dödat hennes son?»

<span id="an_17:21">17:21</span> Därefter sträckte han sig ut över
gossen tre gånger och ropade till HERREN och sade: »HERRE, min Gud, låt
denna gosses själ komma tillbaka in i honom.»

<span id="an_17:22">17:22</span> Och HERREN hörde Elias röst, och
gossens själ kom tillbaka in i honom, och han fick liv igen.

<span id="an_17:23">17:23</span> Och Elia tog gossen och bar honom från
salen ned i huset och gav honom åt hans moder. Och Elia sade: »Se, din
son lever.»

<span id="an_17:24">17:24</span> Då sade kvinnan till Elia: »Nu vet jag
att du är en gudsman, och att HERRENS ord i din mun är sanning.»

<span id="an_18:1">18:1</span> En lång tid härefter, på tredje året, kom
HERRENS ord till Elia; han sade: »Gå åstad och träd fram för Ahab, så
skall jag sedan låta det regna på jorden.»

<span id="an_18:2">18:2</span> Då gick Elia åstad för att träda fram för
Ahab. Men hungersnöden var då stor i Samaria.

<span id="an_18:3">18:3</span> Och Ahab kallade till sig Obadja, sin
överhovmästare; men Obadja dyrkade HERREN med stor iver.

<span id="an_18:4">18:4</span> Och när Isebel utrotade HERRENS profeter,
hade Obadja tagit ett hundra profeter och gömt dem, femtio man åt
gången, i en grotta och försett dem med mat och dryck.

<span id="an_18:5">18:5</span> Ahab sade nu till Obadja: »Far igenom
landet till alla vattenkällor och alla bäckar. Kanhända skola vi finna
gräs, så att vi kunna behålla hästar och mulåsnor vid liv och slippa att
slakta ned någon boskap.»

<span id="an_18:6">18:6</span> Och de fördelade mellan sig landet som de
skulle draga i genom. Ahab for en väg för sig, och Obadja for en annan
väg för sig.

<span id="an_18:7">18:7</span> När nu Obadja färdades sin väg fram, fick
han se Elia komma emot sig. Och han kände igen denne och föll ned på
Sitt ansikte och sade: »Är du här, min herre Elia?»

<span id="an_18:8">18:8</span> Han svarade honom: »Ja. Gå och säg till
din herre: 'Elia är här.'»

<span id="an_18:9">18:9</span> Då sade han: »Varmed har jag försyndat
mig, eftersom du vill giva din tjänare i Ahabs hand och låta honom döda
mig?

<span id="an_18:10">18:10</span> Så sant HERREN, din Gud, lever, det
finnes icke något folk eller något rike dit min herre icke har sänt för
att söka efter dig; och om man har svarat: 'Han är icke här', så har han
av det riket eller det folket tagit en ed, att man icke har funnit dig.

<span id="an_18:11">18:11</span> Och nu säger du: 'Gå och säg till din
herre: Elia är här!'

<span id="an_18:12">18:12</span> Om nu, när jag går ifrån dig, HERRENS
Ande skulle rycka bort dig, jag vet icke vart, och jag likväl komme med
ditt budskap till Ahab, så skulle han dräpa mig, när han icke funne dig.
Och dock har ju jag, din tjänare, fruktat HERREN allt ifrån min ungdom.

<span id="an_18:13">18:13</span> Har det icke blivit berättat för min
herre vad jag gjorde, när Isebel dräpte HERRENS profeter, huru jag gömde
ett hundra av HERRENS profeter, femtio man och åter femtio, i en grotta
och försåg dem med mat och dryck?

<span id="an_18:14">18:14</span> Och nu säger du: 'Gå och säg till din
herre: Elia är här!' -- för att han skall dräpa mig.»

<span id="an_18:15">18:15</span> Men Elia svarade: »Så sant HERREN
Sebaot lever, han vilkens tjänare jag är, redan i dag skall jag träda
fram för honom.»

<span id="an_18:16">18:16</span> Då gick Obadja Ahab till mötes och
förkunnade detta för honom; och Ahab begav sig åstad för att möta Elia.

<span id="an_18:17">18:17</span> Och när Ahab fick se Elia, sade Ahab
till honom: »Är du här, du som drager olycka över Israel?»

<span id="an_18:18">18:18</span> Han svarade: »Det är icke jag, som
drager olycka över Israel, utan du och din faders hus, därmed att I
övergiven HERRENS bud, och därmed att du följer efter Baalerna.

<span id="an_18:19">18:19</span> Men sänd nu bort och församla hela
Israel till mig på berget Karmel, jämte Baals fyra hundra femtio
profeter och Aserans fyra hundra profeter, som äta vid Isebels bord.»

<span id="an_18:20">18:20</span> Då sände Ahab omkring bland Israels
barn och lät församla profeterna på berget Karmel.

<span id="an_18:21">18:21</span> Och Elia trädde fram för allt folket
och sade: »Huru länge viljen I halta på båda sidor? Är det HERREN som är
Gud, så följen efter honom; men om Baal är det, så följen efter honom.»
Och folket svarade honom icke ett ord.

<span id="an_18:22">18:22</span> Då sade Elia till folket: »Jag allena
är kvar såsom HERRENS Profet, och Baals profeter äro fyra hundra femtio
man.

<span id="an_18:23">18:23</span> Må man nu giva oss två tjurar, och må
de välja ut åt sig den ena tjuren och stycka den och lägga den på veden,
utan att tända eld därpå, så vill jag reda till den andra tjuren och
lägga den på veden, utan att tända eld därpå.

<span id="an_18:24">18:24</span> Därefter mån I åkalla eder guds namn,
men själv vill jag åkalla HERRENS namn. »Den gud som då svarar med eld,
han vare Gud.» Allt folket svarade och sade. »Ditt förslag är gott.»

<span id="an_18:25">18:25</span> Då sade Elia till Baals profeter:
»Väljen ut åt eder den ena tjuren och reden till den, I först, ty I ären
flertalet; åkallen därefter eder guds namn, men eld fån I icke tända.»

<span id="an_18:26">18:26</span> Då togo de den tjur som han gav dem och
redde till den; sedan åkallade de Baals namn från morgonen ända till
middagen och ropade: »Baal, svara oss.» Men icke ett ljud hördes, och
ingen svarade. Och alltjämt haltade de åstad kring altaret som man hade
gjort.

<span id="an_18:27">18:27</span> När det så blev middag, gäckades Elia
med dem och sade: »Ropen ännu högre, ty visserligen är han en gud, men
han har väl något att begrunda, eller ock har han gått avsides, eller är
han på resa; kanhända sover han, men då skall han väl vakna.»

<span id="an_18:28">18:28</span> Då ropade de ännu högre och ristade
sig, såsom deras sed var, med svärd och spjut, så att blodet kom ut på
dem.

<span id="an_18:29">18:29</span> När det sedan hade blivit eftermiddag,
fattades de av profetiskt raseri, och höllo så på ända till den tid då
spisoffret frambäres. Men icke ett ljud hördes, ingen svarade, och ingen
tycktes heller akta på dem.

<span id="an_18:30">18:30</span> Och Elia sade till allt folket: »Träden
hitfram till mig.» Så trädde nu allt folket fram till honom. Då satte
han åter i stånd HERRENS altare, som hade blivit nedrivet.

<span id="an_18:31">18:31</span> Elia tog tolv stenar, lika många som
Jakobs söners stammar -- den mans, till vilken detta HERRENS ord hade
kommit: »Israel skall vara ditt namn.»

<span id="an_18:32">18:32</span> Och han byggde av stenarna ett altare i
HERRENS namn och gjorde omkring altaret en grav, stor nog för ett utsäde
av två sea-mått.

<span id="an_18:33">18:33</span> Därefter lade han upp veden, styckade
tjuren och lade den på veden.

<span id="an_18:34">18:34</span> Sedan sade han: »Fyllen fyra krukor med
vatten, och gjuten ut vattnet över brännoffret och veden.» Han sade
ytterligare: »Gören så ännu en gång.» Och de gjorde så för andra gången.
Därefter sade han: »Gören så för tredje gången.» Och de gjorde så för
tredje gången.

<span id="an_18:35">18:35</span> Och vattnet flöt runt omkring altaret;
och han lät fylla också graven med vatten.

<span id="an_18:36">18:36</span> Då nu tiden var inne att frambära
spisoffret, trädde profeten Elia fram och sade: »HERRE, Abrahams, Isaks
och Israels Gud, låt det i dag bliva kunnigt att du är Gud i Israel, och
att jag är din tjänare, och att det är på din befallning jag har gjort
allt detta.»

<span id="an_18:37">18:37</span> Svara mig, HERRE, svara mig, så att
detta folk förnimmer att det är du, HERRE, som är Gud, i det att du
vänder om deras hjärtan.»

<span id="an_18:38">18:38</span> »Då föll HERRENS ed ned och förtärde
brännoffret, veden, stenarna och jorden, och uppslickade vattnet som var
i graven.

<span id="an_18:39">18:39</span> När allt folket såg detta, föllo de ned
på sina ansikten och sade: »HERREN är det som är Gud! HERREN är det som
är Gud!»

<span id="an_18:40">18:40</span> Men Elia sade till dem: »Gripen Baals
profeter; låten ingen av dem komma undan.» Och de grepo dem. Och Elia
lät föra dem ned till bäcken Kison och slakta dem där.

<span id="an_18:41">18:41</span> Och Elia sade till Ahab: »Begiv dig
ditupp, ät och drick, ty jag hör bruset av regn.»

<span id="an_18:42">18:42</span> Då begav sig Ahab ditupp för att äta
och dricka. Men Elia steg upp på Karmels topp, hukade sig ned mot jorden
och sänkte sitt ansikte mellan sina knän.

<span id="an_18:43">18:43</span> Och han sade till sin tjänare »Gå upp
och skåda ut åt havet.» Denne gick då upp och skådade ut, men sade: »Jag
ser ingenting.» Så tillsade han honom sju gånger att gå tillbaka.

<span id="an_18:44">18:44</span> När han då kom dit sjunde gången sade
han: »Nu ser jag ett litet moln, icke större än en mans hand, stiga upp
ur havet.» Då sade han: »Gå upp och säg till Ahab: Spänn för och far
ned, så att regnet icke håller dig kvar.»

<span id="an_18:45">18:45</span> Och i ett ögonblick förmörkades
himmelen av moln och storm, och ett starkt regn föll. Och Ahab steg upp
i sin vagn och for till Jisreel.

<span id="an_18:46">18:46</span> Men HERRENS hand hade kommit över Elia,
så att han omgjorde sina länder och sprang framför Ahab ända inemot
Jisreel.

<span id="an_19:1">19:1</span> Men när Ahab berättade för Isebel allt
vad Elia hade gjort, och huru han hade dräpt alla profeterna med svärd,

<span id="an_19:2">19:2</span> Sände Isebel en budbärare till Elia och
lät säga: »Gudarna straffe mig nu och framgent om jag icke i morgon vid
denna tid låter det gå med ditt liv såsom det gick med alla dessas liv.»

<span id="an_19:3">19:3</span> När han förnam detta, stod han upp och
begav sig i väg för att rädda sitt liv, och han kom så till Beer-Seba,
som hör till Juda; där lämnade han kvar sin tjänare.

<span id="an_19:4">19:4</span> Men själv gick han ut i öknen en
dagsresa. Där satte han sig under en ginstbuske; och han önskade sig
döden och sade: »Det är nog; tag nu mitt liv, HERRE, ty jag är icke
förmer än mina fäder.»

<span id="an_19:5">19:5</span> Därefter lade han sig att sova under en
ginstbuske. Men se, då rörde en ängel vid honom och sade till honom:
»Stå upp och ät.»

<span id="an_19:6">19:6</span> När han då såg upp, fick han vid sin
huvudgärd se ett bröd, sådant som bakas på glödande stenar, och ett krus
med vatten. Och han åt och drack och lade sig åter ned.

<span id="an_19:7">19:7</span> Men HERRENS ängel rörde åter vid honom,
för andra gången, och sade: »Stå upp och ät, ty eljest bliver vägen dig
för lång.»

<span id="an_19:8">19:8</span> Då stod han upp och åt och drack, och
gick så, styrkt av den maten, i fyrtio dagar och fyrtio nätter, ända
till Guds berg Horeb.

<span id="an_19:9">19:9</span> Där gick han in i en grotta, och i den
stannade han över natten. Då kom HERRENS ord till honom; han sade till
honom: »Vad vill du här, Elia?»

<span id="an_19:10">19:10</span> Han svarade: »Jag har nitälskat för
HERREN, härskarornas Gud. Ty Israels barn hava övergivit ditt förbund,
rivit ned dina altaren och dräpt dina profeter med svärd; jag allena är
kvar, och de stå efter att taga mitt liv.»

<span id="an_19:11">19:11</span> Han sade: »Gå ut och ställ dig på
berget inför HERREN.» Då gick HERREN fram där, och en stor och stark
storm, som ryckte loss berg och bröt sönder klippor, gick före HERREN;
men icke var HERREN i stormen. Efter stormen kom en jordbävning; men
icke var HERREN i jordbävningen.

<span id="an_19:12">19:12</span> Efter jordbävningen kom en eld; men
icke var HERREN i elden. Efter elden kom ljudet av en sakta susning.

<span id="an_19:13">19:13</span> Så snart Elia hörde detta, skylde han
sitt ansikte med manteln och gick ut och ställde sig vid ingången till
grottan. Då kom en röst till honom och sade: »Vad vill du här, Elia?»

<span id="an_19:14">19:14</span> Han svarade: »Jag har nitälskat för
HERREN, härskarornas Gud. Ty Israels barn hava övergivit ditt förbund,
rivit ned dina altaren och dräpt dina profeter med svärd; jag allena är
kvar, och de stå efter att taga mitt liv.»

<span id="an_19:15">19:15</span> HERREN sade till honom: »Gå nu tillbaka
igen, och tag vägen till Damaskus' öken, och gå in och smörj Hasael till
konung över Aram.

<span id="an_19:16">19:16</span> Och Jehu, Nimsis son, skall du smörja
till konung över Israel. Och till profet i ditt ställe skall du smörja
Elisa, Safats son, från Abel-Mehola.

<span id="an_19:17">19:17</span> Och så skall ske: den som kommer undan
Hasaels svärd, honom skall Jehu döda, och den som kommer undan Jehus
svärd, honom skall Elisa döda.

<span id="an_19:18">19:18</span> Men jag skall låta sju tusen män bliva
kvar i Israel, alla de knän som icke hava böjt sig för Baal, och var mun
som icke har givit honom hyllningskyss.»

<span id="an_19:19">19:19</span> När han sedan gick därifrån, träffade
han på Elisa, Safats son, som höll på att plöja; tolv par oxar gingo
framför honom, och själv körde han det tolfte paret. Och Elia gick fram
till honom och kastade sin mantel över honom.

<span id="an_19:20">19:20</span> Då släppte han oxarna och skyndade
efter Elia och sade: »Låt mig först få kyssa min fader och min moder, så
vill jag sedan följa dig.» Han sade till honom: »Välan, du må gå
tillbaka igen; du vet ju vad jag har gjort med dig.»

<span id="an_19:21">19:21</span> Då lämnade han honom och gick tillbaka
och tog sina båda oxar och slaktade dem, och med oxarnas ok kokade han
deras kött; detta gav han åt folket, och de åto. Därefter stod han upp
och följde Elia och blev hans tjänare.

<span id="an_20:1">20:1</span> Och Ben-Hadad, konungen i Aram, samlade
hela sin här; han hade med sig trettiotvå konungar jämte hästar och
vagnar. Han drog upp och belägrade Samaria och ansatte det.

<span id="an_20:2">20:2</span> Och han skickade sändebud in i staden
till Ahab, Israels konung,

<span id="an_20:3">20:3</span> och lät säga honom: »Så säger Ben-Hadad:
Ditt silver och ditt guld tillhör mig, och det bästa du har av kvinnor
och barn tillhör mig ock.»

<span id="an_20:4">20:4</span> Israels konung svarade och sade: »Såsom
du har sagt, min herre konung: jag själv och allt vad jag har tillhör
dig.»

<span id="an_20:5">20:5</span> Men sändebuden kommo tillbaka och sade:
»Så säger Ben-Hadad: Jag har ju sänt till dig och låtit säga: 'Ditt
silver och ditt guld, dina kvinnor och dina barn skall du giva mig.'

<span id="an_20:6">20:6</span> Och nu skall jag sannerligen i morgon vid
denna tid sända mina tjänare till dig, för att de må genomsöka ditt hus
och dina tjänares hus; och allt som är dina ögons lust skola de taga med
sig och föra bort.»

<span id="an_20:7">20:7</span> Då kallade Israels konung till sig alla
de äldste i landet och sade: »Märken och sen huru denne står efter vårt
fördärv. Ty när han sände till mig och begärde mina kvinnor och mina
barn, mitt silver och mitt guld, vägrade jag ju icke att giva honom
det.»

<span id="an_20:8">20:8</span> Alla de äldste och allt folket sade till
honom: »Hör icke på honom och gör honom icke till viljes.»

<span id="an_20:9">20:9</span> Så svarade han då Ben-Hadads sändebud:
»Sägen till min herre konungen: Allt, varom du förra gången sände bud
till din tjänare, det vill jag foga mig i; men detta kan jag icke foga
mig i.» Och sändebuden vände tillbaka med detta svar.

<span id="an_20:10">20:10</span> Då sände Ben-Hadad till honom och lät
säga: »Gudarna straffe mig nu och framgent, om Samarias grus skall räcka
till att fylla händerna på allt det folk som följer mig.»

<span id="an_20:11">20:11</span> Men Israels konung svarade och sade:
»Sägen så: Icke må den som omgjordar sig med svärdet berömma sig likt
den som spänner det av sig.»

<span id="an_20:12">20:12</span> Så snart Ben-Hadad hörde detta svar,
där han satt och drack med konungarna i lägerhyddorna, sade han till
sina tjänare: »Gören eder redo.» Och de gjorde sig redo till att angripa
staden.

<span id="an_20:13">20:13</span> Då trädde en profet fram till Ahab,
Israels konung, och sade: »Så säger HERREN: Ser du hela denna stor hop?
Se, jag vill i dag giva den i din hand, på det att du må förnimma att
jag är HERREN.»

<span id="an_20:14">20:14</span> Då frågade Ahab: »Genom vem? Han
svarade: »Så säger HERREN: Genom landshövdingarnas män.» Han frågade
ytterligare: »Vem skall begynna striden?» Han svarade: »Du själv.»

<span id="an_20:15">20:15</span> Så mönstrade han då landshövdingarnas
män, och de voro två hundra trettiotvå, därefter mönstrade han allt
folket, alla Israels barn, sju tusen man.

<span id="an_20:16">20:16</span> Och vid middagstiden gjorde de ett
utfall, just när Ben-Hadad höll på att dricka sig drucken i
lägerhyddorna, tillsammans med de trettiotvå konungar som sade kommit
honom till hjälp.

<span id="an_20:17">20:17</span> Landshövdingarnas män drogo först ut.
Och de kunskapare som Ben-Hadad sände ut underrättade honom om att folk
kom ut från Samaria.

<span id="an_20:18">20:18</span> Då sade han: »Om de hava dragit ut i
fredlig avsikt, så gripen dem levande; och om de hava dragit ut till
strid, så gripen dem ock levande.»

<span id="an_20:19">20:19</span> Men när dessa -- landshövdingarnas män
och hären som följde dem -- hade kommit ut ur staden,

<span id="an_20:20">20:20</span> höggo de ned var och en sin man, och
araméerna flydde, och Israel förföljde dem. Och Ben-Hadad, konungen i
Aram, kom undan på en häst, jämte några ryttare.

<span id="an_20:21">20:21</span> Och Israels konung drog ut och slog
både ryttarhären och vagnshären och tillfogade araméerna ett stort
nederlag.

<span id="an_20:22">20:22</span> Men profeten trädde fram till Israels
konung och sade till honom: »Grip dig nu an; och betänk och se till, vad
du bör göra, ty nästa år kommer konungen i Aram att åter draga upp mot
dig.»

<span id="an_20:23">20:23</span> Men den arameiske konungens tjänare
sade till honom: »Deras gud är en bergsgud; därför hava de blivit oss
övermäktiga. Låt oss nu strida mot dem på slätten, så skola vi förvisso
bliva dem övermäktiga.

<span id="an_20:24">20:24</span> Och vidare måste du göra så: avsätt var
och en av konungarna från hans plats, och insätt ståthållare i deras
ställe.

<span id="an_20:25">20:25</span> Skaffa dig sedan själv en här, lika
stor som den du har förlorat, med lika många hästar och lika många
vagnar, och låt oss sedan strida mot dem på slätten, så skola vi
förvisso bliva dem övermäktiga.» Och han lyssnade till deras ord och
gjorde så.

<span id="an_20:26">20:26</span> Följande år mönstrade Ben-Hadad
araméerna och drog så upp till Afek för att strida mot Israel.

<span id="an_20:27">20:27</span> Israels barn hade ock blivit mönstrade
och försedda med livsmedel och tågade därefter emot dem. Och Israels
barn lägrade sig gent emot dem, lika två små gethjordar, under det att
araméerna uppfyllde landet.

<span id="an_20:28">20:28</span> Då trädde gudsmannen fram och sade till
Israels konung: »Så säger HERREN: Därför att araméerna hava sagt:
'HERREN är en bergsgud och icke en dalgud', därför giver jag hela denna
stora hop i din hand, på det att I mån förnimma att jag är HERREN.»

<span id="an_20:29">20:29</span> Och de voro lägrade mitt emot varandra
i sju dagar. På sjunde dagen kom det till strid, och Israels barn slogo
då av araméerna hundra tusen man fotfolk, detta på en enda dag.

<span id="an_20:30">20:30</span> De återstående flydde in i staden Afek;
men stadsmuren föll ned över tjugusju tusen man, dem som återstodo.
Ben-Hadad flydde också och kom in i staden och sprang från kammare till
kammare.

<span id="an_20:31">20:31</span> Då sade hans tjänare till honom: »Vi
hava hört att konungarna av Israels hus äro nådiga konungar. Låt oss
därför sätta säcktyg om våra länder och rep om våra huvuden och giva oss
åt Israels konung; kanhända låter han dig då få leva.»

<span id="an_20:32">20:32</span> Och de bundo säcktyg omkring sina
länder och rep omkring sina huvuden och kommo så till Israels konung och
sade: »Din tjänare Ben-Hadad beder: 'Låt mig få leva.'» Han svarade: »Är
han ännu vid liv, han min broder?»

<span id="an_20:33">20:33</span> Männen, som i detta hans ord sågo ett
gott varsel, skyndade att taga fasta därpå och sade: »Ja, din broder är
Ben-Hadad.» Han sade: »Gån och hämten honom hit.» Då gav sig Ben-Hadad
åt honom, och han lät honom stiga upp i sin vagn.

<span id="an_20:34">20:34</span> Och Ben-Hadad sade till honom: »De
städer som min fader tog från din fader vill jag giva tillbaka, och du
skall för din räkning få inrätta handelskvarter i Damaskus, såsom min
fader fick göra i Samaria.» »Välan», sade Ahab, »på sådana villkor vill
jag giva dig fri.» Och han slöt ett fördrag med honom och gav honom fri.

<span id="an_20:35">20:35</span> Och en av profetlärjungarna sade på
HERRENS befallning till en annan: »Slå till mig.» Men mannen vägrade att
slå honom.

<span id="an_20:36">20:36</span> Då sade han till honom: »Eftersom du
icke har lyssnat till HERRENS röst, därför skall ett lejon slå ned dig,
när du går ifrån mig.» Och när han gick sin väg ifrån honom, kom ett
lejon emot honom och slog ned honom.

<span id="an_20:37">20:37</span> Sedan träffade han en annan man och
sade: »Slå till mig.» Och mannen slog honom så hårt, att sår uppstod
därav.

<span id="an_20:38">20:38</span> Därefter gick profeten och ställde sig
i konungens väg, sedan han hade gjort sig oigenkännlig genom att sätta
en bindel över ögonen.

<span id="an_20:39">20:39</span> När nu konungen kom därfram, ropade han
till konungen och sade: »Din tjänare hade givit sig ut i striden, då i
detsamma en man kom därifrån och förde till mig en annan man och sade:
'Vakta denne man; om han kommer bort, skall det gå dig såsom det skulle
hava gått honom, eller ock måste du betala en talent silver.'

<span id="an_20:40">20:40</span> Nu hände sig, under det din tjänare
hade att syssla än här än där, att mannen kom undan.» Israels konung
sade till honom: »Din dom är given; du har ju själv avkunnat den.»

<span id="an_20:41">20:41</span> Då tog han skyndsamt bort bindeln från
sina ögon, och Israels konung kände igen honom och såg att han var en av
profeterna.

<span id="an_20:42">20:42</span> Och han sade till konungen: »Så säger
HERREN: Därför att du har släppt ur din hand den man som av mig var
given till spillo, skall det gå dig såsom det skulle hava gått honom,
och ditt folk såsom det har gått hans folk.»

<span id="an_20:43">20:43</span> Och Israels konung begav sig hem,
missmodig och vred, och kom till Samaria.

<span id="an_21:1">21:1</span> Därefter hände sig följande. Jisreeliten
Nabot hade en vingård i Jisreel bredvid Ahabs palats, konungens i
Samaria.

<span id="an_21:2">21:2</span> Och Ahab talade till Nabot och sade: »Låt
mig få din vingård för att därav göra mig en köksträdgård, eftersom den
ligger så nära intill mitt hus; jag vill giva dig en bättre vingård i
stället, eller om dig så behagar, vill jag giva dig penningar såsom
betalning för den.»

<span id="an_21:3">21:3</span> Men Nabot svarade Ahab: »HERREN låte det
vara fjärran ifrån mig att jag skulle låta dig få mina fäders arvedel.»

<span id="an_21:4">21:4</span> Då gick Ahab hem till sitt, missmodig och
vred för det svars skull som jisreeliten Nabot hade givit honom, när
denne sade: »Jag vill icke låta dig få mina fäders arvedel.» Och han
lade sig på sin säng och vände bort sitt ansikte och åt intet.

<span id="an_21:5">21:5</span> Då kom hans hustru Isebel in till honom
och frågade honom: »Varför är du så missmodig, och varför äter du
intet?»

<span id="an_21:6">21:6</span> Han svarade henne: »Därför att när jag
talade till jisreeliten Nabot och sade till honom: 'Låt mig få din
vingård för penningar, eller om du så önskar, vill jag giva dig en annan
vingård i stället', då svarade han: 'Jag vill icke låta dig få min
vingård.'

<span id="an_21:7">21:7</span> Då sade hans hustru Isebel honom: »Är det
du som nu regerar över Israel? Stå upp och ät och var vid gott mod; jag
skall skaffa dig jisreeliten Nabot vingård.

<span id="an_21:8">21:8</span> Därefter skrev hon ett brev i Ahabs namn
och satte sigill under det med hans signetring, och sände så brevet till
de äldste och förnämsta i Nabots stad, de som bodde där jämte honom.

<span id="an_21:9">21:9</span> Och hon skrev i brevet så: »Lysen ut en
fasta, och låten Nabot sitta längst fram bland folket.

<span id="an_21:10">21:10</span> Och låten så två onda män sätta sig
mitt emot honom, och låten dem vittna emot honom och säga: 'Du har talat
förgripligt mot Gud och konungen.' Fören så ut honom och stenen honom
till döds.»

<span id="an_21:11">21:11</span> Och de äldsta och förnämsta männen i
staden, de som bodde där i hans stad, handlade i enlighet med det bud
som Isebel hade sänt dem, och såsom det var skrivet i brevet som hon
hade sänt till dem.

<span id="an_21:12">21:12</span> De lyste ut en fasta och läto Nabot
sitta längst fram bland folket.

<span id="an_21:13">21:13</span> Och de två onda männen kommo och satte
sig mitt emot honom; och de onda männen vittnade mot Nabot inför folket
och sade: Nabot har talat förgripligt mot Gud och konungen.» Då förde
man honom utanför staden och stenade honom till döds.

<span id="an_21:14">21:14</span> Därefter sände de bud till Isebel och
läto säga: »Nabot har blivit stenad till döds.»

<span id="an_21:15">21:15</span> Så snart Isebel hörde att Nabot var
stenad till döds, sade hon till Ahab: »Stå upp och tag jisreeliten
Nabots vingård i besittning, den som han vägrade att låta dig få för
penningar; ty Nabot är icke längre vid liv, utan han är död.»

<span id="an_21:16">21:16</span> Så snart Ahab hörde att Nabot var död,
stod han upp och begav sig åstad ned till jisreeliten Nabots vingård för
att taga den i besittning.

<span id="an_21:17">21:17</span> Men HERRENS ord kom till tisbiten Elia;
han sade:

<span id="an_21:18">21:18</span> »Stå upp, gå åstad och möt Ahab,
Israels konung, som bor i Samaria. Du träffar honom i Nabots vingård,
dit han har gått ned för att taga den i besittning.

<span id="an_21:19">21:19</span> Och du skall tala till honom och säga:
'Så säger HERREN: Har du till redan hunnit att både dräpa och tillträda
arvet?' Därefter skall du tala till honom och säga: 'Så säger HERREN: På
samma ställe där hundarna hava slickat Nabots blod skola hundarna slicka
också ditt blod.'»

<span id="an_21:20">21:20</span> Ahab sade till Elia: »Har du äntligen
funnit mig, du min fiende?» Han svarade: »Ja, jag har funnit dig.
Eftersom du har sålt dig till att göra vad ont är i HERRENS ögon,

<span id="an_21:21">21:21</span> därför skall jag ock låta vad ont är
komma över dig och skall bortsopa dig, och av Ahabs hus skall jag utrota
allt mankön, både små och stora i Israel.

<span id="an_21:22">21:22</span> Och jag skall göra med ditt hus såsom
jag gjorde med Jerobeams, Nebats sons, hus, och såsom jag gjorde med
Baesas, Ahias sons, hus, därför att du har förtörnat mig och kommit
Israel att synda.

<span id="an_21:23">21:23</span> Också om Isebel har HERREN talat och
sagt: Hundarna skola äta upp Isebel invid Jisreels murar.

<span id="an_21:24">21:24</span> Ja, den av Ahabs hus, som dör i staden,
skola hundarna äta upp, och den som dör ute på marken skola himmelens
fåglar äta upp.»

<span id="an_21:25">21:25</span> (Också har ingen varit såsom Ahab, han
som sålde sig till att göra vad ont var i HERRENS ögon, när hans hustru
Isebel uppeggade honom därtill.

<span id="an_21:26">21:26</span> Mycken styggelse förövade han, i det
han följde efter de eländiga avgudarna, alldeles såsom amoréerna hade
gjort, vilka HERREN fördrev för Israels barn.)

<span id="an_21:27">21:27</span> Men när Ahab hörde de orden, rev han
sönder sina kläder och svepte säcktyg om sin kropp och fastade; och han
låg höljd i säcktyg och gick tyst omkring.

<span id="an_21:28">21:28</span> Då kom HERRENS ord till tisbiten Elia;
han sade:

<span id="an_21:29">21:29</span> »Har du sett huru Ahab ödmjukar sig
inför mig? Därför att han så ödmjukar sig inför mig, skall jag icke låta
olyckan komma i hans tid; först i hans sons tid skall jag låta olyckan
komma över hans hus.»

<span id="an_22:1">22:1</span> Och de sutto i ro i tre år, under vilka
intet krig var mellan Aram och Israel.

<span id="an_22:2">22:2</span> Men i det tredje året for Josafat, Juda
konung, ned till Israels konung.

<span id="an_22:3">22:3</span> Och Israels konung sade till sina
tjänare: »I veten ju att Ramot i Gilead tillhör oss. Och likväl sitta vi
stilla och taga det icke ifrån konungen i Aram.»

<span id="an_22:4">22:4</span> Och han frågade Josafat: Vill du draga
med mig för att belägra Ramot i Gilead?» Josafat svarade Israels konung:
»Jag såsom du, mitt folk såsom ditt folk, mina hästar såsom dina
hästar!»

<span id="an_22:5">22:5</span> Men Josafat sade ytterligare till Israels
konung: »Fråga dock först HERREN härom.»

<span id="an_22:6">22:6</span> Då församlade Israels konung profeterna,
vid pass fyra hundra män, och frågade dem: »Skall jag draga åstad mot
Ramot i Gilead för att belägra det, eller skall jag avstå därifrån?» De
svarade: »Drag ditupp; Herren skall giva det i konungens hand.»

<span id="an_22:7">22:7</span> Men Josafat sade: »Finnes här ingen annan
HERRENS profet, så att vi kunna fråga genom honom?»

<span id="an_22:8">22:8</span> Israels konung svarade Josafat: »Här
finnes ännu en man, Mika, Jimlas son, genom vilken vi kunna fråga
HERREN; men han är mig förhatlig, ty han profeterar aldrig lycka åt mig,
utan allenast olycka.» Josafat sade: »Konungen säge icke så.»

<span id="an_22:9">22:9</span> Då kallade Israels konung till sig en
hovman och sade: »Skaffa skyndsamt hit Mika, Jimlas son.»

<span id="an_22:10">22:10</span> Israels konung och Josafat, Juda
konung, sutto nu var och en på sin tron, iklädda sina skrudar, på en
tröskplats vid Samarias port, under det att alla profeterna profeterade
inför dem.

<span id="an_22:11">22:11</span> Då gjorde sig Sidkia, Kenaanas son,
horn av järn och sade: »Så säger HERREN: Med dessa skall du stånga
araméerna, så att de förgöras.»

<span id="an_22:12">22:12</span> Och alla profeterna profeterade på
samma sätt och sade: »Drag upp mot Ramot i Gilead, så skall du bliva
lyckosam; HERREN skall giva det i konungens hand.»

<span id="an_22:13">22:13</span> Och budet som hade gått för att
tillkalla Mika talade till honom och sade: »Det är så, att profeterna
med en mun lova konungen lycka; låt nu dina ord stämma överens med vad
de hava talat, och lova också du lycka.»

<span id="an_22:14">22:14</span> Men Mika svarade: »Så sant HERREN
lever, jag skall allenast tala det som HERREN säger till mig.»

<span id="an_22:15">22:15</span> När han sedan kom till konungen,
frågade konungen honom: »Mika, skola vi draga åstad till Ramot i Gilead
för att belägra det, eller skola vi avstå därifrån?» Han svarade honom:
»Drag ditupp, så skall du bliva lyckosam; HERREN skall giva det i
konungens hand.»

<span id="an_22:16">22:16</span> Men konungen sade till honom: »Huru
många gånger skall jag besvärja dig att icke tala till mig annat än
sanning i HERRENS namn?»

<span id="an_22:17">22:17</span> Då sade han: »Jag såg hela Israel
förskingrat på bergen, likt får som icke hava någon herde. Och HERREN
sade: 'Dessa hava icke någon herre; må de vända tillbaka hem i frid, var
och en till sitt.'»

<span id="an_22:18">22:18</span> Då sade Israels konung till Josafat:
»Sade jag dig icke att denne aldrig profeterar lycka åt mig, utan
allenast olycka?»

<span id="an_22:19">22:19</span> Men han sade: »Hör alltså HERRENS ord.
Jag såg HERREN sitta på sin tron och himmelens hela härskara stå där hos
honom, på hans högra sida och på hans vänstra.

<span id="an_22:20">22:20</span> Och HERREN sade: 'Vem vill locka Ahab
att draga upp mot Ramot i Gilead, för att han må falla där?' Då sade den
ene så och den andre så.

<span id="an_22:21">22:21</span> Slutligen kom anden fram och ställde
sig inför HERREN och sade: 'Jag vill locka honom därtill.' HERREN
frågade honom: 'På vad sätt?'

<span id="an_22:22">22:22</span> Han svarade: 'Jag vill gå ut och bliva
en lögnens ande i alla hans profeters mun.' Då sade han: 'Du må försöka
att locka honom därtill, och du skall också lyckas; gå ut och gör så.'

<span id="an_22:23">22:23</span> Och se, nu har HERREN lagt en lögnens
ande i alla dessa dina profeters mun, medan HERREN ändå har beslutit att
olycka skall komma över dig.»

<span id="an_22:24">22:24</span> Då trädde Sidkia, Kenaanas son, fram
och gav Mika ett slag på kinden och sade: »På vilken väg har då HERRENS
Ande gått bort ifrån mig för att tala med dig?»

<span id="an_22:25">22:25</span> Mika svarade: »Du skall få se det på
den dag då du nödgas springa från kammare till kammare för att gömma
dig.»

<span id="an_22:26">22:26</span> Men Israels konung sade: »Tag Mika och
för honom tillbaka till Amon, hövitsmannen i staden, och till Joas,
konungasonen.

<span id="an_22:27">22:27</span> Och säg: Så säger konungen: Sätten
denne i fängelse och bespisen honom med fångkost, till dess jag kommer
välbehållen hem.»

<span id="an_22:28">22:28</span> Mika svarade: »Om du kommer välbehållen
tillbaka, så har HERREN icke talat genom mig.» Och han sade ytterligare:
»Hören detta, I folk, allasammans.»

<span id="an_22:29">22:29</span> Så drog nu Israels konung jämte
Josafat, Juda konung, upp till Ramot i Gilead.

<span id="an_22:30">22:30</span> Och Israels konung sade till Josafat:
»Jag vill förkläda mig, när jag drager ut i striden, men du må vara
klädd i dina egna kläder.» Så förklädde sig Israels konung, när han drog
ut i striden.

<span id="an_22:31">22:31</span> Men konungen i Aram hade bjudit och
sagt till sina trettiotvå vagnshövitsmän: »I skolen icke giva eder i
strid med någon, vare sig liten eller stor, utom med Israels konung
allena.»

<span id="an_22:32">22:32</span> När då hövitsmännen över vagnarna fingo
se Josafat, tänkte de: »Förvisso är detta Israels konung», och vände sig
därför till anfall mot honom. Då gav Josafat upp ett rop.

<span id="an_22:33">22:33</span> Så snart nu hövitsmännen över vagnarna
märkte att det icke var Israels konung, vände de om och läto honom vara.

<span id="an_22:34">22:34</span> Men en man som spände sin båge och sköt
på måfå träffade Israels konung i en fog på rustningen. Då sade denne
till sin körsven: »Sväng om vagnen och för mig ut ur hären, ty jag är
sårad.»

<span id="an_22:35">22:35</span> Och striden blev på den dagen allt
häftigare, och konungen stod upprätt i sin vagn, vänd mot araméerna; men
om aftonen gav han upp andan. Och blodet från såret hade runnit ned i
vagnen.

<span id="an_22:36">22:36</span> Och vid solnedgången gick ett rop genom
hären: »Var och en till sin stad igen! Var och en till sitt land igen!»

<span id="an_22:37">22:37</span> Så dödades då konungen och blev förd
till Samaria; och man begrov konungen där i Samaria.

<span id="an_22:38">22:38</span> Och när man sköljde vagnen i dammen i
Samaria, slickade hundarna hans blod, och skökorna badade sig däri --
såsom HERREN hade sagt.

<span id="an_22:39">22:39</span> Vad nu mer är att säga om Ahab och om
allt vad han gjorde, om elfenbenshuset som han byggde, och om alla de
städer som han byggde, det finnes upptecknat i Israels konungars
krönika.

<span id="an_22:40">22:40</span> Och Ahab gick till vila hos sina fäder.
Och hans son Ahasja blev konung efter honom.

<span id="an_22:41">22:41</span> Men Josafat, Asas sons blev konung över
Juda i Ahabs, Israels konungs, fjärde regeringsår.

<span id="an_22:42">22:42</span> Trettiofem år gammal var Josafat, när
han blev konung, och han regerade tjugufem år i Jerusalem. Hans moder
hette Asuba, Silhis dotter.

<span id="an_22:43">22:43</span> Och han vandrade i allt på sin fader
Asas väg, utan att vika av ifrån den; han gjorde nämligen vad rätt var i
HERRENS ögon.

<span id="an_22:44">22:44</span> Dock blevo offerhöjderna icke
avskaffade, utan folket fortfor att frambära offer och tända offereld på
höjderna.

<span id="an_22:45">22:45</span> Och Josafat höll fred med Israels
konung.

<span id="an_22:46">22:46</span> Vad nu mer är att säga om Josafat och
om de bedrifter han utförde och om hans krig, det finnes upptecknat i
Juda konungars krönika.

<span id="an_22:47">22:47</span> Han utrotade ock ur landet de
tempelbolare som ännu funnos där, vilka hade lämnats kvar i hans fader
Asas tid.

<span id="an_22:48">22:48</span> I Edom fanns då ingen konung, utan en
ståthållare regerade där.

<span id="an_22:49">22:49</span> Och Josafat hade låtit bygga
Tarsis-skepp, som skulle gå till Ofir för att hämta guld; men de kommo
aldrig åstad, ty de ledo skeppsbrott vid Esjon-Geber.

<span id="an_22:50">22:50</span> Då sade Ahasja, Ahabs son, till
Josafat: »Låt mitt folk fara med ditt folk på skeppen.» Men Josafat
ville icke.

<span id="an_22:51">22:51</span> Och Josafat gick till vila hos sina
fäder och blev begraven hos sina fäder i sin fader Davids stad. Och hans
son Joram blev konung efter honom.

<span id="an_22:52">22:52</span> Ahasja, Ahabs son, blev konung över
Israel i Samaria i Josafats, Juda konungs, sjuttonde regeringsår, och
han regerade över Israel i två år.

<span id="an_22:53">22:53</span> Han gjorde vad ont var i HERRENS ögon
och vandrade på sin faders och sin moders väg och på Jerobeams, Nebats
sons, väg, hans som hade kommit Israel att synda.

<span id="an_22:54">22:54</span> Och han tjänade Baal och tillbad honom
och förtörnade HERREN, Israels Gud, alldeles såsom hans fader hade
gjort.

------------------------------------------------------------------------

[Next: 2 Kings](kg2)
