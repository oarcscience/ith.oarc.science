<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Swedish Bible, full text etext at Intangible Textual Heritage">
<TITLE>Swedish Bible: Isaiah</TITLE>
</HEAD>
<BODY>
<CENTER>
<A HREF="../../../index"><IMG SRC="../../../cdshop/ithlogo.png" BORDER="0"></A><BR>
<A HREF="../../../index">Intangible Textual Heritage</A>&nbsp;
<A HREF="../../index">Bible</A>&nbsp;
<A HREF="../index">World Bible</A>&nbsp;
<A HREF="index">Index</A>&nbsp;
<A HREF="sol">Previous</A>&nbsp;
<A HREF="jer">Next</A>&nbsp;
</CENTER>
<HR>
</p> <h3 align="center" align="center">Swedish Bible: Isaiah</h3> 
<p><A NAME="an_1:1">1:1</A>&nbsp;Detta &#228;r Jesajas, Amos' sons, syner, vad han sk&#229;dade ang&#229;ende Juda och Jerusalem i Ussias, Jotams, Ahas' och Hiskias, Juda konungars, tid.</p> 
<p><A NAME="an_1:2">1:2</A>&nbsp;H&#246;ren, I himlar, och lyssna, du jord; ty HERREN talar. Barn har jag uppf&#246;tt och fostrat, men de hava avfallit fr&#229;n mig.</p> 
<p><A NAME="an_1:3">1:3</A>&nbsp;En oxe k&#228;nner sin &#228;gare och en &#229;sna sin herres krubba, men Israel k&#228;nner intet, mitt folk f&#246;rst&#229;r intet.</p> 
<p><A NAME="an_1:4">1:4</A>&nbsp;Ve dig, du syndiga sl&#228;kte, du skuldbelastade folk, du og&#228;rningsm&#228;ns avf&#246;da, I vanartiga barn, som haven &#246;vergivit HERREN, f&#246;raktat Israels Helige och vikit bort ifr&#229;n honom!</p> 
<p><A NAME="an_1:5">1:5</A>&nbsp;Var skall man mer sl&#229; eder, d&#229; I s&#229; fortg&#229;n i avf&#228;llighet? Hela huvudet &#228;r ju krankt, och hela hj&#228;rtat &#228;r sjukt.</p> 
<p><A NAME="an_1:6">1:6</A>&nbsp;Ifr&#229;n fotbladet &#228;nda upp till huvudet finnes intet helt, blott s&#229;rm&#228;rken och bl&#229;nader och friska s&#229;r, icke utkramade eller f&#246;rbundna eller lenade med olja.</p> 
<p><A NAME="an_1:7">1:7</A>&nbsp;Edert land &#228;r en &#246;demark, edra st&#228;der &#228;ro uppbr&#228;nda i eld, edra &#229;krar bliva i eder &#229;syn f&#246;rt&#228;rda av fr&#228;mlingar; en &#246;del&#228;ggelse &#228;r det, s&#229;som d&#228;r fr&#228;mlingar hava omst&#246;rtat allt.</p> 
<p><A NAME="an_1:8">1:8</A>&nbsp;Allenast dottern Sion st&#229;r kvar d&#228;r, s&#229;som en hydda i en ving&#229;rd, s&#229;som ett vaktskjul p&#229; ett gurkf&#228;lt, s&#229;som en insp&#228;rrad stad.</p> 
<p><A NAME="an_1:9">1:9</A>&nbsp;Om HERREN Sebaot icke hade l&#228;mnat en liten &#229;terstod kvar &#229;t oss, d&#229; vore vi s&#229;som Sodom, vi vore Gomorra lika.</p> 
<p><A NAME="an_1:10">1:10</A>&nbsp;H&#246;ren HERRENS ord, I Sodomsfurstar, lyssna till v&#229;r Guds lag, du Gomorra-folk.</p> 
<p><A NAME="an_1:11">1:11</A>&nbsp;Vad skall jag med edra m&#229;nga slaktoffer? s&#228;ger HERREN. Jag &#228;r m&#228;tt p&#229; br&#228;nnoffer av v&#228;durar och p&#229; g&#246;dkalvars fett, och till blod av tjurar och lamm och bockar har jag intet behag.</p> 
<p><A NAME="an_1:12">1:12</A>&nbsp;N&#228;r I kommen f&#246;r att tr&#228;da fram inf&#246;r mitt ansikte, vem beg&#228;r d&#229; av eder det, att mina f&#246;rg&#229;rdar trampas ned?</p> 
<p><A NAME="an_1:13">1:13</A>&nbsp;B&#228;ren ej vidare fram f&#229;f&#228;ngliga spisoffer; &#229;ngan av dem &#228;r en styggelse f&#246;r mig. Nym&#229;nader och sabbater och utlysta fester, ondska i f&#246;rening med h&#246;gtidsf&#246;rsamlingar, s&#229;dant kan jag icke lida.</p> 
<p><A NAME="an_1:14">1:14</A>&nbsp;Edra nym&#229;nader och h&#246;gtider hatar min sj&#228;l; de hava blivit mig en b&#246;rda, jag orkar ej b&#228;ra den.</p> 
<p><A NAME="an_1:15">1:15</A>&nbsp;Ja, huru I &#228;n utr&#228;cken edra h&#228;nder, s&#229; g&#246;mmer jag mina &#246;gon f&#246;r eder, och om I &#228;n mycket bedjen, s&#229; h&#246;r jag icke d&#228;rp&#229;. Edra h&#228;nder &#228;ro fulla av blod;</p> 
<p><A NAME="an_1:16">1:16</A>&nbsp;tv&#229;n eder d&#229;, och renen eder. Skaffen edert onda v&#228;sende bort ifr&#229;n mina &#246;gon. H&#246;ren upp att g&#246;ra, vad ont &#228;r.</p> 
<p><A NAME="an_1:17">1:17</A>&nbsp;L&#228;ren att g&#246;ra vad gott &#228;r, faren efter det r&#228;tt &#228;r, visen f&#246;rtryckaren p&#229; b&#228;ttre v&#228;gar, skaffen den faderl&#246;se r&#228;tt, utf&#246;ren &#228;nkans sak.</p> 
<p><A NAME="an_1:18">1:18</A>&nbsp;Kom, l&#229;t oss g&#229; till r&#228;tta med varandra, s&#228;ger HERREN. Om edra synder &#228;n &#228;ro blodr&#246;da, s&#229; kunna de bliva sn&#246;vita, och om de &#228;ro r&#246;da s&#229;som scharlakan, s&#229; kunna de bliva s&#229;som vit ull.</p> 
<p><A NAME="an_1:19">1:19</A>&nbsp;Om I &#228;ren villiga att h&#246;ra, skolen I f&#229; &#228;ta av landets goda.</p> 
<p><A NAME="an_1:20">1:20</A>&nbsp;Men &#228;ren I ovilliga och genstr&#228;viga, skolen I f&#246;rt&#228;ras av sv&#228;rd; ty s&#229; har HERRENS mun talat.</p> 
<p><A NAME="an_1:21">1:21</A>&nbsp;Huru har hon icke blivit en sk&#246;ka, den trogna staden! Den var full av r&#228;tt, r&#228;ttf&#228;rdighet bodde d&#228;rinne, men nu bo d&#228;r m&#246;rdare.</p> 
<p><A NAME="an_1:22">1:22</A>&nbsp;Ditt silver har blivit slagg, ditt &#228;dla vin &#228;r utsp&#228;tt med vatten.</p> 
<p><A NAME="an_1:23">1:23</A>&nbsp;Dina styresm&#228;n &#228;ro upprorsm&#228;n och tjuvars stallbr&#246;der. Alla &#228;lskar de mutor och fara efter vinning. Den faderl&#246;se skaffa de icke r&#228;tt, och &#228;nkans sak kommer icke inf&#246;r dem.</p> 
<p><A NAME="an_1:24">1:24</A>&nbsp;D&#228;rf&#246;r s&#228;ger Herren, HERREN Sebaot, den Starke i Israel: Ve!  Jag vill sl&#228;cka min harm p&#229; mina ov&#228;nner och h&#228;mnas p&#229; mina fiender.</p> 
<p><A NAME="an_1:25">1:25</A>&nbsp;Jag vill v&#228;nda min hand emot dig och bortrensa ditt slagg s&#229;som med lutsalt och skaffa bort all din o&#228;dla malm.</p> 
<p><A NAME="an_1:26">1:26</A>&nbsp;Jag vill &#229;ter giva dig s&#229;dana domare som tillf&#246;rne, och s&#229;dana r&#229;dsherrar som du f&#246;rut &#228;gde. D&#228;refter skall du kallas &#187;r&#228;ttf&#228;rdighetens stad&#187;, &#187;en trogen stad&#187;.</p> 
<p><A NAME="an_1:27">1:27</A>&nbsp;Sion skall genom r&#228;tt bliva f&#246;rlossad och dess omv&#228;nda genom r&#228;ttf&#228;rdighet.</p> 
<p><A NAME="an_1:28">1:28</A>&nbsp;Men f&#246;rd&#228;rv skall drabba alla &#246;vertr&#228;dare och syndare, och de som &#246;vergiva HERREN, de skola f&#246;rg&#229;s.</p> 
<p><A NAME="an_1:29">1:29</A>&nbsp;Ja, de skola komma p&#229; skam med de terebinter som voro eder fr&#246;jd; och I skolen f&#229; blygas &#246;ver de lustg&#229;rdar som I haden s&#229; k&#228;ra.</p> 
<p><A NAME="an_1:30">1:30</A>&nbsp;Ty I skolen bliva s&#229;som en terebint med vissnade l&#246;v och varda lika en lustg&#229;rd utan n&#229;got vatten.</p> 
<p><A NAME="an_1:31">1:31</A>&nbsp;Och de v&#228;ldige skola varda s&#229;som bl&#229;r, och deras verk s&#229;som en gnista, och de skola tillsammans brinna, och ingen skall kunna sl&#228;cka.</p> 
<p><A NAME="an_2:1">2:1</A>&nbsp;Detta &#228;r vad Jesaja, Amos' son, sk&#229;dade ang&#229;ende Juda och Jerusalem.</p> 
<p><A NAME="an_2:2">2:2</A>&nbsp;Och det skall ske i kommande dagar att det berg d&#228;r HERRENS hus &#228;r skall st&#229; d&#228;r fast grundat och vara det yppersta ibland bergen och upph&#246;jt &#246;ver andra h&#246;jder; och alla hednafolk skola str&#246;mma dit,</p> 
<p><A NAME="an_2:3">2:3</A>&nbsp;ja, m&#229;nga folk skola g&#229; &#229;stad och skola s&#228;ga: &#187;Upp, l&#229;t oss draga &#229;stad till HERRENS berg, upp till Jakobs Guds hus, f&#246;r att han m&#229; undervisa oss om sina v&#228;gar, s&#229; att vi kunna vandra p&#229; hans stigar.&#187; Ty fr&#229;n Sion skall lag utg&#229;, och HERRENS ord fr&#229;n Jerusalem.</p> 
<p><A NAME="an_2:4">2:4</A>&nbsp;Och han skall d&#246;ma mellan hednafolken och skipa r&#228;tt &#229;t m&#229;nga folk. D&#229; skola de smida sina sv&#228;rd till plogbillar och sina spjut till ving&#229;rdsknivar. Folken skola ej mer lyfta sv&#228;rd mot varandra och icke mer l&#228;ra sig att strida.</p> 
<p><A NAME="an_2:5">2:5</A>&nbsp;I av Jakobs hus, kommen, l&#229;tom oss vandra i HERRENS ljus.</p> 
<p><A NAME="an_2:6">2:6</A>&nbsp;Ty du har f&#246;rskjutit ditt folk, Jakobs hus, d&#228;rf&#246;r att de &#228;ro fulla av &#214;sterlandets v&#228;sende och &#246;va teckentyderi s&#229;som filist&#233;erna; ja, med fr&#228;mlingar f&#246;rbinda de sig.</p> 
<p><A NAME="an_2:7">2:7</A>&nbsp;Deras land &#228;r fullt av silver och guld, och p&#229; deras skatter &#228;r ingen &#228;nde; deras land &#228;r fullt av h&#228;star, och p&#229; deras vagnar &#228;r ingen &#228;nde;</p> 
<p><A NAME="an_2:8">2:8</A>&nbsp;deras land &#228;r ock fullt av avgudar, och sina egna h&#228;nders verk tillbedja de, det som deras fingrar hava gjort.</p> 
<p><A NAME="an_2:9">2:9</A>&nbsp;D&#228;rf&#246;r bliva m&#228;nniskorna nedb&#246;jda och m&#228;nnen &#246;dmjukade; du kan icke f&#246;rl&#229;ta dem.</p> 
<p><A NAME="an_2:10">2:10</A>&nbsp;Fly in i klippan, och g&#246;m dig i jorden, f&#246;r HERRENS fruktansv&#228;rda makt och f&#246;r hans h&#246;ga majest&#228;t.</p> 
<p><A NAME="an_2:11">2:11</A>&nbsp;Ty m&#228;nniskornas h&#246;gmodiga &#246;gon skola bliva &#246;dmjukade, och m&#228;nnens &#246;vermod skall bliva nedb&#246;jt, och HERREN allena skall vara h&#246;g p&#229; den dagen.</p> 
<p><A NAME="an_2:12">2:12</A>&nbsp;Ty en dag har HERREN Sebaot best&#228;mt, som skall komma &#246;ver allt stolt och &#246;vermodigt och &#246;ver allt som &#228;r upph&#246;jt, och det skall bliva &#246;dmjukat,</p> 
<p><A NAME="an_2:13">2:13</A>&nbsp;ja, &#246;ver alla Libanons cedrar, de h&#246;ga och stolta, och &#246;ver alla Basans ekar;</p> 
<p><A NAME="an_2:14">2:14</A>&nbsp;&#246;ver alla h&#246;ga berg och alla stolta h&#246;jder,</p> 
<p><A NAME="an_2:15">2:15</A>&nbsp;&#246;ver alla h&#246;ga torn och alla fasta murar,</p> 
<p><A NAME="an_2:16">2:16</A>&nbsp;&#246;ver alla Tarsis-skepp, ja, &#246;ver allt som &#228;r sk&#246;nt att sk&#229;da.</p> 
<p><A NAME="an_2:17">2:17</A>&nbsp;Och m&#228;nniskornas h&#246;gmod skall bliva nedb&#246;jt och m&#228;nnens &#246;vermod nedbrutet, och HERREN allena skall vara h&#246;g p&#229; den dagen.</p> 
<p><A NAME="an_2:18">2:18</A>&nbsp;Men avgudarna skola alldeles f&#246;rg&#229;s.</p> 
<p><A NAME="an_2:19">2:19</A>&nbsp;Och man skall fly in i klippgrottor och in i jordh&#229;lor, f&#246;r HERRENS fruktansv&#228;rda makt och f&#246;r hans h&#246;ga majest&#228;t, n&#228;r han st&#229;r upp f&#246;r att f&#246;rskr&#228;cka jorden.</p> 
<p><A NAME="an_2:20">2:20</A>&nbsp;P&#229; den dagen skola m&#228;nniskorna kasta bort &#229;t mullvadar och fl&#228;derm&#246;ss de avgudar av silver och de avgudar av guld, som de hava gjort &#229;t sig f&#246;r att tillbedja.</p> 
<p><A NAME="an_2:21">2:21</A>&nbsp;Ja, de skola fly in i klippr&#228;mnor och in i bergsklyftor, f&#246;r HERRENS fruktansv&#228;rda makt och f&#246;r hans h&#246;ga majest&#228;t, n&#228;r han st&#229;r upp f&#246;r att f&#246;rskr&#228;cka jorden.</p> 
<p><A NAME="an_2:22">2:22</A>&nbsp;S&#229; f&#246;rliten eder nu ej mer p&#229; m&#228;nniskor, i vilkas n&#228;sa &#228;r allenast en fl&#228;kt; ty huru ringa &#228;ro icke de att akta!</p> 
<p><A NAME="an_3:1">3:1</A>&nbsp;Ty se, Herren, HERREN Sebaot skall taga bort ifr&#229;n Jerusalem och Juda allt slags st&#246;d och uppeh&#228;lle -- all mat till uppeh&#228;lle och all dryck till uppeh&#228;lle --</p> 
<p><A NAME="an_3:2">3:2</A>&nbsp;hj&#228;ltar och krigsm&#228;n, domare och profeter, sp&#229;m&#228;n och &#228;ldste,</p> 
<p><A NAME="an_3:3">3:3</A>&nbsp;underh&#246;vitsm&#228;n och h&#246;gtuppsatta m&#228;n, r&#229;dsherrar och sl&#246;jdkunnigt folk och m&#228;n som &#228;ro f&#246;rfarna i besv&#228;rjelsekonst.</p> 
<p><A NAME="an_3:4">3:4</A>&nbsp;Och jag skall giva dem ynglingar till furstar, och barnsligt sj&#228;lvsv&#229;ld skall f&#229; r&#229;da &#246;ver dem.</p> 
<p><A NAME="an_3:5">3:5</A>&nbsp;Av folket skall den ene f&#246;rtrycka den andre, var och en sin n&#228;sta; den unge skall s&#228;tta sig upp mot den gamle, den ringe mot den h&#246;gt ansedde.</p> 
<p><A NAME="an_3:6">3:6</A>&nbsp;N&#228;r d&#229; s&#229; sker, att n&#229;gon fattar tag i en annan i hans faders hus och s&#228;ger: &#187;Du &#228;ger en mantel, du skall bliva v&#229;r styresman; tag du hand om detta vacklande rike&#187; --</p> 
<p><A NAME="an_3:7">3:7</A>&nbsp;d&#229; skall denne svara och s&#228;ga: &#187;Jag kan icke skaffa bot; i mitt hus finnes varken br&#246;d eller mantel.  Mig skolen I icke s&#228;tta till styresman &#246;ver folket.&#187;</p> 
<p><A NAME="an_3:8">3:8</A>&nbsp;Ty Jerusalem vacklar, och Juda faller, d&#229; de nu med sitt tal och sina g&#228;rningar st&#229; emot HERREN och &#228;ro genstr&#228;viga mot hans h&#228;rlighets blickar.</p> 
<p><A NAME="an_3:9">3:9</A>&nbsp;Deras uppsyn vittnar emot dem; och likasom Sodoms folk bedriva de sina synder uppenbart och d&#246;lja dem icke.  Ve &#246;ver deras sj&#228;lar, ty sj&#228;lva hava de berett sig olycka!</p> 
<p><A NAME="an_3:10">3:10</A>&nbsp;Om den r&#228;ttf&#228;rdige m&#229;n I t&#228;nka att det skall g&#229; honom v&#228;l, ty s&#229;dana skola &#228;ta sina g&#228;rningars frukt.</p> 
<p><A NAME="an_3:11">3:11</A>&nbsp;Men ve &#246;ver den ogudaktige!  Honom skall det g&#229; illa, ty efter hans g&#228;rningar skall hans vederg&#228;llning bliva.</p> 
<p><A NAME="an_3:12">3:12</A>&nbsp;Mitt folks beh&#228;rskare &#228;r ett barn, och kvinnor r&#229;da &#246;ver det. Mitt folk, dina ledare f&#246;ra dig vilse och f&#246;rd&#228;rva den v&#228;g, som du skulle g&#229;.</p> 
<p><A NAME="an_3:13">3:13</A>&nbsp;Men HERREN st&#229;r redo att g&#229; till r&#228;tta, han tr&#228;der fram f&#246;r att d&#246;ma folken;</p> 
<p><A NAME="an_3:14">3:14</A>&nbsp;HERREN vill g&#229; till doms med sitt folks &#228;ldste och med dess furstar. &#187;I haven sk&#246;vlat ving&#229;rden; rov fr&#229;n de fattiga &#228;r i edra hus.</p> 
<p><A NAME="an_3:15">3:15</A>&nbsp;Huru kunnen I s&#229; krossa mitt folk och s&#246;ndermala de fattiga?&#187; S&#229; s&#228;ger Herren, HERREN Sebaot.</p> 
<p><A NAME="an_3:16">3:16</A>&nbsp;Och HERREN s&#228;ger: Eftersom Sions d&#246;ttrar &#228;ro s&#229; h&#246;gmodiga, och g&#229; med rak hals och spela med &#246;gonen, och g&#229; d&#228;r och trippa och pingla med sina fotringar,</p> 
<p><A NAME="an_3:17">3:17</A>&nbsp;d&#228;rf&#246;r skall Herren l&#229;ta Sions d&#246;ttrars hj&#228;ssor bliva fulla av skorv, och HERREN skall blotta deras blygd.</p> 
<p><A NAME="an_3:18">3:18</A>&nbsp;P&#229; den dagen skall Herren taga bort all deras st&#229;t: fotringar, pannband och halsprydnader,</p> 
<p><A NAME="an_3:19">3:19</A>&nbsp;&#246;rh&#228;ngen, armband och sl&#246;jor,</p> 
<p><A NAME="an_3:20">3:20</A>&nbsp;huvudprydnader, fotstegskedjor, g&#246;rdlar, luktflaskor och amuletter,</p> 
<p><A NAME="an_3:21">3:21</A>&nbsp;fingerringar och n&#228;sringar,</p> 
<p><A NAME="an_3:22">3:22</A>&nbsp;h&#246;gtidsdr&#228;kter, k&#229;por, mantlar och pungar,</p> 
<p><A NAME="an_3:23">3:23</A>&nbsp;speglar, fina linneskjortor, huvudbindlar och flor.</p> 
<p><A NAME="an_3:24">3:24</A>&nbsp;Och d&#228;r skall vara stank i st&#228;llet f&#246;r v&#228;llukt, rep i st&#228;llet f&#246;r b&#228;lte, skalligt huvud i st&#228;llet f&#246;r krusat h&#229;r, h&#246;lje av s&#228;cktyg i st&#228;llet f&#246;r h&#246;gtidsmantel, m&#228;rken av br&#228;nnj&#228;rn i st&#228;llet f&#246;r sk&#246;nhet.</p> 
<p><A NAME="an_3:25">3:25</A>&nbsp;Dina m&#228;n skola falla f&#246;r sv&#228;rd och dina hj&#228;ltar i krig:</p> 
<p><A NAME="an_3:26">3:26</A>&nbsp;hennes portar skola klaga och s&#246;rja, och &#246;vergiven skall hon sitta p&#229; marken.</p> 
<p><A NAME="an_4:1">4:1</A>&nbsp;Och p&#229; den tiden skola sju kvinnor fatta i en och samma man och s&#228;ga: &#187;Vi vilja sj&#228;lva f&#246;da oss och sj&#228;lva kl&#228;da oss; l&#229;t oss allenast f&#229; b&#228;ra ditt namn, och tag s&#229; bort v&#229;r sm&#228;lek.&#187;</p> 
<p><A NAME="an_4:2">4:2</A>&nbsp;P&#229; den tiden skall det som HERREN l&#229;ter v&#228;xa bliva till prydnad och h&#228;rlighet, och vad landet alstrar bliva till ber&#246;mmelse och &#228;ra, f&#246;r den r&#228;ddade skaran i Israel.</p> 
<p><A NAME="an_4:3">4:3</A>&nbsp;Och det skall ske att den som l&#228;mnas &#246;vrig i Sion och den som bliver kvar i Jerusalem, han skall d&#229; kallas helig, var och en som &#228;r upptecknad till liv i Jerusalem --</p> 
<p><A NAME="an_4:4">4:4</A>&nbsp;n&#228;r en g&#229;ng Herren har avtv&#229;tt Sions d&#246;ttrars orenlighet och bortsk&#246;ljt ur Jerusalem dess blodskulder genom r&#228;ttens och reningens ande.</p> 
<p><A NAME="an_4:5">4:5</A>&nbsp;Och HERREN skall &#246;ver hela Sions bergs omr&#229;de och &#246;ver dess h&#246;gtidsskaror skapa en molnsky och en r&#246;k om dagen, och skenet av en l&#229;gande eld om natten; ty ett besk&#228;rmande t&#228;ckelse skall vila &#246;ver all dess h&#228;rlighet.</p> 
<p><A NAME="an_4:6">4:6</A>&nbsp;Och ett skygd skall vara d&#228;r&#246;ver till skugga under dagens hetta, och till en tillflykt och ett v&#228;rn mot st&#246;rtskurar och regn.</p> 
<p><A NAME="an_5:1">5:1</A>&nbsp;Jag vill sjunga om min v&#228;n, min v&#228;ns s&#229;ng om hans ving&#229;rd. Min v&#228;n hade en ving&#229;rd p&#229; en b&#246;rdig bergskulle.</p> 
<p><A NAME="an_5:2">5:2</A>&nbsp;Och han hackade upp den och rensade den fr&#229;n stenar och planterade d&#228;r &#228;dla vintr&#228;d; han byggde ett vakttorn d&#228;rinne, han h&#246;gg ock ut ett presskar d&#228;ri. S&#229; v&#228;ntade han att den skulle b&#228;ra &#228;kta druvor, men den bar vilddruvor.</p> 
<p><A NAME="an_5:3">5:3</A>&nbsp;Och nu, I Jerusalems inv&#229;nare och I Juda m&#228;n, f&#228;llen nu eder dom mellan mig och min ving&#229;rd.</p> 
<p><A NAME="an_5:4">5:4</A>&nbsp;Vad kunde mer g&#246;ras f&#246;r min ving&#229;rd, &#228;n vad jag har gjort f&#246;r den? Varf&#246;r bar den d&#229; vilddruvor, n&#228;r jag v&#228;ntade att den skulle b&#228;ra &#228;kta druvor?</p> 
<p><A NAME="an_5:5">5:5</A>&nbsp;S&#229; vill jag nu kung&#246;ra f&#246;r eder vad jag skall g&#246;ra med min ving&#229;rd: Jag skall taga bort dess h&#228;gnad, och den skall givas till sk&#246;vling; jag skall bryta ned dess mur, och den skall bliva nedtrampad.</p> 
<p><A NAME="an_5:6">5:6</A>&nbsp;Jag skall i grund f&#246;rd&#228;rva den, ingen skall sk&#228;ra den eller gr&#228;va d&#228;ri. Den skall fyllas med tistel och t&#246;rne; och molnen skall jag f&#246;rbjuda att s&#228;nda ned regn p&#229; den.</p> 
<p><A NAME="an_5:7">5:7</A>&nbsp;Ty HERREN Sebaots ving&#229;rd, det &#228;r Israels hus; och Juda folk &#228;r hans &#228;lsklingsplantering. Men n&#228;r han v&#228;ntade laglydnad, d&#229; fann han lagbrott, och n&#228;r han v&#228;ntade r&#228;ttf&#228;rdighet, fann han skriande or&#228;ttf&#228;rdighet.  --</p> 
<p><A NAME="an_5:8">5:8</A>&nbsp;Ve eder som l&#228;ggen hus till hus och fogen &#229;ker till &#229;ker, intill dess att rum ej mer finnes och I &#228;ren de enda som bo i landet!</p> 
<p><A NAME="an_5:9">5:9</A>&nbsp;Fr&#229;n HERREN Sebaot ljuder det s&#229; i mina &#246;ron: Sannerligen, de m&#229;nga husen skola bliva &#246;de; huru stora och sk&#246;na de &#228;n &#228;ro, skola de bliva tomma p&#229; inv&#229;nare.</p> 
<p><A NAME="an_5:10">5:10</A>&nbsp;Ty en ving&#229;rd p&#229; tio plogland skall giva allenast ett batm&#229;tt, och en homers uts&#228;de skall giva blott en efa.</p> 
<p><A NAME="an_5:11">5:11</A>&nbsp;Ve dem som st&#229; bittida upp f&#246;r att hasta till starka drycker, och som sitta intill sena natten f&#246;r att upphetta sig med vin!</p> 
<p><A NAME="an_5:12">5:12</A>&nbsp;Harpor och psaltare, pukor och fl&#246;jter och vin hava de vid sina dryckeslag, men p&#229; HERRENS g&#228;rningar akta de icke, p&#229; hans h&#228;nders verk se de icke.</p> 
<p><A NAME="an_5:13">5:13</A>&nbsp;D&#228;rf&#246;r skall mitt folk of&#246;rt&#228;nkt f&#246;ras bort i f&#229;ngenskap; dess &#228;dlingar skola lida hunger och dess larmande skaror f&#246;rsm&#228;kta av t&#246;rst.</p> 
<p><A NAME="an_5:14">5:14</A>&nbsp;Ja, d&#228;rf&#246;r sp&#228;rrar d&#246;dsriket upp sitt gap, det &#246;ppnar sina k&#228;ftar utan allt m&#229;tt, och stadens yperste m&#229;ste fara ditned, j&#228;mte dess larmande och sorlande skaror, envar som fr&#246;jdar sig d&#228;rinne.</p> 
<p><A NAME="an_5:15">5:15</A>&nbsp;S&#229; bliva m&#228;nniskorna nedb&#246;jda och m&#228;nnen &#246;dmjukade, ja, &#246;dmjukade varda de h&#246;gmodigas &#246;gon.</p> 
<p><A NAME="an_5:16">5:16</A>&nbsp;Men HERREN Sebaot bliver h&#246;g genom sin dom, Gud, den helige, bevisar sig helig genom r&#228;ttf&#228;rdighet.</p> 
<p><A NAME="an_5:17">5:17</A>&nbsp;Och lamm g&#229; d&#228;r i bet s&#229;som p&#229; sin egen mark, och p&#229; de rikas &#246;detomter s&#246;ka vandrande herdar sin f&#246;da.</p> 
<p><A NAME="an_5:18">5:18</A>&nbsp;Ve dem som draga fram missg&#228;rningsstraff med l&#246;gnens t&#229;g och syndastraff s&#229;som med vagnslinor,</p> 
<p><A NAME="an_5:19">5:19</A>&nbsp;dem som s&#228;ga: &#187;M&#229; han hasta, m&#229; han skynda med sitt verk, s&#229; att vi f&#229; se det; m&#229; det som Israels Helige har beslutit nalkas och komma, s&#229; att vi f&#246;rnimma det!&#187;</p> 
<p><A NAME="an_5:20">5:20</A>&nbsp;Ve dem som kalla det onda gott, och det goda ont, dem som g&#246;ra m&#246;rker till ljus, och ljus till m&#246;rker, dem som g&#246;ra surt till s&#246;tt, och s&#246;tt till surt!</p> 
<p><A NAME="an_5:21">5:21</A>&nbsp;Ve dem som &#228;ro visa i sina egna &#246;gon och h&#229;lla sig sj&#228;lva f&#246;r kloka!</p> 
<p><A NAME="an_5:22">5:22</A>&nbsp;Ve dem som &#228;ro hj&#228;ltar i att dricka vin och som &#228;ro tappra i att blanda starka drycker,</p> 
<p><A NAME="an_5:23">5:23</A>&nbsp;dem som giva den skyldige r&#228;tt f&#246;r mutors skull, men ber&#246;va den oskyldige vad som &#228;r hans r&#228;tt!</p> 
<p><A NAME="an_5:24">5:24</A>&nbsp;D&#228;rf&#246;r, s&#229;som eldsflamman f&#246;rt&#228;r str&#229;, och s&#229;som halm sjunker tillsammans i l&#229;gan, s&#229; skall deras rot f&#246;rruttna, och deras l&#246;v skola flyga bort s&#229;som stoft, eftersom de f&#246;rkastade HERREN Sebaots lag och f&#246;raktade Israels Heliges ord.</p> 
<p><A NAME="an_5:25">5:25</A>&nbsp;D&#228;rf&#246;r har HERRENS vrede uppt&#228;nts mot hans folk, och han utr&#228;cker sin hand emot det och sl&#229;r det, s&#229; att bergen darra, och s&#229; att d&#246;da kroppar ligga s&#229;som orenlighet p&#229; gatorna. Vid allt detta v&#228;nder hans vrede icke &#229;ter, hans hand &#228;r &#228;nnu utr&#228;ckt.</p> 
<p><A NAME="an_5:26">5:26</A>&nbsp;Och han reser upp ett baner f&#246;r hednafolken i fj&#228;rran, och lockar p&#229; dem att de skola komma fr&#229;n jordens &#228;nda; och se, snart och med hast komma de dit.</p> 
<p><A NAME="an_5:27">5:27</A>&nbsp;Ingen finnes bland dem, som &#228;r tr&#246;tt, ingen som &#228;r stapplande. Ingen unnar sig slummer och ingen s&#246;mn; p&#229; ingen lossnar b&#228;ltet omkring hans l&#228;nder, och f&#246;r ingen brister en skorem s&#246;nder.</p> 
<p><A NAME="an_5:28">5:28</A>&nbsp;Deras pilar &#228;ro skarpa, och deras b&#229;gar &#228;ro alla sp&#228;nda; deras h&#228;stars hovar &#228;ro s&#229;som av flinta, och deras vagnshjul likna stormvinden.</p> 
<p><A NAME="an_5:29">5:29</A>&nbsp;Deras skriande &#228;r s&#229;som en lejoninnas; de skria s&#229;som unga lejon, rytande gripa de sitt rov och b&#228;ra bort det, och ingen finnes, som r&#228;ddar.</p> 
<p><A NAME="an_5:30">5:30</A>&nbsp;Ett rytande &#246;ver folket h&#246;res p&#229; den dagen, likt rytandet av ett hav; och sk&#229;dar man ned p&#229; jorden, se, d&#229; &#228;r d&#228;r m&#246;rker och n&#246;d, och ljuset &#228;r f&#246;rm&#246;rkat genom t&#246;cken.</p> 
<p><A NAME="an_6:1">6:1</A>&nbsp;I det &#229;r d&#229; konung Ussia dog s&#229;g jag Herren sitta p&#229; en h&#246;g och upph&#246;jd tron, och sl&#228;pet p&#229; hans mantel uppfyllde templet.</p> 
<p><A NAME="an_6:2">6:2</A>&nbsp;Serafer stodo omkring honom.  Var och en av dem hade sex vingar: med tv&#229; bet&#228;ckte de sina ansikten, med tv&#229; bet&#228;ckte de sina f&#246;tter, och med tv&#229; fl&#246;go de.</p> 
<p><A NAME="an_6:3">6:3</A>&nbsp;Och den ene ropade till den andre och sade: &#187;Helig, helig, helig &#228;r HERREN Sebaot; hela jorden &#228;r full av hans h&#228;rlighet.&#187;</p> 
<p><A NAME="an_6:4">6:4</A>&nbsp;Och d&#246;rrtr&#246;sklarnas f&#228;sten darrade, n&#228;r ropet lj&#246;d; och huset blev uppfyllt av r&#246;k.</p> 
<p><A NAME="an_6:5">6:5</A>&nbsp;D&#229; sade jag: &#187;Ve mig, jag f&#246;rg&#229;s!  Ty jag har orena l&#228;ppar, och jag bor ibland ett folk som har orena l&#228;ppar, och mina &#246;gon hava sett Konungen, HERREN Sebaot.&#187;</p> 
<p><A NAME="an_6:6">6:6</A>&nbsp;Men en av seraferna fl&#246;g fram till mig, och han hade i sin hand ett gl&#246;dande kol, som han med en t&#229;ng hade tagit p&#229; altaret.</p> 
<p><A NAME="an_6:7">6:7</A>&nbsp;Och han r&#246;rde d&#228;rmed vid min mun.  D&#228;refter sade han: &#187;Se, d&#229; nu detta har r&#246;rt vid dina l&#228;ppar, har din missg&#228;rning blivit tagen ifr&#229;n dig, och din synd &#228;r f&#246;rsonad.&#187;</p> 
<p><A NAME="an_6:8">6:8</A>&nbsp;Och jag h&#246;rde Herren tala, och han sade: &#187;Vem skall jag s&#228;nda, och vem vill vara v&#229;r budb&#228;rare?&#187;  Och jag sade: &#187;Se, h&#228;r &#228;r jag, s&#228;nd mig.&#187;</p> 
<p><A NAME="an_6:9">6:9</A>&nbsp;D&#229; sade han: &#187;G&#229; &#229;stad och s&#228;g till detta folk: 'H&#246;ren alltj&#228;mt, men f&#246;rst&#229;n intet; sen alltj&#228;mt, men f&#246;rnimmen intet'.</p> 
<p><A NAME="an_6:10">6:10</A>&nbsp;F&#246;rstocka detta folks hj&#228;rta, och tillslut dess &#246;ron, och f&#246;rblinda dess &#246;gon, s&#229; att det icke kan se med sina &#246;gon, eller h&#246;ra med sina &#246;ron, eller f&#246;rst&#229; med sitt hj&#228;rta, och omv&#228;nda sig och bliva helat.&#187;</p> 
<p><A NAME="an_6:11">6:11</A>&nbsp;Men jag sade: &#187;F&#246;r huru l&#229;ng tid, Herre?&#187;  Han svarade: &#187;Till dess att st&#228;derna bliva &#246;de och utan n&#229;gon inv&#229;nare, och husen utan folk, och till dess att f&#228;lten ligga &#246;de och f&#246;rh&#228;rjade.</p> 
<p><A NAME="an_6:12">6:12</A>&nbsp;Och n&#228;r HERREN har f&#246;rt folket bort i fj&#228;rran och &#246;dsligheten bliver stor i landet,</p> 
<p><A NAME="an_6:13">6:13</A>&nbsp;och allenast en tiondedel &#228;nnu &#228;r kvar d&#228;ri, d&#229; skall denna ytterligare f&#246;r&#246;das s&#229;som en terebint eller en ek av vilken en stubbe har l&#228;mnats kvar, n&#228;r den f&#228;lldes.  Den stubben skall vara en helig s&#228;d.&#187;</p> 
<p><A NAME="an_7:1">7:1</A>&nbsp;Och i Ahas', Jotams sons, Ussias sons, Juda konungs, tid h&#228;nde sig att Resin, konungen i Aram, och Peka, Remaljas son, Israels konung, drogo upp mot Jerusalem f&#246;r att er&#246;vra det (vilket de likv&#228;l icke f&#246;rm&#229;dde g&#246;ra).</p> 
<p><A NAME="an_7:2">7:2</A>&nbsp;Och n&#228;r det blev ber&#228;ttat f&#246;r Davids hus att aram&#233;erna hade l&#228;grat sig i Efraim, d&#229; sk&#228;lvde hans och hans folks hj&#228;rtan, s&#229;som skogens tr&#228;d sk&#228;lva f&#246;r vinden.</p> 
<p><A NAME="an_7:3">7:3</A>&nbsp;Men HERREN sade till Jesaja: &#187;G&#229; &#229;stad med din son Sear-Jasub och m&#246;t Ahas vid &#228;ndan av &#214;vre dammens vattenledning, p&#229; v&#228;gen till Valkarf&#228;ltet,</p> 
<p><A NAME="an_7:4">7:4</A>&nbsp;och s&#228;g till honom: Tag dig till vara och h&#229;ll dig stilla; frukta icke och var icke f&#246;rsagd i ditt hj&#228;rta f&#246;r dessa tv&#229; rykande brandstumpar, f&#246;r Resin med aram&#233;erna och f&#246;r Remaljas son, i deras f&#246;rgrymmelse.</p> 
<p><A NAME="an_7:5">7:5</A>&nbsp;Eftersom Aram med Efraim och Remaljas son hava gjort upp onda planer mot dig och sagt:</p> 
<p><A NAME="an_7:6">7:6</A>&nbsp;'Vi vilja draga upp mot Juda och sl&#229; det med skr&#228;ck och er&#246;vra det &#229;t oss och g&#246;ra Tabals son till konung d&#228;r',</p> 
<p><A NAME="an_7:7">7:7</A>&nbsp;d&#228;rf&#246;r s&#228;ger Herren, HERREN: Det skall icke lyckas, det skall icke ske.</p> 
<p><A NAME="an_7:8">7:8</A>&nbsp;Ty Damaskus &#228;r Arams huvud, och Resin &#228;r Damaskus' huvud; och om sextiofem &#229;r skall Efraim vara krossat, s&#229; att det icke mer &#228;r ett folk.</p> 
<p><A NAME="an_7:9">7:9</A>&nbsp;Och Samaria &#228;r Efraims huvud, och Remaljas son &#228;r Samarias huvud.  Om I icke haven tro, skolen I icke hava ro.&#187;</p> 
<p><A NAME="an_7:10">7:10</A>&nbsp;Och HERREN talade ytterligare till Ahas och sade:</p> 
<p><A NAME="an_7:11">7:11</A>&nbsp;&#187;Beg&#228;r ett tecken fr&#229;n HERREN, din Gud; du m&#229; beg&#228;ra det vare sig nedifr&#229;n djupet eller uppifr&#229;n h&#246;jden.&#187;</p> 
<p><A NAME="an_7:12">7:12</A>&nbsp;Men Ahas svarade: &#187;Jag beg&#228;r intet, jag vill icke fresta HERREN.&#187;</p> 
<p><A NAME="an_7:13">7:13</A>&nbsp;D&#229; sade han: &#187;S&#229; h&#246;ren d&#229;, I av Davids hus: &#196;r det eder icke nog att I s&#228;tten m&#228;nniskors t&#229;lamod p&#229; prov?  Viljen I ock pr&#246;va min Guds t&#229;lamod?</p> 
<p><A NAME="an_7:14">7:14</A>&nbsp;S&#229; skall d&#229; Herren sj&#228;lv giva eder ett tecken: Se, den unga kvinnan skall varda havande och f&#246;da en son, och hon skall giva honom namnet Immanuel.</p> 
<p><A NAME="an_7:15">7:15</A>&nbsp;Gr&#228;ddmj&#246;lk och honung skall bliva hans mat inemot den tid d&#229; han f&#246;rst&#229;r att f&#246;rkasta vad ont &#228;r och utv&#228;lja vad gott &#228;r.</p> 
<p><A NAME="an_7:16">7:16</A>&nbsp;Ty innan gossen f&#246;rst&#229;r att f&#246;rkasta vad ont &#228;r och utv&#228;lja vad gott &#228;r, skall det land f&#246;r vars b&#229;da konungar du gruvar dig vara &#246;de.</p> 
<p><A NAME="an_7:17">7:17</A>&nbsp;Och &#246;ver dig och &#246;ver ditt folk och &#246;ver din faders hus skall HERREN l&#229;ta dagar komma, s&#229;dana som icke hava kommit allt ifr&#229;n den tid d&#229; Efraim skilde sig fr&#229;n Juda: konungen i Assyrien.</p> 
<p><A NAME="an_7:18">7:18</A>&nbsp;Ty p&#229; den tiden skall HERREN locka p&#229; flugorna l&#228;ngst borta vid Egyptens str&#246;mmar och p&#229; bisv&#228;rmarna i Assyriens land;</p> 
<p><A NAME="an_7:19">7:19</A>&nbsp;och de skola komma och sl&#229; ned, alla tillhopa, i bergsd&#228;lder och stenklyftor, i alla t&#246;rnsn&#229;r och p&#229; alla betesmarker.</p> 
<p><A NAME="an_7:20">7:20</A>&nbsp;P&#229; den tiden skall HERREN med en rakkniv som tingas p&#229; andra sidan floden -- n&#228;mligen med konungen i Assyrien -- raka av allt h&#229;r b&#229;de p&#229; huvudet och nedtill; ja, ocks&#229; sk&#228;gget skall den taga bort.</p> 
<p><A NAME="an_7:21">7:21</A>&nbsp;P&#229; den tiden skall en kviga och tv&#229; tackor vara vad en man f&#246;der upp.</p> 
<p><A NAME="an_7:22">7:22</A>&nbsp;Men han skall f&#229; mj&#246;lk i s&#229;dan myckenhet att han kan leva av gr&#228;ddmj&#246;lk; ja, alla som finnas kvar i landet skola leva av gr&#228;ddmj&#246;lk och honung.</p> 
<p><A NAME="an_7:23">7:23</A>&nbsp;Och det skall ske p&#229; den tiden, att d&#228;r nu tusen vintr&#228;d st&#229;, v&#228;rda tusen siklar silver, d&#228;r skall &#246;verallt v&#228;xa tistel och t&#246;rne.</p> 
<p><A NAME="an_7:24">7:24</A>&nbsp;Med pilar och b&#229;ge skall man g&#229; dit, ty hela landet skall vara tistel och t&#246;rne.</p> 
<p><A NAME="an_7:25">7:25</A>&nbsp;Och alla de berg d&#228;r man nu arbetar med hackan, dem skall man ej mer betr&#228;da, av fruktan f&#246;r tistel och t&#246;rne; de skola bliva platser dit oxar drivas, och marker som trampas ned av f&#229;r.&#187;</p> 
<p><A NAME="an_8:1">8:1</A>&nbsp;Och HERREN sade till mig: &#187;Tag dig en stor tavla och skriv p&#229; den med tydlig stil Maher-salal Has-bas.</p> 
<p><A NAME="an_8:2">8:2</A>&nbsp;Och jag vill taga mig p&#229;litliga vittnen: pr&#228;sten Uria och Sakarja, Jeberekjas son.&#187;</p> 
<p><A NAME="an_8:3">8:3</A>&nbsp;Och jag gick in till profetissan, och hon blev havande och f&#246;dde en son.  Och HERREN sade till mig: &#187;Giv honom namnet Maher-salal Has-bas.</p> 
<p><A NAME="an_8:4">8:4</A>&nbsp;Ty f&#246;rr&#228;n gossen kan s&#228;ga 'fader' och 'moder' skall man b&#228;ra Damaskus' skatter och byte fr&#229;n Samaria fram f&#246;r konungen i Assyrien.&#187;</p> 
<p><A NAME="an_8:5">8:5</A>&nbsp;Och HERREN talade vidare till mig och sade:</p> 
<p><A NAME="an_8:6">8:6</A>&nbsp;&#187;Eftersom detta folk f&#246;raktar Siloas vatten, som flyter s&#229; stilla, och har sin fr&#246;jd med Resin och Remaljas son,</p> 
<p><A NAME="an_8:7">8:7</A>&nbsp;se, d&#228;rf&#246;r skall HERREN l&#229;ta komma &#246;ver dem flodens vatten, de v&#228;ldiga och stora, n&#228;mligen konungen i Assyrien med all hans h&#228;rlighet.  Och den skall stiga &#246;ver alla sina br&#228;ddar och g&#229; &#246;ver alla sina str&#228;nder.</p> 
<p><A NAME="an_8:8">8:8</A>&nbsp;Den skall tr&#228;nga fram i Juda, sv&#228;mma &#246;ver och utbreda sig och r&#228;cka &#228;nda upp till halsen; och med sina utbredda vingar, skall den uppfylla ditt land, Immanuel, s&#229; vitt det &#228;r.&#187;</p> 
<p><A NAME="an_8:9">8:9</A>&nbsp;Rasen, I folk; I skolen dock krossas. Lyssnen, alla I fj&#228;rran l&#228;nder. Rusten eder; I skolen dock krossas. Ja, rusten eder; I skolen dock krossas.</p> 
<p><A NAME="an_8:10">8:10</A>&nbsp;G&#246;ren upp planer; de varda dock om intet. Avtalen, vad I viljen; det skall dock ej lyckas. Ty Gud &#228;r med oss.</p> 
<p><A NAME="an_8:11">8:11</A>&nbsp;Ty s&#229; sade HERREN till mig, n&#228;r hans hand kom &#246;ver mig med makt och han varnade mig f&#246;r att vandra p&#229; detta folks v&#228;g:</p> 
<p><A NAME="an_8:12">8:12</A>&nbsp;I skolen icke kalla f&#246;r sammansv&#228;rjning allt vad detta folk kallar sammansv&#228;rjning, ej heller skolen I frukta vad det fruktar, I skolen icke f&#246;rskr&#228;ckas d&#228;rf&#246;r.</p> 
<p><A NAME="an_8:13">8:13</A>&nbsp;Nej, HERREN Sebaot skolen I h&#229;lla helig; honom skolen I frukta, och f&#246;r honom skolen I f&#246;rskr&#228;ckas.</p> 
<p><A NAME="an_8:14">8:14</A>&nbsp;S&#229; skall han varda f&#246;r eder n&#229;got heligt; men f&#246;r de tv&#229; Israels hus skall han bliva en st&#246;testen och en klippa till fall och f&#246;r Jerusalems inv&#229;nare en snara och ett giller.</p> 
<p><A NAME="an_8:15">8:15</A>&nbsp;M&#229;nga av dem skola stupa d&#228;rp&#229;, de skola falla och krossas, de skola sn&#228;rjas och varda f&#229;ngade.</p> 
<p><A NAME="an_8:16">8:16</A>&nbsp;L&#228;gg vittnesb&#246;rdet ombundet och lagen f&#246;rseglad i mina l&#228;rjungars hj&#228;rtan.</p> 
<p><A NAME="an_8:17">8:17</A>&nbsp;S&#229; vill jag f&#246;rbida HERREN, d&#229; han nu d&#246;ljer sitt ansikte f&#246;r Jakobs hus; jag vill v&#228;nta efter honom.</p> 
<p><A NAME="an_8:18">8:18</A>&nbsp;Se, jag och barnen som HERREN har givit mig, vi &#228;ro tecken och f&#246;rebilder i Israel, fr&#229;n HERREN Sebaot, som bor p&#229; Sions berg.</p> 
<p><A NAME="an_8:19">8:19</A>&nbsp;Och n&#228;r man s&#228;ger till eder: &#187;Fr&#229;gen andebesv&#228;rjare och sp&#229;m&#228;n, dem som viska och mumla&#187;, s&#229; svaren: &#187;Skall icke ett folk fr&#229;ga sin Gud?  Skall man fr&#229;ga de d&#246;da f&#246;r de levande?&#187;</p> 
<p><A NAME="an_8:20">8:20</A>&nbsp;&#187;Nej, h&#229;llen eder till lagen, till vittnesb&#246;rdet!&#187;  S&#229; skola f&#246;rvisso en g&#229;ng de n&#246;dgas mana, f&#246;r vilka nu ingen morgonrodnad finnes.</p> 
<p><A NAME="an_8:21">8:21</A>&nbsp;De skola draga omkring i landet, nedtryckta och hungrande, och i sin hunger skola de f&#246;rbittras och skola f&#246;rbanna sin konung och sin Gud.  Och de skola v&#228;nda blicken upp&#229;t, de skola ock sk&#229;da ned p&#229; jorden;</p> 
<p><A NAME="an_8:22">8:22</A>&nbsp;men se, d&#228;r &#228;r n&#246;d och m&#246;rker och natt av &#229;ngest.  Ja, tjockt m&#246;rker &#228;r de f&#246;rdrivnas liv.</p> 
<p><A NAME="an_9:1">9:1</A>&nbsp;Dock, natt skall icke f&#246;rbliva d&#228;r nu &#229;ngest r&#229;der.  I den f&#246;rg&#229;ngna tiden har har han l&#229;tit Sebulons och Naftalis land vara ringa aktat, men i framtiden skall han l&#229;ta det komma till &#228;ra, trakten utmed Havsv&#228;gen, landet p&#229; andra sidan Jordan, hedningarnas omr&#229;de.</p> 
<p><A NAME="an_9:2">9:2</A>&nbsp;Det folk som vandrar i m&#246;rkret skall se ett stort ljus; ja, &#246;ver dem som bo i d&#246;dsskuggans land skall ett ljus skina klart.</p> 
<p><A NAME="an_9:3">9:3</A>&nbsp;Du skall g&#246;ra folket talrikt, du skall g&#246;ra dess gl&#228;dje stor; inf&#246;r dig skola de gl&#228;dja sig, s&#229;som man gl&#228;des under sk&#246;rdetiden, s&#229;som man fr&#246;jdar sig, n&#228;r man utskiftar byte.</p> 
<p><A NAME="an_9:4">9:4</A>&nbsp;Ty du skall bryta s&#246;nder deras b&#246;rdors ok och deras skuldrors gissel och deras pl&#229;gares stav, likasom i Midjans tid.</p> 
<p><A NAME="an_9:5">9:5</A>&nbsp;Och skon som krigaren bar i stridslarmet, och manteln som s&#246;lades i blod, allt s&#229;dant skall br&#228;nnas upp och f&#246;rt&#228;ras av eld.</p> 
<p><A NAME="an_9:6">9:6</A>&nbsp;Ty ett barn varder oss f&#246;tt, en son bliver oss given, och p&#229; hans skuldror skall herrad&#246;met vila; och hans namn skall vara: Underbar i r&#229;d, V&#228;ldig Gud, Evig fader, Fridsfurste.</p> 
<p><A NAME="an_9:7">9:7</A>&nbsp;S&#229; skall herrad&#246;met varda stort och friden utan &#228;nde &#246;ver Davids tron och &#246;ver hans rike; s&#229; skall det bef&#228;stas och st&#246;djas med r&#228;tt och r&#228;ttf&#228;rdighet, fr&#229;n nu och till evig tid. HERREN Sebaots nit&#228;lskan skall g&#246;ra detta.</p> 
<p><A NAME="an_9:8">9:8</A>&nbsp;Ett ord s&#228;nder Herren mot Jakob, och det sl&#229;r ned i Israel,</p> 
<p><A NAME="an_9:9">9:9</A>&nbsp;och allt folket f&#229;r f&#246;rnimma det, Efraim och Samarias inv&#229;nare, de som s&#228;ga i sitt &#246;vermod och i sitt hj&#228;rtas stolthet:</p> 
<p><A NAME="an_9:10">9:10</A>&nbsp;&#187;Tegelmurar hava fallit, men med huggen sten bygga vi upp nya; mullb&#228;rsfikontr&#228;d har man huggit ned, men cedertr&#228;d s&#228;tta vi i deras st&#228;lle.&#187;</p> 
<p><A NAME="an_9:11">9:11</A>&nbsp;Och HERREN uppreser mot dem Resins ov&#228;nner och uppeggar deras fiender,</p> 
<p><A NAME="an_9:12">9:12</A>&nbsp;aram&#233;erna fr&#229;n den ena sidan och filist&#233;erna fr&#229;n den andra, och de &#228;ta upp Israel med glupska gap. Vid allt detta v&#228;nder hans vrede icke &#229;ter, hans hand &#228;r &#228;nnu utr&#228;ckt.</p> 
<p><A NAME="an_9:13">9:13</A>&nbsp;Men folket v&#228;nder ej &#229;ter till honom som sl&#229;r dem; Herren Sebaot s&#246;ka de icke.</p> 
<p><A NAME="an_9:14">9:14</A>&nbsp;D&#228;rf&#246;r avhugger HERREN p&#229; Israel b&#229;de huvud och svans, han hugger av b&#229;de palmtopp och s&#228;vstr&#229;, allt p&#229; en dag --</p> 
<p><A NAME="an_9:15">9:15</A>&nbsp;de &#228;ldste och h&#246;gst uppsatte de &#228;ro huvudet, och profeterna, de falska v&#228;gvisarna, de &#228;ro svansen.</p> 
<p><A NAME="an_9:16">9:16</A>&nbsp;Ty detta folks ledare f&#246;ra det vilse, och de som l&#229;ta leda sig g&#229; i f&#246;rd&#228;rvet.</p> 
<p><A NAME="an_9:17">9:17</A>&nbsp;D&#228;rf&#246;r kan Herren icke gl&#228;dja sig &#246;ver dess unga m&#228;n, ej heller hava f&#246;rbarmande med dess faderl&#246;sa och &#228;nkor; ty de &#228;ro allasammans gudl&#246;sa og&#228;rningsm&#228;n, och var mun talar d&#229;rskap. Vid allt detta v&#228;nder hans vrede icke &#229;ter, hans hand &#228;r &#228;nnu utr&#228;ckt.</p> 
<p><A NAME="an_9:18">9:18</A>&nbsp;Ty ogudaktigheten f&#246;rbr&#228;nner s&#229;som en eld, den f&#246;rt&#228;r tistel och t&#246;rne; den t&#228;nder p&#229; den tjocka skogen, s&#229; att den g&#229;r upp i h&#246;ga virvlar av r&#246;k.</p> 
<p><A NAME="an_9:19">9:19</A>&nbsp;Genom HERREN Sebaots f&#246;rgrymmelse har landet r&#229;kat i brand, och folket &#228;r likasom eldsmat; den ene skonar icke den andre.</p> 
<p><A NAME="an_9:20">9:20</A>&nbsp;Man river &#229;t sig till h&#246;ger och f&#246;rbliver dock hungrig, man tager f&#246;r sig till v&#228;nster och bliver dock ej m&#228;tt; envar &#228;ter k&#246;ttet p&#229; sin egen arm:</p> 
<p><A NAME="an_9:21">9:21</A>&nbsp;Manasse &#228;ter Efraim, och Efraim Manasse, och b&#229;da tillhopa v&#228;nda sig mot Juda. Vid allt detta v&#228;nder hans vrede icke &#229;ter, hans hand &#228;r &#228;nnu utr&#228;ckt.</p> 
<p><A NAME="an_10:1">10:1</A>&nbsp;Ve eder som stadgen or&#228;ttf&#228;rdiga stadgar! I skriven, men v&#229;ldslagar skriven I</p> 
<p><A NAME="an_10:2">10:2</A>&nbsp;f&#246;r att vr&#228;nga de ringas sak och ber&#246;va de fattiga i mitt folk deras r&#228;tt, f&#246;r att g&#246;ra &#228;nkor till edert byte och plundra de faderl&#246;sa.</p> 
<p><A NAME="an_10:3">10:3</A>&nbsp;Vad viljen I g&#246;ra p&#229; hems&#246;kelsens dag, n&#228;r ov&#228;dret kommer fj&#228;rran ifr&#229;n? Till vem viljen I fly f&#246;r att f&#229; hj&#228;lp, och var viljen I l&#228;mna edra skatter i f&#246;rvar?</p> 
<p><A NAME="an_10:4">10:4</A>&nbsp;Om man ej b&#246;jer kn&#228; s&#229;som f&#229;nge, s&#229; m&#229;ste man falla bland de dr&#228;pta. Vid allt detta v&#228;nder hans vrede icke &#229;ter, hans hand &#228;r &#228;nnu utr&#228;ckt.</p> 
<p><A NAME="an_10:5">10:5</A>&nbsp;Ve &#246;ver Assur, min vredes ris, som b&#228;r min ogunst s&#229;som en stav i sin hand!</p> 
<p><A NAME="an_10:6">10:6</A>&nbsp;Mot ett gudl&#246;st folk s&#228;nder jag honom, och mot min f&#246;rgrymmelses folk bjuder jag honom g&#229;, f&#246;r att taga rov och g&#246;ra byte, och f&#246;r att nedtrampa det s&#229;som orenlighet p&#229; gatorna.</p> 
<p><A NAME="an_10:7">10:7</A>&nbsp;Men s&#229; menar icke han, och i sitt hj&#228;rta t&#228;nker han ej s&#229;, utan hans hj&#228;rta st&#229;r efter att f&#246;rg&#246;ra och efter att utrota folk i m&#228;ngd.</p> 
<p><A NAME="an_10:8">10:8</A>&nbsp;Han s&#228;ger: &#187;&#196;ro mina h&#246;vdingar ej allasammans konungar?</p> 
<p><A NAME="an_10:9">10:9</A>&nbsp;Har det icke g&#229;tt Kalno s&#229;som Karkemis, och Hamat s&#229;som Arpad, och Samaria s&#229;som Damaskus?</p> 
<p><A NAME="an_10:10">10:10</A>&nbsp;D&#229; min hand har tr&#228;ffat de andra gudarnas riken, vilkas bel&#228;ten voro f&#246;rmer &#228;n Jerusalems och Samarias,</p> 
<p><A NAME="an_10:11">10:11</A>&nbsp;skulle jag d&#229; ej kunna g&#246;ra med Jerusalem och dess gudabilder vad jag har gjort med Samaria och dess gudar?&#187;</p> 
<p><A NAME="an_10:12">10:12</A>&nbsp;Men n&#228;r Herren har fullbordat allt sitt verk p&#229; Sions berg och i Jerusalem, d&#229; skall jag hems&#246;ka den assyriske konungens hj&#228;rtas h&#246;gmodsfrukt och hans stolta &#246;gons f&#246;rh&#228;velse.</p> 
<p><A NAME="an_10:13">10:13</A>&nbsp;Ty han s&#228;ger: &#187;Med min hands kraft har jag utf&#246;rt detta och genom min vishet, ty jag har f&#246;rst&#229;nd. Jag flyttade folkens gr&#228;nser, deras f&#246;rr&#229;d utplundrade jag, och i min v&#228;ldighet st&#246;tte jag h&#228;rskarna fr&#229;n tronen.</p> 
<p><A NAME="an_10:14">10:14</A>&nbsp;Och min hand grep efter folkens skatter s&#229;som efter f&#229;geln&#228;sten, och s&#229;som man samlar &#246;vergivna &#228;gg, s&#229; samlade jag jordens alla l&#228;nder; ingen fanns, som r&#246;rde vingen eller &#246;ppnade n&#228;bben till n&#229;got ljud.&#187;</p> 
<p><A NAME="an_10:15">10:15</A>&nbsp;Skall d&#229; yxan ber&#246;mma sig mot honom som hugger med den, eller s&#229;gen f&#246;rh&#228;va sig mot honom som s&#228;tter den i r&#246;relse? Som om k&#228;ppen satte i r&#246;relse honom som lyfter den, eller staven lyfte en som dock &#228;r f&#246;rmer &#228;n ett stycke tr&#228;!</p> 
<p><A NAME="an_10:16">10:16</A>&nbsp;S&#229; skall d&#229; Herren, HERREN Sebaot s&#228;nda t&#228;rande sjukdom i hans feta kropp, och under hans h&#228;rlighet skall brinna en brand likasom en brinnande eld.</p> 
<p><A NAME="an_10:17">10:17</A>&nbsp;Och Israels ljus skall bliva en eld och hans Helige en l&#229;ga, och den skall br&#228;nna upp och f&#246;rt&#228;ra dess t&#246;rnen och dess tistlar, allt p&#229; en dag.</p> 
<p><A NAME="an_10:18">10:18</A>&nbsp;Och p&#229; hans skogars och parkers h&#228;rlighet skall han alldeles g&#246;ra en &#228;nde; det skall vara, s&#229;som n&#228;r en sjuk t&#228;res bort.</p> 
<p><A NAME="an_10:19">10:19</A>&nbsp;De tr&#228;d som bliva kvar i hans skog skola vara l&#228;tt r&#228;knade; ett barn skall kunna teckna upp dem.</p> 
<p><A NAME="an_10:20">10:20</A>&nbsp;P&#229; den tiden skall kvarlevan av Israel och den r&#228;ddade skaran av Jakobs hus ej vidare st&#246;dja sig vid honom som slog dem; i trohet skola de st&#246;dja sig vid HERREN, Israels Helige.</p> 
<p><A NAME="an_10:21">10:21</A>&nbsp;En kvarleva skall omv&#228;nda sig, en kvarleva av Jakob, till Gud, den v&#228;ldige.</p> 
<p><A NAME="an_10:22">10:22</A>&nbsp;Ty om &#228;n ditt folk, Israel, vore s&#229;som sanden i havet, s&#229; skall dock allenast en kvarleva d&#228;r omv&#228;nda sig. F&#246;r&#246;delsen &#228;r oryggligt besluten, den kommer med r&#228;ttf&#228;rdighet s&#229;som en flod.</p> 
<p><A NAME="an_10:23">10:23</A>&nbsp;Ty f&#246;rst&#246;ring och oryggligt besluten straffdom skall Herren, HERREN Sebaot l&#229;ta komma &#246;ver hela jorden.</p> 
<p><A NAME="an_10:24">10:24</A>&nbsp;D&#228;rf&#246;r s&#228;ger Herren, HERREN Sebaot s&#229;: Frukta icke, mitt folk, du som bor i Sion, f&#246;r Assur, n&#228;r han sl&#229;r dig med riset och upplyfter sin stav mot dig, s&#229;som man gjorde i Egypten.</p> 
<p><A NAME="an_10:25">10:25</A>&nbsp;Ty &#228;nnu allenast en liten tid, och ogunsten skall hava en &#228;nde, och min vrede skall v&#228;nda sig till deras f&#246;rd&#228;rv.</p> 
<p><A NAME="an_10:26">10:26</A>&nbsp;Och HERREN Sebaot skall sv&#228;nga sitt gissel &#246;ver dem, s&#229;som n&#228;r han slog Midjan vid Orebsklippan; och sin stav, som han r&#228;ckte ut &#246;ver havet, skall han &#229;ter upplyfta, s&#229;som han gjorde i Egypten.</p> 
<p><A NAME="an_10:27">10:27</A>&nbsp;P&#229; den tiden skall hans b&#246;rda tagas bort ifr&#229;n din skuldra och hans ok ifr&#229;n din hals, ty oket skall brista s&#246;nder f&#246;r fetmas skull.</p> 
<p><A NAME="an_10:28">10:28</A>&nbsp;Han kommer &#246;ver Ajat, han drager fram genom Migron; i Mikmas l&#228;mnar han sin tross.</p> 
<p><A NAME="an_10:29">10:29</A>&nbsp;De draga fram &#246;ver passet; i Geba taga de nattkvarter. Rama b&#228;var; Sauls Gibea flyr.</p> 
<p><A NAME="an_10:30">10:30</A>&nbsp;Ropa h&#246;gt, du dotter Gallim. Giv akt, du Laisa. Arma Anatot!</p> 
<p><A NAME="an_10:31">10:31</A>&nbsp;Madmena flyktar; Gebims inv&#229;nare b&#228;rga sitt gods.</p> 
<p><A NAME="an_10:32">10:32</A>&nbsp;&#196;nnu samma dag st&#229;r han i Nob; han lyfter sin hand mot dottern Sions berg, mot Jerusalems h&#246;jd.</p> 
<p><A NAME="an_10:33">10:33</A>&nbsp;Men se, d&#229; avhugger Herren, HERREN Sebaot den lummiga kronan, med f&#246;rskr&#228;ckande makt; de resliga stammarna ligga f&#228;llda, de h&#246;ga tr&#228;den st&#246;rta ned.</p> 
<p><A NAME="an_10:34">10:34</A>&nbsp;Den tjocka skogen nedhugges med j&#228;rnet; Libanons skogar falla f&#246;r den v&#228;ldige.</p> 
<p><A NAME="an_11:1">11:1</A>&nbsp;Men ett skott skall skjuta upp ur Isais avhuggna stam, och en telning fr&#229;n dess r&#246;tter skall b&#228;ra frukt.</p> 
<p><A NAME="an_11:2">11:2</A>&nbsp;Och p&#229; honom skall HERRENS Ande vila, vishets och f&#246;rst&#229;nds Ande, r&#229;ds och starkhets Ande, HERRENS kunskaps och fruktans Ande.</p> 
<p><A NAME="an_11:3">11:3</A>&nbsp;Han skall hava sitt v&#228;lbehag i HERRENS fruktan; och han skall icke d&#246;ma efter som &#246;gonen se eller skipa lag efter som &#246;ronen h&#246;ra.</p> 
<p><A NAME="an_11:4">11:4</A>&nbsp;Utan med r&#228;ttf&#228;rdighet skall han d&#246;ma de arma och med r&#228;ttvisa skipa lag &#229;t de &#246;dmjuka p&#229; jorden. Och han skall sl&#229; jorden med sin muns stav, och med sina l&#228;ppars anda d&#246;da de ogudaktiga.</p> 
<p><A NAME="an_11:5">11:5</A>&nbsp;R&#228;ttf&#228;rdighet skall vara b&#228;ltet omkring hans l&#228;nder och trofasthet b&#228;ltet omkring hans h&#246;fter.</p> 
<p><A NAME="an_11:6">11:6</A>&nbsp;D&#229; skola vargar bo tillsammans med lamm och pantrar ligga tillsammans med killingar; och kalvar och unga lejon och g&#246;dboskap skola s&#228;mjas tillhopa, och en liten gosse skall valla dem.</p> 
<p><A NAME="an_11:7">11:7</A>&nbsp;Kor och bj&#246;rnar skola g&#229; och beta, deras ungar skola ligga tillhopa, och lejon skola &#228;ta halm likasom oxar.</p> 
<p><A NAME="an_11:8">11:8</A>&nbsp;Ett spenabarn skall leka invid en huggorms h&#229;l och ett avvant barn str&#228;cka ut sin hand efter basiliskens &#246;ga.</p> 
<p><A NAME="an_11:9">11:9</A>&nbsp;Ingenst&#228;des p&#229; mitt heliga berg skall man d&#229; g&#246;ra vad ont och f&#246;rd&#228;rvligt &#228;r, ty landet skall vara fullt av HERRENS kunskap, likasom havsdjupet &#228;r fyllt av vattnet.</p> 
<p><A NAME="an_11:10">11:10</A>&nbsp;Och det skall ske p&#229; den tiden att hednafolken skola s&#246;ka telningen fr&#229;n Isais rot, d&#228;r han st&#229;r s&#229;som ett baner f&#246;r folken; och hans boning skall vara idel h&#228;rlighet.</p> 
<p><A NAME="an_11:11">11:11</A>&nbsp;Och HERREN skall p&#229; den tiden &#228;nnu en g&#229;ng r&#228;cka ut sin hand, f&#246;r att f&#246;rv&#228;rva &#229;t sig kvarlevan av sitt folk, vad som har blivit r&#228;ddat fr&#229;n Assyrien, Egypten, Patros, Etiopien, Elam, Sinear, Hamat och havsl&#228;nderna.</p> 
<p><A NAME="an_11:12">11:12</A>&nbsp;Och han skall resa upp ett baner f&#246;r hednafolken och samla Israels f&#246;rdrivna m&#228;n; och Juda f&#246;rskingrade kvinnor skall han h&#228;mta tillhopa fr&#229;n jordens fyra h&#246;rn.</p> 
<p><A NAME="an_11:13">11:13</A>&nbsp;D&#229; skall Efraims avund upph&#246;ra och Juda ov&#228;nskap bliva utrotad; Efraim skall ej hysa avund mot Juda, och Juda icke ov&#228;nskap mot Efraim.</p> 
<p><A NAME="an_11:14">11:14</A>&nbsp;Men s&#229;som rovf&#229;glar skola de sl&#229; ned p&#229; filist&#233;ernas skuldra v&#228;sterut, tillsammans skola de taga byte av &#246;sterl&#228;nningarna; Edom och Moab skola gripas av deras hand, och Ammons barn skola bliva dem h&#246;rsamma.</p> 
<p><A NAME="an_11:15">11:15</A>&nbsp;Och HERREN skall giva till spillo Egyptens havsvik och lyfta sin hand mot floden i f&#246;rgrymmelse; och han skall klyva den i sju b&#228;ckar och g&#246;ra s&#229;, att man torrskodd kan g&#229; d&#228;r&#246;ver.</p> 
<p><A NAME="an_11:16">11:16</A>&nbsp;S&#229; skall d&#228;r bliva en banad v&#228;g f&#246;r den kvarleva av hans folk, som har blivit r&#228;ddad fr&#229;n Assur, likasom det var f&#246;r Israel p&#229; den dag d&#229; de drogo upp ur Egyptens land.</p> 
<p><A NAME="an_12:1">12:1</A>&nbsp;P&#229; den tiden skall du s&#228;ga: &#187;Jag tackar dig, HERRE, ty v&#228;l var du vred p&#229; mig, men din vrede har upph&#246;rt, och du tr&#246;star mig.</p> 
<p><A NAME="an_12:2">12:2</A>&nbsp;Se, Gud &#228;r min fr&#228;lsning, jag &#228;r trygg och fruktar icke; ty HERREN, HERREN &#228;r min starkhet och min lovs&#229;ng, och han blev mig till fr&#228;lsning.&#187;</p> 
<p><A NAME="an_12:3">12:3</A>&nbsp;Och I skolen &#246;sa vatten med fr&#246;jd ur fr&#228;lsningens k&#228;llor</p> 
<p><A NAME="an_12:4">12:4</A>&nbsp;och skolen s&#228;ga p&#229; den tiden: &#187;Tacken HERREN, &#229;kallen hans namn, g&#246;ren hans g&#228;rningar kunniga bland folken; f&#246;rt&#228;ljen att hans namn &#228;r h&#246;gt.</p> 
<p><A NAME="an_12:5">12:5</A>&nbsp;Lovsjungen HERREN, ty han har gjort h&#228;rliga ting; detta vare kunnigt &#246;ver hela jorden.</p> 
<p><A NAME="an_12:6">12:6</A>&nbsp;Ropen av fr&#246;jd och jublen, I Sions inv&#229;nare, ty Israels Helige &#228;r stor bland eder.</p> 
<p><A NAME="an_13:1">13:1</A>&nbsp;Detta &#228;r en utsaga om Babel, vad som uppenbarades f&#246;r Jesaja, Amos' son.</p> 
<p><A NAME="an_13:2">13:2</A>&nbsp;Resen upp ett baner p&#229; ett kalt berg, ropen h&#246;gt till dem; viften med handen att de m&#229; draga in genom de m&#228;ktiges portar.</p> 
<p><A NAME="an_13:3">13:3</A>&nbsp;Jag sj&#228;lv har b&#229;dat upp mina invigda, ja, kallat mina hj&#228;ltar till mitt vredesverk, min stolta skara, som jublar.</p> 
<p><A NAME="an_13:4">13:4</A>&nbsp;H&#246;r, det larmar p&#229; bergen s&#229;som av ett stort folk. H&#246;r, det sorlar av riken med hopade hednafolk. HERREN Sebaot m&#246;nstrar sin krigarskara.</p> 
<p><A NAME="an_13:5">13:5</A>&nbsp;Ifr&#229;n fj&#228;rran land komma de, ifr&#229;n himmelens &#228;nda, HERREN och hans vredes redskap, f&#246;r att f&#246;rd&#228;rva hela jorden.</p> 
<p><A NAME="an_13:6">13:6</A>&nbsp;J&#228;mren eder, ty n&#228;ra &#228;r HERRENS dag; s&#229;som v&#229;ld fr&#229;n den Allsv&#229;ldige kommer den.</p> 
<p><A NAME="an_13:7">13:7</A>&nbsp;D&#228;rf&#246;r sjunka alla h&#228;nder ned, och alla m&#228;nniskohj&#228;rtan f&#246;rf&#228;ras.</p> 
<p><A NAME="an_13:8">13:8</A>&nbsp;Man f&#246;rskr&#228;ckes, man gripes av &#229;ngest och kval, ja, v&#229;ndas s&#229;som en barnaf&#246;derska. H&#228;pen stirrar den ene p&#229; den andre; r&#246;da s&#229;som eldsl&#229;gor &#228;ro deras ansikten.</p> 
<p><A NAME="an_13:9">13:9</A>&nbsp;Se, HERRENS dag kommer, gruvlig och med f&#246;rgrymmelse och med vredesgl&#246;d, f&#246;r att g&#246;ra jorden till en &#246;demark och utrota syndarna som d&#228;r bo.</p> 
<p><A NAME="an_13:10">13:10</A>&nbsp;Ty himmelens stj&#228;rnor och stj&#228;rnbilder s&#228;nda ej mer ut sitt ljus, solen g&#229;r m&#246;rk upp, och m&#229;nens ljus skiner icke.</p> 
<p><A NAME="an_13:11">13:11</A>&nbsp;Jag skall hems&#246;ka jordens krets f&#246;r dess ondska och de ogudaktiga f&#246;r deras missg&#228;rning; jag skall g&#246;ra slut p&#229; de fr&#228;ckas &#246;vermod och sl&#229; ned v&#229;ldsverkarnas h&#246;gmod.</p> 
<p><A NAME="an_13:12">13:12</A>&nbsp;Jag skall g&#246;ra en man mer s&#228;llsynt &#228;n fint guld, en m&#228;nniska mer s&#228;llsynt &#228;n guld fr&#229;n Ofir.</p> 
<p><A NAME="an_13:13">13:13</A>&nbsp;D&#228;rf&#246;r skall jag komma himmelen att darra, och jorden skall b&#228;va och vika fr&#229;n sin plats -- genom HERREN Sebaots f&#246;rgrymmelse, p&#229; hans gl&#246;dande vredes dag.</p> 
<p><A NAME="an_13:14">13:14</A>&nbsp;Och likasom jagade gaseller och en hjord som ingen samlar v&#228;nda de d&#229; hem, var och en till sitt folk, och fly, var och en till sitt land.</p> 
<p><A NAME="an_13:15">13:15</A>&nbsp;Men envar som upphinnes bliver genomborrad, och envar som gripes faller f&#246;r sv&#228;rd.</p> 
<p><A NAME="an_13:16">13:16</A>&nbsp;Deras sp&#228;da barn krossas inf&#246;r deras &#246;gon, deras hus plundras, och deras kvinnor sk&#228;ndas.</p> 
<p><A NAME="an_13:17">13:17</A>&nbsp;Ty se, jag vill uppv&#228;cka mot dem mederna, som akta silver f&#246;r intet och icke fr&#229;ga efter guld.</p> 
<p><A NAME="an_13:18">13:18</A>&nbsp;Deras b&#229;gar skola f&#228;lla de unga m&#228;nnen, med frukten i moderlivet hava de intet f&#246;rbarmande, och barnen skona de icke.</p> 
<p><A NAME="an_13:19">13:19</A>&nbsp;Och det skall g&#229; med Babel, rikenas krona, kald&#233;ernas &#228;ra och stolthet, likasom n&#228;r Gud omst&#246;rtade Sodom och Gomorra.</p> 
<p><A NAME="an_13:20">13:20</A>&nbsp;Aldrig mer skall det bliva bebyggt, fr&#229;n sl&#228;kte till sl&#228;kte skall det ligga obebott; ingen arab skall d&#228;r sl&#229; upp sitt t&#228;lt, ingen herde l&#228;gra sig d&#228;r med sin hjord.</p> 
<p><A NAME="an_13:21">13:21</A>&nbsp;Nej, &#246;knens djur skola l&#228;gra sig d&#228;r, och dess hus skola fyllas av uvar; strutsar skola bo d&#228;r, och gastar skola hoppa d&#228;r.</p> 
<p><A NAME="an_13:22">13:22</A>&nbsp;Schakaler skola tjuta i dess palatser och &#246;kenhundar i praktbyggnaderna. Snart kommer dess tid; dess dagar skola ej f&#246;rdr&#246;jas.</p> 
<p><A NAME="an_14:1">14:1</A>&nbsp;Ty HERREN skall f&#246;rbarma sig &#246;ver Jakob och &#228;nnu en g&#229;ng utv&#228;lja Israel och l&#229;ta dem komma till ro i deras land; och fr&#228;mlingar skola sluta sig till dem och h&#229;lla sig till Jakobs hus.</p> 
<p><A NAME="an_14:2">14:2</A>&nbsp;Och folk skola taga dem och f&#246;ra dem hem igen; men Israels hus skall l&#228;gga dem under sig s&#229;som sin arvedel i HERRENS land, och skall g&#246;ra dem till tr&#228;lar och tr&#228;linnor.  S&#229; skola de f&#229; sina f&#229;ngvaktare till f&#229;ngar och r&#229;da &#246;ver sina pl&#229;gare.</p> 
<p><A NAME="an_14:3">14:3</A>&nbsp;Och p&#229; den dag d&#229; HERREN l&#229;ter dig f&#229; ro fr&#229;n din vederm&#246;da och &#229;ngest, och fr&#229;n den h&#229;rda tr&#228;ldom som har varit dig p&#229;lagd,</p> 
<p><A NAME="an_14:4">14:4</A>&nbsp;d&#229; skall du st&#228;mma upp denna visa &#246;ver konungen i Babel, du skall s&#228;ga: &#187;Vilken &#228;nde har icke pl&#229;garen f&#229;tt, vilken &#228;nde pinoorten!</p> 
<p><A NAME="an_14:5">14:5</A>&nbsp;HERREN har brutit s&#246;nder de ogudaktigas stav, tyrannernas ris,</p> 
<p><A NAME="an_14:6">14:6</A>&nbsp;det ris som i grymhet slog folken med slag p&#229; slag, och i vrede h&#228;rskade &#246;ver folkslagen med skoningsl&#246;s f&#246;rf&#246;ljelse.</p> 
<p><A NAME="an_14:7">14:7</A>&nbsp;Hela jorden har nu f&#229;tt vila och ro; man brister ut i jubel.</p> 
<p><A NAME="an_14:8">14:8</A>&nbsp;Sj&#228;lva cypresserna gl&#228;dja sig &#246;ver ditt fall, s&#229; ock Libanons cedrar: 'Sedan du nu ligger d&#228;r, drager ingen hitupp f&#246;r att hugga ned oss.'</p> 
<p><A NAME="an_14:9">14:9</A>&nbsp;D&#246;dsriket d&#228;rnere st&#246;res i sin ro f&#246;r din skull, n&#228;r det m&#229;ste taga emot dig. Skuggorna d&#228;r v&#228;ckas upp f&#246;r din skull, jordens alla v&#228;ldige; folkens alla konungar m&#229;ste st&#229; upp fr&#229;n sina troner.</p> 
<p><A NAME="an_14:10">14:10</A>&nbsp;De upph&#228;va alla sin r&#246;st och s&#228;ga till dig: 'S&#229; har d&#229; ocks&#229; du blivit maktl&#246;s s&#229;som vi, ja, blivit v&#229;r like.'</p> 
<p><A NAME="an_14:11">14:11</A>&nbsp;Ned till d&#246;dsriket har din h&#228;rlighet m&#229;st fara, och dina harpors buller; f&#246;rruttnelse &#228;r b&#228;dden under dig, och maskar &#228;ro ditt t&#228;cke.</p> 
<p><A NAME="an_14:12">14:12</A>&nbsp;Huru har du icke fallit ifr&#229;n himmelen, du str&#229;lande morgonstj&#228;rna! Huru har du icke blivit f&#228;lld till jorden, du folkens f&#246;rg&#246;rare!</p> 
<p><A NAME="an_14:13">14:13</A>&nbsp;Det var du som sade i ditt hj&#228;rta: 'Jag vill stiga upp till himmelen; h&#246;gt ovanf&#246;r Guds stj&#228;rnor vill jag st&#228;lla min tron; jag vill s&#228;tta mig p&#229; gudaf&#246;rsamlingens berg l&#228;ngst uppe i norr.</p> 
<p><A NAME="an_14:14">14:14</A>&nbsp;Jag vill stiga upp &#246;ver molnens h&#246;jder, g&#246;ra mig lik den H&#246;gste.'</p> 
<p><A NAME="an_14:15">14:15</A>&nbsp;Nej, ned till d&#246;dsriket m&#229;ste du fara, l&#228;ngst ned i graven.</p> 
<p><A NAME="an_14:16">14:16</A>&nbsp;De som se dig stirra p&#229; dig, de betrakta dig och s&#228;ga: '&#196;r detta den man som kom jorden att darra och riken att b&#228;va,</p> 
<p><A NAME="an_14:17">14:17</A>&nbsp;den som f&#246;rvandlade jordkretsen till en &#246;ken och f&#246;rst&#246;rde dess st&#228;der, den som aldrig frigav sina f&#229;ngar, s&#229; att de fingo &#229;terv&#228;nda hem?'</p> 
<p><A NAME="an_14:18">14:18</A>&nbsp;Folkens alla konungar ligga allasammans med &#228;ra var och en i sitt vilorum;</p> 
<p><A NAME="an_14:19">14:19</A>&nbsp;men du ligger obegraven och bortkastad, lik en f&#246;raktad gren; du ligger d&#228;r &#246;verh&#246;ljd av dr&#228;pta, av sv&#228;rdsslagna m&#228;n, av d&#246;da som hava farit ned i gravkammaren, lik ett f&#246;rtrampat as.</p> 
<p><A NAME="an_14:20">14:20</A>&nbsp;Du skulle icke s&#229;som de f&#229; vila i en grav, ty du f&#246;rd&#228;rvade ditt land och dr&#228;pte ditt folk. Om og&#228;rningsm&#228;nnens avf&#246;da skall man aldrig mer tala.</p> 
<p><A NAME="an_14:21">14:21</A>&nbsp;Anst&#228;llen ett blodbad p&#229; hans s&#246;ner f&#246;r deras f&#228;ders missg&#228;rning. De f&#229; ej st&#229; upp och besitta jorden och fylla jordkretsens yta med st&#228;der.&#187;</p> 
<p><A NAME="an_14:22">14:22</A>&nbsp;Nej, jag skall st&#229; upp emot dem, s&#228;ger HERREN Sebaot; och jag skall utrota ur Babel b&#229;de namn och kvarleva, b&#229;de barn och efterkommande, s&#228;ger HERREN.</p> 
<p><A NAME="an_14:23">14:23</A>&nbsp;Och jag skall g&#246;ra det till ett tillh&#229;ll f&#246;r r&#246;rdrommar och fylla det med sumpsj&#246;ar; ja, jag skall bortsopa det med &#246;del&#228;ggelsens kvast, s&#228;ger HERREN Sebaot.</p> 
<p><A NAME="an_14:24">14:24</A>&nbsp;HERREN Sebaot har svurit och sagt: Sannerligen, s&#229;som jag har t&#228;nkt, s&#229; skall det ske, och vad jag har beslutit, det skall fullbordas.</p> 
<p><A NAME="an_14:25">14:25</A>&nbsp;Jag skall krossa Assur i mitt land, och p&#229; mina berg skall jag f&#246;rtrampa honom. S&#229; skall hans ok bliva borttaget ifr&#229;n dem och hans b&#246;rda tagas av deras skuldra.</p> 
<p><A NAME="an_14:26">14:26</A>&nbsp;Detta &#228;r det beslut som &#228;r fattat mot hela jorden; detta &#228;r den hand som &#228;r utr&#228;ckt mot alla folk.</p> 
<p><A NAME="an_14:27">14:27</A>&nbsp;Ty HERREN Sebaot har beslutit det; vem kan d&#229; g&#246;ra det om intet? Hans hand &#228;r det som &#228;r utr&#228;ckt; vem kan avv&#228;nda den?</p> 
<p><A NAME="an_14:28">14:28</A>&nbsp;I det &#229;r d&#229; konung Ahas dog f&#246;rkunnades f&#246;ljande utsaga:</p> 
<p><A NAME="an_14:29">14:29</A>&nbsp;Gl&#228;d dig icke, du filist&#233;ernas hela land, &#246;ver att det ris som slog dig &#228;r s&#246;nderbrutet; ty fr&#229;n ormens rot skall en basilisk komma fram, och dennes avkomma bliver en flygande drake.</p> 
<p><A NAME="an_14:30">14:30</A>&nbsp;De utarmade skola sedan f&#229; bete och de fattiga f&#229; l&#228;gra sig i trygghet; men telningarna fr&#229;n din rot skall jag d&#246;da genom hunger, och vad som bliver kvar av dig skall dr&#228;pas.</p> 
<p><A NAME="an_14:31">14:31</A>&nbsp;J&#228;mra dig, du port; ropa, du stad; f&#246;rsm&#228;lt av &#229;ngest, du filist&#233;ernas hela land. Ty norrifr&#229;n kommer en r&#246;k; i fiendeskarornas t&#229;g bliver ingen efter.</p> 
<p><A NAME="an_14:32">14:32</A>&nbsp;Vad skall man d&#229; svara det fr&#228;mmande folkets s&#228;ndebud? Jo, att det &#228;r HERREN som har grundat Sion, och att de betryckta bland hans folk d&#228;r hava sin tillflykt.</p> 
<p><A NAME="an_15:1">15:1</A>&nbsp;Utsaga om Moab. Ja, med Ar-Moab &#228;r det ute den natt d&#229; det f&#246;rst&#246;res. Ja, med Kir-Moab &#228;r det ute den natt d&#229; det f&#246;rst&#246;res.</p> 
<p><A NAME="an_15:2">15:2</A>&nbsp;Habbait och Dibon stiga upp p&#229; offerh&#246;jderna f&#246;r att gr&#229;ta; uppe i Nebo och Medeba j&#228;mrar sig Moab; alla huvuden d&#228;r &#228;ro skalliga, alla sk&#228;gg avskurna.</p> 
<p><A NAME="an_15:3">15:3</A>&nbsp;P&#229; dess gator b&#228;r man sorgdr&#228;kt, s&#229; ock p&#229; dess tak; p&#229; dess torg j&#228;mra sig alla och flyta i t&#229;rar.</p> 
<p><A NAME="an_15:4">15:4</A>&nbsp;Hesbon och Eleale h&#246;ja klagorop, s&#229; att det h&#246;res &#228;nda till Jahas. D&#228;rf&#246;r skria ock Moabs krigare; hans sj&#228;l v&#229;ndas i honom.</p> 
<p><A NAME="an_15:5">15:5</A>&nbsp;Mitt hj&#228;rta klagar &#246;ver Moab, ty hans flyktingar fly &#228;nda till Soar, till Eglat-Selisia; uppf&#246;r Halluhits h&#246;jd stiger man under gr&#229;t, och p&#229; v&#228;gen till Horonaim h&#246;jas klagorop &#246;ver f&#246;rst&#246;relsen.</p> 
<p><A NAME="an_15:6">15:6</A>&nbsp;Nimrims vatten bliva torr &#246;kenmark, gr&#228;set f&#246;rtorkas, brodden vissnar, intet gr&#246;nt l&#228;mnas kvar.</p> 
<p><A NAME="an_15:7">15:7</A>&nbsp;&#197;terstoden av sitt f&#246;rv&#228;rv, sitt sparda gods, b&#228;r man d&#228;rf&#246;r nu bort &#246;ver Piltr&#228;dsb&#228;cken.</p> 
<p><A NAME="an_15:8">15:8</A>&nbsp;Ja, klagoropen ljuda runtom i Moabs land; till Eglaim n&#229;r dess j&#228;mmer och till Beer-Elim dess j&#228;mmer.</p> 
<p><A NAME="an_15:9">15:9</A>&nbsp;Dimons vatten &#228;ro fulla av blod. Ja, &#228;nnu n&#229;got mer skall jag l&#229;ta komma &#246;ver Dimon; ett lejon &#246;ver Moabs r&#228;ddade, &#246;ver det som bliver kvar av landet.</p> 
<p><A NAME="an_16:1">16:1</A>&nbsp;&#187;S&#228;nden &#229;stad de lamm som landets herre b&#246;r hava fr&#229;n Sela genom &#246;knen till dottern Sions berg.&#187;</p> 
<p><A NAME="an_16:2">16:2</A>&nbsp;Och s&#229;som flyktande f&#229;glar, lika skr&#228;mda f&#229;gelungar komma Moabs d&#246;ttrar till Arnons vadst&#228;llen.</p> 
<p><A NAME="an_16:3">16:3</A>&nbsp;De s&#228;ga: &#187;Giv oss r&#229;d, bliv medlare f&#246;r oss. L&#229;t din skugga vara s&#229;som natten, nu mitt i middagshettan. Skydda de f&#246;rdrivna; r&#246;j icke de flyktande.</p> 
<p><A NAME="an_16:4">16:4</A>&nbsp;L&#229;t mina f&#246;rdrivna finna h&#228;rb&#228;rge hos dig, var f&#246;r Moab ett besk&#228;rm mot f&#246;rd&#228;rvaren, till dess att utpressaren ej mer &#228;r till och f&#246;rd&#228;rvet f&#229;r en &#228;nde och f&#246;rtryckarna f&#246;rsvinna bort ur landet.</p> 
<p><A NAME="an_16:5">16:5</A>&nbsp;S&#229; skall genom eder mildhet eder tron bliva bef&#228;st, och p&#229; den skall sitta trygg i Davids hydda en furste som far efter vad r&#228;tt &#228;r och fr&#228;mjar r&#228;ttf&#228;rdighet.&#187;</p> 
<p><A NAME="an_16:6">16:6</A>&nbsp;Vi hava h&#246;rt om Moabs h&#246;gmod, det &#246;verm&#229;ttan h&#246;ga, om hans h&#246;gf&#228;rd, h&#246;gmod och &#246;vermod och op&#229;litligheten i hans l&#246;sa tal.</p> 
<p><A NAME="an_16:7">16:7</A>&nbsp;D&#228;rf&#246;r m&#229;ste nu Moab j&#228;mra sig &#246;ver Moab, hela landet m&#229;ste j&#228;mra sig. &#214;ver Kir-Haresets druvkakor m&#229;sten I sucka i djup bedr&#246;velse.</p> 
<p><A NAME="an_16:8">16:8</A>&nbsp;Ty Hesbons f&#228;lt &#228;ro f&#246;rvissnade, s&#229; ock Sibmas vintr&#228;d, vilkas &#228;dla druvor slogo folkens herrar till marken, vilkas rankor n&#229;dde till Jaeser och f&#246;rirrade sig i &#246;knen, vilkas skott bredde ut sig och gingo &#246;ver havet.</p> 
<p><A NAME="an_16:9">16:9</A>&nbsp;D&#228;rf&#246;r gr&#229;ter jag &#246;ver Sibmas vintr&#228;d, s&#229;som Jaeser gr&#229;ter; med mina t&#229;rar vattnar jag dig, Hesbon, och dig, Eleale. Ty mitt i din sommar och din b&#228;rgningstid har ett sk&#246;rdeskri slagit ned.</p> 
<p><A NAME="an_16:10">16:10</A>&nbsp;Gl&#228;dje och fr&#246;jd &#228;r nu avb&#228;rgad fr&#229;n de b&#246;rdiga f&#228;lten, och i ving&#229;rdarna h&#246;jes intet gl&#228;djerop, h&#246;res intet jubel; ingen trampar vin i pressarna, p&#229; sk&#246;rdeskriet har jag gjort slut.</p> 
<p><A NAME="an_16:11">16:11</A>&nbsp;D&#228;rf&#246;r klagar mitt hj&#228;rta s&#229;som en harpa &#246;ver Moab, ja, mitt innersta &#246;ver Kir-Heres.</p> 
<p><A NAME="an_16:12">16:12</A>&nbsp;Ty huru &#228;n Moab &#228;vlas att tr&#228;da upp p&#229; offerh&#246;jden och huru han &#228;n g&#229;r in i sin helgedom och beder, s&#229; utr&#228;ttar han intet d&#228;rmed.</p> 
<p><A NAME="an_16:13">16:13</A>&nbsp;Detta &#228;r det ord, som HERREN tillf&#246;rne talade till Moab.</p> 
<p><A NAME="an_16:14">16:14</A>&nbsp;Men nu har HERREN &#229;ter talat och sagt: Inom tre &#229;r, s&#229;som dagakarlen r&#228;knar &#229;ren, skall Moab i sin h&#228;rlighet, med alla sina stora skaror, varda aktad f&#246;r intet; och vad som bliver kvar skall vara litet och ringa, icke mycket v&#228;rt.</p> 
<p><A NAME="an_17:1">17:1</A>&nbsp;Utsaga om Damaskus. Se, Damaskus skall upph&#246;ra att vara en stad; det skall falla och bliva en stenhop.</p> 
<p><A NAME="an_17:2">17:2</A>&nbsp;Aroers st&#228;der varda &#246;vergivna; de bliva tillh&#229;ll f&#246;r hjordar, som l&#228;gra sig d&#228;r ost&#246;rda.</p> 
<p><A NAME="an_17:3">17:3</A>&nbsp;Det &#228;r f&#246;rbi med Efraims v&#228;rn, med Damaskus' konungad&#246;me och med kvarlevan av Aram. Det skall g&#229; med dem s&#229;som med Israels barns h&#228;rlighet, s&#228;ger HERREN Sebaot.</p> 
<p><A NAME="an_17:4">17:4</A>&nbsp;Och det skall ske p&#229; den tiden att Jakobs h&#228;rlighet v&#228;ndes i armod, och att hans feta kropp bliver mager.</p> 
<p><A NAME="an_17:5">17:5</A>&nbsp;Det g&#229;r, s&#229;som n&#228;r sk&#246;rdemannen samlar ihop s&#228;den och med sin arm sk&#246;rdar axen; det g&#229;r, s&#229;som n&#228;r man plockar ax i Refaims-dalen:</p> 
<p><A NAME="an_17:6">17:6</A>&nbsp;en ringa eftersk&#246;rd l&#228;mnas kvar d&#228;r, s&#229;som n&#228;r man sl&#229;r ned oliver, tv&#229; eller tre b&#228;r l&#228;mnas kvar h&#246;gst uppe i toppen, fyra eller fem p&#229; tr&#228;dets kvistar, s&#228;ger HERREN, Israels Gud.</p> 
<p><A NAME="an_17:7">17:7</A>&nbsp;P&#229; den tiden skola m&#228;nniskorna blicka upp till sin Skapare och deras &#246;gon se upp till Israels Helige.</p> 
<p><A NAME="an_17:8">17:8</A>&nbsp;M&#228;nniskorna skola ej v&#228;nda sin blick till de altaren som deras h&#228;nder hava gjort; p&#229; sina fingrars verk skola de icke se, icke p&#229; Aserorna eller p&#229; solstoderna.</p> 
<p><A NAME="an_17:9">17:9</A>&nbsp;P&#229; den tiden skola deras fasta st&#228;der bliva lika de &#246;vergivna f&#228;sten i skogarna och p&#229; bergstopparna, som &#246;verg&#229;vos, n&#228;r Israels barn drogo in; allt skall bliva &#246;delagt.</p> 
<p><A NAME="an_17:10">17:10</A>&nbsp;Ty du har f&#246;rg&#228;tit din fr&#228;lsnings Gud, och du t&#228;nker icke p&#229; din fasta klippa. D&#228;rf&#246;r planterar du ljuvliga planteringar och s&#228;tter i dem fr&#228;mmande vintr&#228;d.</p> 
<p><A NAME="an_17:11">17:11</A>&nbsp;Och v&#228;l f&#229;r du dem att v&#228;xa h&#246;gt samma dag du planterar dem, och morgonen d&#228;refter f&#229;r du dina plantor att blomma, men sk&#246;rden f&#246;rsvinner p&#229; hems&#246;kelsens dag, d&#229; pl&#229;gan bliver olidlig.</p> 
<p><A NAME="an_17:12">17:12</A>&nbsp;H&#246;r, det brusar av m&#229;nga folk, det brusar, s&#229;som havet brusar. Det d&#229;nar av folkslag, det d&#229;nar, s&#229;som v&#228;ldiga vatten d&#229;na.</p> 
<p><A NAME="an_17:13">17:13</A>&nbsp;Ja, det d&#229;nar av folkslag, s&#229;som stora vatten d&#229;na. Men han n&#228;pser dem, och de fly bort i fj&#228;rran; de jagas bort s&#229;som agnar f&#246;r vinden, uppe p&#229; bergen, och s&#229;som virvlande l&#246;v f&#246;r stormen.</p> 
<p><A NAME="an_17:14">17:14</A>&nbsp;N&#228;r aftonen &#228;r inne, se, d&#229; kommer f&#246;rskr&#228;ckelsen, och f&#246;rr&#228;n morgonen gryr, &#228;ro de sin kos. Detta bliver v&#229;ra sk&#246;vlares del, v&#229;ra plundrares lott.</p> 
<p><A NAME="an_18:1">18:1</A>&nbsp;H&#246;r, du land d&#228;r flygf&#228;n surra, du land bortom Etiopiens str&#246;mmar,</p> 
<p><A NAME="an_18:2">18:2</A>&nbsp;du som har s&#228;nt budb&#228;rare &#246;ver havet, i r&#246;rskepp h&#228;n &#246;ver vattnet! G&#229;n &#229;stad, I snabba s&#228;ndebud, till det resliga folket med gl&#228;nsande hy, till folket som &#228;r s&#229; fruktat vida omkring, det starka och segerrika folket, vars land genomsk&#228;res av str&#246;mmar.</p> 
<p><A NAME="an_18:3">18:3</A>&nbsp;I jordkretsens alla inbyggare, I som bon p&#229; jorden: sen till, n&#228;r man reser upp baner p&#229; bergen, och n&#228;r man st&#246;ter i basun, s&#229; lyssnen d&#228;rtill.</p> 
<p><A NAME="an_18:4">18:4</A>&nbsp;Ty s&#229; har HERREN sagt till mig: &#187;I stillhet vill jag sk&#229;da ned fr&#229;n min boning, s&#229;som solglans gl&#246;der fr&#229;n en klar himmel, s&#229;som molnet utgjuter dagg under sk&#246;rdetidens hetta.&#187;</p> 
<p><A NAME="an_18:5">18:5</A>&nbsp;Ty f&#246;rr&#228;n sk&#246;rdetiden &#228;r inne, just n&#228;r blomningen &#228;r slut och blomman f&#246;rbytes i mognad druva, skall han avsk&#228;ra rankorna med ving&#229;rdskniv och hugga av rotskotten och skaffa dem bort.</p> 
<p><A NAME="an_18:6">18:6</A>&nbsp;Alltsammans skall l&#228;mnas till pris &#229;t rovf&#229;glarna p&#229; bergen och &#229;t djuren p&#229; marken; rovf&#229;glarna skola d&#228;r hava sina n&#228;sten &#246;ver sommaren och markens alla djur ligga d&#228;r om vintern.</p> 
<p><A NAME="an_18:7">18:7</A>&nbsp;P&#229; den tiden skola sk&#228;nker b&#228;ras fram till HERREN Sebaot fr&#229;n det resliga folket med gl&#228;nsande hy, fr&#229;n folket som &#228;r s&#229; fruktat vida omkring, det starka och segerrika folket, vars land genomsk&#228;res av str&#246;mmar -- till den plats d&#228;r HERREN Sebaots namn bor, till Sions berg.</p> 
<p><A NAME="an_19:1">19:1</A>&nbsp;Utsaga om Egypten. Se, HERREN far fram p&#229; ett ilande moln och kommer till Egypten. Egyptens avgudar b&#228;va d&#229; f&#246;r honom, och egyptiernas hj&#228;rtan f&#246;rf&#228;ras i deras br&#246;st.</p> 
<p><A NAME="an_19:2">19:2</A>&nbsp;Och jag skall uppegga egyptier mot egyptier, s&#229; att broder skall strida mot broder och v&#228;n mot v&#228;n, stad mot stad och rike mot rike.</p> 
<p><A NAME="an_19:3">19:3</A>&nbsp;Och egyptiernas f&#246;rst&#229;nd skall f&#246;rsvinna ur deras hj&#228;rtan, och deras r&#229;d skall jag g&#246;ra om intet; de skola d&#229; fr&#229;ga sina avgudar och signare, sina andebesv&#228;rjare och sp&#229;m&#228;n.</p> 
<p><A NAME="an_19:4">19:4</A>&nbsp;Men jag skall giva egyptierna i en h&#229;rd herres hand, och en grym konung skall f&#229; r&#229;da &#246;ver dem, s&#228;ger Herren, HERREN Sebaot.</p> 
<p><A NAME="an_19:5">19:5</A>&nbsp;Och vattnet skall f&#246;rsvinna ur havet, och floden skall sina bort och uttorka.</p> 
<p><A NAME="an_19:6">19:6</A>&nbsp;Str&#246;mmarna skola utbreda stank, Egyptens kanaler skola f&#246;rminskas och sina bort; r&#246;r och vass skall f&#246;rvissna.</p> 
<p><A NAME="an_19:7">19:7</A>&nbsp;&#196;ngarna vid Nilfloden, l&#228;ngs flodens strand, och alla s&#228;desf&#228;lt vid floden, de skola f&#246;rtorka, f&#246;rd&#228;rvas och varda till intet.</p> 
<p><A NAME="an_19:8">19:8</A>&nbsp;Dess fiskare skola klaga, alla som kasta ut krok i floden skola s&#246;rja; och de som l&#228;gga ut n&#228;t i vattnet skola st&#229; d&#228;r modl&#246;sa.</p> 
<p><A NAME="an_19:9">19:9</A>&nbsp;De som arbeta i h&#228;cklat lin skola komma p&#229; skam, s&#229; ock de som v&#228;va fina tyger.</p> 
<p><A NAME="an_19:10">19:10</A>&nbsp;Landets st&#246;djepelare skola bliva krossade och alla de som arbeta f&#246;r l&#246;n gripas av &#229;ngest.</p> 
<p><A NAME="an_19:11">19:11</A>&nbsp;S&#229;som idel d&#229;rar st&#229; d&#229; Soans furstar; Faraos visaste r&#229;dgivare giva blott of&#246;rnuftiga r&#229;d. Huru kunnen I d&#229; s&#228;ga till Farao: &#187;Jag &#228;r en son av visa m&#228;n, en son av forntidens konungar&#187;?</p> 
<p><A NAME="an_19:12">19:12</A>&nbsp;Ja, var &#228;r dina vise? M&#229; de f&#246;rkunna f&#246;r dig -- ty de veta det ju -- vad HERREN Sebaot har beslutit &#246;ver Egypten.</p> 
<p><A NAME="an_19:13">19:13</A>&nbsp;Nej, Soans furstar hava blivit d&#229;rar, Nofs furstar &#228;ro bedragna, Egypten f&#246;res vilse av dem som voro h&#246;rnstenar i dess stammar.</p> 
<p><A NAME="an_19:14">19:14</A>&nbsp;HERREN har d&#228;r utgjutit en f&#246;rvirringens ande, s&#229; att de komma Egypten att ragla, vadhelst det f&#246;retager sig, s&#229;som en drucken raglar i sina spyor.</p> 
<p><A NAME="an_19:15">19:15</A>&nbsp;Och Egypten skall icke hava framg&#229;ng i vad n&#229;gon d&#228;r g&#246;r, evad han &#228;r huvud eller svans, evad han &#228;r palmtopp eller s&#228;vstr&#229;.</p> 
<p><A NAME="an_19:16">19:16</A>&nbsp;P&#229; den tiden skola egyptierna vara s&#229;som kvinnor: de skola b&#228;va och f&#246;rskr&#228;ckas f&#246;r HERREN Sebaots upplyfta hand, n&#228;r han lyfter den mot dem.</p> 
<p><A NAME="an_19:17">19:17</A>&nbsp;Och Juda land skall bliva en skr&#228;ck f&#246;r egyptierna; s&#229; ofta man n&#228;mner det f&#246;r dem, skola de f&#246;rskr&#228;ckas, f&#246;r det besluts skull som HERREN Sebaot har fattat &#246;ver dem.</p> 
<p><A NAME="an_19:18">19:18</A>&nbsp;P&#229; den tiden skola i Egyptens land finnas fem st&#228;der som tala Kanaans tungom&#229;l, och som sv&#228;rja vid HERREN Sebaot; en av dem skall heta Ir-Haheres.</p> 
<p><A NAME="an_19:19">19:19</A>&nbsp;P&#229; den tiden skall ett altare vara rest &#229;t HERREN mitt i Egyptens land, s&#229; ock en stod &#229;t HERREN vid landets gr&#228;ns.</p> 
<p><A NAME="an_19:20">19:20</A>&nbsp;Och de skola vara till tecken och vittnesb&#246;rd f&#246;r HERREN Sebaot i egyptiernas land: n&#228;r de ropa till HERREN om hj&#228;lp mot f&#246;rtryckare, d&#229; skall han s&#228;nda dem en fr&#228;lsare och f&#246;rsvarare, och han skall r&#228;dda dem.</p> 
<p><A NAME="an_19:21">19:21</A>&nbsp;Och HERREN skall g&#246;ra sig k&#228;nd f&#246;r egyptierna, ja, egyptierna skola l&#228;ra k&#228;nna HERREN p&#229; den tiden; och de skola tj&#228;na honom med slaktoffer och spisoffer, de skola g&#246;ra l&#246;ften &#229;t HERREN och f&#229; infria dem.</p> 
<p><A NAME="an_19:22">19:22</A>&nbsp;S&#229; skall d&#229; HERREN sl&#229; Egypten -- sl&#229;, men ock hela; n&#228;r de omv&#228;nda sig till HERREN, skall han b&#246;nh&#246;ra dem och hela dem.</p> 
<p><A NAME="an_19:23">19:23</A>&nbsp;P&#229; den tiden skall en banad v&#228;g leda fr&#229;n Egypten till Assyrien, och assyrierna skola komma in i Egypten, och egyptierna in i Assyrien; och egyptierna skola h&#229;lla gudstj&#228;nst tillsammans med assyrierna.</p> 
<p><A NAME="an_19:24">19:24</A>&nbsp;P&#229; den tiden skall Israel, s&#229;som den tredje i f&#246;rbundet, st&#229; vid sidan av Egypten och Assyrien, till en v&#228;lsignelse p&#229; jorden.</p> 
<p><A NAME="an_19:25">19:25</A>&nbsp;Och HERREN Sebaot skall v&#228;lsigna dem och s&#228;ga: V&#228;lsignad vare du Egypten, mitt folk, och du Assyrien, mina h&#228;nder verk, och du Israel, min arvedel!</p> 
<p><A NAME="an_20:1">20:1</A>&nbsp;I det &#229;r d&#229; Tartan kom till Asdod, uts&#228;nd av Sargon, konungen i Assyrien -- varefter han ock bel&#228;grade Asdod och intog det --</p> 
<p><A NAME="an_20:2">20:2</A>&nbsp;p&#229; den tiden talade HERREN genom Jesaja, Amos' son, och sade: &#187;Upp, l&#246;s s&#228;cktygskl&#228;dnaden fr&#229;n dina l&#228;nder, och drag dina skor av dina f&#246;tter.&#187;  Och denne gjorde s&#229; och gick naken och barfota.</p> 
<p><A NAME="an_20:3">20:3</A>&nbsp;Sedan sade HERREN: &#187;Likasom min tj&#228;nare Jesaja har g&#229;tt naken och barfota och nu i tre &#229;r varit till tecken och f&#246;rebild ang&#229;ende Egypten och Etiopien,</p> 
<p><A NAME="an_20:4">20:4</A>&nbsp;s&#229; skall konungen i Assyrien l&#229;ta f&#229;ngarna ifr&#229;n Egypten och de bortf&#246;rda fr&#229;n Etiopien, b&#229;de unga och gamla, vandra &#229;stad nakna och barfota, med blottad bak, Egypten till blygd.</p> 
<p><A NAME="an_20:5">20:5</A>&nbsp;D&#229; skola de h&#228;pna och blygas &#246;ver Etiopien, som var deras hopp, och &#246;ver Egypten, som var deras stolthet.</p> 
<p><A NAME="an_20:6">20:6</A>&nbsp;P&#229; den dagen skola inbyggarna h&#228;r i kustlandet s&#228;ga: 'Se, s&#229; gick det med dem som voro v&#229;rt hopp, med dem till vilka vi flydde, f&#246;r att f&#229; hj&#228;lp och bliva r&#228;ddade undan konungen i Assyrien; huru skola vi d&#229; sj&#228;lva kunna undkomma?'&#187;</p> 
<p><A NAME="an_21:1">21:1</A>&nbsp;Utsaga om &#214;knen vid havet. Likasom en storm som far fram i Sydlandet kommer det fr&#229;n &#246;knen, fr&#229;n det fruktansv&#228;rda landet.</p> 
<p><A NAME="an_21:2">21:2</A>&nbsp;En gruvlig syn har blivit mig kungjord: &#187;H&#228;rjare h&#228;rja, r&#246;vare r&#246;va. Drag upp, du Elam! Tr&#228;ng p&#229;, du Mediens folk! P&#229; all suckan vill jag g&#246;ra slut.&#187;</p> 
<p><A NAME="an_21:3">21:3</A>&nbsp;F&#246;rdenskull darra nu mina l&#228;nder, &#229;ngest griper mig, lik en barnaf&#246;derskas &#229;ngest; f&#246;rvirring kommer &#246;ver mig, s&#229; att jag icke kan h&#246;ra, f&#246;rskr&#228;ckelse fattar mig, s&#229; att jag icke kan se.</p> 
<p><A NAME="an_21:4">21:4</A>&nbsp;Mitt hj&#228;rta &#228;r utom sig, jag kv&#228;ljes av f&#246;rf&#228;ran; skymningen, som jag l&#228;ngtade efter, v&#229;llar mig nu skr&#228;ck.</p> 
<p><A NAME="an_21:5">21:5</A>&nbsp;Man dukar bord, man breder ut t&#228;cken, man &#228;ter och dricker. Nej, st&#229;n upp, I furstar; sm&#246;rjen edra sk&#246;ldar!</p> 
<p><A NAME="an_21:6">21:6</A>&nbsp;Ty s&#229; har Herren sagt till mig: &#187;G&#229; och st&#228;ll ut en v&#228;ktare; vad han f&#229;r se, det m&#229; han f&#246;rkunna.</p> 
<p><A NAME="an_21:7">21:7</A>&nbsp;Och om han ser ett t&#229;g, ryttare par efter par, ett t&#229;g av &#229;snor, ett t&#229;g av kameler, d&#229; m&#229; han giva akt, noga giva akt.&#187;</p> 
<p><A NAME="an_21:8">21:8</A>&nbsp;Och denne ropade, s&#229;som ett lejon ryter: &#187;Herre, h&#228;r st&#229;r jag p&#229; vakt best&#228;ndigt, dagen igenom, och jag f&#246;rbliver h&#228;r p&#229; min post natt efter natt.</p> 
<p><A NAME="an_21:9">21:9</A>&nbsp;Och se, nu kommer h&#228;r ett t&#229;g av m&#228;n, ryttare par efter par!&#187; Och &#229;ter talade han och sade: &#187;Fallet, fallet &#228;r Babel! Alla dess gudabel&#228;ten &#228;ro nedbrutna till jorden.&#187;</p> 
<p><A NAME="an_21:10">21:10</A>&nbsp;O du mitt krossade, mitt s&#246;ndertr&#246;skade folk, vad jag har h&#246;rt av HERREN Sebaot, Israels Gud, det har jag f&#246;rkunnat f&#246;r eder.</p> 
<p><A NAME="an_21:11">21:11</A>&nbsp;Utsaga om Duma. Man ropar till mig fr&#229;n Seir: &#187;V&#228;ktare, vad lider natten? V&#228;ktare, vad lider natten?&#187;</p> 
<p><A NAME="an_21:12">21:12</A>&nbsp;V&#228;ktaren svarar: &#187;Morgon har kommit, och likv&#228;l &#228;r det natt. Viljen I fr&#229;ga mer, s&#229; fr&#229;gen; kommen tillbaka igen.&#187;</p> 
<p><A NAME="an_21:13">21:13</A>&nbsp;Utsaga &#246;ver Arabien. Tagen natth&#228;rb&#228;rge i Arabiens vildmark, I karavaner fr&#229;n Dedan.</p> 
<p><A NAME="an_21:14">21:14</A>&nbsp;M&#229; man komma emot de t&#246;rstande och giva dem vatten. Ja, inbyggarna i Temas land g&#229; de flyktande till m&#246;tes med br&#246;d.</p> 
<p><A NAME="an_21:15">21:15</A>&nbsp;Ty de fly undan sv&#228;rd, undan draget sv&#228;rd, och undan sp&#228;nd b&#229;ge och undan krigets tunga.</p> 
<p><A NAME="an_21:16">21:16</A>&nbsp;Ty s&#229; har Herren sagt till mig: Om ett &#229;r, s&#229;som dagakarlen r&#228;knar &#229;ret, skall all Kedars h&#228;rlighet vara f&#246;rg&#229;ngen,</p> 
<p><A NAME="an_21:17">21:17</A>&nbsp;och f&#246;ga skall d&#229; vara kvar av Kedars hj&#228;ltars b&#229;gar, s&#229; m&#229;nga de &#228;ro.  Ty s&#229; har HERREN, Israels Gud, talat.</p> 
<p><A NAME="an_22:1">22:1</A>&nbsp;Utsaga om Synernas dal. Vad &#228;r d&#229; p&#229; f&#228;rde, eftersom allt ditt folk stiger upp p&#229; taken?</p> 
<p><A NAME="an_22:2">22:2</A>&nbsp;Du larmuppfyllda, du bullrande stad, du glada stad! Dina slagna hava icke blivit slagna med sv&#228;rd, ej d&#246;dats i strid.</p> 
<p><A NAME="an_22:3">22:3</A>&nbsp;Alla dina furstar hava samf&#228;llt flytt undan, utan b&#229;gskott blevo de f&#229;ngar. Ja, s&#229; m&#229;nga som p&#229;tr&#228;ffades hos dig blevo allasammans f&#229;ngar, huru l&#229;ngt bort de &#228;n flydde.</p> 
<p><A NAME="an_22:4">22:4</A>&nbsp;D&#228;rf&#246;r s&#228;ger jag: V&#228;nden blicken ifr&#229;n mig, jag m&#229;ste gr&#229;ta bitterligen; trugen icke p&#229; mig tr&#246;st f&#246;r att dottern mitt folk har blivit f&#246;rst&#246;rd.</p> 
<p><A NAME="an_22:5">22:5</A>&nbsp;Ty en dag med f&#246;rvirring, nedtrampning och best&#246;rtning kommer fr&#229;n Herren, HERREN Sebaot, i Synernas dal, med nedbrutna murar och med rop upp mot berget.</p> 
<p><A NAME="an_22:6">22:6</A>&nbsp;Elam hade fattat kogret, vagnsk&#228;mpar och ryttare f&#246;ljde honom; Kir hade blottat sk&#246;lden.</p> 
<p><A NAME="an_22:7">22:7</A>&nbsp;Dina sk&#246;naste dalar voro fyllda med vagnar, och ryttarna hade fattat st&#229;nd vid porten.</p> 
<p><A NAME="an_22:8">22:8</A>&nbsp;Juda blev blottat och l&#229;g utan skydd.  D&#229; sk&#229;dade du bort efter vapnen i Skogshuset.</p> 
<p><A NAME="an_22:9">22:9</A>&nbsp;Och I s&#229;gen att Davids stad hade m&#229;nga r&#228;mnor, och I samladen upp vattnet i Nedre dammen.</p> 
<p><A NAME="an_22:10">22:10</A>&nbsp;Husen i Jerusalem r&#228;knaden I, och I br&#246;ten ned husen f&#246;r att bef&#228;sta muren.</p> 
<p><A NAME="an_22:11">22:11</A>&nbsp;Och mellan de b&#229;da murarna gjorden I en beh&#229;llare f&#246;r vattnet fr&#229;n Gamla dammen.  Men I sk&#229;daden icke upp till honom som hade verkat detta; till honom som f&#246;r l&#228;nge sedan hade best&#228;mt det s&#229;gen I icke.</p> 
<p><A NAME="an_22:12">22:12</A>&nbsp;Herren, HERREN Sebaot kallade eder p&#229; den dagen till gr&#229;t och klagan, till att raka edra huvuden och h&#246;lja eder i sorgdr&#228;kt.</p> 
<p><A NAME="an_22:13">22:13</A>&nbsp;Men i st&#228;llet h&#228;ng&#229;ven I eder &#229;t fr&#246;jd och gl&#228;dje; I d&#246;daden oxar och slaktaden f&#229;r, I &#229;ten k&#246;tt och drucken vin, I saden: &#187;L&#229;tom oss &#228;ta och dricka, ty i morgon m&#229;ste vi d&#246;.&#187;</p> 
<p><A NAME="an_22:14">22:14</A>&nbsp;D&#228;rf&#246;r ljuder fr&#229;n HERREN Sebaot denna uppenbarelse i mina &#246;ron: Sannerligen, denna eder missg&#228;rning skall icke bliva f&#246;rsonad, s&#229; l&#228;nge I leven, s&#228;ger Herren, HERREN Sebaot.</p> 
<p><A NAME="an_22:15">22:15</A>&nbsp;S&#229; sade Herren, HERREN Sebaot: G&#229; bort till honom d&#228;r, f&#246;rvaltaren, &#246;verhovm&#228;staren Sebna, och s&#228;g till honom:</p> 
<p><A NAME="an_22:16">22:16</A>&nbsp;Vad g&#246;r du h&#228;r, och vem t&#228;nker du l&#228;gga h&#228;r, eftersom du h&#228;r hugger ut en grav &#229;t dig?  Du som hugger ut din grav s&#229; h&#246;gt uppe, du som i klippan urholkar en boning &#229;t dig,</p> 
<p><A NAME="an_22:17">22:17</A>&nbsp;du m&#229; veta att HERREN skall slunga dig l&#229;ngt bort, en s&#229;dan man som du &#228;r.  Han skall rulla dig tillhopa till en klump,</p> 
<p><A NAME="an_22:18">22:18</A>&nbsp;han skall hopnysta dig s&#229;som ett nystan, och kasta dig s&#229;som en boll bort till ett land som har utrymme nog f&#246;r dig; d&#228;r skall du d&#246;, och dit skola dina h&#228;rliga vagnar komma, du skamfl&#228;ck f&#246;r din herres hus.</p> 
<p><A NAME="an_22:19">22:19</A>&nbsp;Ja, jag skall st&#246;ta dig bort ifr&#229;n din plats, och fr&#229;n din tj&#228;nst skall du bliva avsatt.</p> 
<p><A NAME="an_22:20">22:20</A>&nbsp;Och p&#229; den dagen skall jag kalla p&#229; min tj&#228;nare Eljakim, Hilkias son;</p> 
<p><A NAME="an_22:21">22:21</A>&nbsp;honom skall jag ikl&#228;da din livkl&#228;dnad, och med ditt b&#228;lte skall jag omgjorda honom, och skall l&#228;gga ditt v&#228;lde i hans hand, s&#229; att han bliver en fader f&#246;r Jerusalems inv&#229;nare och f&#246;r Juda hus.</p> 
<p><A NAME="an_22:22">22:22</A>&nbsp;Och jag skall giva honom Davids hus' nyckel att b&#228;ra; n&#228;r han uppl&#229;ter, skall ingen tillsluta, och n&#228;r han tillsluter, skall ingen uppl&#229;ta.</p> 
<p><A NAME="an_22:23">22:23</A>&nbsp;Och jag skall sl&#229; in honom till en stadig spik i en fast v&#228;gg, och han skall bliva ett &#228;res&#228;te f&#246;r sin faders hus.</p> 
<p><A NAME="an_22:24">22:24</A>&nbsp;Men om d&#229; hans faders hus, s&#229; tungt det &#228;r, h&#228;nger sig p&#229; honom, med &#228;ttlingar och avkomlingar -- alla slags sm&#229;k&#228;rl av vad slag som helst, sk&#229;lar eller allahanda krukor --</p> 
<p><A NAME="an_22:25">22:25</A>&nbsp;d&#229;, p&#229; den dagen, s&#228;ger HERREN Sebaot, skall spiken, som var inslagen i den fasta v&#228;ggen lossna; den skall g&#229; s&#246;nder och falla ned, och b&#246;rdan som h&#228;ngde d&#228;rp&#229;, skall krossas.  Ty s&#229; har HERREN talat.</p> 
<p><A NAME="an_23:1">23:1</A>&nbsp;Utsaga om Tyrus. J&#228;mren eder, I Tarsis-skepp!  Ty det &#228;r &#246;delagt, utan hus och utan g&#228;ster; fr&#229;n kitt&#233;ernas land n&#229;r dem budskapet h&#228;rom.</p> 
<p><A NAME="an_23:2">23:2</A>&nbsp;Sitten stumma, I kustlandets inv&#229;nare! K&#246;pm&#228;n fr&#229;n Sidon, sj&#246;farande m&#228;n, uppfyllde dig;</p> 
<p><A NAME="an_23:3">23:3</A>&nbsp;av Sihors s&#228;d och Nilflodens sk&#246;rdar skaffade du dig vinning, i det du for &#246;ver stora vatten och drev handel d&#228;rmed bland folken.</p> 
<p><A NAME="an_23:4">23:4</A>&nbsp;Men st&#229; d&#228;r nu med skam, du Sidon; ty s&#229; s&#228;ger havet, havets f&#228;ste: &#187;S&#229; &#228;r jag d&#229; utan avkomma och har icke f&#246;tt n&#229;gra barn, icke uppf&#246;tt ynglingar, icke fostrat jungfrur.&#187;</p> 
<p><A NAME="an_23:5">23:5</A>&nbsp;N&#228;r man f&#229;r h&#246;ra detta i Egypten, d&#229; b&#228;var man vid ryktet om Tyrus.</p> 
<p><A NAME="an_23:6">23:6</A>&nbsp;Dragen bort till Tarsis och j&#228;mren eder, I kustlandets inv&#229;nare.</p> 
<p><A NAME="an_23:7">23:7</A>&nbsp;&#196;r detta eder glada stad, hon den urgamla, som av sina f&#246;tter bars till fj&#228;rran land, f&#246;r att g&#228;sta d&#228;r?</p> 
<p><A NAME="an_23:8">23:8</A>&nbsp;Vem besl&#246;t detta &#246;ver Tyrus, henne som delade ut kronor, vilkens k&#246;pm&#228;n voro furstar, vilkens kr&#228;mare voro storm&#228;n p&#229; jorden?</p> 
<p><A NAME="an_23:9">23:9</A>&nbsp;HERREN Sebaot var den som besl&#246;t det, f&#246;r att sl&#229; ned all den stolta h&#228;rligheten och &#246;dmjuka alla storm&#228;n p&#229; jorden.</p> 
<p><A NAME="an_23:10">23:10</A>&nbsp;Bred nu ut dig &#246;ver ditt land s&#229;som Nilfloden, du dotter Tarsis; du b&#228;r ingen boja mer.</p> 
<p><A NAME="an_23:11">23:11</A>&nbsp;Han r&#228;ckte ut sin hand &#246;ver havet, han kom konungariken att darra; HERREN bj&#246;d om Kanaans f&#228;sten att de skulle &#246;del&#228;ggas.</p> 
<p><A NAME="an_23:12">23:12</A>&nbsp;Han sade: &#187;Du skall ej allt framgent f&#229; leva i fr&#246;jd, du kr&#228;nkta jungfru, du dotter Sidon. St&#229; upp och drag bort till kitt&#233;ernas land; dock, ej heller d&#228;r f&#229;r du ro.</p> 
<p><A NAME="an_23:13">23:13</A>&nbsp;Se, kald&#233;ernas land, folket som f&#246;rr ej var till, de vilkas land Assyrien gjorde till boning &#229;t &#246;knens djur, de resa d&#228;r sina bel&#228;gringstorn och omst&#246;rta stadens platser och g&#246;ra den till en grush&#246;g.</p> 
<p><A NAME="an_23:14">23:14</A>&nbsp;J&#228;mren eder, I Tarsis-skepp, ty edert f&#228;ste &#228;r f&#246;rst&#246;rt.&#187;</p> 
<p><A NAME="an_23:15">23:15</A>&nbsp;P&#229; den tiden skall Tyrus ligga f&#246;rg&#228;tet i sjuttio &#229;r, s&#229;som r&#229;dde d&#228;r alltj&#228;mt en och samma konung; men efter sjuttio &#229;r skall det g&#229; med Tyrus, s&#229;som det heter i visan om sk&#246;kan:</p> 
<p><A NAME="an_23:16">23:16</A>&nbsp;&#187;Tag din harpa och g&#229; omkring i staden, du f&#246;rg&#228;tna sk&#246;ka; spela vackert och sjung flitigt, s&#229; att man kommer ih&#229;g dig.&#187;</p> 
<p><A NAME="an_23:17">23:17</A>&nbsp;Ty efter sjuttio &#229;r skall HERREN se till Tyrus, och det skall &#229;ter f&#229; begynna att taga emot sk&#246;kol&#246;n och bedriva otukt med jordens alla konungariken i den vida v&#228;rlden.</p> 
<p><A NAME="an_23:18">23:18</A>&nbsp;Men hennes handelsf&#246;rv&#228;rv och vad hon f&#229;r s&#229;som sk&#246;kol&#246;n skall vara helgat &#229;t HERREN; det skall icke l&#228;ggas upp och icke g&#246;mmas, utan de som bo inf&#246;r HERRENS ansikte skola av hennes handelsf&#246;rv&#228;rv hava mat till fyllest och pr&#228;ktiga kl&#228;der.</p> 
<p><A NAME="an_24:1">24:1</A>&nbsp;Se, HERREN &#246;del&#228;gger jorden och f&#246;r&#246;der den; han omv&#228;lver, vad d&#228;rp&#229; &#228;r, och f&#246;rstr&#246;r dess inbyggare.</p> 
<p><A NAME="an_24:2">24:2</A>&nbsp;Och det g&#229;r pr&#228;sten s&#229;som folket, husbonden s&#229;som tj&#228;naren, husfrun s&#229;som tj&#228;narinnan, s&#228;ljaren s&#229;som k&#246;paren, l&#229;ntagaren s&#229;som l&#229;ngivaren, g&#228;lden&#228;ren s&#229;som borgen&#228;ren.</p> 
<p><A NAME="an_24:3">24:3</A>&nbsp;Jorden bliver i grund &#246;delagd och i grund utplundrad; ty HERREN har talat detta ord.</p> 
<p><A NAME="an_24:4">24:4</A>&nbsp;Jorden s&#246;rjer och tvinar bort, jordkretsen f&#246;rsm&#228;ktar och tvinar bort, vad h&#246;gt &#228;r bland jordens folk f&#246;rsm&#228;ktar.</p> 
<p><A NAME="an_24:5">24:5</A>&nbsp;Ty jorden har blivit ohelgad under sina inbyggare; de hava &#246;vertr&#228;tt lagarna, de hava f&#246;rvandlat r&#228;tten, brutit det eviga f&#246;rbundet.</p> 
<p><A NAME="an_24:6">24:6</A>&nbsp;D&#228;rf&#246;r uppfr&#228;ter f&#246;rbannelse jorden, och de som bo d&#228;r m&#229;ste lida, vad de hava f&#246;rskyllt; d&#228;rf&#246;r f&#246;rt&#228;ras jordens inbyggare av hetta, s&#229; att ej m&#229;nga m&#228;nniskor finnas kvar.</p> 
<p><A NAME="an_24:7">24:7</A>&nbsp;Vinmusten s&#246;rjer, vintr&#228;det f&#246;rsm&#228;ktar; de som voro s&#229; hj&#228;rteglada sucka nu alla.</p> 
<p><A NAME="an_24:8">24:8</A>&nbsp;Det &#228;r f&#246;rbi med fr&#246;jden vid pukornas ljud, de gladas larm ha tystnat; det &#228;r f&#246;rbi med fr&#246;jden vid harpans klang.</p> 
<p><A NAME="an_24:9">24:9</A>&nbsp;Vin dricker man icke mer under s&#229;ng, rusdrycken k&#228;nnes bitter f&#246;r dem som dricka den.</p> 
<p><A NAME="an_24:10">24:10</A>&nbsp;Nedbruten ligger den &#246;de staden; vart hus &#228;r st&#228;ngt, s&#229; att ingen kommer d&#228;rin.</p> 
<p><A NAME="an_24:11">24:11</A>&nbsp;D&#228;rute h&#246;res klagorop &#246;ver vinet; all gl&#228;dje &#228;r s&#229;som en nedg&#229;ngen sol, all jordens fr&#246;jd har flyktat.</p> 
<p><A NAME="an_24:12">24:12</A>&nbsp;&#214;del&#228;ggelse allenast &#228;r kvar i staden, och porten &#228;r slagen i spillror.</p> 
<p><A NAME="an_24:13">24:13</A>&nbsp;Ty det m&#229;ste s&#229; g&#229; p&#229; jorden bland folken, s&#229;som det g&#229;r, n&#228;r man sl&#229;r ned oliver, s&#229;som n&#228;r man g&#246;r en eftersk&#246;rd, sedan vinb&#228;rgningen &#228;r slut.</p> 
<p><A NAME="an_24:14">24:14</A>&nbsp;Dessa h&#228;va d&#229; upp sin r&#246;st och jubla; fr&#246;jderop &#246;ver HERRENS h&#246;ghet ljuda borta i v&#228;ster:</p> 
<p><A NAME="an_24:15">24:15</A>&nbsp;&#187;&#196;ren d&#228;rf&#246;r HERREN i &#246;sterns bygder, &#228;ven i havsl&#228;nderna HERRENS, Israels Guds, namn.&#187;</p> 
<p><A NAME="an_24:16">24:16</A>&nbsp;Fr&#229;n jordens &#228;nda h&#246;ra vi lovs&#229;nger: &#187;En h&#228;rlig lott f&#229;r den r&#228;ttf&#228;rdige!&#187;  Men jag s&#228;ger: Jag arme, jag arme, ve mig! H&#228;rjare h&#228;rja, ja h&#228;rjande fara h&#228;rjare fram.</p> 
<p><A NAME="an_24:17">24:17</A>&nbsp;Faror, fallgropar och f&#228;llor v&#228;nta eder, I jordens inbyggare.</p> 
<p><A NAME="an_24:18">24:18</A>&nbsp;Och om n&#229;gon flyr undan farlighetsropen, s&#229; st&#246;rtar han i fallgropen, och om han kommer upp ur fallgropen, s&#229; f&#229;ngas han i f&#228;llan.  Ty f&#246;nstren i h&#246;jden &#228;ro &#246;ppnade, och jordens grundvalar b&#228;va.</p> 
<p><A NAME="an_24:19">24:19</A>&nbsp;Jorden brister, ja, den brister; jorden r&#228;mnar, ja, den r&#228;mnar; jorden vacklar, ja, den vacklar;</p> 
<p><A NAME="an_24:20">24:20</A>&nbsp;jorden raglar, ja, den raglar s&#229;som en drucken; den gungar s&#229;som vaktskjulet i tr&#228;dets topp.  Dess &#246;vertr&#228;delse vilar tung p&#229; den, och den faller och kan icke mer st&#229; upp.</p> 
<p><A NAME="an_24:21">24:21</A>&nbsp;P&#229; den tiden skall HERREN hems&#246;ka h&#246;jdens h&#228;r uppe i h&#246;jden och jordens konungar nere p&#229; jorden.</p> 
<p><A NAME="an_24:22">24:22</A>&nbsp;Och de skola samlas tillhopa, s&#229;som f&#229;ngar hopsamlas i f&#229;nggropen, och skola inneslutas i f&#228;ngelse; sent omsider n&#229;r dem hems&#246;kelsen.</p> 
<p><A NAME="an_24:23">24:23</A>&nbsp;D&#229; skall m&#229;nen blygas och solen sk&#228;mmas; ty HERREN Sebaot skall d&#229; vara konung p&#229; Sions berg och i Jerusalem, och hans &#228;ldste skola sk&#229;da h&#228;rlighet.</p> 
<p><A NAME="an_25:1">25:1</A>&nbsp;HERRE, du &#228;r min Gud; jag vill upph&#246;ja dig, jag vill prisa ditt namn, ty du g&#246;r underfulla ting, du utf&#246;r r&#229;dslut ifr&#229;n fordom tid, fasta och best&#229;ndande.</p> 
<p><A NAME="an_25:2">25:2</A>&nbsp;Ja, du har gjort staden till en stenhop, den bef&#228;sta staden till en grush&#246;g; fr&#228;mlingarnas palats st&#229;r ej mer d&#228;r s&#229;som en stad, aldrig skall det byggas upp igen.</p> 
<p><A NAME="an_25:3">25:3</A>&nbsp;D&#228;rf&#246;r m&#229;ste nu det vilda folket &#228;ra dig, den grymma hednastaden frukta dig.</p> 
<p><A NAME="an_25:4">25:4</A>&nbsp;Ty du har varit ett v&#228;rn f&#246;r den arme, ett v&#228;rn f&#246;r den fattige i hans n&#246;d, en tillflykt mot st&#246;rtskurar, ett skygd under hettan. Ty v&#229;ldsverkarnas raseri &#228;r likasom en st&#246;rtskur mot en v&#228;gg.</p> 
<p><A NAME="an_25:5">25:5</A>&nbsp;Och s&#229;som du kuvar hettan, n&#228;r det &#228;r som torrast, s&#229; kuvar du fr&#228;mlingarnas larm; ja, s&#229;som hettan d&#228;mpas genom molnens skugga, s&#229; d&#228;mpas de grymmas segers&#229;ng.</p> 
<p><A NAME="an_25:6">25:6</A>&nbsp;Och HERREN Sebaot skall p&#229; detta berg g&#246;ra ett g&#228;stabud f&#246;r alla folk, ett g&#228;stabud med feta r&#228;tter, ett g&#228;stabud med starkt vin, ja, med feta, m&#228;rgfulla r&#228;tter, med starkt vin, v&#228;l klarat.</p> 
<p><A NAME="an_25:7">25:7</A>&nbsp;Och han skall p&#229; detta berg g&#246;ra om intet det dok som h&#246;ljer alla folk, och det t&#228;ckelse som bet&#228;cker alla folkslag.</p> 
<p><A NAME="an_25:8">25:8</A>&nbsp;Han skall f&#246;r alltid g&#246;ra d&#246;den om intet; och Herren, HERREN skall avtorka t&#229;rarna fr&#229;n alla ansikten, och skall taga bort sitt folks sm&#228;lek &#246;verallt p&#229; jorden. Ty s&#229; har HERREN talat.</p> 
<p><A NAME="an_25:9">25:9</A>&nbsp;P&#229; den tiden skall man s&#228;ga: Se, d&#228;r &#228;r v&#229;r Gud, som vi f&#246;rbidade och som skulle fr&#228;lsa oss. Ja, d&#228;r &#228;r HERREN, som vi f&#246;rbidade; l&#229;tom oss fr&#246;jdas och vara glada &#246;ver hans fr&#228;lsning.</p> 
<p><A NAME="an_25:10">25:10</A>&nbsp;Ty HERRENS hand skall vila &#246;ver detta berg, men Moab skall bliva nedtrampad i sitt eget land, likasom str&#229; trampas ned i g&#246;dselp&#246;len.</p> 
<p><A NAME="an_25:11">25:11</A>&nbsp;Och huru han &#228;n d&#228;r breder ut sina h&#228;nder, lik simmaren, n&#228;r han simmar, s&#229; skall dock hans h&#246;gmod bliva nedbrutet, trots hans h&#228;nders alla konster.</p> 
<p><A NAME="an_25:12">25:12</A>&nbsp;Ja, dina murars h&#246;ga f&#228;ste st&#246;rtar han omkull och &#246;dmjukar, han sl&#229;r det till jorden, ned i stoftet.</p> 
<p><A NAME="an_26:1">26:1</A>&nbsp;P&#229; den tiden skall man sjunga denna s&#229;ng i Juda land: &#187;V&#229;r stad giver oss styrka; murar och v&#228;rn bereda oss fr&#228;lsning.</p> 
<p><A NAME="an_26:2">26:2</A>&nbsp;L&#229;ten upp portarna, s&#229; att ett r&#228;ttf&#228;rdigt folk f&#229;r draga d&#228;rin, ett som h&#229;ller tro.</p> 
<p><A NAME="an_26:3">26:3</A>&nbsp;Den som &#228;r fast i sitt sinne bevarar du i frid, i frid; ty p&#229; dig f&#246;rtr&#246;star han.</p> 
<p><A NAME="an_26:4">26:4</A>&nbsp;F&#246;rtr&#246;sten d&#229; p&#229; HERREN till evig tid; ty HERREN, HERREN &#228;r en evig klippa.</p> 
<p><A NAME="an_26:5">26:5</A>&nbsp;Ty dem som trona i h&#246;jden, dem st&#246;rtar han ned, ja, den h&#246;ga staden; han &#246;dmjukar den, &#246;dmjukar den till jorden, han sl&#229;r den ned i stoftet.</p> 
<p><A NAME="an_26:6">26:6</A>&nbsp;Den trampas under f&#246;tterna, under de f&#246;rtrycktas f&#246;tter, under de armas steg.&#187;</p> 
<p><A NAME="an_26:7">26:7</A>&nbsp;Men den r&#228;ttf&#228;rdiges v&#228;g &#228;r j&#228;mn; &#229;t den r&#228;ttf&#228;rdige bereder du en j&#228;mnad stig.</p> 
<p><A NAME="an_26:8">26:8</A>&nbsp;Ja, p&#229; dina domars v&#228;g, HERRE, f&#246;rbida vi dig; till ditt namn och ditt pris st&#229;r v&#229;r sj&#228;ls tr&#228;ngtan.</p> 
<p><A NAME="an_26:9">26:9</A>&nbsp;Min sj&#228;l tr&#228;ngtar efter dig om natten, och anden i mig s&#246;ker dig bittida; ty n&#228;r dina domar drabbar jorden, l&#228;ra sig jordkretsens inbyggare r&#228;ttf&#228;rdighet.</p> 
<p><A NAME="an_26:10">26:10</A>&nbsp;Om n&#229;d bevisas mot den ogudaktige, s&#229; l&#228;r han sig icke r&#228;ttf&#228;rdighet; i det land, d&#228;r r&#228;tt skulle &#246;vas, g&#246;r han d&#229; vad or&#228;tt &#228;r och ser icke HERRENS h&#246;ghet.</p> 
<p><A NAME="an_26:11">26:11</A>&nbsp;HERRE, din hand &#228;r upplyft, men de se det icke; m&#229; de nu med blygsel se din nit&#228;lskan f&#246;r folket; ja, m&#229; eld f&#246;rt&#228;ra dina ov&#228;nner.</p> 
<p><A NAME="an_26:12">26:12</A>&nbsp;HERRE, du skall skaffa frid &#229;t oss, ty allt vad vi hava utr&#228;ttat har du utf&#246;rt &#229;t oss.</p> 
<p><A NAME="an_26:13">26:13</A>&nbsp;HERREN, v&#229;r Gud, andra herrar &#228;n du hava h&#228;rskat &#246;ver oss, men allenast dig prisa vi, allenast ditt namn.</p> 
<p><A NAME="an_26:14">26:14</A>&nbsp;De d&#246;da f&#229; icke liv igen, skuggorna st&#229; ej &#229;ter upp; d&#228;rf&#246;r hems&#246;kte och f&#246;rgjorde du dem och utrotade all deras &#229;minnelse.</p> 
<p><A NAME="an_26:15">26:15</A>&nbsp;Du f&#246;r&#246;kade en g&#229;ng folket, HERRE; du f&#246;r&#246;kade folket och bevisade dig h&#228;rlig; du utvidgade landets alla gr&#228;nser.</p> 
<p><A NAME="an_26:16">26:16</A>&nbsp;HERRE, i n&#246;den hava de nu s&#246;kt dig, de hava utgjutit tysta b&#246;ner, n&#228;r din tuktan kom &#246;ver dem.</p> 
<p><A NAME="an_26:17">26:17</A>&nbsp;S&#229;som en havande kvinna, d&#229; hon &#228;r n&#228;ra att f&#246;da, v&#229;ndas och ropar i sina kval, s&#229; var det med oss inf&#246;r ditt ansikte, o HERRE.</p> 
<p><A NAME="an_26:18">26:18</A>&nbsp;Vi voro ocks&#229; havande och v&#229;ndades; men n&#228;r vi f&#246;dde, var det vind. Vi kunde icke bereda fr&#228;lsning &#229;t landet; inga m&#228;nniskor f&#246;das mer till att bo p&#229; jordens krets.</p> 
<p><A NAME="an_26:19">26:19</A>&nbsp;Men dina d&#246;da m&#229; f&#229; liv igen; mina d&#246;das kroppar m&#229; &#229;ter st&#229; upp. Vaknen upp och jublen, I som liggen i graven; ty din dagg &#228;r en ljusets dagg, och jorden skall giva igen de avsomnade.</p> 
<p><A NAME="an_26:20">26:20</A>&nbsp;V&#228;lan d&#229;, mitt folk, g&#229; in i dina kamrar och st&#228;ng igen d&#246;rrarna om dig; g&#246;m dig ett litet &#246;gonblick, till dess att vreden har g&#229;tt f&#246;rbi.</p> 
<p><A NAME="an_26:21">26:21</A>&nbsp;Ty se, HERREN tr&#228;der ut ur sin boning, f&#246;r att hems&#246;ka jordens inbyggare f&#246;r deras missg&#228;rning; och jorden skall l&#229;ta komma i dagen allt blod som d&#228;r har blivit utgjutet, och skall icke l&#228;ngre bet&#228;cka dem som d&#228;r hava blivit dr&#228;pta.</p> 
<p><A NAME="an_27:1">27:1</A>&nbsp;P&#229; den tiden skall HERREN med sitt sv&#228;rd, det h&#229;rda, det stora och starka, hems&#246;ka Leviatan, den snabba ormen, och Leviatan, den ringlande ormen, och skall dr&#228;pa draken, som ligger i havet.</p> 
<p><A NAME="an_27:2">27:2</A>&nbsp;P&#229; den tiden skall finnas en ving&#229;rd, rik p&#229; vin, och man skall sjunga om den:</p> 
<p><A NAME="an_27:3">27:3</A>&nbsp;Jag, HERREN, &#228;r dess vaktar, &#229;ter och &#229;ter vattnar jag den. F&#246;r att ingen skall skada den, vaktar jag den natt och dag.</p> 
<p><A NAME="an_27:4">27:4</A>&nbsp;Jag vredgas icke p&#229; den; nej, om tistel och t&#246;rne ville begynna strid, s&#229; skulle jag g&#229; l&#246;st d&#228;rp&#229; och br&#228;nna upp alltsammans.</p> 
<p><A NAME="an_27:5">27:5</A>&nbsp;Eller ock m&#229;ste man s&#246;ka skydd hos mig och g&#246;ra fred med mig; ja, fred m&#229;ste man g&#246;ra med mig.</p> 
<p><A NAME="an_27:6">27:6</A>&nbsp;I tider som komma skall Jakob skjuta r&#246;tter och Israel gr&#246;nska och blomstra; jordkretsen skola de uppfylla med sin frukt.</p> 
<p><A NAME="an_27:7">27:7</A>&nbsp;Har man v&#228;l pl&#229;gat dem s&#229;, som han pl&#229;gade deras pl&#229;gare? Eller dr&#228;ptes de s&#229;, som deras dr&#228;pta fiender blevo dr&#228;pta?</p> 
<p><A NAME="an_27:8">27:8</A>&nbsp;Nej, v&#228;l n&#228;pste han folket, n&#228;r han f&#246;rkastade och f&#246;rsk&#246;t det, v&#228;l ryckte han bort det med sin h&#229;rda vind, p&#229; &#246;stanstormens dag;</p> 
<p><A NAME="an_27:9">27:9</A>&nbsp;men d&#228;rf&#246;r kan ock Jakobs missg&#228;rning d&#229; bliva f&#246;rsonad och deras synds borttagande d&#229; giva fullmogen frukt, n&#228;r alla stenar i deras altaren &#228;ro f&#246;rst&#246;rda -- s&#229;som d&#229; man krossar s&#246;nder kalkstycken -- och n&#228;r Aseror och solstoder ej mer resas upp.</p> 
<p><A NAME="an_27:10">27:10</A>&nbsp;Se, den fasta staden ligger &#246;de, den har blivit en folktom plats, &#246;vergiven s&#229;som en &#246;ken, kalvar g&#229; d&#228;r i bet och l&#228;gra sig d&#228;r och avbita de kvistar d&#228;r finnas.</p> 
<p><A NAME="an_27:11">27:11</A>&nbsp;Och n&#228;r grenarna &#228;ro torra, bryter man av dem, och kvinnor komma och g&#246;ra upp eld med dem. Ty detta &#228;r icke ett folk med f&#246;rst&#229;nd; d&#228;rf&#246;r visar deras skapare dem intet f&#246;rbarmande, och deras danare dem ingen misskund.</p> 
<p><A NAME="an_27:12">27:12</A>&nbsp;Och det skall ske p&#229; den tiden att HERREN anst&#228;ller en inb&#228;rgning, fr&#229;n den strida floden intill Egyptens b&#228;ck; och I skolen varda insamlade, en och en, I Israels barn.</p> 
<p><A NAME="an_27:13">27:13</A>&nbsp;Och det skall ske p&#229; den tiden att man st&#246;ter i en stor basun; och de som hava varit borttappade i Assyriens land och f&#246;rdrivna till Egyptens land, de skola d&#229; komma; och de skola tillbedja HERREN p&#229; det heliga berget i Jerusalem.</p> 
<p><A NAME="an_28:1">28:1</A>&nbsp;Ve dig, du Efraims druckna m&#228;ns stolta krona, du hans str&#229;lande h&#228;rlighets vissnande blomster p&#229; bergshj&#228;ssan ovan de vinberusades b&#246;rdiga dal!</p> 
<p><A NAME="an_28:2">28:2</A>&nbsp;Se, fr&#229;n Herren kommer en som &#228;r stark och v&#228;ldig, lik en hagelskur, en f&#246;r&#246;dande storm, lik en st&#246;rtskur med v&#228;ldiga, &#246;versv&#228;mmande vatten, som sl&#229;r allt till jorden med mat.</p> 
<p><A NAME="an_28:3">28:3</A>&nbsp;Under f&#246;tterna bliver den d&#229; trampad, Efraims druckna m&#228;ns stolta krona.</p> 
<p><A NAME="an_28:4">28:4</A>&nbsp;Och det g&#229;r med hans str&#229;lande h&#228;rlighets vissnande blomma p&#229; bergshj&#228;ssan ovan den b&#246;rdiga dalen, s&#229;som det g&#229;r med ett fikon d&#228;rnere, ett som har mognat f&#246;re sommarsk&#246;rden: s&#229; snart n&#229;gon f&#229;r syn d&#228;rp&#229;, slukar han det, medan han &#228;nnu har det i sin hand.</p> 
<p><A NAME="an_28:5">28:5</A>&nbsp;P&#229; den tiden skall HERREN Sebaot bliva en h&#228;rlig krona och en str&#229;lande krans f&#246;r kvarlevan av sitt folk;</p> 
<p><A NAME="an_28:6">28:6</A>&nbsp;och han skall bliva en r&#228;ttens ande f&#246;r den som skipar r&#228;tt, och en starkhetsmakt f&#246;r dem som driva fienden p&#229; porten.</p> 
<p><A NAME="an_28:7">28:7</A>&nbsp;Men ocks&#229; h&#228;r raglar man av vin, stapplar man av starka drycker; b&#229;de pr&#228;ster och profeter ragla av starka drycker, de &#228;ro &#246;verlastade av vin, de stappla av starka drycker; de ragla, n&#228;r de profetera, de vackla, n&#228;r de skipa r&#228;tt.</p> 
<p><A NAME="an_28:8">28:8</A>&nbsp;Ja, alla bord &#228;ro fulla av v&#228;mjeliga spyor, ingen ren fl&#228;ck finnes.</p> 
<p><A NAME="an_28:9">28:9</A>&nbsp;-- &#187;Vem &#228;r det d&#229; han vill l&#228;ra f&#246;rst&#229;nd, och vem skall han f&#229; att giva akt p&#229; sin predikan? &#196;ro vi d&#229; nyss avvanda fr&#229;n modersmj&#246;lken, nyss tagna fr&#229;n modersbr&#246;stet?</p> 
<p><A NAME="an_28:10">28:10</A>&nbsp;Det &#228;r ju gnat p&#229; gnat, gnat p&#229; gnat, prat p&#229; prat, prat p&#229; prat, litet h&#228;r, litet d&#228;r!&#187;</p> 
<p><A NAME="an_28:11">28:11</A>&nbsp;-- Ja v&#228;l, genom stammande l&#228;ppar och p&#229; ett fr&#228;mmande tungom&#229;l skall han tala till detta folk,</p> 
<p><A NAME="an_28:12">28:12</A>&nbsp;han som en g&#229;ng sade till dem: &#187;H&#228;r &#228;r vilostaden, l&#229;ten den tr&#246;tte f&#229; vila; h&#228;r &#228;r vederkvickelsens ort.&#187; Men s&#229;dant ville de icke h&#246;ra.</p> 
<p><A NAME="an_28:13">28:13</A>&nbsp;S&#229; skall d&#229; HERRENS ord bliva f&#246;r dem &#187;gnat p&#229; gnat, gnat p&#229; gnat, prat p&#229; prat, prat p&#229; prat, litet h&#228;r, litet d&#228;r&#187;. Och s&#229; skola de, b&#228;st de g&#229; d&#228;r, falla bakl&#228;nges och krossas, varda sn&#228;rjda och f&#229;ngade.</p> 
<p><A NAME="an_28:14">28:14</A>&nbsp;H&#246;ren d&#228;rf&#246;r HERRENS ord, I bespottare, I som r&#229;den &#246;ver folket h&#228;r i Jerusalem.</p> 
<p><A NAME="an_28:15">28:15</A>&nbsp;Eftersom I s&#228;gen: &#187;Vi hava slutit ett f&#246;rbund med d&#246;den, med d&#246;dsriket hava vi ing&#229;tt ett f&#246;rdrag; om ock gisslet far fram likt en &#246;versv&#228;mmande flod, skall det icke n&#229; oss, ty vi hava gjort l&#246;gnen till v&#229;r tillflykt och falskheten till v&#229;rt besk&#228;rm&#187;,</p> 
<p><A NAME="an_28:16">28:16</A>&nbsp;d&#228;rf&#246;r s&#228;ger Herren, HERREN s&#229;: Se, jag har lagt i Sion en grundsten, en bepr&#246;vad sten, en dyrbar h&#246;rnsten, fast grundad; den som tror p&#229; den beh&#246;ver icke fly.</p> 
<p><A NAME="an_28:17">28:17</A>&nbsp;Och jag skall l&#229;ta r&#228;tten vara m&#228;tsn&#246;ret och r&#228;ttf&#228;rdigheten s&#228;nklodet. Och hagel skall sl&#229; ned eder l&#246;gntillflykt, och vatten skall sk&#246;lja bort edert besk&#228;rm.</p> 
<p><A NAME="an_28:18">28:18</A>&nbsp;Och edert f&#246;rbund med d&#246;den skall bliva utpl&#229;nat, och edert f&#246;rdrag med d&#246;dsriket skall icke best&#229;; n&#228;r gisslet far fram likt en &#246;versv&#228;mmande flod, d&#229; solen I varda nedtrampade.</p> 
<p><A NAME="an_28:19">28:19</A>&nbsp;S&#229; ofta det far fram, skall det tr&#228;ffa eder; ty morgon efter morgon skall det fara fram, ja, b&#229;de dag och natt. Idel f&#246;rskr&#228;ckelse bliver det, n&#228;r I m&#229;sten akta p&#229; den predikan.</p> 
<p><A NAME="an_28:20">28:20</A>&nbsp;Ty s&#228;ngen bliver d&#229; f&#246;r kort att str&#228;cka ut sig p&#229; och t&#228;cket f&#246;r knappt att svepa in sig i.</p> 
<p><A NAME="an_28:21">28:21</A>&nbsp;Ty HERREN skall st&#229; upp likasom p&#229; Perasims berg, och han skall l&#229;ta se sin vrede likasom i Gibeons dal. Han skall utf&#246;ra sitt verk, ett s&#228;llsamt verk; han skall f&#246;rr&#228;tta sitt arbete, ett f&#246;runderligt arbete.</p> 
<p><A NAME="an_28:22">28:22</A>&nbsp;S&#229; h&#246;ren nu upp med eder bespottelse, f&#246;r att edra band ej m&#229; bliva &#228;n h&#229;rdare; ty om f&#246;rst&#246;ring och oryggligt besluten straffdom &#246;ver hela jorden har jag h&#246;rt fr&#229;n Herren, HERREN Sebaot.</p> 
<p><A NAME="an_28:23">28:23</A>&nbsp;Lyssnen och h&#246;ren min r&#246;st, akten h&#228;rp&#229; och h&#246;ren mitt tal.</p> 
<p><A NAME="an_28:24">28:24</A>&nbsp;N&#228;r &#229;kermannen vill s&#229;, pl&#246;jer han d&#229; best&#228;ndigt och hackar upp och harvar sin mark?</p> 
<p><A NAME="an_28:25">28:25</A>&nbsp;Nej, fastmer: sedan han har j&#228;mnat f&#228;ltet, str&#246;r han ju d&#228;r svartkummin och kastar dit kryddkummin och s&#229;r vete i rader och korn p&#229; dess s&#228;rskilda plats och sp&#228;lt i kanten.</p> 
<p><A NAME="an_28:26">28:26</A>&nbsp;Ty hans Gud har undervisat honom och l&#228;rt honom det r&#228;tta s&#228;ttet.</p> 
<p><A NAME="an_28:27">28:27</A>&nbsp;Man tr&#246;skar ju ej heller svartkummin med tr&#246;skvagn och l&#229;ter ej vagnshjul g&#229; &#246;ver kryddkummin, utan klappar ut svartkummin med stav och kryddkummin med k&#228;pp.</p> 
<p><A NAME="an_28:28">28:28</A>&nbsp;Och br&#246;ds&#228;den, tr&#246;skar man s&#246;nder den? Nej, man pl&#228;gar icke oavl&#229;tligt tr&#246;ska den och driva sina vagnshjul och h&#228;star d&#228;r&#246;ver; man vill ju icke tr&#246;ska s&#246;nder den.</p> 
<p><A NAME="an_28:29">28:29</A>&nbsp;Ocks&#229; detta kommer fr&#229;n HERREN Sebaot; han &#228;r underbar i r&#229;d och stor i vishet.</p> 
<p><A NAME="an_29:1">29:1</A>&nbsp;Ve dig, Ariel, Ariel, du stad, d&#228;r David slog upp sitt l&#228;ger! L&#228;ggen &#229;r till &#229;r och l&#229;ten h&#246;gtiderna fullborda sitt kretslopp,</p> 
<p><A NAME="an_29:2">29:2</A>&nbsp;s&#229; skall jag bringa Ariel i tr&#229;ngm&#229;l; j&#228;mmer skall f&#246;lja p&#229; j&#228;mmer, och d&#229; bliver det f&#246;r mig ett verkligt Ariel.</p> 
<p><A NAME="an_29:3">29:3</A>&nbsp;Jag skall sl&#229; l&#228;ger runt omkring dig och omsluta dig med vallar och resa upp b&#229;lverk emot dig.</p> 
<p><A NAME="an_29:4">29:4</A>&nbsp;D&#229; skall du tala djupt nedifr&#229;n jorden, och dina ord skola d&#228;mpade komma fram ur stoftet; din r&#246;st skall h&#246;ras s&#229;som en andes ur jorden, och ur stoftet skall du viska fram dina ord.</p> 
<p><A NAME="an_29:5">29:5</A>&nbsp;Men fr&#228;mlingshopen skall bliva s&#229;som fint damm och v&#229;ldsverkarhopen s&#229;som bortflyende agnar; pl&#246;tsligt och med hast skall detta ske.</p> 
<p><A NAME="an_29:6">29:6</A>&nbsp;Fr&#229;n HERREN Sebaot skall hems&#246;kelsen komma, med tord&#246;n och jordb&#228;vning och stort dunder, med storm och ov&#228;der och med l&#229;gor av f&#246;rt&#228;rande eld.</p> 
<p><A NAME="an_29:7">29:7</A>&nbsp;Och hela hopen av alla de folk som drogo i strid mot Ariel, de skola vara s&#229;som en dr&#246;msyn om natten, alla som drogo i strid mot det och dess borg och bragte det i tr&#229;ngm&#229;l.</p> 
<p><A NAME="an_29:8">29:8</A>&nbsp;S&#229;som n&#228;r den hungrige dr&#246;mmer att han &#228;ter, men vaknar och k&#228;nner sin buk vara tom, och s&#229;som n&#228;r den t&#246;rstande dr&#246;mmer att han dricker, men vaknar och k&#228;nner sig t&#246;rstig och f&#246;rsm&#228;ktande, s&#229; skall det g&#229; med hela hopen av alla de folk som drogo i strid mot Sions berg.</p> 
<p><A NAME="an_29:9">29:9</A>&nbsp;St&#229;n d&#228;r med h&#228;pnad, ja, varen h&#228;pna; stirren eder blinda, ja, varen blinda, I som &#228;ren druckna, men icke av vin, I som raglen, men icke av starka drycker.</p> 
<p><A NAME="an_29:10">29:10</A>&nbsp;Ty HERREN har utgjutit &#246;ver eder en tung s&#246;mns ande och har tillslutit edra &#246;gon; han har h&#246;ljt m&#246;rker &#246;ver profeterna och &#246;ver siarna, edra ledare.</p> 
<p><A NAME="an_29:11">29:11</A>&nbsp;Och s&#229; har profetsynen om allt detta blivit f&#246;r eder lik orden i en f&#246;rseglad bok: om man r&#228;cker en s&#229;dan &#229;t n&#229;gon som kan l&#228;sa och s&#228;ger: &#187;L&#228;s detta&#187;, s&#229; svarar han: &#187;Jag kan det icke, den &#228;r ju f&#246;rseglad&#187;,</p> 
<p><A NAME="an_29:12">29:12</A>&nbsp;och om man r&#228;cker den &#229;t n&#229;gon som icke kan l&#228;sa och s&#228;ger: &#187;L&#228;s detta&#187;, s&#229; svarar han: &#187;Jag kan icke l&#228;sa.&#187;</p> 
<p><A NAME="an_29:13">29:13</A>&nbsp;Och HERREN har sagt: Eftersom detta folk nalkas mig med sin mun och &#228;rar mig med sina l&#228;ppar, men l&#229;ter sitt hj&#228;rta vara l&#229;ngt ifr&#229;n mig, s&#229; att deras fruktan f&#246;r mig best&#229;r i inl&#228;rda m&#228;nniskobud,</p> 
<p><A NAME="an_29:14">29:14</A>&nbsp;d&#228;rf&#246;r skall jag &#228;nnu en g&#229;ng g&#246;ra underbara ting mot detta folk, ja, underbara och f&#246;runderliga; de visas vishet skall f&#246;rg&#229;s, och de f&#246;rst&#229;ndigas f&#246;rst&#229;nd skall bliva f&#246;rm&#246;rkat.</p> 
<p><A NAME="an_29:15">29:15</A>&nbsp;Ve eder, I som s&#246;ken att d&#246;lja edra r&#229;dslag f&#246;r HERREN i djupet, och som bedriven edra verk i m&#246;rkret, I som s&#228;gen: &#187;Vem ser oss, och vem k&#228;nner oss?&#187;</p> 
<p><A NAME="an_29:16">29:16</A>&nbsp;Huru f&#246;rv&#228;nda &#228;ren I icke!  Skall d&#229; leret aktas lika med krukmakaren?  Skall verket s&#228;ga om sin m&#228;stare: &#187;Han har icke gjort mig&#187;?  Eller skall bilden s&#228;ga om honom som har format den: &#187;Han f&#246;rst&#229;r intet&#187;?</p> 
<p><A NAME="an_29:17">29:17</A>&nbsp;Se, &#228;nnu allenast en liten tid, och Libanon skall f&#246;rvandlas till ett b&#246;rdigt f&#228;lt och det b&#246;rdiga f&#228;ltet r&#228;knas s&#229;som vildmark.</p> 
<p><A NAME="an_29:18">29:18</A>&nbsp;De d&#246;va skola p&#229; den tiden h&#246;ra vad som l&#228;ses f&#246;r de, och de blindas &#246;gon skola se och vara fria ifr&#229;n dunkel och m&#246;rker;</p> 
<p><A NAME="an_29:19">29:19</A>&nbsp;och de &#246;dmjuka skola d&#229; k&#228;nna allt st&#246;rre gl&#228;dje i HERREN; och de fattigaste bland m&#228;nniskor skola fr&#246;jda sig i Israels Helige.</p> 
<p><A NAME="an_29:20">29:20</A>&nbsp;Ty v&#229;ldsverkarna &#228;ro d&#229; icke mer till, bespottarna hava f&#229;tt en &#228;nde, och de som stodo efter f&#246;rd&#228;rv &#228;ro alla utrotade,</p> 
<p><A NAME="an_29:21">29:21</A>&nbsp;de som genom sitt tal gjorde att oskyldiga blevo f&#228;llda och sn&#228;rjde den som skulle skipa r&#228;tt i porten och genom l&#246;gn vr&#228;ngde r&#228;tten f&#246;r den r&#228;ttf&#228;rdige.</p> 
<p><A NAME="an_29:22">29:22</A>&nbsp;D&#228;rf&#246;r s&#228;ger HERREN s&#229; till Jakobs hus, han som f&#246;rlossade Abraham: Nu skall Jakob icke mer beh&#246;va blygas, nu skall hans ansikte ej vidare blekna;</p> 
<p><A NAME="an_29:23">29:23</A>&nbsp;ty n&#228;r han -- hans barn -- f&#229; se mina h&#228;nder verk ibland sig, d&#229; skola de h&#229;lla mitt namn heligt, de skola h&#229;lla Jakobs Helige helig och f&#246;rskr&#228;ckas f&#246;r Israels Gud.</p> 
<p><A NAME="an_29:24">29:24</A>&nbsp;De f&#246;rvillade skola d&#229; f&#229; f&#246;rst&#229;nd, och de knorrande skola taga emot l&#228;rdom.</p> 
<p><A NAME="an_30:1">30:1</A>&nbsp;Ve eder, I vanartiga barn, s&#228;ger HERREN, I som g&#246;ren upp r&#229;dslag som icke komma fr&#229;n mig, och sluten f&#246;rbund, utan att min Ande &#228;r med, s&#229; att I d&#228;rigenom hopen synd p&#229; synd,</p> 
<p><A NAME="an_30:2">30:2</A>&nbsp;I som dragen ned till Egypten, utan att hava r&#229;dfr&#229;gat min mun, f&#246;r att s&#246;ka eder ett v&#228;rn hos Farao och en tillflykt under Egyptens skugga!</p> 
<p><A NAME="an_30:3">30:3</A>&nbsp;Se, Faraos v&#228;rn skall bliva eder till skam, och tillflykten under Egyptens skugga skall bliva eder till blygd.</p> 
<p><A NAME="an_30:4">30:4</A>&nbsp;Ty om ock hans furstar &#228;ro i Soan, och om &#228;n hans s&#228;ndebud komma &#228;nda till Hanes,</p> 
<p><A NAME="an_30:5">30:5</A>&nbsp;s&#229; skall dock var man f&#229; blygas &#246;ver detta folk, som icke kan hj&#228;lpa dem, icke vara till bist&#229;nd och hj&#228;lp, utan allenast till skam och sm&#228;lek.</p> 
<p><A NAME="an_30:6">30:6</A>&nbsp;Utsaga om S&#246;derlandets odjur. Genom ett farornas och &#229;ngestens land, d&#228;r lejoninnor och lejon hava sitt tillh&#229;ll, j&#228;mte huggormar och flygande drakar, d&#228;r f&#246;ra de p&#229; &#229;snors ryggar sina rikedomar och p&#229; kamelers pucklar sina skatter till ett folk som icke kan hj&#228;lpa dem.</p> 
<p><A NAME="an_30:7">30:7</A>&nbsp;Ty Egyptens bist&#229;nd &#228;r f&#229;f&#228;nglighet och tomhet; d&#228;rf&#246;r kallar jag det landet &#187;Rahab, som ingenting utr&#228;ttar&#187;.</p> 
<p><A NAME="an_30:8">30:8</A>&nbsp;S&#229; g&#229; nu in och skriv detta p&#229; en tavla, som m&#229; f&#246;rvaras bland dem, och teckna upp det i en bok, s&#229; att det bevaras f&#246;r kommande dagar, alltid och evinnerligen.</p> 
<p><A NAME="an_30:9">30:9</A>&nbsp;Ty det &#228;r ett genstr&#228;vigt folk, trol&#246;sa barn, barn som icke vilja h&#246;ra HERRENS lag,</p> 
<p><A NAME="an_30:10">30:10</A>&nbsp;utan s&#228;ga till siarna: &#187;Upph&#246;ren med edra syner&#187;, och till profeterna: &#187;Profeteren icke f&#246;r oss vad sant &#228;r; talen till oss s&#229;dant som &#228;r oss v&#228;lbehagligt, profeteren bedr&#228;gliga ting;</p> 
<p><A NAME="an_30:11">30:11</A>&nbsp;viken av ifr&#229;n v&#228;gen, g&#229;n &#229;t sidan fr&#229;n stigen, skaffen bort ur v&#229;r &#229;syn Israel Helige.&#187;</p> 
<p><A NAME="an_30:12">30:12</A>&nbsp;D&#228;rf&#246;r s&#228;ger Israels Helige s&#229;: &#187;Eftersom I f&#246;rakten detta ord och f&#246;rtr&#246;sten p&#229; v&#229;ld och vr&#229;nghet och st&#246;djen eder p&#229; s&#229;dant,</p> 
<p><A NAME="an_30:13">30:13</A>&nbsp;d&#228;rf&#246;r skall denna missg&#228;rning bliva f&#246;r eder s&#229;som ett fallf&#228;rdigt stycke p&#229; en h&#246;g mur, vilket mer och mer giver sig ut, till dess att muren pl&#246;tsligt och med hast st&#246;rtar ned och krossas;</p> 
<p><A NAME="an_30:14">30:14</A>&nbsp;den krossa, s&#229;som n&#228;r man v&#229;ldsamt sl&#229;r en lerkruka i bitar, s&#229; v&#229;ldsamt att man bland bitarna icke kan finna en sk&#228;rva stor nog att d&#228;rmed taga eld fr&#229;n eldstaden eller &#246;sa upp vatten ur dammen.&#187;</p> 
<p><A NAME="an_30:15">30:15</A>&nbsp;Ty s&#229; s&#228;ger Herren, HERREN, Israels Helige: &#187;Om i v&#228;nden om och &#228;ren stilla, skolen I bliva fr&#228;lsta, genom stillhet och f&#246;rtr&#246;stan varden I starka.&#187;  Men i viljen icke.</p> 
<p><A NAME="an_30:16">30:16</A>&nbsp;I s&#228;gen: &#187;Nej, p&#229; h&#228;star vilja vi jaga fram&#187; -- d&#228;rf&#246;r skolen I ocks&#229; bliva jagade; &#187;p&#229; snabba springare vilja vi rida &#229;stad&#187; -- d&#228;rf&#246;r skola ock edra f&#246;rf&#246;ljare vara snabba.</p> 
<p><A NAME="an_30:17">30:17</A>&nbsp;Tusen av eder skola fly f&#246;r en enda mans hot eller f&#246;r fem m&#228;ns hot, till dess att vad som &#228;r kvar av eder bliver s&#229;som en ensam st&#229;ng p&#229; bergets topp, s&#229;som ett baner p&#229; h&#246;jden.</p> 
<p><A NAME="an_30:18">30:18</A>&nbsp;Ja, d&#228;rf&#246;r v&#228;ntar HERREN, till dess att han kan vara eder n&#229;dig; d&#228;rf&#246;r tronar han i h&#246;ghet, till dess att han kan f&#246;rbarma sig &#246;ver eder.  Ty en domens Gud &#228;r HERREN; saliga &#228;ro alla de som v&#228;nta efter honom.</p> 
<p><A NAME="an_30:19">30:19</A>&nbsp;Ja, du folk som bor p&#229; Sion, i Jerusalem, ingalunda m&#229; du gr&#229;ta. Han skall f&#246;rvisso vara dig n&#229;dig, n&#228;r du ropar; s&#229; snart han h&#246;r din r&#246;st, skall han svara dig.</p> 
<p><A NAME="an_30:20">30:20</A>&nbsp;Ty v&#228;l skall Herren giva eder n&#246;dens br&#246;d och f&#229;ngenskapens dryck, men sedan skola dina l&#228;rare icke mer s&#228;ttas &#229; sido, utan dina &#246;gon skola se upp till dina l&#228;rare.</p> 
<p><A NAME="an_30:21">30:21</A>&nbsp;Och om du viker av, vare sig &#229;t h&#246;ger eller &#229;t v&#228;nster, s&#229; skola dina &#246;ron h&#246;ra detta ord ljuda bakom dig; &#187;H&#228;r &#228;r v&#228;gen, vandren p&#229; en.&#187;</p> 
<p><A NAME="an_30:22">30:22</A>&nbsp;D&#229; skolen I akta f&#246;r orent silvret varmed edra skurna bel&#228;ten &#228;ro &#246;verdragna, och guldet varmed edra gjutna bel&#228;ten &#228;ro belagda; du skall kasta ut det s&#229;som orenlighet och s&#228;ga till det: &#187;Bort h&#228;rifr&#229;n!&#187;</p> 
<p><A NAME="an_30:23">30:23</A>&nbsp;Och han skall giva regn &#229;t s&#228;den som du har s&#229;tt p&#229; din mark, och han skall av markens gr&#246;da giva dig br&#246;d som &#228;r kraftigt och n&#228;rande; och din boskap skall p&#229; den tiden g&#229; i bet p&#229; vida &#228;ngar.</p> 
<p><A NAME="an_30:24">30:24</A>&nbsp;Och oxarna och &#229;snorna med vilka man brukar jorden, de skola &#228;ta saltad blands&#228;d om man har kastat med vanna och kastskovel.</p> 
<p><A NAME="an_30:25">30:25</A>&nbsp;Och p&#229; alla h&#246;ga berg och alla stora h&#246;jder skola b&#228;ckar rinna upp med str&#246;mmande vatten -- n&#228;r den stora slaktningens dag kommer, d&#229; torn skola falla.</p> 
<p><A NAME="an_30:26">30:26</A>&nbsp;Och m&#229;nens ljus skall bliva s&#229;som solens ljus, och solens ljus skall varda sju g&#229;nger klarare, s&#229;som ett sjufaldigt dagsljus, n&#228;r den tid kommer, d&#229; HERREN f&#246;rbinder sitt folks skador och helar s&#229;ren efter slagen som det har f&#229;tt.</p> 
<p><A NAME="an_30:27">30:27</A>&nbsp;Se, HERRENS namn kommer fj&#228;rran ifr&#229;n, med brinnande vrede och med tunga r&#246;kmoln; hans l&#228;ppar &#228;ro fulla av f&#246;rgrymmelse, och hans tunga &#228;r s&#229;som f&#246;rt&#228;rande eld;</p> 
<p><A NAME="an_30:28">30:28</A>&nbsp;hans andedr&#228;kt &#228;r lik en str&#246;m som sv&#228;mmar &#246;ver, s&#229; att den n&#229;r &#228;nd&#229; upp till halsen. Ty han vill s&#229;lla folken i f&#246;rintelsens s&#229;ll och l&#228;gga i folkslagens mun ett betsel, till att leda dem vilse.</p> 
<p><A NAME="an_30:29">30:29</A>&nbsp;D&#229; skolen I sjunga s&#229;som i en natt d&#229; man firar helig h&#246;gtid, och edra hj&#228;rtan skola gl&#228;dja sig, s&#229;som n&#228;r man under fl&#246;jters ljud t&#229;gar upp p&#229; HERRENS berg, upp till Israels klippa.</p> 
<p><A NAME="an_30:30">30:30</A>&nbsp;Och HERREN skall l&#229;ta h&#246;ra sin r&#246;st i majest&#228;t och visa huru hans arm drabbar, i vredesf&#246;rgrymmelse och med f&#246;rt&#228;rande eldsl&#229;ga, med storm och st&#246;rtskurar och hagelstenar.</p> 
<p><A NAME="an_30:31">30:31</A>&nbsp;Ty f&#246;r HERRENS r&#246;st skall Assur bliva f&#246;rf&#228;rad, n&#228;r han sl&#229;r honom med sitt ris.</p> 
<p><A NAME="an_30:32">30:32</A>&nbsp;Och s&#229; ofta staven far fram och HERREN efter sitt r&#229;dslut l&#229;ter den falla p&#229; honom skola pukor och harpor ljuda. G&#229;ng p&#229; g&#229;ng skall han lyfta sin arm till att strida mot honom.</p> 
<p><A NAME="an_30:33">30:33</A>&nbsp;Ty en Tofetplats &#228;r l&#228;ngesedan tillredd, ja ock f&#246;r konungen &#228;r den gjord redo, och djup och vid &#228;r den; dess rund &#228;r fylld av eld och av ved i myckenhet, och lik en svavelstr&#246;m skall HERRENS Ande s&#228;tta den i brand.</p> 
<p><A NAME="an_31:1">31:1</A>&nbsp;Ve dem som draga &#229;stad ned till Egypten f&#246;r att f&#229; hj&#228;lp, i det de f&#246;rlita sig p&#229; h&#228;star, dem som s&#228;tta sin f&#246;rtr&#246;stan p&#229; vagnar, d&#228;rf&#246;r att d&#228;r finnas s&#229; m&#229;nga, och p&#229; ryttare, d&#228;rf&#246;r att m&#228;ngden &#228;r s&#229; stor, men som ej v&#228;nda sin blick till Israels Helige och icke fr&#229;ga efter HERREN!</p> 
<p><A NAME="an_31:2">31:2</A>&nbsp;Ocks&#229; han &#228;r ju vis; han l&#229;ter olyckan komma, och han ryggar icke sina ord. Han reser sig upp mot de ondas hus och mot den hj&#228;lp som og&#228;rningsm&#228;nnen s&#228;nda.</p> 
<p><A NAME="an_31:3">31:3</A>&nbsp;Ty egyptierna &#228;ro m&#228;nniskor och &#228;ro icke Gud, deras h&#228;star &#228;ro k&#246;tt och icke ande. Och HERREN skall r&#228;cka ut sin hand, och d&#229; skall hj&#228;lparen vackla och den hj&#228;lpte falla, och b&#229;da skola tillhopa f&#246;rg&#229;s.</p> 
<p><A NAME="an_31:4">31:4</A>&nbsp;Ty s&#229; har HERREN sagt till mig: S&#229;som ett lejon ryter, ett ungt lejon &#246;ver sitt rov, och icke skr&#228;mmes bort av herdarnas rop eller r&#228;des f&#246;r deras larm, n&#228;r de i m&#228;ngd samlas dit, s&#229; skall HERREN Sebaot fara ned f&#246;r att strida p&#229; Sions berg och uppe p&#229; dess h&#246;jd.</p> 
<p><A NAME="an_31:5">31:5</A>&nbsp;S&#229;som f&#229;geln breder ut sina vingar, s&#229; skall HERREN Sebaot besk&#228;rma Jerusalem; han skall besk&#228;rma och hj&#228;lpa, han skall skona och r&#228;dda.</p> 
<p><A NAME="an_31:6">31:6</A>&nbsp;S&#229; v&#228;nden nu om till honom, fr&#229;n vilken I haven avfallit genom ett s&#229; djupt fall, I Israels barn.</p> 
<p><A NAME="an_31:7">31:7</A>&nbsp;Ty p&#229; den tiden skall var och en av eder kasta bort de avgudar av silver och de avgudar av guld, som edra h&#228;nder hava gjort &#229;t eder till synd.</p> 
<p><A NAME="an_31:8">31:8</A>&nbsp;Och Assur skall falla, men icke f&#246;r en mans sv&#228;rd; ett sv&#228;rd, som icke &#228;r en m&#228;nniskas, skall f&#246;rt&#228;ra honom.  Han skall fly f&#246;r sv&#228;rd, och hans unga m&#228;n skola bliva tr&#228;lar.</p> 
<p><A NAME="an_31:9">31:9</A>&nbsp;Och hans klippa skall f&#246;rg&#229;s av skr&#228;ck, och hans furstar skola i f&#246;rf&#228;ran fly ifr&#229;n baneret.  S&#229; s&#228;ger HERREN, han som har sin eld p&#229; Sion och sin ugn i Jerusalem.</p> 
<p><A NAME="an_32:1">32:1</A>&nbsp;En konung skall uppst&#229;, som skall regera med r&#228;ttf&#228;rdighet, och h&#228;rskare, som skola h&#228;rska med r&#228;ttvisa.</p> 
<p><A NAME="an_32:2">32:2</A>&nbsp;Var och en av dem skall vara s&#229;som en tillflykt i stormen, ett skydd mot st&#246;rtskuren; de skola vara s&#229;som vattenb&#228;ckar i en &#246;demark, s&#229;som skuggan av en v&#228;ldig klippa i ett t&#246;rstigt land.</p> 
<p><A NAME="an_32:3">32:3</A>&nbsp;D&#229; skola de seendes &#246;gon icke vara f&#246;rblindade, och de h&#246;randes &#246;ron skola lyssna till.</p> 
<p><A NAME="an_32:4">32:4</A>&nbsp;D&#229; skola de l&#228;ttsinnigas hj&#228;rtan bliva f&#246;rst&#229;ndiga och vinna kunskap, och de stammandes tungor skola tala flytande och tydligt.</p> 
<p><A NAME="an_32:5">32:5</A>&nbsp;D&#229;ren skall d&#229; icke mer heta &#228;dling, ej heller bedragaren kallas herre.</p> 
<p><A NAME="an_32:6">32:6</A>&nbsp;Ty en d&#229;re talar d&#229;rskap, och hans hj&#228;rta reder till f&#246;rd&#228;rv; s&#229; &#246;var han gudl&#246;shet och talar, vad f&#246;rv&#228;nt &#228;r, om HERREN, s&#229; l&#229;ter han den hungrige sv&#228;lta och nekar den t&#246;rstige en dryck vatten.</p> 
<p><A NAME="an_32:7">32:7</A>&nbsp;Och bedragaren brukar onda vapen, han t&#228;nker ut sk&#228;ndliga anslag till att f&#246;rd&#228;rva de betryckta genom l&#246;gnaktiga ord, f&#246;rd&#228;rva en fattig, som har r&#228;tt i sin talan.</p> 
<p><A NAME="an_32:8">32:8</A>&nbsp;Men en &#228;dling t&#228;nker &#228;dla tankar och st&#229;r fast vid det som &#228;delt &#228;r.</p> 
<p><A NAME="an_32:9">32:9</A>&nbsp;I kvinnor, som &#228;ren s&#229; s&#228;kra, st&#229;n upp och h&#246;ren min r&#246;st; I sorgl&#246;sa jungfrur, lyssnen till mitt tal.</p> 
<p><A NAME="an_32:10">32:10</A>&nbsp;N&#228;r &#229;r och dagar hava g&#229;tt, d&#229; skolen I darra, I som &#228;ren s&#229; sorgl&#246;sa, ty d&#229; &#228;r det slut med all vinb&#228;rgning, och ingen fruktsk&#246;rd kommer mer.</p> 
<p><A NAME="an_32:11">32:11</A>&nbsp;B&#228;ven, I som &#228;ren s&#229; s&#228;kra, darren, I som &#228;ren s&#229; sorgl&#246;sa, l&#228;ggen av edra kl&#228;der och blotten eder, kl&#228;den edra l&#228;nder med s&#228;cktyg.</p> 
<p><A NAME="an_32:12">32:12</A>&nbsp;Sl&#229;n eder f&#246;r br&#246;stet och klagen &#246;ver de sk&#246;na f&#228;lten, &#246;ver de fruktsamma vintr&#228;den,</p> 
<p><A NAME="an_32:13">32:13</A>&nbsp;&#246;ver mitt folks &#229;krar som fyllas av t&#246;rne och tistel, ja, &#246;ver alla gl&#228;djens boningar i den yra staden.</p> 
<p><A NAME="an_32:14">32:14</A>&nbsp;Ty palatsen &#228;ro &#246;vergivna, den folkrika staden ligger &#246;de, Ofelh&#246;jden med vakttornet &#228;r f&#246;rvandlad till grotth&#229;lor f&#246;r evig tid, till en plats, d&#228;r vild&#229;snor hava sin fr&#246;jd och d&#228;r hjordar beta --</p> 
<p><A NAME="an_32:15">32:15</A>&nbsp;detta intill dess att ande fr&#229;n h&#246;jden bliver utgjuten &#246;ver oss. D&#229; skall &#246;knen bliva ett b&#246;rdigt f&#228;lt och det b&#246;rdiga f&#228;ltet r&#228;knas s&#229;som vildmark;</p> 
<p><A NAME="an_32:16">32:16</A>&nbsp;d&#229; skall r&#228;tten taga sin boning i &#246;knen och r&#228;ttf&#228;rdigheten bo p&#229; det b&#246;rdiga f&#228;ltet.</p> 
<p><A NAME="an_32:17">32:17</A>&nbsp;Och r&#228;ttf&#228;rdighetens frukt skall vara frid och r&#228;ttf&#228;rdighetens vinning vara ro med trygghet till evig tid.</p> 
<p><A NAME="an_32:18">32:18</A>&nbsp;Och mitt folk skall bo i fridshyddor, i trygga boningar och p&#229; s&#228;kra viloplatser.</p> 
<p><A NAME="an_32:19">32:19</A>&nbsp;Men under hagelskurar skall skogen f&#228;llas, och djupt skall staden bliva &#246;dmjukad.</p> 
<p><A NAME="an_32:20">32:20</A>&nbsp;S&#228;lla &#228;ren d&#229; I som f&#229;n s&#229; vid alla vatten, I som kunnen l&#229;ta edra oxar och &#229;snor fritt str&#246;va omkring.</p> 
<p><A NAME="an_33:1">33:1</A>&nbsp;Ve dig, du f&#246;rd&#228;rvare, som sj&#228;lv har g&#229;tt fri ifr&#229;n f&#246;rd&#228;rvet! Ve dig, du h&#228;rjare, som sj&#228;lv har undg&#229;tt f&#246;rh&#228;rjning! N&#228;r du har fyllt ditt m&#229;tt att f&#246;rd&#228;rva, drabbas du sj&#228;lv av f&#246;rd&#228;rvet; n&#228;r du har fullbordat till h&#228;rjande drabbas du sj&#228;lv av f&#246;rh&#228;rjning.</p> 
<p><A NAME="an_33:2">33:2</A>&nbsp;HERRE, var oss n&#229;dig, dig f&#246;rbida vi. Var dessas arm var morgon; ja, var v&#229;r fr&#228;lsning i n&#246;dens tid.</p> 
<p><A NAME="an_33:3">33:3</A>&nbsp;F&#246;r ditt v&#228;ldiga d&#229;n fly folken bort; n&#228;r du reser dig upp, f&#246;rskingras folkslagen.</p> 
<p><A NAME="an_33:4">33:4</A>&nbsp;Och man f&#229;r sk&#246;vla och taga byte efter eder, s&#229;som gr&#228;smaskar sk&#246;vla; s&#229;som gr&#228;shoppor st&#246;rta fram, s&#229; st&#246;rtar man &#246;ver det.</p> 
<p><A NAME="an_33:5">33:5</A>&nbsp;HERREN &#228;r h&#246;g, ty han bor i h&#246;jden; han uppfyller Sion med r&#228;tt och r&#228;ttf&#228;rdighet.</p> 
<p><A NAME="an_33:6">33:6</A>&nbsp;Ja, trygga tider skola komma f&#246;r dig! Vishet och kunskap bereda Sion fr&#228;lsning i rikt m&#229;tt, och HERRENS fruktan skall vara deras skatt.</p> 
<p><A NAME="an_33:7">33:7</A>&nbsp;H&#246;r, deras hj&#228;ltar klaga d&#228;rute, fredsbudb&#228;rarna gr&#229;ta bitterligen.</p> 
<p><A NAME="an_33:8">33:8</A>&nbsp;V&#228;garna &#228;ro &#246;de, ingen g&#229;r mer p&#229; stigarna. Han bryter f&#246;rbund, han aktar st&#228;der ringa, m&#228;nniskor r&#228;knar han f&#246;r intet.</p> 
<p><A NAME="an_33:9">33:9</A>&nbsp;Landet ligger s&#246;rjande och f&#246;rsm&#228;ktar, Libanon blyges och st&#229;r f&#246;rvissnat, Saron har blivit likt en hedmark, Basans och Karmels skogar f&#228;lla sina l&#246;v.</p> 
<p><A NAME="an_33:10">33:10</A>&nbsp;Men nu vill jag st&#229; upp, s&#228;ger HERREN, nu vill jag resa mig upp, nu vill jag upph&#228;va mig.</p> 
<p><A NAME="an_33:11">33:11</A>&nbsp;Med halm g&#229;n I havande, och str&#229; f&#246;den I; edert raseri &#228;r en eld, som skall f&#246;rt&#228;ra eder sj&#228;lva.</p> 
<p><A NAME="an_33:12">33:12</A>&nbsp;Folken skola f&#246;rbr&#228;nnas och bliva till aska, ja, likna avhugget t&#246;rne, som brinner upp i eld.</p> 
<p><A NAME="an_33:13">33:13</A>&nbsp;S&#229; h&#246;ren nu, I som fj&#228;rran &#228;rer, vad jag har gjort; f&#246;rnimmen min makt, I som n&#228;ra &#228;ren.</p> 
<p><A NAME="an_33:14">33:14</A>&nbsp;Syndarna i Sion bliva f&#246;rskr&#228;ckta, b&#228;van griper de gudl&#246;sa. &#187;Vem av oss kan h&#228;rda ut vid en f&#246;rt&#228;rande eld, vem av oss kan bo vid en evig gl&#246;d?&#187;</p> 
<p><A NAME="an_33:15">33:15</A>&nbsp;Den som vandrar i r&#228;ttf&#228;rdighet och talar, vad r&#228;tt &#228;r, den som f&#246;raktar, vad som vinnes genom or&#228;tt och v&#229;ld, och den som avh&#229;ller sina h&#228;nder fr&#229;n att taga mutor, den som tillstoppar sina &#246;ron f&#246;r att icke h&#246;ra om blodsg&#228;rningar och tillsluter sina &#246;gon f&#246;r att icke se, vad ont &#228;r,</p> 
<p><A NAME="an_33:16">33:16</A>&nbsp;han skall bo p&#229; h&#246;jderna, klippf&#228;sten skola vara hans v&#228;rn, sitt br&#246;d skall han f&#229;, och vatten skall han hava best&#228;ndigt.</p> 
<p><A NAME="an_33:17">33:17</A>&nbsp;Ja, dina &#246;gon skola sk&#229;da en konung i hans h&#228;rlighet, de skola blicka ut &#246;ver ett vidstr&#228;ckt land.</p> 
<p><A NAME="an_33:18">33:18</A>&nbsp;D&#229; skall ditt hj&#228;rta t&#228;nka tillbaka p&#229; f&#246;rskr&#228;ckelsens tid: &#187;Var &#228;r nu skatter&#228;knaren, var &#228;r nu skattev&#228;garen, var &#228;r den som r&#228;knade tornen?&#187;</p> 
<p><A NAME="an_33:19">33:19</A>&nbsp;Du slipper d&#229; att se det fr&#228;cka folket, folket, vars obegripliga spr&#229;k man ej kunde f&#246;rst&#229;, vars stammande tungom&#229;l ingen kunde tyda.</p> 
<p><A NAME="an_33:20">33:20</A>&nbsp;Men sk&#229;da p&#229; Sion, v&#229;ra h&#246;gtiders stad, l&#229;t dina &#246;gon betrakta Jerusalem: det &#228;r en s&#228;ker boning, ett t&#228;lt, som icke flyttas bort, ett vars pluggar aldrig ryckas upp och av vars streck intet enda brister s&#246;nder.</p> 
<p><A NAME="an_33:21">33:21</A>&nbsp;Ja, vi hava d&#228;r HERREN, den v&#228;ldige; han &#228;r f&#246;r oss s&#229;som floder och breda str&#246;mmar; ingen roddflotta kommer d&#228;r fram, och det v&#228;ldigaste skepp kan ej fara d&#228;r&#246;ver.</p> 
<p><A NAME="an_33:22">33:22</A>&nbsp;Ty HERREN &#228;r v&#229;r domare, HERREN &#228;r v&#229;r h&#228;rskare, HERREN &#228;r v&#229;r konung, han fr&#228;lsar oss.</p> 
<p><A NAME="an_33:23">33:23</A>&nbsp;Dina t&#229;g h&#228;nga slappa, de h&#229;lla ej masten stadig, ej seglet sp&#228;nt. Men d&#229; skall r&#246;vat gods utskiftas i myckenhet, ja, ocks&#229; de lama skola d&#229; taga byte.</p> 
<p><A NAME="an_33:24">33:24</A>&nbsp;Och ingen av inv&#229;narna skall s&#228;ga: &#187;Jag &#228;r svag&#187;, ty folket, som d&#228;r bor, har f&#229;tt sin missg&#228;rning f&#246;rl&#229;ten.</p> 
<p><A NAME="an_34:1">34:1</A>&nbsp;Tr&#228;den fram, I folk, och h&#246;ren; I folkslag, akten h&#228;rp&#229;. Jorden h&#246;re och allt vad p&#229; den &#228;r, jordens krets och vad som alstras d&#228;rav.</p> 
<p><A NAME="an_34:2">34:2</A>&nbsp;Ty HERREN &#228;r f&#246;rt&#246;rnad p&#229; alla folk och vred p&#229; all deras h&#228;r; han giver dem till spillo, han &#246;verl&#228;mnar dem till att slaktas.</p> 
<p><A NAME="an_34:3">34:3</A>&nbsp;Deras slagna k&#228;mpar ligga bortkastade, och stank stiger upp fr&#229;n deras d&#246;da kroppar, och bergen flyta av deras blod.</p> 
<p><A NAME="an_34:4">34:4</A>&nbsp;Himmelens hela h&#228;rskara f&#246;rg&#229;s, och himmelen sj&#228;lv hoprullas s&#229;som en bokrulle; hela dess h&#228;rskara faller f&#246;rvissnad ned, lik vissnade l&#246;v fr&#229;n vinrankan, lik vissnade blad ifr&#229;n fikontr&#228;det.</p> 
<p><A NAME="an_34:5">34:5</A>&nbsp;Ty mitt sv&#228;rd har druckit sig rusigt i himmelen; se, det far ned p&#229; Edom till dom, p&#229; det folk jag har givit till spillo.</p> 
<p><A NAME="an_34:6">34:6</A>&nbsp;Ja, ett sv&#228;rd har HERREN, det dryper av blod och &#228;r dr&#228;nkt i fett, i lamms och bockars blod, i fett ifr&#229;n v&#228;durars njurar; ty HERREN anst&#228;ller ett offer i Bosra, ett stort slaktande i Edoms land.</p> 
<p><A NAME="an_34:7">34:7</A>&nbsp;Vildoxar f&#228;llas ock d&#228;rvid, tjurar, b&#229;de sm&#229; och stora. Deras land dricker sig rusigt av blod, och deras jord bliver dr&#228;nkt i fett.</p> 
<p><A NAME="an_34:8">34:8</A>&nbsp;Ty detta &#228;r en HERRENS h&#228;mndedag, ett vederg&#228;llningens &#229;r, d&#229; han utf&#246;r Sions sak.</p> 
<p><A NAME="an_34:9">34:9</A>&nbsp;D&#229; bliva Edoms b&#228;ckar f&#246;rvandlade till tj&#228;ra och dess jord till svavel; ja, dess land bliver f&#246;rbytt i brinnande tj&#228;ra.</p> 
<p><A NAME="an_34:10">34:10</A>&nbsp;Varken natt eller dag skall den branden slockna, evinnerligen skall r&#246;ken d&#228;rav stiga upp. Fr&#229;n sl&#228;kte till sl&#228;kte skall landet ligga &#246;de, aldrig i evighet skall n&#229;gon g&#229; d&#228;r fram.</p> 
<p><A NAME="an_34:11">34:11</A>&nbsp;Pelikaner och r&#246;rdrommar skola taga det i besittning, uvar och korpar skola bo d&#228;ri; ty f&#246;r&#246;delsens m&#228;tsn&#246;re och f&#246;rst&#246;relsens murlod skall han l&#229;ta komma d&#228;r&#246;ver.</p> 
<p><A NAME="an_34:12">34:12</A>&nbsp;Av dess &#228;dlingar skola inga finnas kvar d&#228;r, som kunna utropa n&#229;gon till konung; och alla dess furstar f&#229; en &#228;nde.</p> 
<p><A NAME="an_34:13">34:13</A>&nbsp;Dess palatser fyllas av t&#246;rne, n&#228;sslor och tistlar v&#228;xa i dess f&#228;sten; och det bliver en boning f&#246;r &#246;kenhundar och ett tillh&#229;ll f&#246;r strutsar.</p> 
<p><A NAME="an_34:14">34:14</A>&nbsp;Schakaler bo d&#228;r tillsammans med andra &#246;kendjur, och gastar ropa d&#228;r till varandra; ja, d&#228;r kan Lilit f&#229; ro, d&#228;r kan hon finna en vilostad.</p> 
<p><A NAME="an_34:15">34:15</A>&nbsp;D&#228;r reder pilormen sitt bo och l&#228;gger sina &#228;gg och kl&#228;cker s&#229; ut ynglet och samlar det i sitt skygd; ja, d&#228;r komma gamarna tillhopa, den ene m&#246;ter d&#228;r den andre.</p> 
<p><A NAME="an_34:16">34:16</A>&nbsp;S&#246;ken efter i HERRENS bok och l&#228;sen d&#228;ri; icke ett enda av de djuren skall utebliva, det ena skall icke f&#229;f&#228;ngt s&#246;ka det andra. Ty det &#228;r hans mun, som bjuder det, det &#228;r hans Ande, som samlar dem tillhopa.</p> 
<p><A NAME="an_34:17">34:17</A>&nbsp;Det &#228;r han, som kastar lott f&#246;r dem, hans hand tillskiftar dem deras mark efter m&#228;tsn&#246;re; till evig tid skola de hava den till besittning, fr&#229;n sl&#228;kte till sl&#228;kte bo d&#228;rp&#229;.</p> 
<p><A NAME="an_35:1">35:1</A>&nbsp;&#214;knen och &#246;demarken skola gl&#228;dja sig, och hedmarken skall fr&#246;jdas och blomstra s&#229;som en lilja.</p> 
<p><A NAME="an_35:2">35:2</A>&nbsp;Den skall blomstra sk&#246;nt och fr&#246;jda sig, ja, fr&#246;jda sig och jubla; Libanons h&#228;rlighet skall bliva den given, Karmels och Sarons prakt. Ja, de skola f&#229; se HERRENS h&#228;rlighet, v&#229;r Guds prakt.</p> 
<p><A NAME="an_35:3">35:3</A>&nbsp;St&#228;rken maktl&#246;sa h&#228;nder, given kraft &#229;t vacklande kn&#228;n.</p> 
<p><A NAME="an_35:4">35:4</A>&nbsp;S&#228;gen till de f&#246;rsagda: &#187;Varen frimodiga, frukten icke.&#187; Se, eder Gud kommer med h&#228;mnd; vederg&#228;llning kommer fr&#229;n Gud, ja, sj&#228;lv kommer han och fr&#228;lsar eder.</p> 
<p><A NAME="an_35:5">35:5</A>&nbsp;D&#229; skola de blindas &#246;gon &#246;ppnas och de d&#246;vas &#246;ron uppl&#229;tas.</p> 
<p><A NAME="an_35:6">35:6</A>&nbsp;D&#229; skall den lame hoppa s&#229;som en hjort, och den stummes tunga skall jubla. Ty vatten skola bryta fram i &#246;knen och str&#246;mmar p&#229; hedmarken.</p> 
<p><A NAME="an_35:7">35:7</A>&nbsp;Av f&#246;rbr&#228;nt land skall bliva en sj&#246; och av torr mark vattenk&#228;llor; p&#229; den plats, d&#228;r &#246;kenhundar l&#228;grade sig, skall v&#228;xa gr&#228;s j&#228;mte vass och r&#246;r.</p> 
<p><A NAME="an_35:8">35:8</A>&nbsp;Och en banad v&#228;g, en farv&#228;g, skall g&#229; d&#228;r fram, och den skall kallas &#187;den heliga v&#228;gen&#187;; ingen oren skall f&#228;rdas d&#228;rp&#229;, den skall vara f&#246;r dem sj&#228;lva. Den som vandrar den v&#228;gen skall icke g&#229; vilse, om han ock h&#246;r till de f&#229;kunniga.</p> 
<p><A NAME="an_35:9">35:9</A>&nbsp;D&#228;r skall icke vara n&#229;got lejon, ej heller skall n&#229;got annat vilddjur komma dit. Intet s&#229;dant skall finnas d&#228;r, men ett fr&#228;lsat folk skall vandra p&#229; den.</p> 
<p><A NAME="an_35:10">35:10</A>&nbsp;Ja, HERRENS f&#246;rlossade skola v&#228;nda tillbaka och komma till Sion med jubel; evig gl&#228;dje skall kr&#246;na deras huvuden, fr&#246;jd och gl&#228;dje skola de undf&#229;, men sorg och suckan skola fly bort.</p> 
<p><A NAME="an_36:1">36:1</A>&nbsp;Och i konung Hiskias fjortonde regerings&#229;r h&#228;nde sig, att Sanherib, konungen i Assyrien, drog upp och angrep alla bef&#228;sta st&#228;der i Juda och intog dem.</p> 
<p><A NAME="an_36:2">36:2</A>&nbsp;Och konungen i Assyrien s&#228;nde fr&#229;n Lakis &#229;stad Rab-Sake med en stor h&#228;r till Jerusalem mot konung Hiskia; och han stannade vid &#214;vre dammens vattenledning, p&#229; v&#228;gen till Valkarf&#228;ltet.</p> 
<p><A NAME="an_36:3">36:3</A>&nbsp;D&#229; gingo &#246;verhovm&#228;staren Eljakim, Hilkias son, och sekreteraren Sebna och kansleren Joa, Asafs son, ut till honom.</p> 
<p><A NAME="an_36:4">36:4</A>&nbsp;Och Rab-Sake sade till dem: &#187;S&#228;gen till Hiskia: S&#229; s&#228;ger den store konungen, konungen i Assyrien: Vad &#228;r det f&#246;r en f&#246;rtr&#246;stan, som du nu har h&#228;ngivit dig &#229;t?</p> 
<p><A NAME="an_36:5">36:5</A>&nbsp;Jag s&#228;ger: Det &#228;r allenast munv&#228;der, att du vet r&#229;d och har makt att f&#246;ra kriget.  P&#229; vem f&#246;rtr&#246;star du d&#229;, eftersom du har satt dig upp mot mig?</p> 
<p><A NAME="an_36:6">36:6</A>&nbsp;Du f&#246;rtr&#246;star v&#228;l p&#229; den br&#228;ckta r&#246;rstaven Egypten, men se, n&#228;r n&#229;gon st&#246;der sig p&#229; den, g&#229;r den i i hans hand och genomborrar den.  Ty s&#229;dan &#228;r Farao, konungen i Egypten, f&#246;r alla som f&#246;rtr&#246;sta p&#229; honom.</p> 
<p><A NAME="an_36:7">36:7</A>&nbsp;Eller s&#228;ger du kanh&#228;nda till mig: 'Vi f&#246;rtr&#246;sta p&#229; HERREN, v&#229;r Gud?'  Var det d&#229; icke hans offerh&#246;jder och altaren Hiskia avskaffade, n&#228;r han sade till Juda och Jerusalem: 'Inf&#246;r detta altare skolen I tillbedja'?</p> 
<p><A NAME="an_36:8">36:8</A>&nbsp;Men ing&#229; nu ett vad med min herre, konungen i Assyrien: jag vill giva dig tv&#229; tusen h&#228;star, om du kan skaffa dig ryttare till dem.</p> 
<p><A NAME="an_36:9">36:9</A>&nbsp;Huru skulle du d&#229; kunna sl&#229; tillbaka en enda st&#229;th&#229;llare, en av min herres ringaste tj&#228;nare?  Och du s&#228;tter din f&#246;rtr&#246;stan till Egypten i hopp om att s&#229; f&#229; vagnar och ryttare!</p> 
<p><A NAME="an_36:10">36:10</A>&nbsp;Menar du d&#229; att jag utan HERRENS vilja har dragit upp till detta land f&#246;r att f&#246;rd&#228;rva det?  Nej, det &#228;r HERREN, som har sagt till mig: Drag upp mot detta land och f&#246;rd&#228;rva det.&#187;</p> 
<p><A NAME="an_36:11">36:11</A>&nbsp;D&#229; sade Eljakim och Sebna och Joa till Rab-Sake: &#187;Tala till dina tj&#228;nare p&#229; arameiska, ty vi f&#246;rst&#229; det spr&#229;ket, och tala icke till oss p&#229; judiska inf&#246;r folket som st&#229;r p&#229; muren.&#187;</p> 
<p><A NAME="an_36:12">36:12</A>&nbsp;Men Rab-Sake svarade: &#187;&#196;r det d&#229; till din herre och till dig, som min herre har s&#228;nt mig att tala dessa ord?  &#196;r det icke fastmer till de m&#228;n som sitta p&#229; muren och som j&#228;mte eder skola n&#246;dgas &#228;ta sin egen tr&#228;ck och dricka sitt eget vatten?&#187;</p> 
<p><A NAME="an_36:13">36:13</A>&nbsp;D&#228;refter tr&#228;dde Rab-Sake n&#228;rmare och ropade med h&#246;g r&#246;st p&#229; judiska och sade: &#187;H&#246;ren den store konungens, den assyriske konungens, ord.</p> 
<p><A NAME="an_36:14">36:14</A>&nbsp;S&#229; s&#228;ger konungen: L&#229;ten icke Hiskia bedraga eder, ty han f&#246;rm&#229;r icke r&#228;dda eder.</p> 
<p><A NAME="an_36:15">36:15</A>&nbsp;Och l&#229;ten icke Hiskia f&#246;rleda eder att f&#246;rtr&#246;sta p&#229; HERREN, d&#228;rmed att han s&#228;ger: 'HERREN skall f&#246;rvisso r&#228;dda oss; denna stad skall icke bliva given i den assyriske konungens hand.'</p> 
<p><A NAME="an_36:16">36:16</A>&nbsp;H&#246;ren icke p&#229; Hiskia.  Ty s&#229; s&#228;ger konungen i Assyrien: G&#246;ren upp i godo med mig och given eder &#229;t mig, s&#229; skolen I f&#229; &#228;ta var och en av sitt vintr&#228;d och av sitt fikontr&#228;d och dricka var och en ur sin brunn,</p> 
<p><A NAME="an_36:17">36:17</A>&nbsp;till dess jag kommer och h&#228;mtar eder till ett land som &#228;r likt edert eget land, ett land med s&#228;d och vin, ett land med br&#246;d och ving&#229;rdar.</p> 
<p><A NAME="an_36:18">36:18</A>&nbsp;L&#229;ten icke Hiskia f&#246;rleda eder, n&#228;r han s&#228;ger: 'HERREN skall r&#228;dda oss.'  Har v&#228;l n&#229;gon av de andra folkens gudar r&#228;ddat sitt land ur den assyriske konungens hand?</p> 
<p><A NAME="an_36:19">36:19</A>&nbsp;Var &#228;ro Hamats och Arpads gudar?  Var &#228;ro Sefarvaims gudar? Eller hava de r&#228;ddat Samaria ur min hand?</p> 
<p><A NAME="an_36:20">36:20</A>&nbsp;Vilken bland dessa l&#228;nders alla gudar har v&#228;l r&#228;ddat sitt land ur min hand, eftersom I menen, att HERREN skall r&#228;dda Jerusalem ur min hand?&#187;</p> 
<p><A NAME="an_36:21">36:21</A>&nbsp;Men de tego och svarade honom icke ett ord, ty konungen hade s&#229; bjudit och sagt: &#187;Svaren honom icke.&#187;</p> 
<p><A NAME="an_36:22">36:22</A>&nbsp;Och &#246;verhovm&#228;staren Eljakim, Hilkias son, och sekreteraren Sebna och kansleren Joa, Asafs son, kommo till Hiskia med s&#246;nderrivna kl&#228;der och ber&#228;ttade f&#246;r honom, vad Rab-Sake hade sagt.</p> 
<p><A NAME="an_37:1">37:1</A>&nbsp;D&#229; nu konung Hiskia h&#246;rde detta, rev han s&#246;nder sina kl&#228;der och h&#246;ljde sig i sorgdr&#228;kt och gick in i HERRENS hus.</p> 
<p><A NAME="an_37:2">37:2</A>&nbsp;Och &#246;verhovm&#228;staren Eljakim och sekreteraren Sebna och de &#228;ldste bland pr&#228;sterna s&#228;nde han, h&#246;ljda i sorgdr&#228;kt, till profeten Jesaja, Amos' son.</p> 
<p><A NAME="an_37:3">37:3</A>&nbsp;Och de sade till denne: &#187;S&#229; s&#228;ger Hiskia: En n&#246;dens, tuktans och sm&#228;lekens dag &#228;r denne dag, ty fostren hava v&#228;l kommit fram till f&#246;dseln, men kraft att f&#246;da finnes icke.</p> 
<p><A NAME="an_37:4">37:4</A>&nbsp;Kanh&#228;nda skall HERREN, din Gud, h&#246;ra Rab-Sakes ord, med vilka hans herre, konungen i Assyrien, har s&#228;nt honom till att sm&#228;da den levande Guden, s&#229; att han straffar honom f&#246;r dessa ord som han, HERREN, din Gud, har h&#246;rt.  S&#229; bed nu en b&#246;n f&#246;r den kvarleva som &#228;nnu finnes.&#187;</p> 
<p><A NAME="an_37:5">37:5</A>&nbsp;N&#228;r nu konung Hiskias tj&#228;nare kommo till Jesaja,</p> 
<p><A NAME="an_37:6">37:6</A>&nbsp;sade Jesaja till dem: &#187;S&#229; skolen I s&#228;ga till eder herre: S&#229; s&#228;ger HERREN: Frukta icke f&#246;r de ord som du har h&#246;rt, dem, med vilka den assyriske konungens tj&#228;nare hava h&#228;dat mig.</p> 
<p><A NAME="an_37:7">37:7</A>&nbsp;Se, jag skall l&#229;ta en s&#229;dan ande komma in i honom, att han p&#229; grund av ett rykte som han skall f&#229; h&#246;ra v&#228;nder tillbaka till sitt land; och jag skall l&#229;ta honom falla f&#246;r sv&#228;rd i hans eget land.&#187;</p> 
<p><A NAME="an_37:8">37:8</A>&nbsp;Och Rab-Sake v&#228;nde tillbaka och fann den assyriske konungen upptagen med att bel&#228;gra Libna; ty han hade h&#246;rt, att han hade brutit upp fr&#229;n Lakis.</p> 
<p><A NAME="an_37:9">37:9</A>&nbsp;Men n&#228;r Sanherib fick h&#246;ra s&#228;gas om Tirhaka, konungen i Etiopien, att denne hade dragit ut f&#246;r att strida mot honom, skickade han, s&#229; snart han h&#246;rde detta, s&#228;ndebud till Hiskia och sade:</p> 
<p><A NAME="an_37:10">37:10</A>&nbsp;&#187;S&#229; skolen I s&#228;ga till Hiskia, Juda konung: L&#229;t icke din Gud, som du f&#246;rtr&#246;star p&#229;, bedraga dig, i det att du t&#228;nker: 'Jerusalem skall icke bliva givet i den assyriske konungens hand.'</p> 
<p><A NAME="an_37:11">37:11</A>&nbsp;Du har ju h&#246;rt, vad konungarna i Assyrien hava gjort med alla andra l&#228;nder, huru de hava givit dem till spillo.  Och du skulle nu bliva r&#228;ddad!</p> 
<p><A NAME="an_37:12">37:12</A>&nbsp;Hava v&#228;l de folk, som mina f&#228;der f&#246;rd&#228;rvade, Gosan, Haran, Resef och Edens barn i Telassar, blivit r&#228;ddade av sina gudar?</p> 
<p><A NAME="an_37:13">37:13</A>&nbsp;Var &#228;r Hamats konung och Arpads konung och konungen &#246;ver Sefarvaims stad, &#246;ver Hena och Iva?&#187;</p> 
<p><A NAME="an_37:14">37:14</A>&nbsp;N&#228;r Hiskia hade mottagit brevet av s&#228;ndebuden och l&#228;st det, gick han upp i HERRENS hus, och d&#228;r bredde Hiskia ut det inf&#246;r HERRENS ansikte.</p> 
<p><A NAME="an_37:15">37:15</A>&nbsp;Och Hiskia bad till HERREN och sade:</p> 
<p><A NAME="an_37:16">37:16</A>&nbsp;&#187;HERRE Sebaot, Israels Gud, du som tronar p&#229; keruberna, du allena &#228;r Gud, den som r&#229;der &#246;ver alla riken p&#229; jorden; du har gjort himmel och jord.</p> 
<p><A NAME="an_37:17">37:17</A>&nbsp;HERRE, b&#246;j ditt &#246;ra h&#228;rtill och h&#246;r; HERRE, &#246;ppna dina &#246;gon och se.  Ja, h&#246;r alla Sanheribs ord, det budskap, varmed han har sm&#228;dat den levande Guden.</p> 
<p><A NAME="an_37:18">37:18</A>&nbsp;Det &#228;r sant, HERRE, att konungarna i Assyrien hava f&#246;r&#246;tt alla l&#228;nder s&#229;som ock sitt eget land.</p> 
<p><A NAME="an_37:19">37:19</A>&nbsp;Och de hava kastat deras gudar i elden; ty dessa voro inga gudar, utan verk av m&#228;nniskoh&#228;nder, tr&#228; och sten; d&#228;rf&#246;r kunde de f&#246;rg&#246;ra dem.</p> 
<p><A NAME="an_37:20">37:20</A>&nbsp;Men fr&#228;ls oss nu, HERRE, v&#229;r Gud, ur hans hand, s&#229; att alla riken p&#229; jorden f&#246;rnimma, att du, HERRE, &#228;r den ende.&#187;</p> 
<p><A NAME="an_37:21">37:21</A>&nbsp;D&#229; s&#228;nde Jesaja, Amos' son, bud till Hiskia och l&#228;t s&#228;ga: &#187;S&#229; s&#228;ger HERREN, Israels Gud, jag, till vilken du har bett ang&#229;ende Sanherib, konungen i Assyrien:</p> 
<p><A NAME="an_37:22">37:22</A>&nbsp;Detta &#228;r det ord, som HERREN har talat om honom: Hon f&#246;raktar dig och bespottar dig, jungfrun dottern Sion; hon skakar huvudet efter dig, dottern Jerusalem.</p> 
<p><A NAME="an_37:23">37:23</A>&nbsp;Vem har du sm&#228;dat och h&#228;dat, och mot vem har du upph&#228;vt din r&#246;st? Alltf&#246;r h&#246;gt har du upplyft dina &#246;gon -- ja, mot Israels Helige.</p> 
<p><A NAME="an_37:24">37:24</A>&nbsp;Genom dina tj&#228;nare sm&#228;dade du HERREN, n&#228;r du sade: 'Med mina m&#229;nga vagnar drog jag upp p&#229; bergens h&#246;jder, l&#228;ngst upp p&#229; Libanon; jag h&#246;gg ned dess h&#246;ga cedrar och v&#228;ldiga cypresser; jag tr&#228;ngde fram till dess &#246;versta h&#246;jder, dess frodigaste skog;</p> 
<p><A NAME="an_37:25">37:25</A>&nbsp;jag gr&#228;vde brunnar och drack ut vatten, och med min fot uttorkade jag alla Egyptens str&#246;mmar.'</p> 
<p><A NAME="an_37:26">37:26</A>&nbsp;Har du icke h&#246;rt, att jag f&#246;r l&#228;nge sedan beredde detta? Av &#229;lder best&#228;mde jag ju s&#229;; och nu har jag f&#246;rt det fram: du fick makt att &#246;del&#228;gga bef&#228;sta st&#228;der till grusade stenhopar.</p> 
<p><A NAME="an_37:27">37:27</A>&nbsp;Deras inv&#229;nare blevo maktl&#246;sa, de f&#246;rf&#228;rades och stodo med skam. Det gick dem s&#229;som gr&#228;set p&#229; marken och gr&#246;na &#246;rter, s&#229;som det som v&#228;xer p&#229; taken, och s&#228;d, som f&#246;rg&#229;s, f&#246;rr&#228;n str&#229;et har vuxit upp.</p> 
<p><A NAME="an_37:28">37:28</A>&nbsp;Om du sitter eller g&#229;r ut eller g&#229;r in, s&#229; vet jag det, och huru du rasar mot mig.</p> 
<p><A NAME="an_37:29">37:29</A>&nbsp;Men d&#229; du nu s&#229; rasar mot mig och d&#229; ditt &#246;vermod har n&#229;tt till mina &#246;ron, skall jag s&#228;tta min krok i din n&#228;sa och mitt betsel i din mun och f&#246;ra dig tillbaka samma v&#228;g, som du har kommit p&#229;.</p> 
<p><A NAME="an_37:30">37:30</A>&nbsp;Och detta skall f&#246;r dig vara tecknet: man skall detta &#229;r &#228;ta, vad som v&#228;xer upp av spills&#228;d, och n&#228;sta &#229;r sj&#228;lvvuxen s&#228;d, men det tredje &#229;ret skolen I f&#229; s&#229; och sk&#246;rda och plantera ving&#229;rdar och &#228;ta deras frukt.</p> 
<p><A NAME="an_37:31">37:31</A>&nbsp;Och den r&#228;ddade skaran av Juda hus, som bliver kvar, skall &#229;ter skjuta rot nedtill och b&#228;ra frukt upptill.</p> 
<p><A NAME="an_37:32">37:32</A>&nbsp;Ty fr&#229;n Jerusalem skall utg&#229; en kvarleva, en r&#228;ddad skara fr&#229;n Sions berg.  HERREN Sebaots nit&#228;lskan skall g&#246;ra detta.</p> 
<p><A NAME="an_37:33">37:33</A>&nbsp;D&#228;rf&#246;r s&#228;ger HERREN s&#229; om konungen i Assyrien: Han skall icke komma in i denna stad och icke skjuta n&#229;gon pil ditin; han skall icke mot den f&#246;ra fram n&#229;gon sk&#246;ld eller kasta upp n&#229;gon vall mot den.</p> 
<p><A NAME="an_37:34">37:34</A>&nbsp;Samma v&#228;g han kom skall han v&#228;nda tillbaka, och in i denna stad skall han icke komma, s&#228;ger HERREN.</p> 
<p><A NAME="an_37:35">37:35</A>&nbsp;Ty jag skall besk&#228;rma och fr&#228;lsa denna stad f&#246;r min tj&#228;nare Davids skull.&#187;</p> 
<p><A NAME="an_37:36">37:36</A>&nbsp;Och HERRENS &#228;ngel gick ut och slog i assyriernas l&#228;ger ett hundra &#229;ttiofem tusen man; och n&#228;r man bittida f&#246;ljande morgon kom ut, fick man se d&#246;da kroppar ligga d&#228;r &#246;verallt.</p> 
<p><A NAME="an_37:37">37:37</A>&nbsp;D&#229; br&#246;t Sanherib, konungen i Assyrien, upp och t&#229;gade tillbaka; och han stannade sedan i Nineve.</p> 
<p><A NAME="an_37:38">37:38</A>&nbsp;Men n&#228;r han en g&#229;ng tillbad i sin gud Nisroks tempel, blev han dr&#228;pt med sv&#228;rd av sina s&#246;ner Adrammelek och Sareser; d&#228;refter flydde dessa undan till Ararats land.  Och hans son Esarhaddon blev konung efter honom.</p> 
<p><A NAME="an_38:1">38:1</A>&nbsp;Vid den tiden blev Hiskia d&#246;dssjuk; och profeten Jesaja, Amos' son, kom till honom och sade till honom: &#187;S&#229; s&#228;ger HERREN: Best&#228;ll om ditt hus; ty du m&#229;ste d&#246; och skall icke tillfriskna.&#187;</p> 
<p><A NAME="an_38:2">38:2</A>&nbsp;D&#229; v&#228;nde Hiskia sitt ansikte mot v&#228;ggen och bad till HERREN.</p> 
<p><A NAME="an_38:3">38:3</A>&nbsp;Och han sade: &#187;Ack HERRE, t&#228;nk dock p&#229; huru jag har vandrat inf&#246;r dig i trohet och med h&#228;ngivet hj&#228;rta och gjort, vad gott &#228;r i dina &#246;gon.&#187;  Och Hiskia gr&#228;t bitterligen.</p> 
<p><A NAME="an_38:4">38:4</A>&nbsp;D&#229; kom HERRENS ord till Jesaja: han sade:</p> 
<p><A NAME="an_38:5">38:5</A>&nbsp;&#187;G&#229; och s&#228;g till Hiskia: S&#229; s&#228;ger HERREN, din fader Davids Gud: Jag har h&#246;rt din b&#246;n, jag har sett dina t&#229;rar.  Se, jag skall f&#246;r&#246;ka din livstid med femton &#229;r;</p> 
<p><A NAME="an_38:6">38:6</A>&nbsp;jag skall ock r&#228;dda dig och denna stad ur den assyriske konungens hand.  Ja, jag skall besk&#228;rma denna stad.</p> 
<p><A NAME="an_38:7">38:7</A>&nbsp;Och detta skall f&#246;r dig vara tecknet fr&#229;n HERREN d&#228;rp&#229; att HERREN skall g&#246;ra, vad han nu har lovat:</p> 
<p><A NAME="an_38:8">38:8</A>&nbsp;se, solvisarskuggan, som nu p&#229; Ahas' solvisare har g&#229;tt ned&#229;t med solen, skall jag l&#229;ta g&#229; tio steg tillbaka.&#187;  S&#229; gick solen tillbaka p&#229; solvisaren de tio steg, som den reda hade lagt till rygga.</p> 
<p><A NAME="an_38:9">38:9</A>&nbsp;En s&#229;ng, skriven av Hiskia, Juda konung, n&#228;r han hade varit sjuk och tillfrisknat fr&#229;n sin sjukdom:</p> 
<p><A NAME="an_38:10">38:10</A>&nbsp;Jag t&#228;nkte: Jag g&#229;r h&#228;dan i mina b&#228;sta dagar, in genom d&#246;dsrikets portar; jag varder ber&#246;vad &#229;terstoden av mina &#229;r.</p> 
<p><A NAME="an_38:11">38:11</A>&nbsp;Jag t&#228;nkte: Jag f&#229;r icke mer se HERREN, HERREN i de levandes land. Hos dem som bo i f&#246;rg&#228;ngelsens rike f&#229;r jag ej mer sk&#229;da m&#228;nniskor.</p> 
<p><A NAME="an_38:12">38:12</A>&nbsp;Min hydda ryckes upp och flyttas bort ifr&#229;n mig s&#229;som en herdes t&#228;lt. Jag har v&#228;vt mitt liv till slut s&#229;som en v&#228;vare sin v&#228;v, och jag sk&#228;res nu ned fr&#229;n bommen; innan dagen har g&#229;tt &#246;ver till natt, &#228;r du f&#228;rdig med mig.</p> 
<p><A NAME="an_38:13">38:13</A>&nbsp;Jag m&#229;ste ryta s&#229;som ett lejon intill morgonen; s&#229; krossas alla bin i min kropp. Ja, innan dagen har g&#229;tt &#246;ver till natt, &#228;r du f&#228;rdig med mig.</p> 
<p><A NAME="an_38:14">38:14</A>&nbsp;Jag klagade s&#229;som en svala, s&#229;som en trana, jag suckade s&#229;som en duva; matta blickade mina &#246;gon mot h&#246;jden: &#187;HERRE, jag lider n&#246;d; tag dig an min sak.&#187;</p> 
<p><A NAME="an_38:15">38:15</A>&nbsp;Men vad skall jag v&#228;l s&#228;ga, d&#229; han nu har talat till mig och sj&#228;lv utf&#246;rt sitt verk? I ro f&#229;r jag nu leva alla mina &#229;r till slut efter all min sj&#228;ls bedr&#246;velse.</p> 
<p><A NAME="an_38:16">38:16</A>&nbsp;Herre, s&#229;dant l&#228;nder till liv, min ande har i allo sitt liv d&#228;rav. Och s&#229; helar du mig -- ja, giv mig liv!</p> 
<p><A NAME="an_38:17">38:17</A>&nbsp;Se till mitt b&#228;sta kom denna bittra bedr&#246;velse &#246;ver mig. I din k&#228;rlek r&#228;ddade du min sj&#228;l ifr&#229;n f&#246;rintelsens grop, i det du kastade alla mina synder bakom din rygg.</p> 
<p><A NAME="an_38:18">38:18</A>&nbsp;Ty d&#246;dsriket tackar dig icke, d&#246;den prisar dig icke, och de som hava farit ned i graven hoppas ej mer p&#229; din trofasthet.</p> 
<p><A NAME="an_38:19">38:19</A>&nbsp;De som leva, de som leva, de tacka dig, s&#229;som ock jag nu g&#246;r; och f&#228;derna g&#246;ra din trofasthet kunnig f&#246;r barnen.</p> 
<p><A NAME="an_38:20">38:20</A>&nbsp;HERREN skall fr&#228;lsa mig, och mina s&#229;nger skola vi d&#229; spela i alla v&#229;ra livsdagar d&#228;ruppe i HERRENS hus.</p> 
<p><A NAME="an_38:21">38:21</A>&nbsp;Och Jesaja tillsade, att man skulle taga en fikonkaka och l&#228;gga den s&#229;som pl&#229;ster p&#229; bulnaden, s&#229; skulle han tillfriskna.</p> 
<p><A NAME="an_38:22">38:22</A>&nbsp;Men Hiskia sade: &#187;Vad f&#246;r ett tecken gives mig d&#228;rp&#229; att jag skall f&#229; g&#229; upp i HERRENS hus?&#187;</p> 
<p><A NAME="an_39:1">39:1</A>&nbsp;Vid samma tid s&#228;nde Merodak-Baladan, Baladans son, konungen i Babel, brev och sk&#228;nker till Hiskia; och han fick h&#246;ra, att denne hade varit sjuk, men blivit &#229;terst&#228;lld.</p> 
<p><A NAME="an_39:2">39:2</A>&nbsp;Och Hiskia gladde sig &#246;ver deras ankomst och visade dem sitt f&#246;rr&#229;dshus, sitt silver och guld, sina v&#228;lluktande kryddor och sina dyrbara oljor och hela sitt tyghus och allt vad som fanns i hans skattkamrar.  Intet fanns i Hiskias hus eller eljest i hans &#228;go, som han icke visade dem.</p> 
<p><A NAME="an_39:3">39:3</A>&nbsp;Men profeten Jesaja kom till konung Hiskia och sade till honom: &#187;Vad hava dessa m&#228;n sagt, och varifr&#229;n hava de kommit till dig?&#187; Hiskia svarade: &#187;De hava kommit till mig ifr&#229;n fj&#228;rran land, ifr&#229;n Babel.&#187;</p> 
<p><A NAME="an_39:4">39:4</A>&nbsp;Han sade vidare: &#187;Vad hava de sett i ditt hus?&#187;  Hiskia svarade: &#187;Allt som &#228;r i mitt hus hava de sett: intet finnes i mina skattkamrar, som jag icke har visat dem.&#187;</p> 
<p><A NAME="an_39:5">39:5</A>&nbsp;D&#229; sade Jesaja till Hiskia: &#187;H&#246;r HERREN Sebaots ord:</p> 
<p><A NAME="an_39:6">39:6</A>&nbsp;Se, dagar skola komma, d&#229; allt som finnes i ditt hus och som dina f&#228;der hava samlat &#228;nda till denna dag skall f&#246;ras bort till Babel; intet skall bliva kvar, s&#228;ger HERREN.</p> 
<p><A NAME="an_39:7">39:7</A>&nbsp;Och s&#246;ner till dig, de som skola utg&#229; av dig och som du skall f&#246;da, dem skall man taga, och de skola bliva hovtj&#228;nare i den babyloniske konungens palats.&#187;</p> 
<p><A NAME="an_39:8">39:8</A>&nbsp;Hiskia sade till Jesaja: &#187;Gott &#228;r det HERRENS ord, som du har talat.&#187;  Och han sade ytterligare: &#187;Frid och trygghet skola ju f&#229; r&#229;da i min tid.&#187;</p> 
<p><A NAME="an_40:1">40:1</A>&nbsp;Tr&#246;sten, tr&#246;sten mitt folk, s&#228;ger eder Gud.</p> 
<p><A NAME="an_40:2">40:2</A>&nbsp;Talen ljuvligt till Jerusalem och prediken f&#246;r det, att dess vederm&#246;da &#228;r slut, att dess missg&#228;rning &#228;r f&#246;rsonad och att det har f&#229;tt dubbelt igen av HERRENS hand f&#246;r all sina synder.</p> 
<p><A NAME="an_40:3">40:3</A>&nbsp;H&#246;r, man ropar; &#187;Bereden v&#228;g f&#246;r HERREN i &#246;knen, banen p&#229; hedmarken en j&#228;mn v&#228;g f&#246;r v&#229;r Gud.</p> 
<p><A NAME="an_40:4">40:4</A>&nbsp;Alla dalar skola h&#246;jas och alla berg och h&#246;jder s&#228;nkas; vad oj&#228;mnt &#228;r skall j&#228;mnas, och vad ol&#228;ndigt &#228;r skall bliva sl&#228;t mark.</p> 
<p><A NAME="an_40:5">40:5</A>&nbsp;HERRENS h&#228;rlighet skall varda uppenbarad, och allt k&#246;tt skall tillsammans se den. Ty s&#229; har HERRENS mun talat.&#187;</p> 
<p><A NAME="an_40:6">40:6</A>&nbsp;H&#246;r, n&#229;gon talar: &#187;Predika!&#187;, och en annan svarar: &#187;Vad skall jag predika?&#187; &#187;Allt k&#246;tt &#228;r gr&#228;s och all dess h&#228;rlighet s&#229;som ett blomster p&#229; marken.</p> 
<p><A NAME="an_40:7">40:7</A>&nbsp;Gr&#228;set torkar bort, blomstret f&#246;rvissnar, n&#228;r HERRENS andedr&#228;kt bl&#229;ser d&#228;rp&#229;.</p> 
<p><A NAME="an_40:8">40:8</A>&nbsp;Gr&#228;set torkar bort, blomstret f&#246;rvissnar, men v&#229;r Guds ord f&#246;rbliver evinnerligen.&#187;</p> 
<p><A NAME="an_40:9">40:9</A>&nbsp;Stig upp p&#229; ett h&#246;gt berg, Sion, du gl&#228;djens budb&#228;rarinna; h&#228;v upp din r&#246;st med kraft, Jerusalem, du gl&#228;djens budb&#228;rarinna: h&#228;v upp den utan fruktan, s&#228;g till Juda st&#246;der: &#187;Se, d&#228;r &#228;r eder Gud!&#187;</p> 
<p><A NAME="an_40:10">40:10</A>&nbsp;Ja, Herren, HERREN kommer med v&#228;ldighet, och hans arm visar sin makt. Se, han har med sig sin l&#246;n, och hans segerbyte g&#229;r framf&#246;r honom.</p> 
<p><A NAME="an_40:11">40:11</A>&nbsp;Han f&#246;r sin hjord i bet s&#229;som en herde, han samlar lammen i sin famn och b&#228;r dem i sitt sk&#246;te och sakta f&#246;r han moderf&#229;ren fram.</p> 
<p><A NAME="an_40:12">40:12</A>&nbsp;Vem &#228;r det, som m&#228;ter upp havens vatten i sin hand och m&#228;rker ut himmelens vidd med sina utsp&#228;nda fingrar? Vem m&#228;ter upp stoftet p&#229; jorden med ett tredingsm&#229;tt? Vem v&#228;ger bergen p&#229; en v&#229;g och h&#246;jderna p&#229; en viktsk&#229;l?</p> 
<p><A NAME="an_40:13">40:13</A>&nbsp;Vem kan utrannsaka HERRENS Ande, och vem kan giva honom r&#229;d och undervisa honom?</p> 
<p><A NAME="an_40:14">40:14</A>&nbsp;G&#229;r han till r&#229;ds med n&#229;gon, f&#246;r att denne skall giva honom f&#246;rst&#229;nd och l&#228;ra honom den r&#228;tta stigen, l&#228;ra honom kunskap och visa honom f&#246;rst&#229;ndets v&#228;g?</p> 
<p><A NAME="an_40:15">40:15</A>&nbsp;Nej, folken &#228;ro att akta s&#229;som en droppe ur &#228;mbaret och s&#229;som ett grand p&#229; v&#229;gsk&#229;len; se, havsl&#228;nderna lyfter han s&#229;som ett stoftkorn.</p> 
<p><A NAME="an_40:16">40:16</A>&nbsp;Libanons skog vore icke nog till offerved och dess djur icke nog till br&#228;nnoffer.</p> 
<p><A NAME="an_40:17">40:17</A>&nbsp;Folken &#228;ro allasammans s&#229;som ett intet inf&#246;r honom; s&#229;som alls intet och idel tomhet aktas de av honom.</p> 
<p><A NAME="an_40:18">40:18</A>&nbsp;Vid vem viljen I d&#229; likna Gud, och vad finnes honom likt att st&#228;lla vid hans sida?</p> 
<p><A NAME="an_40:19">40:19</A>&nbsp;M&#229;nne ett avgudabel&#228;te?  -- det gjutes av n&#229;gon konstn&#228;r, och guldsmeden &#246;verdrager det sedan med guld, och med silverkedjor pryder s&#229; guldsmeden det.</p> 
<p><A NAME="an_40:20">40:20</A>&nbsp;Den som icke har r&#229;d att offra s&#229; mycket, han v&#228;ljer ut ett stycke tr&#228;, som icke ruttnar, och s&#246;ker sig en f&#246;rfaren konstn&#228;r, som kan f&#246;rf&#228;rdiga ett bel&#228;te, som ej faller omkull.</p> 
<p><A NAME="an_40:21">40:21</A>&nbsp;Haven I d&#229; intet f&#246;rst&#229;nd? H&#246;ren I d&#229; intet? Blev detta icke f&#246;rkunnat f&#246;r eder fr&#229;n begynnelsen? Haven I icke f&#246;rst&#229;tt, vad jordens grundvalar s&#228;ga?</p> 
<p><A NAME="an_40:22">40:22</A>&nbsp;Han &#228;r den som tronar &#246;ver jordens rund, och dess inbyggare &#228;ro s&#229;som gr&#228;shoppor; han &#228;r den som utbreder himmelen s&#229;som ett flor och sp&#228;nner ut den s&#229;som ett t&#228;lt att bo inunder.</p> 
<p><A NAME="an_40:23">40:23</A>&nbsp;Han &#228;r den som g&#246;r furstarna till intet, f&#246;rvandlar domarna p&#229; jorden till idel tomhet.</p> 
<p><A NAME="an_40:24">40:24</A>&nbsp;Knappt &#228;ro de planterade, knappt &#228;ro de s&#229;dda, knappt har deras stam slagit rot i jorden, s&#229; bl&#229;ser han p&#229; dem, och de f&#246;rtorka, och en stormvind f&#246;r dem bort s&#229;som str&#229;.</p> 
<p><A NAME="an_40:25">40:25</A>&nbsp;Vid vem viljen I d&#229; likna mig, s&#229; agg jag skulle vara s&#229;som han? s&#228;ger den Helige.</p> 
<p><A NAME="an_40:26">40:26</A>&nbsp;Lyften upp edra &#246;gon mot h&#246;jden och sen: vem har skapat allt detta? Det har han som f&#246;r h&#228;rskaran d&#228;ruppe fram i r&#228;knade hopar; han n&#228;mner dem alla vid namn. S&#229; stor &#228;r hans makt, s&#229; v&#228;ldig hans kraft, att icke en enda utebliver.</p> 
<p><A NAME="an_40:27">40:27</A>&nbsp;Huru kan du s&#228;ga s&#229;dant, du Jakob, och tala s&#229;, du Israel: &#187;Min v&#228;g &#228;r f&#246;rdold f&#246;r HERREN, och min r&#228;tt &#228;r f&#246;rsvunnen f&#246;r min Gud&#187;?</p> 
<p><A NAME="an_40:28">40:28</A>&nbsp;Vet du d&#229; icke, har du ej h&#246;rt det, att HERREN &#228;r en evig Gud, han som har skapat jordens &#228;ndar? Han bliver ej tr&#246;tt och uppgives icke, hans f&#246;rst&#229;nd &#228;r outrannsakligt.</p> 
<p><A NAME="an_40:29">40:29</A>&nbsp;Han giver den tr&#246;tte kraft och f&#246;r&#246;kar den maktl&#246;ses styrka.</p> 
<p><A NAME="an_40:30">40:30</A>&nbsp;Ynglingar kunna bliva tr&#246;tta och uppgivas, och unga m&#228;n kunna falla;</p> 
<p><A NAME="an_40:31">40:31</A>&nbsp;men de som bida efter HERREN h&#228;mta ny kraft, de f&#229; nya vingfj&#228;drar s&#229;som &#246;rnarna. S&#229; hasta de &#229;stad utan att uppgivas, de f&#228;rdas fram&#229;t utan att bliva tr&#246;tta.</p> 
<p><A NAME="an_41:1">41:1</A>&nbsp;Tigen, I havsl&#228;nder, och lyssnen till mig, och m&#229; folken h&#228;mta ny kraft; m&#229; de s&#229; komma fram och tala, ja, l&#229;t oss med varandra tr&#228;da inf&#246;r r&#228;tta.</p> 
<p><A NAME="an_41:2">41:2</A>&nbsp;Vem har i &#246;ster l&#229;tit denne uppst&#229;, som m&#246;tes av seger, var han g&#229;r fram? Vem giver folkslag i hans v&#229;ld och g&#246;r honom till h&#228;rskare &#246;ver konungar? Vem g&#246;r deras sv&#228;rd till stoft och deras b&#229;gar till str&#229; som f&#246;res bort av vinden?</p> 
<p><A NAME="an_41:3">41:3</A>&nbsp;Han f&#246;rjagar dem, d&#228;r han g&#229;r lyckosam fram, vanliga v&#228;gar trampar icke hans fot.</p> 
<p><A NAME="an_41:4">41:4</A>&nbsp;Vem har verkat och utf&#246;rt detta? Det har han som fr&#229;n begynnelsen kallade m&#228;nniskors sl&#228;kten fram: jag, HERREN, som &#228;r den f&#246;rste och som intill det sista &#228;r densamme.</p> 
<p><A NAME="an_41:5">41:5</A>&nbsp;Havsl&#228;nderna se det och frukta, och jordens &#228;ndar f&#246;rskr&#228;ckas. Man n&#228;rmar sig till varandra och kommer tillhopa.</p> 
<p><A NAME="an_41:6">41:6</A>&nbsp;Den ene vill hj&#228;lpa den andre; han s&#228;ger till den andre: &#187;Fatta mod!&#187;</p> 
<p><A NAME="an_41:7">41:7</A>&nbsp;Tr&#228;snidaren s&#228;tter mod i guldsmeden, bleckslagaren i den som hamrar p&#229; st&#228;d. Han s&#228;ger om l&#246;dningen: &#187;Den &#228;r god&#187; och f&#228;ster bilden med spikar, s&#229; att den ej faller omkull.</p> 
<p><A NAME="an_41:8">41:8</A>&nbsp;Men du Israel, min tj&#228;nare, du Jakob, som jag har utvalt, du &#228;ttling av Abraham, min v&#228;n,</p> 
<p><A NAME="an_41:9">41:9</A>&nbsp;du som jag har h&#228;mtat fr&#229;n jordens &#228;ndar och kallat hit fr&#229;n dess yttersta h&#246;rn och till vilken jag har sagt: &#187;Du &#228;r min tj&#228;nare, dig har jag utvalt och icke f&#246;rsm&#229;tt&#187;,</p> 
<p><A NAME="an_41:10">41:10</A>&nbsp;frukta icke, ty jag &#228;r med dig; var ej f&#246;rsagd, ty jag &#228;r din Gud. Jag styrker dig, jag hj&#228;lper dig ock, jag uppeh&#229;ller dig med min r&#228;ttf&#228;rdighets h&#246;gra hand.</p> 
<p><A NAME="an_41:11">41:11</A>&nbsp;Se, alla som &#228;ro dig h&#228;tska skola komma p&#229; skam och blygas; dina motst&#229;ndare skola bliva till intet och skola f&#246;rg&#229;s.</p> 
<p><A NAME="an_41:12">41:12</A>&nbsp;Du skall s&#246;ka efter dina vedersakare, men icke finna dem; ja, de som strida mot dig skola bliva till intet och f&#229; en &#228;nde.</p> 
<p><A NAME="an_41:13">41:13</A>&nbsp;Ty jag &#228;r HERREN, din Gud, som h&#229;ller dig vid din h&#246;gra hand och som s&#228;ger till dig: Frukta icke, jag hj&#228;lper dig.</p> 
<p><A NAME="an_41:14">41:14</A>&nbsp;S&#229; frukta nu icke, du mask Jakob, du Israels lilla hop. Jag hj&#228;lper dig, s&#228;ger HERREN; din f&#246;rlossare &#228;r Israels Helige.</p> 
<p><A NAME="an_41:15">41:15</A>&nbsp;Se, jag g&#246;r dig till en tr&#246;skvagn, ny och med skarpa taggar, s&#229; att du skall s&#246;ndertr&#246;ska berg och krossa dem till stoft och g&#246;ra h&#246;jder lika agnar.</p> 
<p><A NAME="an_41:16">41:16</A>&nbsp;Du skall kasta dem med kastskovel, och vinden skall f&#246;ra dem bort och stormen f&#246;rskingra dem; men du sj&#228;lv skall fr&#246;jda dig i HERREN och ber&#246;mma dig av Israels Helige.</p> 
<p><A NAME="an_41:17">41:17</A>&nbsp;De betryckta och fattiga s&#246;ka f&#246;rg&#228;ves efter vatten, deras tunga f&#246;rsm&#228;ktar av t&#246;rst; men jag, HERREN, skall b&#246;nh&#246;ra dem, jag, Israels Gud, skall icke &#246;vergiva dem.</p> 
<p><A NAME="an_41:18">41:18</A>&nbsp;Jag skall l&#229;ta str&#246;mmar rinna upp p&#229; h&#246;jderna och k&#228;llor i dalarna; jag skall g&#246;ra &#246;knen till en vattenrik sj&#246; och torrt land till k&#228;llspr&#229;ng.</p> 
<p><A NAME="an_41:19">41:19</A>&nbsp;Och jag skall l&#229;ta cedrar och akacietr&#228;d v&#228;xa upp i &#246;knen j&#228;mte myrten och olivtr&#228;d och skall p&#229; hedmarken plantera cypress tillsammans med alm och buxbom,</p> 
<p><A NAME="an_41:20">41:20</A>&nbsp;f&#246;r att man skall b&#229;de se och veta och akta p&#229; och f&#246;rst&#229;, att HERRENS hand har gjort detta, att Israels Helige har skapat det.</p> 
<p><A NAME="an_41:21">41:21</A>&nbsp;S&#229; tr&#228;den nu fram med eder sak, s&#228;ger HERREN; kommen med edra bevis, s&#228;ger Jakobs konung.</p> 
<p><A NAME="an_41:22">41:22</A>&nbsp;Ja, m&#229; man komma med dem och f&#246;rkunna f&#246;r oss, vad som skall ske. Var &#228;ro edra forna utsagor? L&#228;ggen fram dem, f&#246;r att vi m&#229; akta p&#229; dem och se till, huru de hava g&#229;tt i fullbordan. Eller l&#229;ten oss h&#246;ra, vad som nu skall komma,</p> 
<p><A NAME="an_41:23">41:23</A>&nbsp;f&#246;rkunnen, vad framdeles skall h&#228;nda, f&#246;r att vi m&#229; se, att I &#228;ren gudar. Ja, g&#246;ren n&#229;gonting, vad det nu vara m&#229;, s&#229; att vi alla h&#228;pna, n&#228;r vi se det.</p> 
<p><A NAME="an_41:24">41:24</A>&nbsp;Men se, I &#228;ren ett intet, och edert verk &#228;r alls intet; den som utv&#228;ljer eder &#228;r en styggelse.</p> 
<p><A NAME="an_41:25">41:25</A>&nbsp;Jag l&#228;t i norr en man uppst&#229;, och han kom, ja, i &#246;ster en som skulle &#229;kalla mitt namn; och han skulle g&#229; fram &#246;ver landsherrarna, s&#229;som vore de lerjord, lik en krukmakare, som trampar lera.</p> 
<p><A NAME="an_41:26">41:26</A>&nbsp;Vem f&#246;rkunnade detta f&#246;rut, s&#229; att vi fingo veta det, eller i f&#246;rv&#228;g, s&#229; att vi kunde s&#228;ga: &#187;Du hade r&#228;tt&#187;? Ingen fanns, som f&#246;rkunnade det, ingen, som l&#228;t oss h&#246;ra det, ingen, som h&#246;rde eder tala d&#228;rom.</p> 
<p><A NAME="an_41:27">41:27</A>&nbsp;Jag &#228;r den f&#246;rste, som s&#228;ger till Sion: &#187;Se, se d&#228;r &#228;ro de&#187;, den f&#246;rste, som bringar Jerusalem detta gl&#228;djens budskap.</p> 
<p><A NAME="an_41:28">41:28</A>&nbsp;Jag ser mig om, men h&#228;r finnes ingen, ingen bland dessa, som kan giva besked; ingen som kan giva ett svar p&#229; min fr&#229;ga.</p> 
<p><A NAME="an_41:29">41:29</A>&nbsp;Se, de &#228;ro allasammans f&#229;f&#228;nglighet, deras verk &#228;ro ett intet, deras bel&#228;ten vind och tomhet.</p> 
<p><A NAME="an_42:1">42:1</A>&nbsp;Se, &#246;ver min tj&#228;nare som jag uppeh&#229;ller, min utkorade, till vilken min sj&#228;l har behag, &#246;ver honom har jag l&#229;tit min Ande komma; han skall utbreda r&#228;tten bland folken.</p> 
<p><A NAME="an_42:2">42:2</A>&nbsp;Han skall icke skria eller ropa och icke l&#229;ta h&#246;ra sin r&#246;st p&#229; gatorna.</p> 
<p><A NAME="an_42:3">42:3</A>&nbsp;Ett brutet r&#246;r skall han icke s&#246;nderkrossa, och en tynande veke skall han icke utsl&#228;cka; han skall i trofasthet utbreda r&#228;tten.</p> 
<p><A NAME="an_42:4">42:4</A>&nbsp;Hans kraft skall icke f&#246;rtyna eller brytas, intill dess att han har grundat r&#228;tten p&#229; jorden; havsl&#228;nderna v&#228;nta efter hans lag.</p> 
<p><A NAME="an_42:5">42:5</A>&nbsp;S&#229; s&#228;ger Gud, HERREN, han som har skapat himmelen och utsp&#228;nt den, han som har utbrett jorden med vad som alstras d&#228;rav, han som har givit liv &#229;t folket som &#228;r d&#228;rp&#229; och ande &#229;t dem som vandra d&#228;r:</p> 
<p><A NAME="an_42:6">42:6</A>&nbsp;Jag, HERREN, har kallat dig i r&#228;ttf&#228;rdighet, och jag vill fatta dig vid handen och bevara dig och fullborda i dig f&#246;rbundet med folket och s&#228;tta dig till ett ljus f&#246;r folkslagen,</p> 
<p><A NAME="an_42:7">42:7</A>&nbsp;f&#246;r att du m&#229; &#246;ppna blinda &#246;gon och f&#246;ra f&#229;ngar ut ur f&#228;ngelset, ja, ur f&#229;ngenskapen dem som sitta i m&#246;rkret.</p> 
<p><A NAME="an_42:8">42:8</A>&nbsp;Jag, HERREN, det &#228;r mitt namn; och jag giver icke min &#228;ra &#229;t n&#229;gon annan eller mitt lov &#229;t bel&#228;tena.</p> 
<p><A NAME="an_42:9">42:9</A>&nbsp;Se, vad jag f&#246;rut f&#246;rkunnade, det har nu kommit. Nu f&#246;rkunnar jag nya ting; f&#246;rr&#228;n de visa sig, l&#229;ter jag eder h&#246;ra om dem.</p> 
<p><A NAME="an_42:10">42:10</A>&nbsp;Sjungen till HERRENS &#228;ra en ny s&#229;ng, hans lov fr&#229;n jordens &#228;nda, I som faren p&#229; havet, s&#229; ock allt vad d&#228;ri &#228;r, I havsl&#228;nder med edra inbyggare;</p> 
<p><A NAME="an_42:11">42:11</A>&nbsp;st&#228;mmen upp, du &#246;ken med dina st&#228;der och I byar, d&#228;r Kedar bor; jublen, I klippornas inv&#229;nare, ropen fr&#229;n bergens toppar.</p> 
<p><A NAME="an_42:12">42:12</A>&nbsp;Given HERREN &#228;ra och f&#246;rkunnen hans lov i havsl&#228;nderna.</p> 
<p><A NAME="an_42:13">42:13</A>&nbsp;HERREN drager ut s&#229;som en hj&#228;lte, han eggar upp sig till iver s&#229;som en krigare; han uppgiver h&#228;rskri, han ropar h&#246;gt och visar sin makt mot sina fiender.</p> 
<p><A NAME="an_42:14">42:14</A>&nbsp;I l&#229;ng tid har jag tegat, jag h&#246;ll mig stilla och betvang mig; men nu skall jag h&#246;ja rop s&#229;som en barnaf&#246;derska, jag vill skaffa mig luft och andas ut.</p> 
<p><A NAME="an_42:15">42:15</A>&nbsp;Jag skall f&#246;r&#246;da berg och h&#246;jder och l&#229;ta allt gr&#228;s p&#229; dem f&#246;rtorka; jag skall g&#246;ra str&#246;mmar till land och l&#229;ta allt gr&#228;s p&#229; dem f&#246;rtorka; jag skall g&#246;ra str&#246;mmar till land och l&#229;ta sj&#246;ar torka ut.</p> 
<p><A NAME="an_42:16">42:16</A>&nbsp;Och de blinda skall jag leda p&#229; en v&#228;g som de icke k&#228;nna; p&#229; stigar som de icke k&#228;nna skall jag f&#246;ra dem. Jag skall g&#246;ra m&#246;rkret framf&#246;r dem till ljus och det som &#228;r oj&#228;mnt till j&#228;mn mark. Detta &#228;r, vad jag skall g&#246;ra, och jag skall ej rygga mitt ord.</p> 
<p><A NAME="an_42:17">42:17</A>&nbsp;Men de som f&#246;rtr&#246;sta p&#229; skurna bel&#228;ten och som s&#228;ga till gjutna bel&#228;ten: &#187;I &#228;ren v&#229;ra gudar&#187;, de skola vika tillbaka och st&#229; d&#228;r med skam.</p> 
<p><A NAME="an_42:18">42:18</A>&nbsp;H&#246;ren, I d&#246;ve; I blinde, sk&#229;den och sen.</p> 
<p><A NAME="an_42:19">42:19</A>&nbsp;Vem &#228;r blind, om icke min tj&#228;nare, och s&#229; d&#246;v som den budb&#228;rare jag s&#228;nder &#229;stad?</p> 
<p><A NAME="an_42:20">42:20</A>&nbsp;Du har f&#229;tt se mycket, men du aktar icke d&#228;rp&#229;; fast&#228;n &#246;ronen hava blivit &#246;ppnade, lyssnar ingen till.</p> 
<p><A NAME="an_42:21">42:21</A>&nbsp;Det &#228;r HERRENS behag, f&#246;r hans r&#228;ttf&#228;rdighets skull, att han vill l&#229;ta sin lag komma till makt och &#228;ra.</p> 
<p><A NAME="an_42:22">42:22</A>&nbsp;Men detta &#228;r ett plundrat och sk&#246;vlat folk; dess ynglingar &#228;ro alla lagda i bojor, och i f&#228;ngelser h&#229;llas de g&#246;mda, de hava blivit givna till plundring, och ingen finnes, som r&#228;ddar, till sk&#246;vling, och ingen s&#228;ger: &#187;Giv tillbaka.&#187;</p> 
<p><A NAME="an_42:23">42:23</A>&nbsp;Ack att n&#229;gon bland eder ville lyssna h&#228;rtill, f&#246;r framtiden giva akt och h&#246;ra h&#228;rp&#229;!</p> 
<p><A NAME="an_42:24">42:24</A>&nbsp;Vem har l&#228;mnat Jakob till sk&#246;vling och Israel i plundrares v&#229;ld? Har icke HERREN gjort det; han, mot vilken vi hava syndat, han, p&#229; vilkens v&#228;gar man icke ville vandra och p&#229; vilkens lag man icke ville h&#246;ra?</p> 
<p><A NAME="an_42:25">42:25</A>&nbsp;D&#228;rf&#246;r utg&#246;t han &#246;ver dem i sin vrede f&#246;rt&#246;rnelse och krigets raseri. Och de f&#246;rbr&#228;ndes d&#228;rav runt omkring, men besinnade det icke; de f&#246;rt&#228;rdes d&#228;rav, men aktade icke d&#228;rp&#229;.</p> 
<p><A NAME="an_43:1">43:1</A>&nbsp;Men nu s&#228;ger HERREN s&#229;, han som har skapat dig, Jakob, han som har danat dig, Israel: Frukta icke, ty jag har f&#246;rlossat dig, jag har kallat dig vid ditt namn, du &#228;r min.</p> 
<p><A NAME="an_43:2">43:2</A>&nbsp;Om du ock m&#229;ste g&#229; genom vatten, s&#229; &#228;r jag med dig, eller genom str&#246;mmar, s&#229; skola de icke f&#246;rdr&#228;nka dig; m&#229;ste du &#228;n g&#229; genom eld, s&#229; skall du ej bliva svedd, och l&#229;gorna skola ej f&#246;rt&#228;ra dig.</p> 
<p><A NAME="an_43:3">43:3</A>&nbsp;Ty jag &#228;r HERREN, din Gud, Israels Helige, din fr&#228;lsare; jag giver Egypten till l&#246;sepenning f&#246;r dig, Etiopien och Seba i ditt st&#228;lle.</p> 
<p><A NAME="an_43:4">43:4</A>&nbsp;Eftersom du &#228;r s&#229; dyrbar i mina &#246;gon, s&#229; h&#246;gt aktad och s&#229; &#228;lskad av mig, d&#228;rf&#246;r giver jag m&#228;nniskor till l&#246;sen f&#246;r dig och folk till l&#246;sen f&#246;r ditt liv.</p> 
<p><A NAME="an_43:5">43:5</A>&nbsp;Frukta d&#229; icke, ty jag &#228;r med dig. Jag skall l&#229;ta dina barn komma fr&#229;n &#246;ster, och fr&#229;n v&#228;ster skall jag samla dig tillhopa.</p> 
<p><A NAME="an_43:6">43:6</A>&nbsp;Jag skall s&#228;ga till Norden: &#187;Giv hit&#187; och till s&#246;dern: &#187;F&#246;rh&#229;ll mig dem icke; f&#246;r hit mina s&#246;ner ifr&#229;n fj&#228;rran och mina d&#246;ttrar ifr&#229;n jordens &#228;nda,</p> 
<p><A NAME="an_43:7">43:7</A>&nbsp;envar som &#228;r uppkallad efter mitt namn och som jag har skapat till min &#228;ra, envar som jag har danat och gjort.&#187;</p> 
<p><A NAME="an_43:8">43:8</A>&nbsp;F&#246;r hitut det blinda folket, som dock har &#246;gon, och de d&#246;va, som dock hava &#246;ron.</p> 
<p><A NAME="an_43:9">43:9</A>&nbsp;Alla folk hava kommit tillsammans, folkslagen samla sig tillhopa. Vem bland dem finnes, som skulle kunna f&#246;ruts&#228;ga s&#229;dant? M&#229; de l&#229;ta oss h&#246;ra sina forna utsagor. M&#229; de st&#228;lla fram sina vittnen och bevisa sin r&#228;tt, s&#229; att dessa, n&#228;r de h&#246;ra det, kunna s&#228;ga: &#187;Det &#228;r sant.&#187;</p> 
<p><A NAME="an_43:10">43:10</A>&nbsp;Men I &#228;ren mina vittnen, s&#228;ger HERREN, I &#228;ren min tj&#228;nare, den som jag har utvalt, p&#229; det att I m&#229;n veta och tro mig och f&#246;rst&#229;, att det &#228;r jag; f&#246;re mig &#228;r ingen Gud danad, och efter mig skall ingen komma.</p> 
<p><A NAME="an_43:11">43:11</A>&nbsp;Jag, jag &#228;r HERREN, och f&#246;rutom mig finnes ingen fr&#228;lsare.</p> 
<p><A NAME="an_43:12">43:12</A>&nbsp;Jag har f&#246;rkunnat det och skaffat fr&#228;lsning, jag har kungjort det och ingen fr&#228;mmande gud bland eder. I &#228;ren mina vittnen, s&#228;ger HERREN; och jag &#228;r Gud.</p> 
<p><A NAME="an_43:13">43:13</A>&nbsp;Ja, allt framgent &#228;r jag densamme, och ingen kan r&#228;dda fr&#229;n min hand. N&#228;r jag vill g&#246;ra n&#229;got, vem kan d&#229; avv&#228;nda det?</p> 
<p><A NAME="an_43:14">43:14</A>&nbsp;S&#229; s&#228;ger HERREN, eder f&#246;rlossare, Israels Helige: F&#246;r eder skull s&#228;nder jag mitt bud mot Babel, och jag skall driva dem allasammans p&#229; flykten, jag skall driva kald&#233;erna ned p&#229; skeppen som voro deras fr&#246;jd.</p> 
<p><A NAME="an_43:15">43:15</A>&nbsp;Jag &#228;r HERREN, eder Helige, Israels skapare, eder konung.</p> 
<p><A NAME="an_43:16">43:16</A>&nbsp;S&#229; s&#228;ger HERREN, han som g&#246;r en v&#228;g i havet, en stig i v&#228;ldiga vatten,</p> 
<p><A NAME="an_43:17">43:17</A>&nbsp;han som f&#246;r vagnar och h&#228;star ditut, ja, h&#228;rskara och och stridsmakt, sedan ligga de d&#228;r tillhopa och kunna icke st&#229; upp, de &#228;ro utsl&#228;ckta, de hava slocknat s&#229;som en veke:</p> 
<p><A NAME="an_43:18">43:18</A>&nbsp;T&#228;nken icke p&#229; vad f&#246;rr har varit, akten icke p&#229; vad fordom har skett.</p> 
<p><A NAME="an_43:19">43:19</A>&nbsp;Se, jag vill g&#246;ra n&#229;got nytt. Redan nu visar det sig; m&#228;rken I det icke? Ja, jag skall g&#246;ra en v&#228;g i &#246;knen och str&#246;mmar i &#246;demarken,</p> 
<p><A NAME="an_43:20">43:20</A>&nbsp;s&#229; att markens djur skola &#228;ra mig, schakaler och strutsar, d&#228;rf&#246;r att jag l&#229;ter vatten flyta i &#246;knen, str&#246;mmar i &#246;demarken, s&#229; att mitt folk, min utkorade, kan f&#229; dricka.</p> 
<p><A NAME="an_43:21">43:21</A>&nbsp;Det folk, som jag har danat &#229;t mig, skall f&#246;rt&#228;lja mitt lov.</p> 
<p><A NAME="an_43:22">43:22</A>&nbsp;Men icke har du, Jakob, kallat mig hit, i det du har gjort dig m&#246;da f&#246;r min skull, du Israel.</p> 
<p><A NAME="an_43:23">43:23</A>&nbsp;Icke har du framburit &#229;t mig dina br&#228;nnoffersf&#229;r eller &#228;rat mig med dina slaktoffer; icke har jag v&#229;llat dig arbete med spisoffer, ej heller m&#246;da med r&#246;kelse.</p> 
<p><A NAME="an_43:24">43:24</A>&nbsp;Icke har du k&#246;pt kalmus &#229;t mig f&#246;r dina penningar eller m&#228;ttat mig med dina slaktoffers fett. Nej, du har v&#229;llat mig arbete genom dina synder och m&#246;da genom dina missg&#228;rningar.</p> 
<p><A NAME="an_43:25">43:25</A>&nbsp;Jag, jag &#228;r den som utpl&#229;nar dina &#246;vertr&#228;delser f&#246;r min egen skull, och dina synder kommer jag icke mer ih&#229;g.</p> 
<p><A NAME="an_43:26">43:26</A>&nbsp;L&#229;t mig h&#246;ra, vad du har att s&#228;ga, och l&#229;t oss g&#229; till r&#228;tta med varandra; tala du, f&#246;r att du m&#229; finnas r&#228;ttf&#228;rdig.</p> 
<p><A NAME="an_43:27">43:27</A>&nbsp;Men se, redan din stamfader syndade, och de som f&#246;rde din talan begingo &#246;vertr&#228;delser mot mig.</p> 
<p><A NAME="an_43:28">43:28</A>&nbsp;D&#228;rf&#246;r har jag m&#229;st l&#229;ta helgedomens furstar utst&#229; van&#228;ra och har &#246;verl&#228;mnat Jakob &#229;t tillspillogivning, Israel &#229;t f&#246;rsm&#228;delse.</p> 
<p><A NAME="an_44:1">44:1</A>&nbsp;Men h&#246;r nu, du Jakob, min tj&#228;nare, du Israel, som jag har utvalt.</p> 
<p><A NAME="an_44:2">44:2</A>&nbsp;S&#229; s&#228;ger HERREN, han som har skapat dig, han som danade dig redan i moderlivet och som hj&#228;lper dig: Frukta icke, du min tj&#228;nare Jakob, du Jesurun, som jag har utvalt.</p> 
<p><A NAME="an_44:3">44:3</A>&nbsp;Ty jag skall utgjuta vatten &#246;ver de t&#246;rstiga och str&#246;mmar &#246;ver det torra; jag skall utgjuta min Ande &#246;ver din barn och min v&#228;lsignelse &#246;ver dina telningar,</p> 
<p><A NAME="an_44:4">44:4</A>&nbsp;s&#229; att de v&#228;xa upp mitt ibland gr&#228;set s&#229;som piltr&#228;d vid vattenb&#228;ckar.</p> 
<p><A NAME="an_44:5">44:5</A>&nbsp;D&#229; skall den ene s&#228;ga: &#187;HERREN tillh&#246;r jag&#187;, och den andre skall &#229;beropa Jakobs namn, och en tredje skall skriva p&#229; sin hand: &#187;HERRENS egen&#187; och skall bruka Israel s&#229;som ett &#228;renamn.</p> 
<p><A NAME="an_44:6">44:6</A>&nbsp;S&#229; s&#228;ger HERREN, Israels konung, och hans f&#246;rlossare, HERREN Sebaot: Jag &#228;r den f&#246;rste, och jag &#228;r den siste, och f&#246;rutom mig finnes ingen Gud.</p> 
<p><A NAME="an_44:7">44:7</A>&nbsp;Och vem talar, s&#229;som jag har gjort, alltsedan jag l&#228;t urtidsfolket framtr&#228;da? M&#229; han f&#246;rkunna det och l&#228;gga det fram f&#246;r mig. Ja, m&#229; de f&#246;rkunna det tillkommande, vad som skall ske.</p> 
<p><A NAME="an_44:8">44:8</A>&nbsp;Frukten icke och varen icke f&#246;rskr&#228;ckta. Har jag icke f&#246;r l&#228;nge sedan l&#229;tit dig h&#246;ra om detta och f&#246;rkunnat det?  I &#228;ren ju mina vittnen. Finnes v&#228;l n&#229;gon Gud f&#246;rutom mig? Nej, ingen annan klippa finnes, jag vet av ingen.</p> 
<p><A NAME="an_44:9">44:9</A>&nbsp;Avgudamakarna &#228;ro allasammans idel tomhet, och deras k&#228;ra gudar kunna icke hj&#228;lpa.  Deras bek&#228;nnare se sj&#228;lva intet och f&#246;rst&#229; intet; d&#228;rf&#246;r m&#229;ste de ock komma p&#229; skam.</p> 
<p><A NAME="an_44:10">44:10</A>&nbsp;Om n&#229;gon formar en gud och gjuter ett bel&#228;te, s&#229; &#228;r det honom till intet gagn.</p> 
<p><A NAME="an_44:11">44:11</A>&nbsp;Se, hela dess f&#246;lje skall komma p&#229; skam; konstn&#228;rerna sj&#228;lva &#228;ro ju allenast m&#228;nniskor.  M&#229; de f&#246;rsamlas, s&#229; m&#229;nga de &#228;ro, och tr&#228;da fram; de skola d&#229; alla tillhopa med f&#246;rskr&#228;ckelse komma p&#229; skam.</p> 
<p><A NAME="an_44:12">44:12</A>&nbsp;Smeden tager sitt verktyg och bearbetar sitt smide i gl&#246;den, han formar det med hammare, han bearbetar det med kraftig arm; till &#228;ventyrs f&#229;r han d&#228;rvid sv&#228;lta, s&#229; att han bliver vanm&#228;ktig, och f&#246;rsaka att dricka, s&#229; att han bliver matt.</p> 
<p><A NAME="an_44:13">44:13</A>&nbsp;Tr&#228;snidaren sp&#228;nner ut sitt m&#228;tsn&#246;re och g&#246;r m&#228;rken p&#229; tr&#228;stycket med sitt ritstift, han arbetar d&#228;rp&#229; med sina eggj&#228;rn och m&#228;rker ut det med passaren; och han g&#246;r s&#229; d&#228;rav en mansbild, en prydlig m&#228;nniskogestalt, som f&#229;r bo i ett hus.</p> 
<p><A NAME="an_44:14">44:14</A>&nbsp;Man f&#228;ller &#229;t sig cedrar; man tager plantor av stenek och vanlig ek och uppdrager dem &#229;t sig bland skogens tr&#228;d; man planterar &#229;t sig l&#228;rktr&#228;d, och regnet giver dem v&#228;xt.</p> 
<p><A NAME="an_44:15">44:15</A>&nbsp;Detta hava m&#228;nniskorna till br&#228;nsle; och man tager d&#228;rav och v&#228;rmer sig d&#228;rmed, man t&#228;nder p&#229; det och bakar br&#246;d d&#228;rvid.  Men d&#228;rj&#228;mte f&#246;rf&#228;rdigar man en gud d&#228;rav och tillbeder den, man g&#246;r d&#228;rav ett bel&#228;te och faller ned f&#246;r det.</p> 
<p><A NAME="an_44:16">44:16</A>&nbsp;En del av tr&#228;et br&#228;nner man allts&#229; upp i eld, &#246;ver en annan del d&#228;rav tillagar man k&#246;tt till att &#228;ta, steker sin stek och &#228;ter sig m&#228;tt; n&#228;r man s&#229; har v&#228;rmt sig, s&#228;ger man: &#187;Gott, nu &#228;r jag varm, nu njuter jag av brasan.&#187;</p> 
<p><A NAME="an_44:17">44:17</A>&nbsp;Men av det som &#228;r kvar g&#246;r man en gud, man g&#246;r sig ett bel&#228;te, och f&#246;r det faller man ned och tillbeder, man b&#246;nfaller inf&#246;r det och s&#228;ger: &#187;R&#228;dda mig, ty du &#228;r min gud.&#187;  --</p> 
<p><A NAME="an_44:18">44:18</A>&nbsp;Ja, s&#229;dana veta intet och f&#246;rst&#229; intet, ty igent&#228;ppta &#228;ro deras &#246;gon, s&#229; att de icke se, och deras hj&#228;rtan, s&#229; att de intet begripa.</p> 
<p><A NAME="an_44:19">44:19</A>&nbsp;Ingen har s&#229; mycken eftertanke, s&#229; mycket vett eller f&#246;rst&#229;nd, att han s&#228;ger: &#187;En del d&#228;rav har jag br&#228;nt upp i eld, och p&#229; kolen har jag bakat br&#246;d och stekt k&#246;tt och har s&#229; &#228;tit; skulle jag d&#229; av &#229;terstoden g&#246;ra en styggelse?  Skulle jag falla ned f&#246;r ett stycke tr&#228;?&#187;</p> 
<p><A NAME="an_44:20">44:20</A>&nbsp;Den som s&#229; h&#229;ller sig till vad som blott &#228;r aska, han &#228;r f&#246;rledd av ett d&#229;rat hj&#228;rta, s&#229; att han icke f&#246;rst&#229;r att r&#228;dda sin sj&#228;l, icke att t&#228;nka: &#187;Blott f&#229;f&#228;nglighet &#228;r, vad jag h&#229;ller i min h&#246;gra hand.&#187;</p> 
<p><A NAME="an_44:21">44:21</A>&nbsp;T&#228;nk h&#228;rp&#229;, du Jakob, du Israel, ty du &#228;r min tj&#228;nare; jag har danat dig, ja, du &#228;r min tj&#228;nare. Israel, du varder icke f&#246;rg&#228;ten av mig.</p> 
<p><A NAME="an_44:22">44:22</A>&nbsp;Jag utpl&#229;nar dina &#246;vertr&#228;delser s&#229;som ett moln och dina synder s&#229;som en sky. V&#228;nd om till mig, ty jag f&#246;rlossar dig.</p> 
<p><A NAME="an_44:23">44:23</A>&nbsp;Jublen, I himlar, ty HERREN utf&#246;r sitt verk; h&#246;jen gl&#228;djerop, I jordens djup, bristen ut i jubel, I berg, du skog med alla dina tr&#228;d; ty HERREN f&#246;rlossar Jakob, han bevisar sig h&#228;rlig i Israel.</p> 
<p><A NAME="an_44:24">44:24</A>&nbsp;S&#229; s&#228;ger HERREN, din f&#246;rlossare, han som danade dig redan i moderlivet: &#187;Jag, HERREN, &#228;r den som f&#246;r allt, den som ensam utsp&#228;nner himmelen och utan n&#229;gons hj&#228;lp breder ut jorden.</p> 
<p><A NAME="an_44:25">44:25</A>&nbsp;Jag &#228;r den som g&#246;r l&#246;gnprofeternas tecken om intet och g&#246;r sp&#229;m&#228;nnen till d&#229;rar, den som l&#229;ter de vise komma till korta och g&#246;r deras klokhet till d&#229;rskap,</p> 
<p><A NAME="an_44:26">44:26</A>&nbsp;men som l&#229;ter sin tj&#228;nares ord bliva best&#229;ndande och fullbordar sina s&#228;ndebuds r&#229;dslag. Jag &#228;r den som s&#228;ger om Jerusalem: &#187;Det skall bliva bebott&#187; och om Juda st&#228;der: &#187;De skola varda uppbyggda; jag skall uppr&#228;tta ruinerna d&#228;r.&#187;</p> 
<p><A NAME="an_44:27">44:27</A>&nbsp;Jag &#228;r den som s&#228;ger till havsdjupet: &#187;Sina ut; dina str&#246;mmar vill jag l&#229;ta uttorka.&#187;</p> 
<p><A NAME="an_44:28">44:28</A>&nbsp;Jag &#228;r den som s&#228;ger om Kores: &#187;Han &#228;r min herde, han skall fullborda all min vilja, och han skall s&#228;ga om Jerusalem: 'Det skall bliva uppbyggt' och till templet: 'Din grund skall &#229;ter varda lagd.'&#187;</p> 
<p><A NAME="an_45:1">45:1</A>&nbsp;S&#229; s&#228;ger HERREN till sin smorde, till Kores som jag har fattat vid hans h&#246;gra hand, d&#229; jag nu vill sl&#229; ned folken inf&#246;r honom och l&#246;sa sv&#228;rdet fr&#229;n konungarnas l&#228;nd, d&#229; jag vill &#246;ppna d&#246;rrarna f&#246;r honom s&#229; att inga portar mer &#228;ro st&#228;ngda:</p> 
<p><A NAME="an_45:2">45:2</A>&nbsp;Sj&#228;lv skall jag g&#229; framf&#246;r dig, backarna skall jag j&#228;mna ut; kopparportarna skall jag krossa, och j&#228;rnbommarna skall jag bryta s&#246;nder.</p> 
<p><A NAME="an_45:3">45:3</A>&nbsp;Och jag skall giva dig dolda skatter och bortg&#246;mda rikedomar, f&#246;r att du m&#229; f&#246;rnimma, att jag, HERREN, &#228;r den som har kallat dig vid ditt namn, jag, Israels Gud.</p> 
<p><A NAME="an_45:4">45:4</A>&nbsp;F&#246;r min tj&#228;nare Jakobs skull, f&#246;r Israels, min utkorades, skull kallade jag dig vid ditt namn och gav dig &#228;renamn, innan du k&#228;nde mig.</p> 
<p><A NAME="an_45:5">45:5</A>&nbsp;Jag &#228;r HERREN och eljest ingen, utom mig finnes ingen Gud; innan du k&#228;nde mig, omgjordade jag dig,</p> 
<p><A NAME="an_45:6">45:6</A>&nbsp;f&#246;r att man skulle f&#246;rnimma b&#229;de i &#246;ster och i v&#228;ster, att alls ingen finnes f&#246;rutom mig, att jag &#228;r HERREN och eljest ingen,</p> 
<p><A NAME="an_45:7">45:7</A>&nbsp;jag som danar ljuset och skapar m&#246;rkret, jag som giver lyckan och skapar olyckan. Jag, HERREN, &#228;r den som g&#246;r allt detta.</p> 
<p><A NAME="an_45:8">45:8</A>&nbsp;Drypen, I himlar d&#228;rovan, och m&#229; skyarna l&#229;ta r&#228;ttf&#228;rdighet str&#246;mma ned. M&#229; jorden &#246;ppna sig, och m&#229; dess frukt bliva fr&#228;lsning; r&#228;ttf&#228;rdighet l&#229;te den ock v&#228;xa upp. Jag, HERREN, skapar detta.</p> 
<p><A NAME="an_45:9">45:9</A>&nbsp;Ve dig som vill g&#229; till r&#228;tta med din Skapare, ja, ve dig, du sk&#228;rva bland andra sk&#228;rvor av jord! Skall v&#228;l leret s&#228;ga till krukmakaren: &#187;Vad kan du g&#246;ra?&#187; Och skall ditt verk s&#228;ga om dig: &#187;Han har inga h&#228;nder&#187;?</p> 
<p><A NAME="an_45:10">45:10</A>&nbsp;Ve dig som s&#228;ger till din fader: &#187;Icke kan du avla barn&#187; och till hans hustru: &#187;Icke kan du f&#246;da barn&#187;!</p> 
<p><A NAME="an_45:11">45:11</A>&nbsp;S&#229; s&#228;ger HERREN, Israels Helige, som ock &#228;r hans skapare: Fr&#229;gen mig om det tillkommande; l&#228;mnen &#229;t mig omsorgen om mina s&#246;ner, mina h&#228;nder verk.</p> 
<p><A NAME="an_45:12">45:12</A>&nbsp;Det &#228;r jag, som har gjort jorden och skapat m&#228;nniskorna d&#228;rp&#229;; det &#228;r mina h&#228;nder, som hava utsp&#228;nt himmelen, och hela dess h&#228;rskara har jag b&#229;dat upp.</p> 
<p><A NAME="an_45:13">45:13</A>&nbsp;Det &#228;r ock jag, som har l&#229;tit denne uppst&#229; i r&#228;ttf&#228;rdighet, och alla hans v&#228;gar skall jag g&#246;ra j&#228;mna. Han skall bygga upp min stad och sl&#228;ppa mina f&#229;ngar l&#246;sa, och det icke f&#246;r betalning eller f&#246;r g&#229;vor, s&#228;ger HERREN Sebaot.</p> 
<p><A NAME="an_45:14">45:14</A>&nbsp;S&#229; s&#228;ger HERREN: Vad egyptierna hava f&#246;rv&#228;rvat med sitt arbete och etiopiernas och Sebas resliga folk med sin handel, det skall allt &#246;verg&#229; i din hand och h&#246;ra dig till. De skola f&#246;lja bakom dig, i kedjor skola de g&#229;. Och de skola falla ned inf&#246;r dig och st&#228;lla sin b&#246;n till dig: &#187;Allenast i dig &#228;r Gud, och eljest finnes ingen, alls ingen annan Gud.&#187;</p> 
<p><A NAME="an_45:15">45:15</A>&nbsp;Ja, du &#228;r sannerligen en outgrundlig Gud, du Israels Gud, du fr&#228;lsare</p> 
<p><A NAME="an_45:16">45:16</A>&nbsp;De komma alla p&#229; skam och varda till blygd, de m&#229;ste allasammans g&#229; d&#228;r med blygd, alla avgudamakarna.</p> 
<p><A NAME="an_45:17">45:17</A>&nbsp;Men Israel bliver fr&#228;lst genom HERREN med en evig fr&#228;lsning; aldrig i evighet skolen I komma p&#229; skam och varda till blygd.</p> 
<p><A NAME="an_45:18">45:18</A>&nbsp;Ty s&#229; s&#228;ger HERREN, han som har skapat himmelen, han som &#228;r Gud, han som har danat jorden och gjort den, han som har berett den och som icke har skapat den till att vara &#246;de, utan danat den till att bebos: Jag &#228;r HERREN och eljest ingen.</p> 
<p><A NAME="an_45:19">45:19</A>&nbsp;Jag har icke talat i det f&#246;rdolda, n&#229;gonst&#228;des i ett m&#246;rkt land; jag har icke sagt till Jakobs sl&#228;kt: F&#246;rg&#228;ves skolen I s&#246;ka mig. Jag &#228;r HERREN, som talar sanning, som f&#246;rkunnar, vad r&#228;tt &#228;r.</p> 
<p><A NAME="an_45:20">45:20</A>&nbsp;S&#229; f&#246;rsamlen eder nu och kommen hit, tr&#228;den fram allasammans, I r&#228;ddade, som &#228;ren kvar av folken. Ty de hava intet f&#246;rst&#229;nd, de som f&#246;ra sina tr&#228;bel&#228;ten omkring i h&#246;gtidst&#229;g och bedja till en gud som icke kan fr&#228;lsa.</p> 
<p><A NAME="an_45:21">45:21</A>&nbsp;F&#246;rkunnen n&#229;got och l&#228;ggen fram det; alla tillhopa m&#229; r&#229;dsl&#229; d&#228;rom. Vem har l&#229;ngt f&#246;rut l&#229;tit eder h&#246;ra detta och f&#246;r l&#228;nge sedan f&#246;rkunnat det? Har icke jag, HERREN, gjort det jag, f&#246;rutom vilken ingen Gud mer finnes, ingen Gud, som &#228;r r&#228;ttf&#228;rdig och som fr&#228;lsar, nej, ingen finnes j&#228;mte mig.</p> 
<p><A NAME="an_45:22">45:22</A>&nbsp;V&#228;nden eder till mig, s&#229; varden I fr&#228;lsta, I jordens alla &#228;ndar; ty jag &#228;r Gud och eljest ingen.</p> 
<p><A NAME="an_45:23">45:23</A>&nbsp;Jag har svurit vid mig sj&#228;lv, fr&#229;n min mun har utg&#229;tt ett sanningsord, ett ord, som icke skall ryggas: F&#246;r mig skola alla kn&#228;n b&#246;ja sig, och mig skola alla tungor giva sin ed.</p> 
<p><A NAME="an_45:24">45:24</A>&nbsp;S&#229; har man betygat om mig: Allenast hos HERREN finnes r&#228;ttf&#228;rdighet och makt. Till honom skola komma med blygd alla de som hava varit honom h&#228;tska.</p> 
<p><A NAME="an_45:25">45:25</A>&nbsp;Ja, genom HERREN f&#229;r all Israels sl&#228;kt sin r&#228;tt, och av honom skola de ber&#246;mma sig.</p> 
<p><A NAME="an_46:1">46:1</A>&nbsp;Bel sjunker ned, Nebo m&#229;ste b&#246;ja sig, deras bilder l&#228;mnas &#229;t djur och f&#228;nad; de som I f&#246;rden omkring i h&#246;gtidst&#229;g, de lastas nu p&#229; &#246;k som b&#228;ra sig tr&#246;tta av b&#246;rdan.</p> 
<p><A NAME="an_46:2">46:2</A>&nbsp;Ja, de m&#229;ste b&#229;da b&#246;ja sig och sjunka ned; de kunna icke r&#228;dda n&#229;gon b&#246;rda, sj&#228;lva vandra de bort i f&#229;ngenskap.</p> 
<p><A NAME="an_46:3">46:3</A>&nbsp;S&#229; h&#246;ren nu p&#229; mig, I av Jakobs hus, I alla som &#228;ren kvar av Israels hus, I som haven varit lastade p&#229; mig allt ifr&#229;n moderlivet och burna av mig allt ifr&#229;n moderssk&#246;tet.</p> 
<p><A NAME="an_46:4">46:4</A>&nbsp;&#196;nda till eder &#229;lderdom &#228;r jag densamme, och intill dess I varden gr&#229;, skall jag b&#228;ra eder; s&#229; har jag hittills gjort, och jag skall ocks&#229; framgent h&#229;lla eder uppe, jag skall b&#228;ra och r&#228;dda eder.</p> 
<p><A NAME="an_46:5">46:5</A>&nbsp;Med vem viljen I likna och j&#228;mf&#246;ra mig, och med vem viljen I sammanst&#228;lla mig, s&#229; att jag skulle vara honom lik?</p> 
<p><A NAME="an_46:6">46:6</A>&nbsp;Man skakar ut guld ur pungen och v&#228;ger upp silver p&#229; v&#229;gen, och s&#229; lejer man en guldsmed att g&#246;ra det till en gud, f&#246;r vilken man kan falla ned och tillbedja.</p> 
<p><A NAME="an_46:7">46:7</A>&nbsp;Den lyfter man p&#229; axeln och b&#228;r den bort och s&#228;tter ned den p&#229; dess plats, f&#246;r att den skall st&#229; d&#228;r och ej vika fr&#229;n st&#228;llet. Men ropar n&#229;gon till den, s&#229; svarar den icke och fr&#228;lsar honom icke ur hans n&#246;d.</p> 
<p><A NAME="an_46:8">46:8</A>&nbsp;T&#228;nken h&#228;rp&#229; och kommen till f&#246;rnuft; besinnen eder, I &#246;vertr&#228;dare.</p> 
<p><A NAME="an_46:9">46:9</A>&nbsp;T&#228;nken p&#229; vad f&#246;rr var, redan i forntiden; ty jag &#228;r Gud och eljest ingen, en Gud, vilkens like icke finnes;</p> 
<p><A NAME="an_46:10">46:10</A>&nbsp;jag som i f&#246;rv&#228;g f&#246;rkunnar, vad komma skall, och l&#229;ngt f&#246;rut, vad &#228;nnu ej har skett; jag som s&#228;ger: &#187;Mitt r&#229;dslut skall g&#229; i fullbordan, och allt vad jag vill, det g&#246;r jag&#187;;</p> 
<p><A NAME="an_46:11">46:11</A>&nbsp;jag som kallar p&#229; &#246;rnen fr&#229;n &#246;ster och ifr&#229;n fj&#228;rran land p&#229; mitt r&#229;dsluts man. Vad jag har best&#228;mt, det s&#228;tter jag ock i verket.</p> 
<p><A NAME="an_46:12">46:12</A>&nbsp;S&#229; h&#246;ren nu p&#229; mig, I stormodige, I som menen, att hj&#228;lpen &#228;r l&#229;ngt borta.</p> 
<p><A NAME="an_46:13">46:13</A>&nbsp;Se, jag l&#229;ter min hj&#228;lp nalkas, den &#228;r ej l&#229;ngt borta, och min fr&#228;lsning dr&#246;jer icke; jag giver fr&#228;lsning i Sion och min h&#228;rlighet &#229;t Israel.</p> 
<p><A NAME="an_47:1">47:1</A>&nbsp;Stig ned och s&#228;tt dig i stoftet, du jungfru dotter Babel, s&#228;tt dig p&#229; jorden utan tron, du kald&#233;ernas dotter; ty man skall icke mer kalla dig &#187;den bortklemade och yppiga&#187;.</p> 
<p><A NAME="an_47:2">47:2</A>&nbsp;Tag till kvarnen och mal mj&#246;l, l&#228;gg av din sl&#246;ja, lyft upp sl&#228;pet, blotta benet, vada genom str&#246;mmarna.</p> 
<p><A NAME="an_47:3">47:3</A>&nbsp;Din blygd skall varda blottad, och din skam skall ses. H&#228;mnd skall jag utkr&#228;va och ej skona n&#229;gon m&#228;nniska.</p> 
<p><A NAME="an_47:4">47:4</A>&nbsp;V&#229;r f&#246;rlossares namn &#228;r HERREN Sebaot, Israels Helige!</p> 
<p><A NAME="an_47:5">47:5</A>&nbsp;Sitt tyst och drag dig undan i m&#246;rkret, du kald&#233;ernas dotter; ty du skall icke mer bliva kallad &#187;konungarikenas drottning&#187;.</p> 
<p><A NAME="an_47:6">47:6</A>&nbsp;Jag f&#246;rt&#246;rnades p&#229; mitt folk, jag ohelgade min arvedel och gav dem i din hand. Och du visade dem intet f&#246;rbarmande; p&#229; gamla m&#228;n l&#228;t du ditt ok tynga h&#229;rt.</p> 
<p><A NAME="an_47:7">47:7</A>&nbsp;Du t&#228;nkte: &#187;Jag skall evinnerligen f&#246;rbliva en drottning&#187; d&#228;rf&#246;r ville du ej akta p&#229; och t&#228;nkte ej p&#229; &#228;nden.</p> 
<p><A NAME="an_47:8">47:8</A>&nbsp;S&#229; h&#246;r nu detta, du som lever i v&#228;llust, du som tronar s&#229; trygg, du som s&#228;ger i ditt hj&#228;rta: &#187;Jag och ingen annan; aldrig skall jag sitta s&#229;som &#228;nka, aldrig veta av, vad barnl&#246;shet &#228;r.&#187;</p> 
<p><A NAME="an_47:9">47:9</A>&nbsp;Se, b&#229;da dessa olyckor skola komma &#246;ver dig med hast, p&#229; en och samma dag: b&#229;de barnl&#246;shet och &#228;nkest&#229;nd skola komma &#246;ver dig i fullaste m&#229;tt, trots myckenheten av dina trolldomskonster, trots dina besv&#228;rjelsers starka kraft.</p> 
<p><A NAME="an_47:10">47:10</A>&nbsp;Du k&#228;nde dig trygg i din ondska, du t&#228;nkte: &#187;Ingen ser mig.&#187; Din vishet och din kunskap var det, som f&#246;rf&#246;rde dig, s&#229; att du s&#229; sade i ditt hj&#228;rta: &#187;Jag och ingen annan.&#187;</p> 
<p><A NAME="an_47:11">47:11</A>&nbsp;D&#228;rf&#246;r skall en olycka komma &#246;ver dig, som du ej f&#246;rm&#229;r besv&#228;rja bort, och ett f&#246;rd&#228;rv skall falla &#246;ver dig, som du icke skall kunna avv&#228;nda; ja, pl&#246;tsligt skall &#246;del&#228;ggelse komma &#246;ver dig, n&#228;r du minst anar det.</p> 
<p><A NAME="an_47:12">47:12</A>&nbsp;Tr&#228;d fram med de besv&#228;rjelser och m&#229;nga trolldomskonster som du har m&#246;dat dig med fr&#229;n din ungdom; se till, om du s&#229; kan skaffa hj&#228;lp, om du s&#229; kan skr&#228;mma bort faran.</p> 
<p><A NAME="an_47:13">47:13</A>&nbsp;Du har arbetat dig tr&#246;tt med dina m&#229;nga r&#229;dslag. M&#229; de nu tr&#228;da fram, m&#229; de fr&#228;lsa dig, dessa som avm&#228;ta himmelen och spana i stj&#228;rnorna och var nym&#229;nad kung&#246;ra, varifr&#229;n ditt &#246;de skall komma &#246;ver dig.</p> 
<p><A NAME="an_47:14">47:14</A>&nbsp;Men se, de &#228;ro att likna vid str&#229; som br&#228;nnes upp i eld, de kunna icke r&#228;dda sitt liv ur l&#229;gornas v&#229;ld. Detta &#228;r ju ingen koleld att v&#228;rma sig framf&#246;r, ingen brasa att sitta vid.</p> 
<p><A NAME="an_47:15">47:15</A>&nbsp;Ja, s&#229; g&#229;r det f&#246;r dig med dem som du m&#246;dade dig f&#246;r. Och dina handelsv&#228;nner fr&#229;n ungdomstiden draga bort, var och en &#229;t sitt h&#229;ll och ingen finnes, som fr&#228;lsar dig.</p> 
<p><A NAME="an_48:1">48:1</A>&nbsp;H&#246;ren detta, I av Jakobs hus, I som &#228;ren uppkallade med Israels namn och flutna ur Juda k&#228;lla, I som sv&#228;rjen vid HERRENS namn och prisen Israels Gud -- dock icke i sanning och r&#228;ttf&#228;rdighet,</p> 
<p><A NAME="an_48:2">48:2</A>&nbsp;allt medan I kallen eder efter den heliga staden och st&#246;djen eder p&#229; Israels Gud, p&#229; honom vilkens namn &#228;r HERREN Sebaot.</p> 
<p><A NAME="an_48:3">48:3</A>&nbsp;Vad f&#246;rut skedde, det hade jag f&#246;r l&#228;nge sedan f&#246;rkunnat; av min mun var det f&#246;rutsagt, och jag hade l&#229;tit eder h&#246;ra d&#228;rom. Pl&#246;tsligt satte jag det i verket, och det intr&#228;ffade.</p> 
<p><A NAME="an_48:4">48:4</A>&nbsp;Eftersom jag visste, att du var s&#229; styvsint, ja, att din nacksena var av j&#228;rn och din panna av koppar,</p> 
<p><A NAME="an_48:5">48:5</A>&nbsp;d&#228;rf&#246;r f&#246;rkunnade jag det f&#246;r l&#228;nge sedan och l&#228;t dig h&#246;ra d&#228;rom, innan det skedde, p&#229; det att du icke skulle kunna s&#228;ga: &#187;Min gudastod har gjort det, min gudabild, den skurna eller den gjutna har skickat det s&#229;.&#187;</p> 
<p><A NAME="an_48:6">48:6</A>&nbsp;Du hade h&#246;rt det, nu kan du se alltsammans; viljen I d&#229; icke erk&#228;nna det? Nu l&#229;ter jag dig &#229;ter h&#246;ra om nya ting, om f&#246;rdolda ting som du ej har vetat av.</p> 
<p><A NAME="an_48:7">48:7</A>&nbsp;F&#246;rst nu hava de blivit skapade, icke tidigare, och f&#246;rr&#228;n i dag fick du icke h&#246;ra om dem, p&#229; det att du ej skulle kunna s&#228;ga: &#187;Det visste jag ju f&#246;rut.&#187;</p> 
<p><A NAME="an_48:8">48:8</A>&nbsp;Du fick icke f&#246;rr h&#246;ra n&#229;got d&#228;rom eller veta n&#229;got d&#228;rav, ej heller kom det tidigare f&#246;r dina &#246;ron, eftersom jag visste, huru trol&#246;s du var och att du hette &#187;&#246;vertr&#228;dare&#187; allt ifr&#229;n moderlivet.</p> 
<p><A NAME="an_48:9">48:9</A>&nbsp;Men f&#246;r mitt namns skull &#228;r jag l&#229;ngmodig, och f&#246;r min &#228;ras skull h&#229;ller jag tillbaka min vrede, s&#229; att du icke bliver utrotad.</p> 
<p><A NAME="an_48:10">48:10</A>&nbsp;Se, jag har sm&#228;lt dig, men silver har jag icke f&#229;tt; jag har pr&#246;vat dig i lidandets ugn.</p> 
<p><A NAME="an_48:11">48:11</A>&nbsp;F&#246;r min egen skull, ja, f&#246;r min egen skull g&#246;r jag s&#229;, ty huru skulle jag kunna l&#229;ta mitt namn bliva ohelgat? Jag giver icke min &#228;ra &#229;t n&#229;gon annan.</p> 
<p><A NAME="an_48:12">48:12</A>&nbsp;H&#246;r p&#229; mig, du Jakob, du Israel, som jag har kallat. Jag &#228;r det; jag &#228;r den f&#246;rste, jag &#228;r ock den siste.</p> 
<p><A NAME="an_48:13">48:13</A>&nbsp;Min hand har lagt jordens grund, och min h&#246;gra hand har utsp&#228;nt himmelen; jag kallar p&#229; dem, d&#229; st&#229; de d&#228;r b&#229;da.</p> 
<p><A NAME="an_48:14">48:14</A>&nbsp;F&#246;rsamlen eder, I alla, och h&#246;ren: Vem bland dessa andra har f&#246;rutsagt detta, att den man, som HERREN &#228;lskar, skall utf&#246;ra hans vilja mot Babel och vara hans arm mot kald&#233;erna?</p> 
<p><A NAME="an_48:15">48:15</A>&nbsp;Jag, jag har talat detta, jag har ock kallat honom, jag har f&#246;rt honom fram, s&#229; att hans v&#228;g har blivit lyckosam.</p> 
<p><A NAME="an_48:16">48:16</A>&nbsp;Tr&#228;den hit till mig och h&#246;ren detta; Mina f&#246;ruts&#228;gelser har jag icke talat i det f&#246;rdolda; n&#228;r tiden kom, att n&#229;got skulle ske, d&#229; var jag d&#228;r. Och nu har Herren, HERREN s&#228;nt mig och s&#228;nt sin Ande.</p> 
<p><A NAME="an_48:17">48:17</A>&nbsp;S&#229; s&#228;ger HERREN, din f&#246;rlossare, Israels Helige: Jag &#228;r HERREN, din Gud, den som l&#228;r dig, vad nyttigt &#228;r, den som leder dig p&#229; den v&#228;g du skall vandra.</p> 
<p><A NAME="an_48:18">48:18</A>&nbsp;O att du ville akta p&#229; mina bud! D&#229; skulle frid tillflyta dig s&#229;som en str&#246;m och din r&#228;tt s&#229;som havets b&#246;ljor;</p> 
<p><A NAME="an_48:19">48:19</A>&nbsp;dina barn skulle d&#229; vara s&#229;som sanden och din livsfrukt s&#229;som sandkornen, dess namn skulle aldrig bliva utrotat eller utpl&#229;nat ur min &#229;syn.</p> 
<p><A NAME="an_48:20">48:20</A>&nbsp;Dragen ut fr&#229;n Babel, flyn ifr&#229;n kald&#233;ernas land; f&#246;rkunnen det med fr&#246;jderop och l&#229;ten det bliva k&#228;nt, utbreden ryktet d&#228;rom till jordens &#228;nda; s&#228;gen: &#187;HERREN har f&#246;rlossat sin tj&#228;nare Jakob.&#187;</p> 
<p><A NAME="an_48:21">48:21</A>&nbsp;De ledo ingen t&#246;rst, n&#228;r han f&#246;rde dem genom &#246;demarker, ty han l&#228;t vatten str&#246;mma fram ur klippan &#229;t dem, han kl&#246;v s&#246;nder klippan, och vattnet fl&#246;dade.</p> 
<p><A NAME="an_48:22">48:22</A>&nbsp;Men de ogudaktiga f&#229; ingen frid, s&#228;ger HERREN.</p> 
<p><A NAME="an_49:1">49:1</A>&nbsp;H&#246;ren p&#229; mig, I havsl&#228;nder, och akten h&#228;rp&#229;, I folk, som bon i fj&#228;rran. HERREN kallade mig, n&#228;r jag &#228;nnu var i moderlivet, han n&#228;mnde mitt namn, medan jag l&#229;g i min moders sk&#246;te.</p> 
<p><A NAME="an_49:2">49:2</A>&nbsp;Och han gjorde min mun lik ett skarpt sv&#228;rd och g&#246;mde mig under sin hands skugga; han gjorde mig till en vass pil och dolde mig i sitt koger.</p> 
<p><A NAME="an_49:3">49:3</A>&nbsp;Och han sade till mig: &#187;Du &#228;r min tj&#228;nare, Israel, genom vilken jag vill f&#246;rh&#228;rliga mig.&#187;</p> 
<p><A NAME="an_49:4">49:4</A>&nbsp;Men jag t&#228;nkte: &#187;F&#246;rg&#228;ves har jag m&#246;dat mig, fruktl&#246;st och f&#229;f&#228;ngt har jag f&#246;rt&#228;rt min kraft; dock, min r&#228;tt &#228;r hos HERREN och min l&#246;n hos min Gud.&#187;</p> 
<p><A NAME="an_49:5">49:5</A>&nbsp;Och nu s&#228;ger HERREN, han som danade mig till sin tj&#228;nare, n&#228;r jag &#228;nnu var i moderlivet, p&#229; det att jag m&#229;tte f&#246;ra Jakob tillbaka till honom, s&#229; att Israel icke rycktes bort -- ty jag &#228;r &#228;rad i HERRENS &#246;gon, och min Gud har blivit min starkhet --</p> 
<p><A NAME="an_49:6">49:6</A>&nbsp;han s&#228;ger: Det &#228;r f&#246;r litet f&#246;r dig, d&#229; du &#228;r min tj&#228;nare, att allenast uppr&#228;tta Jakobs stammar och f&#246;ra tillbaka de bevarade av Israel; jag vill s&#228;tta dig till ett ljus f&#246;r hednafolken, f&#246;r att min fr&#228;lsning m&#229; n&#229; till jordens &#228;nda.</p> 
<p><A NAME="an_49:7">49:7</A>&nbsp;S&#229; s&#228;ger HERREN, Israels f&#246;rlossare, hans Helige, till den djupt f&#246;raktade som &#228;r en styggelse f&#246;r m&#228;nniskor, en tr&#228;l under tyranner: Konungar skola se det och st&#229; upp, furstar skola se det och buga sig f&#246;r HERRENS skull, som har bevisat sig trofast, f&#246;r Israels Heliges skull, som har utvalt dig.</p> 
<p><A NAME="an_49:8">49:8</A>&nbsp;S&#229; s&#228;ger HERREN: Jag b&#246;nh&#246;r dig i behaglig tid, och jag hj&#228;lper dig p&#229; fr&#228;lsningens dag; jag skall bevara dig och fullborda i dig f&#246;rbundet med folket, s&#229; att du skall uppr&#228;tta landet och utskifta de f&#246;r&#246;dda arvslotterna</p> 
<p><A NAME="an_49:9">49:9</A>&nbsp;och s&#228;ga till de f&#229;ngna: &#187;Dragen ut&#187;, till dem som sitta i m&#246;rkret: &#187;Kommen fram.&#187; De skola finna bete utmed v&#228;garna, ja, betesplatser p&#229; alla kala h&#246;jder;</p> 
<p><A NAME="an_49:10">49:10</A>&nbsp;de skola varken hungra eller t&#246;rsta, &#246;kenhettan och solen skola icke skada dem, ty deras f&#246;rbarmare skall leda dem och skall f&#246;ra dem till vattenk&#228;llor.</p> 
<p><A NAME="an_49:11">49:11</A>&nbsp;Och jag skall g&#246;ra alla mina berg till &#246;ppna v&#228;gar, och mina farv&#228;gar skola byggas h&#246;ga.</p> 
<p><A NAME="an_49:12">49:12</A>&nbsp;Se, d&#228;r komma de fj&#228;rran ifr&#229;n, ja, somliga fr&#229;n norr och andra fr&#229;n v&#228;ster, somliga ock fr&#229;n sin&#233;ernas land.</p> 
<p><A NAME="an_49:13">49:13</A>&nbsp;Jublen, I himlar, och fr&#246;jda dig, du jord, och bristen ut i jubel, I berg; ty HERREN tr&#246;star sitt folk och f&#246;rbarmar sig &#246;ver sina betryckta.</p> 
<p><A NAME="an_49:14">49:14</A>&nbsp;Men Sion s&#228;ger: &#187;HERREN har &#246;vergivit mig, Herren har f&#246;rg&#228;tit mig.&#187;</p> 
<p><A NAME="an_49:15">49:15</A>&nbsp;Kan d&#229; en moder f&#246;rg&#228;ta sitt barn, s&#229; att hon icke har f&#246;rbarmande med sin livsfrukt? Och om hon &#228;n kunde f&#246;rg&#228;ta sitt barn, s&#229; skulle dock jag icke f&#246;rg&#228;ta dig.</p> 
<p><A NAME="an_49:16">49:16</A>&nbsp;Se, p&#229; mina h&#228;nder har jag upptecknat dig; dina murar st&#229; alltid inf&#246;r mina &#246;gon.</p> 
<p><A NAME="an_49:17">49:17</A>&nbsp;Redan hasta dina s&#246;ner fram, under det dina f&#246;rst&#246;rare och h&#228;rjare draga bort ifr&#229;n dig.</p> 
<p><A NAME="an_49:18">49:18</A>&nbsp;Lyft upp dina &#246;gon och se dig omkring: alla komma f&#246;rsamlade till dig. S&#229; sant jag lever, s&#228;ger HERREN, du skall f&#229; ikl&#228;da dig dem alla s&#229;som en skrud och lik en brud omgjorda dig med dem.</p> 
<p><A NAME="an_49:19">49:19</A>&nbsp;Ty om du f&#246;rut l&#229;g i ruiner och var &#246;delagd, ja, om ock ditt land var f&#246;rh&#228;rjat, s&#229; skall du nu i st&#228;llet bliva f&#246;r tr&#229;ng f&#246;r dina inbyggare, och dina f&#246;rd&#228;rvare skola vara l&#229;ngt borta.</p> 
<p><A NAME="an_49:20">49:20</A>&nbsp;Den tid stundar, d&#229; du skall f&#229; h&#246;ra s&#228;gas av barnen som f&#246;ddes under din barnl&#246;shet: &#187;Platsen &#228;r mig f&#246;r tr&#229;ng, giv rum, s&#229; att jag kan bo h&#228;r.&#187;</p> 
<p><A NAME="an_49:21">49:21</A>&nbsp;D&#229; skall du s&#228;ga i ditt hj&#228;rta: &#187;Vem har f&#246;tt dessa &#229;t mig? Jag var ju barnl&#246;s och ofruktsam, landsflyktig och f&#246;rdriven; vem har d&#229; fostrat dessa? Se, jag var l&#228;mnad ensam kvar; varifr&#229;n komma d&#229; dessa?&#187;</p> 
<p><A NAME="an_49:22">49:22</A>&nbsp;S&#229; s&#228;ger Herren, HERREN: Se, jag skall upplyfta min hand till tecken &#229;t folken och resa upp mitt baner till tecken &#229;t folkslagen; d&#229; skola de b&#228;ra dina s&#246;ner hit i sin famn och f&#246;ra dina d&#246;ttrar fram p&#229; sina axlar.</p> 
<p><A NAME="an_49:23">49:23</A>&nbsp;Och konungar skola vara dina barns v&#229;rdare och furstinnor deras ammor, de skola falla ned inf&#246;r dig med ansiktet mot jorden och slicka dina f&#246;tters stoft. Och du skall f&#246;rnimma, att jag &#228;r HERREN och att de som f&#246;rbida mig icke komma p&#229; skam.</p> 
<p><A NAME="an_49:24">49:24</A>&nbsp;Kan man taga ifr&#229;n hj&#228;lten hans byte eller rycka f&#229;ngarna ifr&#229;n den som har segerns r&#228;tt?</p> 
<p><A NAME="an_49:25">49:25</A>&nbsp;Och om &#228;n s&#229; vore, s&#228;ger HERREN, om man &#228;n kunde taga ifr&#229;n hj&#228;lten hans f&#229;ngar och rycka bytet ur den v&#228;ldiges hand, s&#229; skulle jag dock sj&#228;lv st&#229; emot dina motst&#229;ndare, och sj&#228;lv skulle jag fr&#228;lsa dina barn.</p> 
<p><A NAME="an_49:26">49:26</A>&nbsp;Ja, jag skall tvinga dina f&#246;rtryckare att &#228;ta sitt eget k&#246;tt, och av sitt eget blod skola de bliva druckna s&#229;som av druvsaft. Och allt k&#246;tt skall d&#229; f&#246;rnimma, att jag, HERREN, &#228;r din fr&#228;lsare och att den Starke i Jakob &#228;r din f&#246;rlossare.</p> 
<p><A NAME="an_50:1">50:1</A>&nbsp;S&#229; s&#228;ger HERREN: Var &#228;r eder moders skiljebrev, det, varmed jag skulle hava f&#246;rskjutit henne? Eller finnes bland mina borgen&#228;rer n&#229;gon som jag har s&#229;lt eder &#229;t? Nej, genom edra missg&#228;rningar bleven I s&#229;lda, och f&#246;r edra &#246;vertr&#228;delsers skull blev eder moder f&#246;rskjuten.</p> 
<p><A NAME="an_50:2">50:2</A>&nbsp;Varf&#246;r var ingen tillst&#228;des, n&#228;r jag kom? Varf&#246;r svarade ingen, n&#228;r jag ropade? Har d&#229; min arm blivit f&#246;r kort, s&#229; att den ej kan f&#246;rlossa, eller finnes hos mig ingen kraft till att hj&#228;lpa? Med min n&#228;pst uttorkar jag ju havet, och str&#246;mmarna g&#246;r jag till torrt land, s&#229; att fiskarna ruttna och d&#246; av t&#246;rst, eftersom vattnet &#228;r borta;</p> 
<p><A NAME="an_50:3">50:3</A>&nbsp;sj&#228;lva himmelen kl&#228;der jag i m&#246;rker och giver den sorgdr&#228;kt att b&#228;ra.</p> 
<p><A NAME="an_50:4">50:4</A>&nbsp;Herren, HERREN har givit mig en tunga med l&#228;rdom, s&#229; att jag f&#246;rst&#229;r att genom mina ord hugsvala den tr&#246;tte; han v&#228;cker var morgon mitt &#246;ra, han v&#228;cker det till att h&#246;ra p&#229; l&#228;rjunges&#228;tt.</p> 
<p><A NAME="an_50:5">50:5</A>&nbsp;Ja, Herren, HERREN har &#246;ppnat mitt &#246;ra, och jag har ej varit genstr&#228;vig, jag har ej vikit tillbaka.</p> 
<p><A NAME="an_50:6">50:6</A>&nbsp;Jag h&#246;ll fram min rygg &#229;t dem som slogo mig och mina kinder &#229;t dem som ryckte mig i sk&#228;gget; jag skylde icke mitt ansikte mot sm&#228;delse och spott.</p> 
<p><A NAME="an_50:7">50:7</A>&nbsp;Men Herren, HERREN hj&#228;lper mig, d&#228;rf&#246;r k&#228;nde jag ej sm&#228;delsen, d&#228;rf&#246;r gjorde jag min panna h&#229;rd s&#229;som sten; jag visste ju, att jag ej skulle komma p&#229; skam.</p> 
<p><A NAME="an_50:8">50:8</A>&nbsp;Den som d&#246;mer mig fri &#228;r n&#228;ra, vem vill d&#229; g&#229; till r&#228;tta med mig? M&#229; han tr&#228;da fram j&#228;mte mig. Vem vill vara min anklagare? M&#229; han komma hit till mig.</p> 
<p><A NAME="an_50:9">50:9</A>&nbsp;Se, Herren, HERREN hj&#228;lper mig; vem vill d&#229; d&#246;ma mig skyldig? Se, de skola allasammans falla s&#246;nder s&#229;som en kl&#228;dnad; mal skall f&#246;rt&#228;ra dem.</p> 
<p><A NAME="an_50:10">50:10</A>&nbsp;Vem bland eder, som fruktar HERREN och h&#246;r hans tj&#228;nares r&#246;st? Om han &#228;n vandrar i m&#246;rkret och icke ser n&#229;gon ljusning, s&#229; f&#246;rtr&#246;ste han dock p&#229; HERRENS namn och st&#246;dje sig vid sin Gud.</p> 
<p><A NAME="an_50:11">50:11</A>&nbsp;Men se, I alla som t&#228;nden upp en brand och v&#228;pnen eder med gl&#246;dande pilar, I hemfallen sj&#228;lva &#229;t l&#229;gorna fr&#229;n eder brand och &#229;t pilarna som I haven ant&#228;nt. Av min hand skall detta vederfaras eder; i kval skolen I komma att ligga.</p> 
<p><A NAME="an_51:1">51:1</A>&nbsp;H&#246;ren p&#229; mig, I som faren efter r&#228;ttf&#228;rdighet, I som s&#246;ken HERREN. Sk&#229;den p&#229; klippan, ur vilken I &#228;ren uthuggna, och p&#229; gruvan, ur vilken I haven framh&#228;mtats:</p> 
<p><A NAME="an_51:2">51:2</A>&nbsp;ja, sk&#229;den p&#229; Abraham, eder fader, och p&#229; Sara som f&#246;dde eder. Ty n&#228;r han &#228;nnu var ensam, kallade jag honom och v&#228;lsignade honom och f&#246;r&#246;kade honom.</p> 
<p><A NAME="an_51:3">51:3</A>&nbsp;Ja, HERREN skall varkunna sig &#246;ver Sion, han skall varkunna sig &#246;ver alla dess ruiner; han g&#246;r dess &#246;ken lik ett Eden och dess hedmark lik en HERRENS lustg&#229;rd. Fr&#246;jd och gl&#228;dje skall h&#246;ras d&#228;rinne, tacks&#228;gelse och lovs&#229;ngs ljud.</p> 
<p><A NAME="an_51:4">51:4</A>&nbsp;Akta p&#229; mig, du mitt folk; lyssna till mig, du min menighet. Ty fr&#229;n mig skall lag utg&#229;, och min r&#228;tt skall jag s&#228;tta till ett ljus f&#246;r folken.</p> 
<p><A NAME="an_51:5">51:5</A>&nbsp;Min r&#228;ttf&#228;rdighet &#228;r n&#228;ra, min fr&#228;lsning g&#229;r fram, och mina armar skola skaffa r&#228;tt bland folken; havsl&#228;nderna bida efter mig och hoppas p&#229; min arm.</p> 
<p><A NAME="an_51:6">51:6</A>&nbsp;Lyften upp edra &#246;gon till himmelen, sk&#229;den ock p&#229; jorden h&#228;rnere: se, himmelen skall uppl&#246;sa sig s&#229;som r&#246;k och jorden n&#246;tas ut s&#229;som en kl&#228;dnad, och dess inbyggare skola d&#246; s&#229;som mygg; men min fr&#228;lsning f&#246;rbliver evinnerligen, och min r&#228;ttf&#228;rdighet varder icke om intet.</p> 
<p><A NAME="an_51:7">51:7</A>&nbsp;H&#246;ren p&#229; mig, I som k&#228;nnen r&#228;ttf&#228;rdigheten, du folk, som b&#228;r min lag i ditt hj&#228;rta; Frukten icke f&#246;r m&#228;nniskors sm&#228;delser och varen ej f&#246;rf&#228;rade f&#246;r deras h&#229;n.</p> 
<p><A NAME="an_51:8">51:8</A>&nbsp;Ty mal skall f&#246;rt&#228;ra dem s&#229;som en kl&#228;dnad, och mott skall f&#246;rt&#228;ra dem s&#229;som ull; men min r&#228;ttf&#228;rdighet f&#246;rbliver evinnerligen och min fr&#228;lsning ifr&#229;n sl&#228;kte till sl&#228;kte.</p> 
<p><A NAME="an_51:9">51:9</A>&nbsp;Vakna upp, vakna upp, kl&#228;d dig i makt, du HERRENS arm; vakna upp s&#229;som i forna dagar, i f&#246;rg&#229;ngna tider. Var det icke du, som slog Rahab och genomborrade draken?</p> 
<p><A NAME="an_51:10">51:10</A>&nbsp;Var det icke du, som uttorkade havet, det stora djupets vatten, och som gjorde havsbottnen till en v&#228;g, d&#228;r ett fr&#228;lsat folk kunde g&#229; fram?</p> 
<p><A NAME="an_51:11">51:11</A>&nbsp;Ja, HERRENS f&#246;rlossade skola v&#228;nda tillbaka och komma till Sion med jubel; evig gl&#228;dje skall kr&#246;na deras huvuden, fr&#246;jd och gl&#228;dje skola de undf&#229;, sorg och suckan skola fly bort.</p> 
<p><A NAME="an_51:12">51:12</A>&nbsp;Jag, jag &#228;r den som tr&#246;star eder. Vem &#228;r d&#229; du, att du fruktar f&#246;r d&#246;dliga m&#228;nniskor, f&#246;r m&#228;nniskobarn som bliva s&#229;som torrt gr&#228;s?</p> 
<p><A NAME="an_51:13">51:13</A>&nbsp;Och d&#228;rvid f&#246;rg&#228;ter du HERREN, som har skapat dig, honom som har utsp&#228;nt himmelen och lagt jordens grund. Ja, best&#228;ndigt, dagen igenom, f&#246;rskr&#228;ckes du f&#246;r f&#246;rtryckarens vrede, s&#229;som stode han just redo till att f&#246;rd&#228;rva. Men vad bliver v&#228;l av f&#246;rtryckarens vrede?</p> 
<p><A NAME="an_51:14">51:14</A>&nbsp;Snart skall den fj&#228;ttrade l&#246;sas ur sitt tv&#229;ng; han skall icke d&#246; och hemfalla &#229;t graven, ej heller skall han lida brist p&#229; br&#246;d.</p> 
<p><A NAME="an_51:15">51:15</A>&nbsp;ty jag &#228;r HERREN, din Gud, han som r&#246;r upp havet, s&#229; att dess b&#246;ljor brusa, han vilkens namn &#228;r HERREN Sebaot;</p> 
<p><A NAME="an_51:16">51:16</A>&nbsp;och jag har lagt mina ord i din mun och &#246;vert&#228;ckt dig med min hands skugga f&#246;r att plantera en himmel och grunda en jord och f&#246;r att s&#228;ga till Sion: Du &#228;r mitt folk.</p> 
<p><A NAME="an_51:17">51:17</A>&nbsp;Vakna upp, vakna upp, st&#229; upp, Jerusalem, du som av HERRENS hand har f&#229;tt att dricka hans vredes b&#228;gare, ja, du som har t&#246;mt berusningens kalk till sista droppen.</p> 
<p><A NAME="an_51:18">51:18</A>&nbsp;Bland alla de s&#246;ner hon hade f&#246;tt fanns ingen som ledde henne, bland alla de s&#246;ner hon hade fostrat ingen som fattade henne vid handen.</p> 
<p><A NAME="an_51:19">51:19</A>&nbsp;Dubbel &#228;r den olycka som har drabbat dig, och vem visar dig medlidande? H&#228;r &#228;r f&#246;r&#246;delse och f&#246;rst&#246;ring, hunger och sv&#228;rd. Huru skall jag tr&#246;sta dig?</p> 
<p><A NAME="an_51:20">51:20</A>&nbsp;Dina s&#246;ner f&#246;rsm&#228;ktade, de l&#229;go vid alla gath&#246;rn, lika antiloper i j&#228;garens garn, drabbade i fullt m&#229;tt av HERRENS vrede, av din Guds n&#228;pst.</p> 
<p><A NAME="an_51:21">51:21</A>&nbsp;D&#228;rf&#246;r m&#229; du h&#246;ra detta, du arma, som &#228;r drucken, fast&#228;n icke av vin:</p> 
<p><A NAME="an_51:22">51:22</A>&nbsp;S&#229; s&#228;ger HERREN, som &#228;r din Herre, och din Gud, som utf&#246;r sitt folks sak: Se, jag tager bort ur din hand berusningens b&#228;gare; av min vredes kalk skall du ej vidare dricka.</p> 
<p><A NAME="an_51:23">51:23</A>&nbsp;Och jag s&#228;tter den i dina pl&#229;gares hand, deras som sade till dig: &#187;Fall ned, s&#229; att vi f&#229; g&#229; fram &#246;ver dig&#187;; och s&#229; n&#246;dgades du g&#246;ra din rygg likasom till en mark och till en gata f&#246;r dem som gingo d&#228;r fram.</p> 
<p><A NAME="an_52:1">52:1</A>&nbsp;Vakna upp, vakna upp, ikl&#228;d dig din makt, o Sion; ikl&#228;d dig din h&#246;gtidsskrud, Jerusalem, du heliga stad; ty ingen oomskuren eller oren skall vidare komma in i dig.</p> 
<p><A NAME="an_52:2">52:2</A>&nbsp;Skaka stoftet av dig, st&#229; upp och intag din plats, Jerusalem; l&#246;s banden fr&#229;n din hals, du f&#229;ngna dotter Sion.</p> 
<p><A NAME="an_52:3">52:3</A>&nbsp;Ty s&#229; s&#228;ger HERREN: I haven blivit s&#229;lda f&#246;r intet; s&#229; skolen I ock utan penningar bliva l&#246;sk&#246;pta.</p> 
<p><A NAME="an_52:4">52:4</A>&nbsp;Ja, s&#229; s&#228;ger Herren, HERREN: Mitt folk drog i forna dagar ned till Egypten och bodde d&#228;r s&#229;som fr&#228;mlingar; sedan f&#246;rtryckte Assur dem utan all r&#228;tt.</p> 
<p><A NAME="an_52:5">52:5</A>&nbsp;Och vad skall jag nu g&#246;ra h&#228;r, s&#228;ger HERREN, nu d&#229; man har f&#246;rt bort mitt folk utan sak, nu d&#229; dess tyranner s&#229; skr&#228;na, s&#228;ger HERREN, och mitt namn best&#228;ndigt, dagen igenom, varder sm&#228;dat?</p> 
<p><A NAME="an_52:6">52:6</A>&nbsp;Jo, just d&#228;rf&#246;r skall mitt folk f&#229; l&#228;ra k&#228;nna mitt namn, just d&#228;rf&#246;r skall det f&#246;rnimma p&#229; den dagen, att jag &#228;r den som talar; ja, se h&#228;r &#228;r jag.</p> 
<p><A NAME="an_52:7">52:7</A>&nbsp;Huru ljuvliga &#228;ro icke gl&#228;djebudb&#228;rarens fotsteg, n&#228;r han kommer &#246;ver bergen f&#246;r att f&#246;rkunna frid och framb&#228;ra gott budskap och f&#246;rkunna fr&#228;lsning, i det han s&#228;ger till Sion: &#187;Din Gud &#228;r nu konung!&#187;</p> 
<p><A NAME="an_52:8">52:8</A>&nbsp;H&#246;r, huru dina v&#228;ktare upph&#228;va sin r&#246;st och jubla allasammans, ty de se f&#246;r sina &#246;gon, huru HERREN v&#228;nder tillbaka till Sion.</p> 
<p><A NAME="an_52:9">52:9</A>&nbsp;Ja, bristen ut i jubel tillsammans, I Jerusalems ruiner; ty HERREN tr&#246;star sitt folk, han f&#246;rlossar Israel.</p> 
<p><A NAME="an_52:10">52:10</A>&nbsp;HERREN blottar sin heliga arm inf&#246;r alla hedningars &#246;gon, och alla jordens &#228;ndar f&#229; se v&#229;r Guds fr&#228;lsning.</p> 
<p><A NAME="an_52:11">52:11</A>&nbsp;Bort, bort, dragen ut d&#228;rifr&#229;n, kommen icke vid det orent &#228;r; dragen ut ifr&#229;n henne, renen eder, I som b&#228;ren HERRENS k&#228;rl.</p> 
<p><A NAME="an_52:12">52:12</A>&nbsp;Se, I beh&#246;ven icke draga ut med hast, icke vandra bort s&#229;som flyktingar, ty HERREN g&#229;r framf&#246;r eder, och Israels Gud slutar edert t&#229;g.</p> 
<p><A NAME="an_52:13">52:13</A>&nbsp;Se, min tj&#228;nare skall hava framg&#229;ng; han skall bliva upph&#246;jd och stor och h&#246;gt uppsatt.</p> 
<p><A NAME="an_52:14">52:14</A>&nbsp;S&#229;som m&#229;nga h&#228;pnade &#246;ver honom, d&#228;rf&#246;r att hans utseende var vanst&#228;llt mer &#228;n andra m&#228;nniskors och hans gestalt oansenligare &#228;n andra m&#228;nniskobarns,</p> 
<p><A NAME="an_52:15">52:15</A>&nbsp;s&#229; skall han ock v&#228;cka f&#246;rundran hos m&#229;nga folk; ja, konungar skola f&#246;rstummas i f&#246;rundran &#246;ver honom. Ty vad aldrig har varit f&#246;rt&#228;ljt f&#246;r dem, det f&#229; de se, och vad de aldrig hava h&#246;rt, det f&#229; de f&#246;rnimma.</p> 
<p><A NAME="an_53:1">53:1</A>&nbsp;Men vem trodde, vad som predikades f&#246;r oss, och f&#246;r vem var HERRENS arm uppenbar?</p> 
<p><A NAME="an_53:2">53:2</A>&nbsp;Han sk&#246;t upp s&#229;som en ringa telning inf&#246;r honom, s&#229;som ett rotskott ur f&#246;rtorkad jord. Han hade ingen gestalt eller f&#228;gring; n&#228;r vi s&#229;go p&#229; honom, kunde hans utseende ej behaga oss.</p> 
<p><A NAME="an_53:3">53:3</A>&nbsp;F&#246;raktat var han och &#246;vergiven av m&#228;nniskor, en sm&#228;rtornas man och f&#246;rtrogen med krankhet; han var s&#229;som en, f&#246;r vilken man skyler sitt ansikte, s&#229; f&#246;raktat, att vi h&#246;llo honom f&#246;r intet.</p> 
<p><A NAME="an_53:4">53:4</A>&nbsp;Men det var v&#229;ra krankheter han bar, v&#229;ra sm&#228;rtor, dem lade han p&#229; sig, medan vi h&#246;llo honom f&#246;r att vara hems&#246;kt, tuktad av Gud och pinad.</p> 
<p><A NAME="an_53:5">53:5</A>&nbsp;Ja, han var sargad f&#246;r v&#229;ra &#246;vertr&#228;delsers skull och slagen f&#246;r v&#229;ra missg&#228;rningars skull; n&#228;psten var lagd p&#229; honom, f&#246;r att vi skulle f&#229; frid, och genom hans s&#229;r bliva vi helade.</p> 
<p><A NAME="an_53:6">53:6</A>&nbsp;Vi gingo alla vilse s&#229;som f&#229;r, var och en av oss ville vandra sin egen v&#228;g, men HERREN l&#228;t allas v&#229;r missg&#228;rning drabba honom.</p> 
<p><A NAME="an_53:7">53:7</A>&nbsp;Han blev pl&#229;gad, fast&#228;n han &#246;dmjukade sig och icke &#246;ppnade sin mun, lik ett lamm, som f&#246;res bort att slaktas, och lik ett f&#229;r, som &#228;r tyst inf&#246;r dem som klippa det ja, han &#246;ppnade icke sin mun.</p> 
<p><A NAME="an_53:8">53:8</A>&nbsp;Undan v&#229;ld och dom blev han borttagen, men vem i hans sl&#228;kte bet&#228;nker detta? Ja, han rycktes bort ifr&#229;n de levandes land, och f&#246;r mitt folks &#246;vertr&#228;delses skull kom pl&#229;ga &#246;ver honom.</p> 
<p><A NAME="an_53:9">53:9</A>&nbsp;Och bland de ogudaktiga fick hans in grav bland de rika kom han f&#246;rst, n&#228;r han var d&#246;d fast&#228;n han ingen or&#228;tt hade gjort och fast&#228;n svek icke fanns i hans mun.</p> 
<p><A NAME="an_53:10">53:10</A>&nbsp;Det behagade HERREN att sl&#229; honom med krankhet: om hans liv s&#229; bleve ett skuldoffer, d&#229; skulle han f&#229; se avkomlingar och l&#228;nge leva, och HERRENS vilja skulle genom honom hava framg&#229;ng.</p> 
<p><A NAME="an_53:11">53:11</A>&nbsp;Ja, av den vederm&#246;da hans sj&#228;l har utst&#229;tt skall han se frukt och s&#229; bliva m&#228;ttad; genom sin kunskap skall han g&#246;ra m&#229;nga r&#228;ttf&#228;rdiga, han, den r&#228;ttf&#228;rdige, min tj&#228;nare, i det han b&#228;r deras missg&#228;rningar.</p> 
<p><A NAME="an_53:12">53:12</A>&nbsp;D&#228;rf&#246;r skall jag tillskifta honom hans lott bland de m&#229;nga, och med talrika skaror skall han f&#229; utskifta byte, eftersom han utgav sitt liv i d&#246;den och blev r&#228;knad bland &#246;vertr&#228;dare, han som bar m&#229;ngas synder och bad f&#246;r &#246;vertr&#228;darna.</p> 
<p><A NAME="an_54:1">54:1</A>&nbsp;Jubla, du ofruktsamma, du som icke har f&#246;tt barn; brist ut i jubel och ropa av fr&#246;jd, du som icke har blivit moder. Ty den ensamma skall hava m&#229;nga barn, flera &#228;n den som har man, s&#228;ger HERREN.</p> 
<p><A NAME="an_54:2">54:2</A>&nbsp;Vidga ut platsen f&#246;r ditt tj&#228;ll, l&#229;t sp&#228;nna ut t&#228;ltet, under vilket du bor, och spar icke; f&#246;rl&#228;ng dina t&#228;ltstreck och g&#246;r dina t&#228;ltpluggar fastare.</p> 
<p><A NAME="an_54:3">54:3</A>&nbsp;Ty du skall utbreda dig b&#229;de &#229;t h&#246;ger och v&#228;nster, och dina avkomlingar skola taga hedningarnas l&#228;nder i besittning och &#229;ter befolka &#246;delagda st&#228;der.</p> 
<p><A NAME="an_54:4">54:4</A>&nbsp;Frukta icke, ty du skall ej komma p&#229; skam; blygs icke, ty du skall ej varda utsk&#228;md. Nej, du skall f&#229; f&#246;rg&#228;ta din ungdoms skam, och ditt &#228;nkest&#229;nds sm&#228;lek skall du icke mer komma ih&#229;g.</p> 
<p><A NAME="an_54:5">54:5</A>&nbsp;Ty den som har skapat dig &#228;r din man, han vilkens namn &#228;r HERREN Sebaot; och Israels Helige &#228;r din f&#246;rlossare, han som kallas hela jordens Gud.</p> 
<p><A NAME="an_54:6">54:6</A>&nbsp;Ty s&#229;som en &#246;vergiven kvinna i hj&#228;rtesorg kallades du av HERREN. Sin ungdomsbrud, vill n&#229;gon f&#246;rskjuta henne? s&#228;ger din Gud.</p> 
<p><A NAME="an_54:7">54:7</A>&nbsp;Ett litet &#246;gonblick &#246;vergav jag dig, men i stor barmh&#228;rtighet vill jag &#229;ter f&#246;rsamla dig.</p> 
<p><A NAME="an_54:8">54:8</A>&nbsp;I min f&#246;rt&#246;rnelses &#246;versvall dolde jag ett &#246;gonblick mitt ansikte f&#246;r dig, men med evig n&#229;d vill jag nu f&#246;rbarma mig &#246;ver dig, s&#228;ger HERREN, din f&#246;rlossare.</p> 
<p><A NAME="an_54:9">54:9</A>&nbsp;Ty s&#229;som jag gjorde vid Noas flod, s&#229; g&#246;r jag ock nu: s&#229;som jag d&#229; svor, att Noas flod icke mer skulle komma &#246;ver jorden, s&#229; sv&#228;r jag ock nu, att jag icke mer skall f&#246;rt&#246;rnas p&#229; dig eller n&#228;psa dig.</p> 
<p><A NAME="an_54:10">54:10</A>&nbsp;Ja, om &#228;n bergen vika bort och h&#246;jderna vackla, s&#229; skall min n&#229;d icke vika ifr&#229;n dig och mitt fridsf&#246;rbund icke vackla, s&#228;ger HERREN; din f&#246;rbarmare.</p> 
<p><A NAME="an_54:11">54:11</A>&nbsp;Du arma, som har blivit s&#229; hems&#246;kt av stormar utan att  f&#229; n&#229;gon tr&#246;st, se, med spetsglans vill jag nu mura dina stenar och giva dig grundvalar av safirer,</p> 
<p><A NAME="an_54:12">54:12</A>&nbsp;jag vill g&#246;ra dina tinnar av rubiner och dina portar av kristall och hela din ringmur av &#228;dla stenar.</p> 
<p><A NAME="an_54:13">54:13</A>&nbsp;Och dina barn skola alla bliva HERRENS l&#228;rjungar, och stor frid skola dina barn d&#229; hava.</p> 
<p><A NAME="an_54:14">54:14</A>&nbsp;Genom r&#228;ttf&#228;rdighet skall du bliva bef&#228;st. All tanke p&#229; f&#246;rtryck vare fj&#228;rran ifr&#229;n dig, ty du skall intet hava att frukta, och all tanke p&#229; f&#246;rd&#228;rv, ty s&#229;dant skall icke nalkas dig.</p> 
<p><A NAME="an_54:15">54:15</A>&nbsp;Om man d&#229; rotar sig samman till anfall, s&#229; kommer det ingalunda fr&#229;n mig; och vilka de &#228;n &#228;ro, som rota sig samman mot dig, s&#229; skola de falla f&#246;r dig.</p> 
<p><A NAME="an_54:16">54:16</A>&nbsp;Se, jag &#228;r den som skapar smeden, vilken bl&#229;ser upp kolelden och s&#229; frambringar ett vapen, s&#229;dant han vill g&#246;ra det; men jag &#228;r ock den som skapar f&#246;rd&#228;rvaren, vilken f&#246;rst&#246;r det.</p> 
<p><A NAME="an_54:17">54:17</A>&nbsp;Och nu skall intet vapen, som smides mot dig, hava n&#229;gon lycka; var tunga, som upph&#228;ver sig f&#246;r att g&#229; till r&#228;tta med dig, skall du f&#229; domf&#228;lld. Detta &#228;r HERRENS tj&#228;nares arvedel, den r&#228;tt de skola undf&#229; av mig, s&#228;ger HERREN.</p> 
<p><A NAME="an_55:1">55:1</A>&nbsp;Upp, alla I som &#228;ren t&#246;rstiga, kommen hit och f&#229;n vatten; och I som inga penningar haven, kommen hit och h&#228;mten s&#228;d och &#228;ten. Ja, kommen hit och h&#228;mten s&#228;d utan penningar och f&#246;r intet b&#229;de vin och mj&#246;lk.</p> 
<p><A NAME="an_55:2">55:2</A>&nbsp;Varf&#246;r given I ut penningar f&#246;r det som ej &#228;r br&#246;d och edert f&#246;rv&#228;rv f&#246;r det som icke kan m&#228;tta? H&#246;ren p&#229; mig, s&#229; skolen I f&#229; &#228;ta det gott &#228;r och f&#246;rn&#246;ja eder med feta r&#228;tter.</p> 
<p><A NAME="an_55:3">55:3</A>&nbsp;B&#246;jen edra &#246;ron hit och kommen till mig; h&#246;ren, s&#229; f&#229;r eder sj&#228;l leva. Jag vill sluta med eder ett evigt f&#246;rbund: att I skolen undf&#229; all den trofasta n&#229;d jag har lovat David.</p> 
<p><A NAME="an_55:4">55:4</A>&nbsp;Se, honom har jag satt till ett vittne f&#246;r folken, till en furste och h&#246;vding f&#246;r folken.</p> 
<p><A NAME="an_55:5">55:5</A>&nbsp;Ja, du skall kalla p&#229; folkslag som du icke k&#228;nner, och folkslag, som icke k&#228;nna dig, skola hasta till dig f&#246;r HERRENS, din Guds, skull, f&#246;r Israels Heliges skull, n&#228;r han f&#246;rh&#228;rligar dig.</p> 
<p><A NAME="an_55:6">55:6</A>&nbsp;S&#246;ken HERREN, medan han l&#229;ter sig finnas; &#229;kallen honom, medan han &#228;r n&#228;ra.</p> 
<p><A NAME="an_55:7">55:7</A>&nbsp;Den ogudaktige &#246;vergive sin v&#228;g och den or&#228;ttf&#228;rdige sina tankar och v&#228;nde om till HERREN, s&#229; skall han f&#246;rbarma sig &#246;ver honom, och till v&#229;r Gud, ty han skall besk&#228;ra mycken f&#246;rl&#229;telse.</p> 
<p><A NAME="an_55:8">55:8</A>&nbsp;Se, mina tankar &#228;ro icke edra tankar, och edra v&#228;gar &#228;ro icke mina v&#228;gar, s&#228;ger HERREN.</p> 
<p><A NAME="an_55:9">55:9</A>&nbsp;Nej, s&#229; mycket som himmelen &#228;r h&#246;gre &#228;n jorden, s&#229; mycket &#228;ro ock mina v&#228;gar h&#246;gre &#228;n edra v&#228;gar och mina tankar h&#246;gre &#228;n edra tankar.</p> 
<p><A NAME="an_55:10">55:10</A>&nbsp;Ty likasom regnet och sn&#246;n faller ifr&#229;n himmelen och icke v&#228;nder tillbaka dit igen, f&#246;rr&#228;n det har vattnat jorden och gjort den fruktsam och b&#228;rande, s&#229; att den giver s&#228;d till att s&#229; och br&#246;d till att &#228;ta,</p> 
<p><A NAME="an_55:11">55:11</A>&nbsp;s&#229; skall det ock vara med ordet som utg&#229;r ur min mun; det skall icke v&#228;nda tillbaka till mig f&#229;f&#228;ngt utan att hava verkat, vad jag vill, och utf&#246;rt det, vartill jag hade s&#228;nt ut det.</p> 
<p><A NAME="an_55:12">55:12</A>&nbsp;Ty med gl&#228;dje skolen I draga ut, och i frid skolen I f&#246;ras &#229;stad. Bergen och h&#246;jderna skola brista ut i jubel, d&#228;r I g&#229;n fram, och alla tr&#228;d p&#229; marken skola klappa i h&#228;nderna.</p> 
<p><A NAME="an_55:13">55:13</A>&nbsp;D&#228;r t&#246;rnsn&#229;r nu finnas skola cypresser v&#228;xa upp, och d&#228;r n&#228;sslor st&#229; skall myrten uppv&#228;xa. Och detta skall bliva HERREN till &#228;ra och ett evigt tecken, som ej skall pl&#229;nas ut.</p> 
<p><A NAME="an_56:1">56:1</A>&nbsp;S&#229; s&#228;ger HERREN: Akten p&#229; vad r&#228;tt &#228;r och &#246;ven r&#228;ttf&#228;rdighet, ty min fr&#228;lsning kommer snart, och snart bliver min r&#228;ttf&#228;rdighet uppenbarad.</p> 
<p><A NAME="an_56:2">56:2</A>&nbsp;S&#228;ll &#228;r den m&#228;nniska, som g&#246;r detta, den m&#228;nniskoson, som st&#229;r fast d&#228;rvid, den som h&#229;ller sabbaten, s&#229; att han icke ohelgar den, och den som avh&#229;ller sin hand fr&#229;n att g&#246;ra n&#229;got ont.</p> 
<p><A NAME="an_56:3">56:3</A>&nbsp;Fr&#228;mlingen, som har slutit sig till HERREN, m&#229; icke s&#228;ga s&#229;: &#187;S&#228;kert skall HERREN avskilja mig fr&#229;n sitt folk.&#187; Ej heller m&#229; den sn&#246;pte s&#228;ga: &#187;Se, jag &#228;r ett f&#246;rtorkat tr&#228;d.&#187;</p> 
<p><A NAME="an_56:4">56:4</A>&nbsp;Ty s&#229; s&#228;ger HERREN: De sn&#246;pta, som h&#229;lla mina sabbater och utv&#228;lja det mig behagar och st&#229; fast vid mitt f&#246;rbund,</p> 
<p><A NAME="an_56:5">56:5</A>&nbsp;&#229;t dem skall jag i mitt hus och inom mina murar giva en &#229;minnelse och ett namn, en v&#228;lsignelse, som &#228;r f&#246;rmer &#228;n s&#246;ner och d&#246;ttrar; jag skall giva dem ett evigt namn, som icke skall varda utrotat.</p> 
<p><A NAME="an_56:6">56:6</A>&nbsp;Och fr&#228;mlingarna, som hava slutit sig till HERREN f&#246;r att tj&#228;na honom och f&#246;r att &#228;lska HERRENS namn och s&#229; vara hans tj&#228;nare, alla som h&#229;lla sabbaten, s&#229; att de icke ohelga den, och som st&#229; fast vid mitt f&#246;rbund,</p> 
<p><A NAME="an_56:7">56:7</A>&nbsp;dem skall jag l&#229;ta komma till mitt heliga berg och giva dem gl&#228;dje i mitt b&#246;nehus, och deras br&#228;nnoffer och slaktoffer skola vara mig v&#228;lbehagliga p&#229; mitt altare; ty mitt hus skall kallas ett b&#246;nehus f&#246;r alla folk.</p> 
<p><A NAME="an_56:8">56:8</A>&nbsp;S&#229; s&#228;ger Herren, HERREN, han som f&#246;rsamlar de f&#246;rdrivna av Israel: Jag skall f&#246;rsamla &#228;nnu flera till honom, ut&#246;ver dem som redan &#228;ro f&#246;rsamlade till honom.</p> 
<p><A NAME="an_56:9">56:9</A>&nbsp;I alla djur p&#229; marken, kommen och &#228;ten, ja, I alla skogens djur.</p> 
<p><A NAME="an_56:10">56:10</A>&nbsp;V&#228;ktarna h&#228;r &#228;ro allasammans blinda, de hava intet f&#246;rst&#229;nd; de &#228;ro allasammans stumma hundar, som icke kunna sk&#228;lla; de ligga och dr&#246;mma och vilja g&#228;rna slumra.</p> 
<p><A NAME="an_56:11">56:11</A>&nbsp;Men de hundarna &#228;ro ock glupska och kunna ej bliva m&#228;tta. Ja, s&#229;dana m&#228;nniskor &#228;ro herdar, dessa som intet kunna f&#246;rst&#229;! De vilja allasammans vandra sin egen v&#228;g; var och en s&#246;ker sin egen vinning, alla, s&#229; m&#229;nga de &#228;ro.</p> 
<p><A NAME="an_56:12">56:12</A>&nbsp;&#187;Kommen, jag skall h&#228;mta vin, och s&#229; skola vi dricka oss druckna av starka drycker. Och morgondagen skall bliva denna dag lik, en &#246;verm&#229;ttan h&#228;rlig dag!&#187;</p> 
<p><A NAME="an_57:1">57:1</A>&nbsp;Den r&#228;ttf&#228;rdige f&#246;rg&#229;s, och ingen finnes, som t&#228;nker d&#228;rp&#229;; fromma m&#228;nniskor ryckas bort, utan att n&#229;gon l&#228;gger m&#228;rke d&#228;rtill. Ja, genom ondskans makt ryckes den r&#228;ttf&#228;rdige bort</p> 
<p><A NAME="an_57:2">57:2</A>&nbsp;och g&#229;r d&#229; in i friden; de som hava vandrat sin v&#228;g r&#228;tt fram f&#229; ro i sina vilorum.</p> 
<p><A NAME="an_57:3">57:3</A>&nbsp;Men tr&#228;den fram hit, I s&#246;ner av teckentyderskor, I barn av &#228;ktenskapsbrytare och sk&#246;kor.</p> 
<p><A NAME="an_57:4">57:4</A>&nbsp;&#214;ver vem g&#246;ren I eder lustiga? Mot vem sp&#228;rren I upp munnen och r&#228;cken I ut tungan? Sannerligen, I &#228;ren &#246;vertr&#228;delsens barn, en l&#246;gnens avf&#246;da,</p> 
<p><A NAME="an_57:5">57:5</A>&nbsp;I som uppt&#228;ndens av br&#229;nad vid terebinterna, ja, under alla gr&#246;na tr&#228;d, I som slakten edra barn i dalarna, i bergsklyftornas djup.</p> 
<p><A NAME="an_57:6">57:6</A>&nbsp;Stenarna i din dal har du till din del, de, just de &#228;ro din lott; ocks&#229; &#229;t dem utgjuter du drickoffer och framb&#228;r du spisoffer. Skulle jag giva mig till freds vid s&#229;dant?</p> 
<p><A NAME="an_57:7">57:7</A>&nbsp;P&#229; h&#246;ga och stora berg redde du dig l&#228;ger; ocks&#229; upp p&#229; s&#229;dana begav du dig f&#246;r att offra slaktoffer.</p> 
<p><A NAME="an_57:8">57:8</A>&nbsp;Och bakom d&#246;rren och d&#246;rrposten satte du ditt m&#228;rke. Du &#246;vergav mig; du kl&#228;dde av dig och besteg ditt l&#228;ger och beredde plats d&#228;r. Du gjorde upp med dem, g&#228;rna delade du l&#228;ger med dem vid f&#246;rsta vink du s&#229;g.</p> 
<p><A NAME="an_57:9">57:9</A>&nbsp;Du begav dig till Melek med olja och tog med dig dina m&#229;nga salvor; du s&#228;nde dina budb&#228;rare till fj&#228;rran land, ja, &#228;nda ned till d&#246;dsriket.</p> 
<p><A NAME="an_57:10">57:10</A>&nbsp;Om du &#228;n blev tr&#246;tt av din l&#229;nga f&#228;rd, sade du dock icke: &#187;F&#246;rg&#228;ves!&#187; S&#229; l&#228;nge du kunde r&#246;ra din hand, mattades du icke.</p> 
<p><A NAME="an_57:11">57:11</A>&nbsp;F&#246;r vem r&#228;ddes och fruktade du d&#229;, eftersom du var s&#229; trol&#246;s och eftersom du icke t&#228;nkte p&#229; mig och ej ville akta p&#229;? &#196;r det icke s&#229;: eftersom jag har tegat, och det sedan l&#228;nge, d&#228;rf&#246;r fruktar du mig icke?</p> 
<p><A NAME="an_57:12">57:12</A>&nbsp;Men jag skall visa, huru det &#228;r med din r&#228;ttf&#228;rdighet  och med dina verk, de skola icke hj&#228;lpa dig.</p> 
<p><A NAME="an_57:13">57:13</A>&nbsp;N&#228;r du ropar, d&#229; m&#229; ditt avgudaf&#246;lje r&#228;dda dig. Nej, en vind skall taga dem med sig allasammans och en fl&#228;kt f&#246;ra dem bort. Men den som tager sin tillflykt till mig skall f&#229; landet till arvedel och f&#229; besitta mitt heliga berg.</p> 
<p><A NAME="an_57:14">57:14</A>&nbsp;Ja, det skall heta: &#187;Banen v&#228;g, banen och bereden v&#228;g; skaffen bort st&#246;testenarna fr&#229;n mitt folks v&#228;g.&#187;</p> 
<p><A NAME="an_57:15">57:15</A>&nbsp;Ty s&#229; s&#228;ger den h&#246;ge och upph&#246;jde, han som tronar till evig tid och heter &#187;den Helige&#187;: Jag bor i helighet uppe i h&#246;jden, men ock hos den som &#228;r f&#246;rkrossad och har en &#246;dmjuk ande; ty jag vill giva liv &#229;t de &#246;dmjukas ande och liv &#229;t de f&#246;rkrossades hj&#228;rtan.</p> 
<p><A NAME="an_57:16">57:16</A>&nbsp;Ja, jag vill icke evinnerligen g&#229; till r&#228;tta och icke st&#228;ndigt f&#246;rt&#246;rnas; eljest skulle deras ande f&#246;rsm&#228;kta inf&#246;r mig, de sj&#228;lar, som jag sj&#228;lv har skapat.</p> 
<p><A NAME="an_57:17">57:17</A>&nbsp;F&#246;r hans girighetssynd f&#246;rt&#246;rnades jag; jag slog honom, och i min f&#246;rt&#246;rnelse h&#246;ll jag mig dold. Men i sin avf&#228;llighet fortfor han att vandra p&#229; sitt hj&#228;rtas v&#228;g.</p> 
<p><A NAME="an_57:18">57:18</A>&nbsp;Hans v&#228;gar har jag sett, men nu vill jag hela honom och leda honom och giva honom och hans s&#246;rjande tr&#246;st.</p> 
<p><A NAME="an_57:19">57:19</A>&nbsp;Jag skall skapa frukt ifr&#229;n hans l&#228;ppar. Frid &#246;ver dem som &#228;ro fj&#228;rran och frid &#246;ver dem som &#228;ro n&#228;ra! s&#228;ger HERREN; jag skall hela honom.</p> 
<p><A NAME="an_57:20">57:20</A>&nbsp;Men de ogudaktiga &#228;ro s&#229;som ett uppr&#246;rt hav, ett som icke kan vara stilla, ett hav, vars v&#229;gor r&#246;ra upp dy och orenlighet.</p> 
<p><A NAME="an_57:21">57:21</A>&nbsp;De ogudaktiga hava ingen frid, s&#228;ger min Gud.</p> 
<p><A NAME="an_58:1">58:1</A>&nbsp;Ropa med full hals utan &#229;terh&#229;ll, h&#228;v upp din r&#246;st s&#229;som en basun och f&#246;rkunna f&#246;r mitt folk deras &#246;vertr&#228;delse, f&#246;r Jakobs hus deras synder.</p> 
<p><A NAME="an_58:2">58:2</A>&nbsp;V&#228;l s&#246;ka de mig dag ut och dag in och vilja hava kunskap om mina v&#228;gar. S&#229;som vore de ett folk, som &#246;vade r&#228;ttf&#228;rdighet och icke &#246;verg&#229;ve sin Guds r&#228;tt, s&#229; fr&#229;ga de mig om r&#228;ttf&#228;rdighetens r&#228;tter och vilja, att Gud skall komma till dem:</p> 
<p><A NAME="an_58:3">58:3</A>&nbsp;&#187;Vartill gagnar det, att vi fasta, n&#228;r du icke ser det, vartill, att vi sp&#228;ka oss, n&#228;r du icke m&#228;rker det?&#187; Men se, p&#229; edra fastedagar sk&#246;ten I edra sysslor, och alla edra arbetare driven I blott p&#229;.</p> 
<p><A NAME="an_58:4">58:4</A>&nbsp;Och se, I h&#229;llen eder fasta med kiv och split, med hugg och slag av gudl&#246;sa n&#228;var. I h&#229;llen icke mer fasta p&#229; s&#229;dant s&#228;tt, att I kunnen g&#246;ra eder r&#246;st h&#246;rd i h&#246;jden.</p> 
<p><A NAME="an_58:5">58:5</A>&nbsp;Skulle detta vara en fasta, s&#229;dan som jag vill hava? Skulle detta vara en r&#228;tt sp&#228;kningsdag? Att man h&#228;nger med huvudet s&#229;som ett s&#228;vstr&#229; och s&#228;tter sig i s&#228;ck och aska, vill du kalla s&#229;dant att h&#229;lla fasta, att fira en dag till HERRENS behag?</p> 
<p><A NAME="an_58:6">58:6</A>&nbsp;Nej, detta &#228;r den fasta, som jag vill hava: att I lossen or&#228;ttf&#228;rdiga bojor och l&#246;sen okets band, att I given de f&#246;rtryckta fria och krossen s&#246;nder alla ok,</p> 
<p><A NAME="an_58:7">58:7</A>&nbsp;ja, att du bryter ditt br&#246;d &#229;t den hungrige och skaffar de fattiga och husvilla h&#228;rb&#228;rge att du kl&#228;der den nakne, var du ser honom, och ej drager dig undan f&#246;r den som &#228;r ditt k&#246;tt och blod.</p> 
<p><A NAME="an_58:8">58:8</A>&nbsp;D&#229; skall ljus bryta fram f&#246;r dig s&#229;som en morgonrodnad, och dina s&#229;r skola l&#228;kas med hast, och din r&#228;tt skall d&#229; g&#229; framf&#246;r dig och HERRENS h&#228;rlighet f&#246;lja dina sp&#229;r.</p> 
<p><A NAME="an_58:9">58:9</A>&nbsp;D&#229; skall HERREN svara, n&#228;r du &#229;kallar honom; n&#228;r du ropar, skall han s&#228;ga: &#187;Se, h&#228;r &#228;r jag.&#187; Om hos dig icke f&#229;r finnas n&#229;gon som p&#229;l&#228;gger ok och pekar finger och talar, vad f&#246;rd&#228;rvligt &#228;r,</p> 
<p><A NAME="an_58:10">58:10</A>&nbsp;om du delar med dig av din n&#246;dtorft &#229;t den hungrige och m&#228;ttar den som &#228;r i betryck, d&#229; skall ljus g&#229; upp f&#246;r dig i m&#246;rkret, och din natt skall bliva lik middagens sken.</p> 
<p><A NAME="an_58:11">58:11</A>&nbsp;Och HERREN skall leda dig best&#228;ndigt; han skall m&#228;tta dig mitt i &#246;demarken och giva styrka &#229;t benen i din kropp. Och du skall vara lik en vattenrik tr&#228;dg&#229;rd och likna ett k&#228;llspr&#229;ng, vars vatten aldrig tryter.</p> 
<p><A NAME="an_58:12">58:12</A>&nbsp;Och dina avkomlingar skola bygga upp de gamla ruinerna, du skall &#229;ter uppr&#228;tta grundvalar ifr&#229;n forna sl&#228;kten; och du skall kallas &#187;han som murar igen revor&#187;, &#187;han som &#229;terst&#228;ller stigar, s&#229; att man kan bo i landet.&#187;</p> 
<p><A NAME="an_58:13">58:13</A>&nbsp;Om du &#228;r varsam med din fot p&#229; sabbaten, s&#229; att du icke p&#229; min heliga dag utf&#246;r dina sysslor; om du kallar sabbaten din lust och HERRENS helgdag en &#228;redag, ja, om du &#228;rar den, s&#229; att du icke g&#229;r dina egna v&#228;gar eller sk&#246;ter dina sysslor eller talar tomma ord,</p> 
<p><A NAME="an_58:14">58:14</A>&nbsp;d&#229; skall du finna din lust i HERREN, och jag skall f&#246;ra dig fram &#246;ver landets h&#246;jder och giva dig till n&#228;ring din fader Jakobs arvedel. Ja, s&#229; har HERRENS mun talat.</p> 
<p><A NAME="an_59:1">59:1</A>&nbsp;Se, HERRENS arm &#228;r icke f&#246;r kort, s&#229; att han ej kan fr&#228;lsa, och hans &#246;ra &#228;r icke tillslutet, s&#229; att han ej kan h&#246;ra.</p> 
<p><A NAME="an_59:2">59:2</A>&nbsp;Nej, det &#228;r edra missg&#228;rningar, som skilja eder och eder Gud fr&#229;n varandra, och edra synder d&#246;lja hans ansikte f&#246;r eder, s&#229; att han icke h&#246;r eder.</p> 
<p><A NAME="an_59:3">59:3</A>&nbsp;Ty edra h&#228;nder &#228;ro fl&#228;ckade av blod och edra fingrar av missg&#228;rning, edra l&#228;ppar tala l&#246;gn, och eder tunga framb&#228;r or&#228;ttf&#228;rdighet.</p> 
<p><A NAME="an_59:4">59:4</A>&nbsp;Ingen h&#246;jer sin r&#246;st i r&#228;ttf&#228;rdighetens namn, och ingen visar redlighet i vad till r&#228;tten h&#246;r. De f&#246;rtr&#246;sta p&#229; idel tomhet, de tala falskhet, de g&#229; havande med olycka och f&#246;da f&#246;rd&#228;rv.</p> 
<p><A NAME="an_59:5">59:5</A>&nbsp;De kl&#228;cka ut basilisk&#228;gg och v&#228;va spindeln&#228;t. Om n&#229;gon &#228;ter av deras &#228;gg, s&#229; d&#246;r han, och trampas ett s&#229;dant s&#246;nder, s&#229; kommer en huggorm ut.</p> 
<p><A NAME="an_59:6">59:6</A>&nbsp;Deras spindeln&#228;t duga icke till kl&#228;der, och de kunna ej skyla sig med vad de hava tillverkat; deras verk &#228;ro f&#246;rd&#228;rvliga verk, och v&#229;ldsg&#228;rningar &#246;va deras h&#228;nder.</p> 
<p><A NAME="an_59:7">59:7</A>&nbsp;Deras f&#246;tter hasta till vad ont &#228;r och &#228;ro snara, n&#228;r det g&#228;ller att utgjuta oskyldigt blod; deras tankar &#228;ro f&#246;rd&#228;rvliga tankar, f&#246;r&#246;delse och f&#246;rst&#246;ring &#228;r p&#229; deras v&#228;gar.</p> 
<p><A NAME="an_59:8">59:8</A>&nbsp;Fridens v&#228;g k&#228;nna de icke, och r&#228;tten f&#246;ljer ej i deras sp&#229;r; de g&#229; krokiga stigar, och ingen som vandrar s&#229; vet, vad frid &#228;r.</p> 
<p><A NAME="an_59:9">59:9</A>&nbsp;D&#228;rf&#246;r &#228;r r&#228;tten fj&#228;rran ifr&#229;n oss, och r&#228;ttf&#228;rdighet tillfaller oss icke; vi bida efter ljus, men se, m&#246;rker r&#229;der, efter solsken, men vi f&#229; vandra i djupaste natt.</p> 
<p><A NAME="an_59:10">59:10</A>&nbsp;Vi m&#229;ste famla utefter v&#228;ggen s&#229;som blinda, famla, s&#229;som hade vi inga &#246;gon; vi stappla mitt p&#229; dagen, s&#229;som vore det skymning, mitt i v&#229;r fulla kraft &#228;ro vi s&#229;som d&#246;da.</p> 
<p><A NAME="an_59:11">59:11</A>&nbsp;Vi brumma allasammans s&#229;som bj&#246;rnar och sucka alltj&#228;mt s&#229;som duvor; vi bida efter r&#228;tten, men den kommer icke, efter fr&#228;lsningen, men den &#228;r fj&#228;rran ifr&#229;n oss.</p> 
<p><A NAME="an_59:12">59:12</A>&nbsp;Ty m&#229;nga &#228;ro v&#229;ra &#246;vertr&#228;delser inf&#246;r dig, och v&#229;ra synder vittna emot oss; ja, v&#229;ra &#246;vertr&#228;delser hava vi f&#246;r v&#229;ra &#246;gon, och v&#229;ra missg&#228;rningar k&#228;nna vi.</p> 
<p><A NAME="an_59:13">59:13</A>&nbsp;Genom &#246;vertr&#228;delse och f&#246;rnekelse hava vi felat mot HERREN, vi hava vikit bort ifr&#229;n v&#229;r Gud; vi hava talat f&#246;rtryck och avf&#228;llighet, l&#246;gnl&#228;ror hava vi f&#246;rkunnat och h&#228;mtat fram ur v&#229;ra hj&#228;rtan.</p> 
<p><A NAME="an_59:14">59:14</A>&nbsp;R&#228;tten tr&#228;nges tillbaka, och r&#228;ttf&#228;rdigheten st&#229;r l&#229;ngt borta, ja, sanningen vacklar p&#229; torget, och vad r&#228;tt &#228;r kan ej komma fram.</p> 
<p><A NAME="an_59:15">59:15</A>&nbsp;S&#229; m&#229;ste sanningen h&#229;lla sig undan, och den som v&#228;nde sig ifr&#229;n det onda blev plundrad. Detta s&#229;g HERREN, och det misshagade honom, att det icke fanns n&#229;gon r&#228;tt.</p> 
<p><A NAME="an_59:16">59:16</A>&nbsp;Och han s&#229;g, att ingen tr&#228;dde fram; han f&#246;rundrade sig &#246;ver att ingen grep in. D&#229; hj&#228;lpte honom hans egen arm, och hans r&#228;ttf&#228;rdighet underst&#246;dde honom.</p> 
<p><A NAME="an_59:17">59:17</A>&nbsp;Och han kl&#228;dde sig i r&#228;ttf&#228;rdighet s&#229;som i ett pansar och satte fr&#228;lsningens hj&#228;lm p&#229; sitt huvud; han kl&#228;dde sig i h&#228;mndens dr&#228;kt s&#229;som i en livkl&#228;dnad och h&#246;ljde sig i nit&#228;lskan s&#229;som i en mantel.</p> 
<p><A NAME="an_59:18">59:18</A>&nbsp;Efter deras g&#228;rningar skall han nu vederg&#228;lla dem; vrede skall han l&#229;ta komma &#246;ver sina ov&#228;nner och &#246;ver sina fiender l&#246;nen f&#246;r vad de hava gjort; ja, havsl&#228;nderna skall han vederg&#228;lla, vad de hava gjort.</p> 
<p><A NAME="an_59:19">59:19</A>&nbsp;S&#229; skall HERRENS namn bliva fruktat i v&#228;ster och hans h&#228;rlighet, d&#228;r solen g&#229;r upp. N&#228;r fienden bryter fram lik en str&#246;m, skall HERRENS andedr&#228;kt f&#246;rjaga honom.</p> 
<p><A NAME="an_59:20">59:20</A>&nbsp;Men s&#229;som en f&#246;rlossare kommer HERREN f&#246;r Sion och f&#246;r dem i Jakob, som omv&#228;nda sig fr&#229;n sin &#246;vertr&#228;delse, s&#228;ger HERREN.</p> 
<p><A NAME="an_59:21">59:21</A>&nbsp;Och detta &#228;r det f&#246;rbund, som jag &#229; min sida g&#246;r med dem, s&#228;ger HERREN: min Ande, som &#228;r &#246;ver dig, och orden, som jag har lagt i din mun, de skola icke vika ur din mun, ej heller ur dina barns eller barnbarns mun fr&#229;n nu och till evig tid, s&#228;ger HERREN.</p> 
<p><A NAME="an_60:1">60:1</A>&nbsp;St&#229; upp, var ljus, ty ditt ljus kommer, och HERRENS h&#228;rlighet g&#229;r upp &#246;ver dig.</p> 
<p><A NAME="an_60:2">60:2</A>&nbsp;Se, m&#246;rker &#246;vert&#228;cker jorden och t&#246;cken folken, men &#246;ver dig uppg&#229;r HERREN, och hans h&#228;rlighet uppenbaras &#246;ver dig.</p> 
<p><A NAME="an_60:3">60:3</A>&nbsp;Och folken skola vandra i ditt ljus och konungarna i glansen som g&#229;r upp &#246;ver dig.</p> 
<p><A NAME="an_60:4">60:4</A>&nbsp;Lyft upp dina &#246;gon och se dig omkring: alla komma f&#246;rsamlade till dig; dina s&#246;ner komma fj&#228;rran ifr&#229;n, och dina d&#246;ttrar b&#228;ras fram p&#229; armen.</p> 
<p><A NAME="an_60:5">60:5</A>&nbsp;D&#229;, vid den synen skall du str&#229;la av fr&#246;jd, och ditt hj&#228;rta skall b&#228;va och vidga sig; ty havets rikedomar skola f&#246;ras till dig, och folkens skatter skola falla dig till.</p> 
<p><A NAME="an_60:6">60:6</A>&nbsp;Skaror av kameler skola &#246;vert&#228;cka dig, kamelf&#229;lar fr&#229;n Midjan och Efa; fr&#229;n Saba skola de alla komma, guld och r&#246;kelse skola de b&#228;ra och skola f&#246;rkunna HERRENS lov.</p> 
<p><A NAME="an_60:7">60:7</A>&nbsp;Alla Kedars hjordar skola f&#246;rsamlas till dig, Nebajots v&#228;durar skola vara dig till tj&#228;nst. Mig till v&#228;lbehag skola de offras p&#229; mitt altare, och min h&#228;rlighets hus skall jag s&#229; f&#246;rh&#228;rliga.</p> 
<p><A NAME="an_60:8">60:8</A>&nbsp;Vilka &#228;ro dessa som komma farande lika moln, lika duvor, som flyga till sitt duvslag?</p> 
<p><A NAME="an_60:9">60:9</A>&nbsp;Se, havsl&#228;nderna bida efter mig, och fr&#228;mst komma Tarsis' skepp; de vilja f&#246;ra dina s&#246;ner hem ifr&#229;n fj&#228;rran land, och de hava med sig silver och guld &#229;t HERRENS, din Guds, namn, &#229;t Israels Helige, ty han f&#246;rh&#228;rligar dig.</p> 
<p><A NAME="an_60:10">60:10</A>&nbsp;Och fr&#228;mlingar skola bygga upp dina murar, och deras konungar skola betj&#228;na dig. Ty v&#228;l har jag slagit dig i min f&#246;rt&#246;rnelse, men i min n&#229;d f&#246;rbarmar jag mig nu &#246;ver dig.</p> 
<p><A NAME="an_60:11">60:11</A>&nbsp;Och dina portar skola h&#229;llas &#246;ppna best&#228;ndigt, varken dag eller natt skola de st&#228;ngas, s&#229; att folkens skatter kunna f&#246;ras in i dig, med deras konungar i hyllningst&#229;get.</p> 
<p><A NAME="an_60:12">60:12</A>&nbsp;Ty det folk eller rike, som ej vill tj&#228;na dig, skall f&#246;rg&#229;s; ja, s&#229;dana folk skola i grund f&#246;rg&#246;ras.</p> 
<p><A NAME="an_60:13">60:13</A>&nbsp;Libanons h&#228;rlighet skall komma till dig, b&#229;de cypress och alm och buxbom, f&#246;r att pryda platsen, d&#228;r min helgedom &#228;r; ty den plats, d&#228;r mina f&#246;tter st&#229;, vill jag g&#246;ra &#228;rad.</p> 
<p><A NAME="an_60:14">60:14</A>&nbsp;Och bugande skola dina f&#246;rtryckares s&#246;ner komma till dig, och dina f&#246;raktare skola allasammans falla ned f&#246;r dina f&#246;tter. Och man skall kalla dig &#187;HERRENS stad&#187;, &#187;Israels Heliges Sion&#187;.</p> 
<p><A NAME="an_60:15">60:15</A>&nbsp;I st&#228;llet f&#246;r att du var &#246;vergiven och hatad, s&#229; att ingen ville taga v&#228;gen genom dig, skall jag g&#246;ra dig till en h&#228;rlighetens boning evinnerligen och till en fr&#246;jdeort ifr&#229;n sl&#228;kte till sl&#228;kte.</p> 
<p><A NAME="an_60:16">60:16</A>&nbsp;Och du skall dia folkens mj&#246;lk, ja, konungabr&#246;st skall du dia; och du skall f&#246;rnimma, att jag, HERREN, &#228;r din fr&#228;lsare och att den Starke i Jakob &#228;r din f&#246;rlossare.</p> 
<p><A NAME="an_60:17">60:17</A>&nbsp;Jag skall l&#229;ta guld komma i st&#228;llet f&#246;r koppar och l&#229;ta silver komma i st&#228;llet f&#246;r j&#228;rn och koppar i st&#228;llet f&#246;r tr&#228; och j&#228;rn i st&#228;llet f&#246;r sten. Och jag vill s&#228;tta frid till din &#246;verhet och r&#228;ttf&#228;rdighet till din beh&#228;rskare.</p> 
<p><A NAME="an_60:18">60:18</A>&nbsp;Man skall icke mer h&#246;ra talas om v&#229;ld i ditt land, om &#246;del&#228;ggelse och f&#246;rst&#246;ring inom dina gr&#228;nser, utan du skall kalla dina murar f&#246;r &#187;fr&#228;lsning&#187; och dina portar f&#246;r &#187;lovs&#229;ng&#187;.</p> 
<p><A NAME="an_60:19">60:19</A>&nbsp;Solen skall icke mer vara ditt ljus om dagen, och m&#229;nen skall icke mer lysa dig med sitt sken, utan HERREN skall vara ditt eviga ljus, och din Gud skall vara din h&#228;rlighet.</p> 
<p><A NAME="an_60:20">60:20</A>&nbsp;Din sol skall d&#229; icke mer g&#229; ned och din m&#229;ne icke mer taga av; ty HERREN skall vara ditt eviga ljus, och dina sorgedagar skola hava en &#228;nde.</p> 
<p><A NAME="an_60:21">60:21</A>&nbsp;Och i ditt folk skola alla vara r&#228;ttf&#228;rdiga, evinnerligen skola de besitta landet; de &#228;ro ju en telning, som jag har planterat, ett verk av mina h&#228;nder, som jag vill f&#246;rh&#228;rliga mig med.</p> 
<p><A NAME="an_60:22">60:22</A>&nbsp;Av den minste skola komma tusen, och av den ringaste skall bliva ett talrikt folk. Jag &#228;r HERREN; n&#228;r tiden &#228;r inne, skall jag med hast fullborda detta.</p> 
<p><A NAME="an_61:1">61:1</A>&nbsp;Herrens, HERRENS Ande &#228;r &#246;ver mig, ty HERREN har smort mig till att f&#246;rkunna gl&#228;djens budskap f&#246;r de &#246;dmjuka; han har s&#228;nt mig till att l&#228;ka dem som hava ett f&#246;rkrossat hj&#228;rta, till att predika frihet f&#246;r de f&#229;ngna och f&#246;rlossning f&#246;r de bundna,</p> 
<p><A NAME="an_61:2">61:2</A>&nbsp;till att predika ett n&#229;dens &#229;r fr&#229;n HERREN och en h&#228;mndens dag fr&#229;n v&#229;r Gud, en dag, d&#229; han skall tr&#246;sta alla s&#246;rjande,</p> 
<p><A NAME="an_61:3">61:3</A>&nbsp;d&#229; han skall l&#229;ta de s&#246;rjande i Sion f&#229; huvudprydnad i st&#228;llet f&#246;r aska, gl&#228;djeolja i st&#228;llet f&#246;r sorg, h&#246;gtidskl&#228;der i st&#228;llet f&#246;r en bedr&#246;vad ande; och de skola kallas &#187;r&#228;ttf&#228;rdighetens terebinter&#187;, &#187;HERRENS plantering, som han vill f&#246;rh&#228;rliga sig med&#187;.</p> 
<p><A NAME="an_61:4">61:4</A>&nbsp;Och de skola bygga upp de gamla ruinerna och uppr&#228;tta f&#246;rf&#228;dernas &#246;deplatser; de skola &#229;terst&#228;lla de f&#246;r&#246;dda st&#228;derna, de platser, som hava legat &#246;de sl&#228;kte efter sl&#228;kte.</p> 
<p><A NAME="an_61:5">61:5</A>&nbsp;Fr&#228;mlingar skola st&#229; redo att f&#246;ra edra hjordar i bet, och utl&#228;nningar skola bruka &#229;t eder &#229;krar och ving&#229;rdar.</p> 
<p><A NAME="an_61:6">61:6</A>&nbsp;Men I skolen heta HERRENS pr&#228;ster, och man skall kalla eder v&#229;r Guds tj&#228;nare; I skolen f&#229; njuta av folkens skatter, och deras h&#228;rlighet skall &#246;verg&#229; till eder.</p> 
<p><A NAME="an_61:7">61:7</A>&nbsp;F&#246;r eder skam skolen I f&#229; dubbelt igen, och de som ledo sm&#228;lek skola nu jubla &#246;ver sin del. S&#229; skola de f&#229; dubbelt att besitta i sitt land; evig gl&#228;dje skola de undf&#229;.</p> 
<p><A NAME="an_61:8">61:8</A>&nbsp;Ty jag, HERREN, &#228;lskar, vad r&#228;tt &#228;r, och hatar or&#228;ttf&#228;rdigt rov; och jag skall giva dem deras l&#246;n i trofasthet och sluta ett evigt f&#246;rbund med dem.</p> 
<p><A NAME="an_61:9">61:9</A>&nbsp;Och deras sl&#228;kte skall bliva k&#228;nt bland folken och deras avkomma bland folkslagen; alla som se dem skola m&#228;rka p&#229; dem, att de &#228;ro ett sl&#228;kte, som HERREN har v&#228;lsignat.</p> 
<p><A NAME="an_61:10">61:10</A>&nbsp;Jag gl&#228;der mig storligen i HERREN, och min sj&#228;l fr&#246;jdar sig i min Gud, ty han har ikl&#228;tt mig fr&#228;lsningens kl&#228;dnad och h&#246;ljt mig i r&#228;ttf&#228;rdighetens mantel, likasom n&#228;r en brudgum s&#228;tter h&#246;gtidsbindeln p&#229; sitt huvud eller likasom n&#228;r en brud pryder sig med sina smycken.</p> 
<p><A NAME="an_61:11">61:11</A>&nbsp;Ty likasom jorden l&#229;ter sina v&#228;xter spira fram och en tr&#228;dg&#229;rd sin s&#229;dd v&#228;xa upp, s&#229; skall Herren, HERREN l&#229;ta r&#228;ttf&#228;rdighet uppv&#228;xa och lovs&#229;ng inf&#246;r alla folk.</p> 
<p><A NAME="an_62:1">62:1</A>&nbsp;F&#246;r Sions skull vill jag icke tiga, och f&#246;r Jerusalems skull vill jag ej unna mig ro, f&#246;rr&#228;n dess r&#228;tt g&#229;r upp s&#229;som solens sken och dess fr&#228;lsning lyser s&#229;som ett brinnande bloss.</p> 
<p><A NAME="an_62:2">62:2</A>&nbsp;Och folken skola se din r&#228;tt och alla konungar din h&#228;rlighet; och du skall f&#229; ett nytt namn, som HERRENS mun skall best&#228;mma.</p> 
<p><A NAME="an_62:3">62:3</A>&nbsp;S&#229; skall du vara en h&#228;rlig krona i HERRENS hand, en konungslig huvudbindel i din Guds hand.</p> 
<p><A NAME="an_62:4">62:4</A>&nbsp;Du skall icke mer kallas &#187;den &#246;vergivna&#187;, ej heller skall ditt land mer kallas &#187;&#246;demark&#187;, utan du skall f&#229; heta &#187;hon som jag har min lust i&#187;, och ditt land skall f&#229; heta &#187;&#228;kta hustrun&#187;; ty HERREN har sin lust i dig, och ditt land har f&#229;tt sin &#228;kta man.</p> 
<p><A NAME="an_62:5">62:5</A>&nbsp;Ty s&#229;som n&#228;r en ung man bliver en jungrus &#228;kta herre, s&#229; skola dina barn bliva dina &#228;kta herrar, och s&#229;som en brudgum fr&#246;jdar sig &#246;ver sin brud, s&#229; skall din Gud fr&#246;jda sig &#246;ver dig.</p> 
<p><A NAME="an_62:6">62:6</A>&nbsp;P&#229; dina murar, Jerusalem, har jag st&#228;llt v&#228;ktare; varken dag eller natt f&#229; de n&#229;gonsin tystna. I som skolen ropa till HERREN, given eder ingen ro.</p> 
<p><A NAME="an_62:7">62:7</A>&nbsp;Och given honom ingen ro f&#246;rr&#228;n han &#229;ter har byggt upp Jerusalem och l&#229;tit det bliva ett &#228;mne till lovs&#229;ng p&#229; jorden.</p> 
<p><A NAME="an_62:8">62:8</A>&nbsp;HERREN har svurit vid sin h&#246;gra hand och sin starka arm: Jag skall icke mer giva din s&#228;d till mat &#229;t dina fiender, och fr&#228;mlingar skola icke dricka ditt vin, frukten av din m&#246;da.</p> 
<p><A NAME="an_62:9">62:9</A>&nbsp;Nej, de som insamla s&#228;den skola ock &#228;ta den och skola lova HERREN, och de som inb&#228;rga vinet skola dricka det i min helgedoms g&#229;rdar.</p> 
<p><A NAME="an_62:10">62:10</A>&nbsp;Dragen ut, dragen ut genom portarna, bereden v&#228;g f&#246;r folket; banen, ja, banen en farv&#228;g rensen den fr&#229;n stenar, resen upp ett baner f&#246;r folken.</p> 
<p><A NAME="an_62:11">62:11</A>&nbsp;H&#246;r, HERREN h&#246;jer ett rop, och det n&#229;r till jordens &#228;nda: S&#228;gen till dottern Sion: Se, din fr&#228;lsning kommer. Se, han har med sig sin l&#246;n, och hans segerbyte g&#229;r framf&#246;r honom.</p> 
<p><A NAME="an_62:12">62:12</A>&nbsp;Och man skall kalla dem &#187;det heliga folket&#187;, &#187;HERRENS f&#246;rlossade&#187;; och dig sj&#228;lv skall man kalla &#187;den m&#229;ngbes&#246;kta staden&#187;, &#187;staden, som ej varder &#246;vergiven&#187;.</p> 
<p><A NAME="an_63:1">63:1</A>&nbsp;Vem &#228;r han som kommer fr&#229;n Edom, fr&#229;n Bosra i h&#246;gr&#246;da kl&#228;der, s&#229; pr&#228;ktig i sin dr&#228;kt, s&#229; stolt i sin stora kraft? &#187;Det &#228;r jag, som talar i r&#228;ttf&#228;rdighet, jag, som &#228;r en m&#228;stare till att fr&#228;lsa.&#187;</p> 
<p><A NAME="an_63:2">63:2</A>&nbsp;Varf&#246;r &#228;r din dr&#228;kt s&#229; r&#246;d? Varf&#246;r likna dina kl&#228;der en vintrampares?</p> 
<p><A NAME="an_63:3">63:3</A>&nbsp;&#187;Jo, en vinpress har jag trampat, jag sj&#228;lv allena, och ingen i folken bistod mig. Jag trampade dem i min vrede, trampade s&#246;nder dem i min f&#246;rt&#246;rnelse. D&#229; st&#228;nkte deras blod p&#229; mina kl&#228;der, och s&#229; fick jag hela min dr&#228;kt nedfl&#228;ckad.</p> 
<p><A NAME="an_63:4">63:4</A>&nbsp;Ty en h&#228;mndedag hade jag beslutit, och mitt f&#246;rlossnings&#229;r hade kommit.</p> 
<p><A NAME="an_63:5">63:5</A>&nbsp;Och jag sk&#229;dade omkring mig, men ingen hj&#228;lpare fanns; jag stod d&#228;r i f&#246;rundran, men ingen fanns, som underst&#246;dde mig. D&#229; hj&#228;lpte mig min egen arm, och min f&#246;rt&#246;rnelse underst&#246;dde mig.</p> 
<p><A NAME="an_63:6">63:6</A>&nbsp;Jag trampade ned folken i min vrede och gjorde dem druckna i min f&#246;rt&#246;rnelse, och jag l&#228;t deras blod rinna ned p&#229; jorden.&#187;</p> 
<p><A NAME="an_63:7">63:7</A>&nbsp;HERRENS n&#229;deg&#228;rningar vill jag f&#246;rkunna, ja, HERRENS lov, efter allt vad HERREN har gjort mot oss, den n&#229;derike mot Israels hus, vad han har gjort mot dem efter sin barmh&#228;rtighet och sin stora n&#229;d.</p> 
<p><A NAME="an_63:8">63:8</A>&nbsp;Ty han sade: &#187;De &#228;ro ju mitt folk, barn, som ej svika.&#187; Och s&#229; blev han deras fr&#228;lsare.</p> 
<p><A NAME="an_63:9">63:9</A>&nbsp;I all deras n&#246;d var ingen verklig n&#246;d, ty hans ansiktes &#228;ngel fr&#228;lste dem. D&#228;rf&#246;r att han &#228;lskade dem och ville skona dem, f&#246;rlossade han dem. Han lyfte dem upp och bar dem alltj&#228;mt, i forna tider.</p> 
<p><A NAME="an_63:10">63:10</A>&nbsp;Men de voro genstr&#228;viga, och de bedr&#246;vade hans heliga Ande; d&#228;rf&#246;r f&#246;rvandlades han till deras fiende, han sj&#228;lv stridde mot dem.</p> 
<p><A NAME="an_63:11">63:11</A>&nbsp;D&#229; t&#228;nkte hans folk p&#229; forna tider, de t&#228;nkte p&#229; Mose: Var &#228;r nu han som f&#246;rde dem upp ur havet, j&#228;mte herdarna f&#246;r hans hjord? Var &#228;r han som lade i deras br&#246;st sin helige Ande,</p> 
<p><A NAME="an_63:12">63:12</A>&nbsp;var &#228;r han som l&#228;t sin h&#228;rliga arm g&#229; fram vid Moses h&#246;gra sida, han som kl&#246;v vattnet framf&#246;r dem och s&#229; gjorde sig ett evigt namn,</p> 
<p><A NAME="an_63:13">63:13</A>&nbsp;han som l&#228;t dem f&#228;rdas genom djupen, s&#229;som h&#228;star f&#228;rdas genom &#246;knen, utan att stappla?</p> 
<p><A NAME="an_63:14">63:14</A>&nbsp;Likasom n&#228;r boskapen g&#229;r ned i dalen s&#229; f&#246;rdes de av HERRENS Ande till ro. Ja, s&#229; ledde du ditt folk och gjorde dig ett h&#228;rligt namn.</p> 
<p><A NAME="an_63:15">63:15</A>&nbsp;Sk&#229;da ned fr&#229;n himmelen och se h&#228;rtill fr&#229;n din heliga och h&#228;rliga boning. Var &#228;ro nu din nit&#228;lskan och dina v&#228;ldiga g&#228;rningar, var &#228;r ditt hj&#228;rtas varkunnsamhet och din barmh&#228;rtighet? De h&#229;lla sig tillbaka fr&#229;n mig.</p> 
<p><A NAME="an_63:16">63:16</A>&nbsp;Du &#228;r ju dock v&#229;r fader; ty Abraham vet icke av oss, och Israel k&#228;nner oss icke. Men du, HERRE, &#228;r v&#229;r fader; &#187;v&#229;r f&#246;rlossare av evighet&#187;, det &#228;r ditt namn.</p> 
<p><A NAME="an_63:17">63:17</A>&nbsp;Varf&#246;r, o HERRE, l&#229;ter du oss d&#229; g&#229; vilse fr&#229;n dina v&#228;gar och f&#246;rh&#228;rdar v&#229;ra hj&#228;rtan, s&#229; att vi ej frukta dig? V&#228;nd tillbaka f&#246;r dina tj&#228;nares skull, f&#246;r din arvedels stammars skull.</p> 
<p><A NAME="an_63:18">63:18</A>&nbsp;Allenast helt kort fick ditt heliga folk beh&#229;lla sin besittning; v&#229;ra ov&#228;nner trampade ned din helgedom.</p> 
<p><A NAME="an_63:19">63:19</A>&nbsp;Det &#228;r oss nu s&#229;, som om du aldrig hade varit herre &#246;ver oss, om om vi ej hade blivit uppkallade efter ditt namn.</p> 
<p><A NAME="an_64:1">64:1</A>&nbsp;O att du l&#228;te himmelen r&#228;mna och fore hitned, s&#229; att bergen sk&#228;lvde inf&#246;r dig,</p> 
<p><A NAME="an_64:2">64:2</A>&nbsp;likasom n&#228;r ris ant&#228;ndes av eld och vatten genom eld bliver sjudande, s&#229; att du gjorde ditt namn kunnigt bland dina ov&#228;nner och folken darrade f&#246;r dig!</p> 
<p><A NAME="an_64:3">64:3</A>&nbsp;O att du fore hitned med underbara g&#228;rningar som vi icke kunde v&#228;nta, s&#229; att bergen sk&#228;lvde inf&#246;r dig!</p> 
<p><A NAME="an_64:4">64:4</A>&nbsp;Aldrig n&#229;gonsin har man ju h&#246;rt, aldrig har n&#229;got &#246;ra f&#246;rnummit, aldrig har n&#229;got &#246;ga sett en annan Gud &#228;n dig handla s&#229; mot dem som v&#228;nta efter honom.</p> 
<p><A NAME="an_64:5">64:5</A>&nbsp;Du kom dem till m&#246;tes, som &#246;vade r&#228;ttf&#228;rdighet med fr&#246;jd, dem som p&#229; dina v&#228;gar t&#228;nkte p&#229; dig. Men se, du blev f&#246;rt&#246;rnad, och vi stodo d&#228;r s&#229;som syndare. S&#229; hava vi l&#228;nge st&#229;tt; skola vi v&#228;l bliva fr&#228;lsta?</p> 
<p><A NAME="an_64:6">64:6</A>&nbsp;Vi blevo allasammans lika orena m&#228;nniskor, och all v&#229;r r&#228;ttf&#228;rdighet var s&#229;som en fl&#228;ckad kl&#228;dnad. Vi vissnade allasammans s&#229;som l&#246;v, och v&#229;ra missg&#228;rningar f&#246;rde oss bort s&#229;som vinden.</p> 
<p><A NAME="an_64:7">64:7</A>&nbsp;Ingen fanns, som &#229;kallade ditt namn, ingen, som vaknade upp f&#246;r att h&#229;lla sig till dig; ty du dolde ditt ansikte f&#246;r oss och l&#228;t oss f&#246;rsm&#228;kta genom v&#229;r missg&#228;rning.</p> 
<p><A NAME="an_64:8">64:8</A>&nbsp;Men HERRE, du &#228;r ju v&#229;r fader; vi &#228;ro leret, och du &#228;r den som har danat oss, vi &#228;ro allasammans verk av din hand.</p> 
<p><A NAME="an_64:9">64:9</A>&nbsp;Var d&#229; ej s&#229; h&#246;geligen f&#246;rt&#246;rnad, HERRE; och t&#228;nk icke evinnerligen p&#229; v&#229;r missg&#228;rning; nej, se d&#228;rtill att vi allasammans &#228;ro ditt folk.</p> 
<p><A NAME="an_64:10">64:10</A>&nbsp;Dina heliga st&#228;der hava blivit en &#246;ken, Sion har blivit en &#246;ken, Jerusalem en &#246;demark.</p> 
<p><A NAME="an_64:11">64:11</A>&nbsp;V&#229;rt heliga och h&#228;rliga tempel, d&#228;r v&#229;ra f&#228;der lovade dig, det har blivit uppbr&#228;nt i eld; och allt vad dyrbart vi &#228;gde har l&#228;mnats &#229;t f&#246;r&#246;delsen.</p> 
<p><A NAME="an_64:12">64:12</A>&nbsp;Kan du vid allt detta h&#229;lla dig tillbaka, o HERRE? Kan du tiga stilla och pl&#229;ga oss s&#229; sv&#229;rt?</p> 
<p><A NAME="an_65:1">65:1</A>&nbsp;Jag har l&#229;tit mig bliva uppenbar f&#246;r dem som icke fr&#229;gade efter mig, jag har l&#229;tit mig finnas av dem som icke s&#246;kte mig; till ett folk som icke var uppkallat efter mitt namn har jag sagt: Se, h&#228;r &#228;r jag, h&#228;r &#228;r jag.</p> 
<p><A NAME="an_65:2">65:2</A>&nbsp;Hela dagen har jag utr&#228;ckt mina h&#228;nder till ett genstr&#228;vigt folk som vandrar p&#229; den v&#228;g som icke &#228;r god, i det att de f&#246;lja sina egna tankar --</p> 
<p><A NAME="an_65:3">65:3</A>&nbsp;ett folk, som best&#228;ndigt f&#246;rt&#246;rnar mig utan att hava n&#229;gon f&#246;rsyn, som framb&#228;r offer i lustg&#229;rdar och t&#228;nder offereld p&#229; tegelaltaren,</p> 
<p><A NAME="an_65:4">65:4</A>&nbsp;som har sitt tillh&#229;ll bland gravar och tillbringar natten i undang&#246;mda n&#228;sten, som &#228;ter svinens k&#246;tt och har vederstygglig spis i sina k&#228;rl,</p> 
<p><A NAME="an_65:5">65:5</A>&nbsp;som s&#228;ger: &#187;Bort med dig, kom icke vid mig, ty jag &#228;r helig f&#246;r dig.&#187; De &#228;ro s&#229;som r&#246;k i min n&#228;sa, en eld, som brinner best&#228;ndigt.</p> 
<p><A NAME="an_65:6">65:6</A>&nbsp;Se, detta st&#229;r upptecknat inf&#246;r mina &#246;gon; jag skall icke tiga, f&#246;rr&#228;n jag har givit vederg&#228;llning, ja, vederg&#228;llning i deras sk&#246;te,</p> 
<p><A NAME="an_65:7">65:7</A>&nbsp;b&#229;de f&#246;r deras egna missg&#228;rningar och f&#246;r deras f&#228;ders, s&#228;ger HERREN, vederg&#228;llning f&#246;r att de t&#228;nde offereld p&#229; bergen och f&#246;r att de sm&#228;dade mig p&#229; h&#246;jderna; ja, f&#246;rst skall jag m&#228;ta upp l&#246;nen &#229;t dem i deras sk&#246;te.</p> 
<p><A NAME="an_65:8">65:8</A>&nbsp;S&#229; s&#228;ger HERREN: Likasom man s&#228;ger om en druvklase, n&#228;r d&#228;ri finnes saft: &#187;F&#246;rd&#228;rva den icke, ty v&#228;lsignelse &#228;r d&#228;ri&#187;, s&#229; skall ock jag g&#246;ra f&#246;r mina tj&#228;nares skull: jag skall icke f&#246;rd&#228;rva alltsammans.</p> 
<p><A NAME="an_65:9">65:9</A>&nbsp;Jag skall l&#229;ta en avkomma utg&#229; fr&#229;n Jakob, fr&#229;n Juda en arvinge till mina berg; ty mina utkorade skola besitta landet, och mina tj&#228;nare skola bo d&#228;ri.</p> 
<p><A NAME="an_65:10">65:10</A>&nbsp;Saron skall bliva en betesmark f&#246;r f&#229;r och Akors dal en l&#228;gerplats f&#246;r f&#228;kreatur, och de skola givas &#229;t mitt folk, n&#228;r det s&#246;ker mig.</p> 
<p><A NAME="an_65:11">65:11</A>&nbsp;Men I som &#246;vergiven HERREN och f&#246;rg&#228;ten mitt heliga berg, I som duken bord &#229;t Gad och isk&#228;nken vindryck &#229;t Meni,</p> 
<p><A NAME="an_65:12">65:12</A>&nbsp;eder har jag best&#228;mt &#229;t sv&#228;rdet, och I skolen alla f&#229; b&#246;ja eder ned till att slaktas, d&#228;rf&#246;r att I icke svaraden, n&#228;r jag kallade, och icke h&#246;rden, n&#228;r jag talade, utan gjorden, vad ont var i mina &#246;gon, och utvalden det som var mig misshagligt.</p> 
<p><A NAME="an_65:13">65:13</A>&nbsp;D&#228;rf&#246;r s&#228;ger Herren, HERREN s&#229;: Se, mina tj&#228;nare skola &#228;ta, men I skolen hungra; se, mina tj&#228;nare skola dricka, men I skolen t&#246;rsta; se, mina tj&#228;nare skola gl&#228;djas, men I skolen f&#229; blygas.</p> 
<p><A NAME="an_65:14">65:14</A>&nbsp;Ja, mina tj&#228;nare skola jubla i sitt hj&#228;rtas fr&#246;jd, men I skolen ropa i edert hj&#228;rtas pl&#229;ga och j&#228;mra eder i f&#246;rtvivlan.</p> 
<p><A NAME="an_65:15">65:15</A>&nbsp;Och I skolen l&#228;mna edert namn till ett f&#246;rbannelsens ord, s&#229; att mina utkorade skola s&#228;ga: &#187;S&#229;dan d&#246;d give dig Herren, HERREN.&#187; Men &#229;t sina tj&#228;nare skall han giva ett annat namn:</p> 
<p><A NAME="an_65:16">65:16</A>&nbsp;den som d&#229; v&#228;lsignar sig i landet skall v&#228;lsigna sig i &#187;den sannf&#228;rdige Guden&#187;, och den som sv&#228;r i landet, han skall sv&#228;rja vid &#187;den sannf&#228;rdige Guden&#187;. Ty de f&#246;rra bedr&#246;velserna &#228;ro d&#229; f&#246;rg&#228;tna och dolda f&#246;r mina &#246;gon.</p> 
<p><A NAME="an_65:17">65:17</A>&nbsp;Ty se, jag vill skapa nya himlar och en ny jord; och man skall ej mer komma ih&#229;g det f&#246;rg&#229;ngna eller t&#228;nka d&#228;rp&#229;.</p> 
<p><A NAME="an_65:18">65:18</A>&nbsp;Nej, I skolen fr&#246;jdas och jubla till evig tid &#246;ver det som jag skapar; ty se, jag vill skapa Jerusalem till jubel och dess folk till fr&#246;jd.</p> 
<p><A NAME="an_65:19">65:19</A>&nbsp;Och jag skall jubla &#246;ver Jerusalem och fr&#246;jda mig &#246;ver mitt folk, och d&#228;r skall icke mer h&#246;ras gr&#229;t eller klagorop.</p> 
<p><A NAME="an_65:20">65:20</A>&nbsp;D&#228;r skola icke mer finnas barn som leva allenast n&#229;gra dagar, ej heller gamla m&#228;n, som icke fylla sina dagars m&#229;tt; nej, den som d&#246;r ung skall d&#246; f&#246;rst vid hundra &#229;rs &#229;lder, och f&#246;rst vid hundra &#229;rs &#229;lder skall syndaren drabbas av f&#246;rbannelsen.</p> 
<p><A NAME="an_65:21">65:21</A>&nbsp;N&#228;r de bygga hus, skola de ock f&#229; bo i dem; n&#228;r de plantera ving&#229;rdar, skola de ock f&#229; &#228;ta deras frukt.</p> 
<p><A NAME="an_65:22">65:22</A>&nbsp;N&#228;r de bygga hus, skall det ej bliva andra, som f&#229; bo i dem; n&#228;r de plantera n&#229;got, skall det ej bliva andra, som f&#229; &#228;ta d&#228;rav. Ty samma &#229;lder, som ett tr&#228;d uppn&#229;r, skall man uppn&#229; i mitt folk, och mina utkorade skola sj&#228;lva njuta av sina h&#228;nders verk.</p> 
<p><A NAME="an_65:23">65:23</A>&nbsp;De skola icke m&#246;da sig f&#246;rg&#228;ves, och barnen, som de f&#246;da, drabbas ej av pl&#246;tslig d&#246;d; ty de &#228;ro ett sl&#228;kte av HERRENS v&#228;lsignade, och deras avkomlingar f&#229; leva kvar bland dem.</p> 
<p><A NAME="an_65:24">65:24</A>&nbsp;Och det skall ske, att f&#246;rr&#228;n de ropa, skall jag svara, och medan de &#228;nnu tala, skall jag h&#246;ra.</p> 
<p><A NAME="an_65:25">65:25</A>&nbsp;D&#229; skola vargar g&#229; i bet tillsammans med lamm, och lejon skola &#228;ta halm likasom oxar, och stoft skall vara ormens f&#246;da. Ingenst&#228;des p&#229; mitt heliga berg skall man d&#229; g&#246;ra, vad ont och f&#246;rd&#228;rvligt &#228;r, s&#228;ger HERREN.</p> 
<p><A NAME="an_66:1">66:1</A>&nbsp;S&#229; s&#228;ger HERREN: Himmelen &#228;r min tron, och jorden &#228;r min fotapall; vad f&#246;r ett hus skullen I d&#229; kunna bygga &#229;t mig, och vad f&#246;r en plats skulle tj&#228;na mig till vilostad?</p> 
<p><A NAME="an_66:2">66:2</A>&nbsp;Min hand har ju gjort allt detta, och s&#229; har allt detta blivit till, s&#228;ger HERREN. Men till den sk&#229;dar jag ned, som &#228;r betryckt och har en f&#246;rkrossad ande, och till den som fruktar f&#246;r mitt ord.</p> 
<p><A NAME="an_66:3">66:3</A>&nbsp;Den d&#228;remot, som slaktar sin offertjur, men ock &#228;r en mandr&#229;pare, den som offrar sitt lamm, men tillika krossar nacken p&#229; en hund, den som framb&#228;r ett spisoffer, men d&#228;rvid framb&#228;r svinblod, den som offrar r&#246;kelse, men d&#228;runder hyllar en f&#229;f&#228;nglig avgud -- likasom det lyster dessa att g&#229; sina egna v&#228;gar och likasom deras sj&#228;l har behag till deras styggelser,</p> 
<p><A NAME="an_66:4">66:4</A>&nbsp;s&#229; lyster det ock mig att fara illa fram med dem och att l&#229;ta f&#246;rskr&#228;ckelse komma &#246;ver dem, eftersom ingen svarade, n&#228;r jag kallade, och eftersom de icke h&#246;rde, n&#228;r jag talade, utan gjorde, vad ont var i mina &#246;gon, och hade sin lust i att g&#246;ra, vad mig misshagligt var.</p> 
<p><A NAME="an_66:5">66:5</A>&nbsp;H&#246;ren HERRENS ord, I som frukten f&#246;r hans ord. Edra br&#246;der, som hata eder och st&#246;ta eder bort f&#246;r mitt namns skull, de s&#228;ga: &#187;M&#229; HERREN f&#246;rh&#228;rliga sig, s&#229; att vi f&#229; se eder gl&#228;dje.&#187; Men de skola komma p&#229; skam.</p> 
<p><A NAME="an_66:6">66:6</A>&nbsp;H&#246;r, huru det larmar i staden, h&#246;r d&#229;net i templet! H&#246;r d&#229;net, n&#228;r HERREN vederg&#228;ller sina fiender, vad de hava gjort!</p> 
<p><A NAME="an_66:7">66:7</A>&nbsp;Innan Sion har k&#228;nt n&#229;gon f&#246;dslov&#229;nda, f&#246;der hon barnet; innan kval har kommit &#246;ver henne, bliver hon f&#246;rl&#246;st med ett gossebarn.</p> 
<p><A NAME="an_66:8">66:8</A>&nbsp;Vem har h&#246;rt n&#229;got s&#229;dant, vem har sett n&#229;got dylikt? Kan d&#229; ett land komma till liv p&#229; en enda dag, eller kan ett folk f&#246;das i ett &#246;gonblick, eftersom Sion f&#246;dde fram sina barn, just d&#229; v&#229;ndan begynte?</p> 
<p><A NAME="an_66:9">66:9</A>&nbsp;Ja, ty skulle jag v&#228;l l&#229;ta fostret bliva fullg&#229;nget, men icke giva kraft att f&#246;da fram det? s&#228;ger HERREN. Eller skulle jag giva kraft att f&#246;da, men sedan h&#229;lla fostret tillbaka? s&#228;ger din Gud.</p> 
<p><A NAME="an_66:10">66:10</A>&nbsp;Gl&#228;djens med Jerusalem och fr&#246;jden eder &#246;ver henne, alla I som haven henne k&#228;r; jublen h&#246;gt med henne, alla I som haven s&#246;rjt &#246;ver henne.</p> 
<p><A NAME="an_66:11">66:11</A>&nbsp;S&#229; skolen I f&#229; dia eder m&#228;tta vid hennes hugsvalelses br&#246;st; s&#229; skolen I f&#229; suga med lust av hennes rika barm.</p> 
<p><A NAME="an_66:12">66:12</A>&nbsp;Ty s&#229; s&#228;ger HERREN: Se, jag vill l&#229;ta frid komma &#246;ver henne s&#229;som en str&#246;m och folkens rikedomar s&#229;som en &#246;versv&#228;mmande flod, och I skolen s&#229; f&#229; dia, I skolen bliva burna p&#229; armen och skolen f&#229; sitta i kn&#228;et och bliva smekta.</p> 
<p><A NAME="an_66:13">66:13</A>&nbsp;S&#229;som en moder tr&#246;star sin son, s&#229; skall jag tr&#246;sta eder; ja, i Jerusalem skolen I f&#229; tr&#246;st.</p> 
<p><A NAME="an_66:14">66:14</A>&nbsp;Och edra hj&#228;rtan skola gl&#228;dja sig, n&#228;r I f&#229;n se detta, och benen i edra kroppar skola hava livskraft s&#229;som spirande gr&#228;s; och man skall f&#246;rnimma, att HERRENS hand &#228;r med hans tj&#228;nare och att ogunst kommer &#246;ver hans fiender.</p> 
<p><A NAME="an_66:15">66:15</A>&nbsp;Ty se, HERREN skall komma i eld, och hans vagnar skola vara s&#229;som en stormvind; och han skall l&#229;ta sin vrede drabba med hetta och sin n&#228;pst med eldsl&#229;gor.</p> 
<p><A NAME="an_66:16">66:16</A>&nbsp;Ty HERREN skall h&#229;lla dom med eld, och med sitt sv&#228;rd skall han sl&#229; allt k&#246;tt, och m&#229;nga skola de vara, som bliva slagna av HERREN.</p> 
<p><A NAME="an_66:17">66:17</A>&nbsp;De som l&#229;ta inviga sig och rena sig till gudstj&#228;nst i lustg&#229;rdar, anf&#246;rda av en som st&#229;r d&#228;r i mitten, de som &#228;ta svink&#246;tt och annan styggelse, ja, ocks&#229; m&#246;ss, de skola allasammans f&#246;rg&#229;s, s&#228;ger HERREN.</p> 
<p><A NAME="an_66:18">66:18</A>&nbsp;Jag k&#228;nner deras g&#228;rningar och tankar.  Den tid kommer, d&#229; jag skall f&#246;rsamla alla folk och tungom&#229;l; och de skola komma och se min h&#228;rlighet.</p> 
<p><A NAME="an_66:19">66:19</A>&nbsp;Och jag skall g&#246;ra ett tecken bland dem; och n&#229;gra av dem som bliva r&#228;ddade skall jag s&#228;nda s&#229;som budb&#228;rare till hednafolken, till Tarsis, till Pul och Lud, b&#229;gskyttfolken, till Tubal och Javan, till havsl&#228;nderna i fj&#228;rran, som icke hava h&#246;rt n&#229;got om mig eller sett min h&#228;rlighet; och de skola f&#246;rkunna min h&#228;rlighet bland folken.</p> 
<p><A NAME="an_66:20">66:20</A>&nbsp;Och p&#229; h&#228;star och i vagnar och b&#228;rstolar och p&#229; mul&#229;snor och dromedarer skola de fr&#229;n alla folk f&#246;ra alla edra br&#246;der fram till mitt heliga berg i Jerusalem s&#229;som ett spisoffer &#229;t HERREN, s&#228;ger HERREN, likasom Israels barn i rena k&#228;rl f&#246;ra fram spisoffer till HERRENS hus.</p> 
<p><A NAME="an_66:21">66:21</A>&nbsp;Och j&#228;mv&#228;l s&#229;dana skall jag taga till mina pr&#228;ster, till mina leviter, s&#228;ger HERREN.</p> 
<p><A NAME="an_66:22">66:22</A>&nbsp;Ty likasom de nya himlar och den nya jord, som jag vill g&#246;ra, bliva best&#229;ndande inf&#246;r mig, s&#228;ger HERREN, s&#229; skall det ock vara med edra barn och med edert namn.</p> 
<p><A NAME="an_66:23">66:23</A>&nbsp;Och nym&#229;nadsdag efter nym&#229;nadsdag och sabbatsdag efter sabbatsdag skall det ske, att allt k&#246;tt kommer och tillbeder inf&#246;r mig, s&#228;ger HERREN.</p> 
<p><A NAME="an_66:24">66:24</A>&nbsp;Och man skall g&#229; ut och se med lust, huru de m&#228;nniskor, som avf&#246;llo fr&#229;n mig, nu ligga d&#228;r d&#246;da; ty deras mask skall icke d&#246;, och deras eld skall icke utsl&#228;ckas, och de skola vara till v&#228;mjelse f&#246;r allt k&#246;tt.</p> 
<p><HR>
<CENTER>
<A HREF="jer">Next: Jeremiah</A></CENTER>
</BODY>
</HTML>
