[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](jos)  [Next](rut) 

------------------------------------------------------------------------

### Swedish Bible: Judges

<span id="an_1:1">1:1</span> Efter Josuas död frågade Israels barn
HERREN och sade: »Vem bland oss skall först draga upp mot kananéerna och
strida mot dem?»

<span id="an_1:2">1:2</span> HERREN sade: »Juda skall göra det; se, jag
har givit landet i hans hand.»

<span id="an_1:3">1:3</span> Då sade Juda till sin broder Simeon: »Drag
upp med mig in i min arvslott, och låt oss strida mot kananéerna, så
skall jag sedan tåga med dig in i din arvslott.» Så tågade då Simeon med
honom.

<span id="an_1:4">1:4</span> När nu Juda drog ditupp, gav HERREN
kananéerna och perisséerna i deras hand, så att de slogo dem vid Besek,
tio tusen man.

<span id="an_1:5">1:5</span> Ty vid Besek träffade de på Adoni-Besek och
stridde mot honom och slogo så kananéerna och perisséerna.

<span id="an_1:6">1:6</span> Och Adoni-Besek flydde, men de förföljde
honom och grepo honom och höggo av honom hans tummar och stortår.

<span id="an_1:7">1:7</span> Då sade Adoni-Besek: »Sjuttio konungar med
avhuggna tummar och stortår hämtade upp smulorna under mitt bord; efter
mina gärningar har Gud nu vedergällt mig.» Sedan förde de honom till
Jerusalem, och där dog han.

<span id="an_1:8">1:8</span> Men Juda barn belägrade Jerusalem och
intogo det och slogo dess invånare med svärdsegg; därefter satte de eld
på staden.

<span id="an_1:9">1:9</span> Sedan drogo Juda barn ned för att strida
mot de kananéer som bodde i Bergsbygden, i Sydlandet och i Låglandet.

<span id="an_1:10">1:10</span> Och Juda tågade åstad mot de kananéer som
bodde i Hebron -- vilket fordom hette Kirjat-Arba -- och de slogo Sesai,
Ahiman och Talmai.

<span id="an_1:11">1:11</span> Därifrån tågade de åstad mot Debirs
invånare. Men Debir hette fordom Kirjat-Sefer.

<span id="an_1:12">1:12</span> Och Kaleb sade: »Åt den som angriper
Kirjat-Sefer och intager det vill jag giva min dotter Aksa till hustru.»

<span id="an_1:13">1:13</span> När då Otniel, son till Kenas, Kalebs
yngre broder, intog det, gav han honom sin dotter Aksa till hustru.

<span id="an_1:14">1:14</span> Och när hon kom till honom, intalade hon
honom att begära ett stycke åkermark av hennes fader; och hon steg
hastigt ned från åsnan. Då sade Kaleb till henne: »Vad önskar du?»

<span id="an_1:15">1:15</span> Hon sade till honom: »Låt mig få en
avskedsskänk; eftersom du har gift bort mig till det torra Sydlandet, må
du giva mig vattenkällor.» Då gav Kaleb henne Illitkällorna och
Tatitkällorna.

<span id="an_1:16">1:16</span> Och kainéens, Moses svärfaders, barn hade
dragit upp från Palmstaden med Juda barn till Juda öken, söder om Arad;
de gingo åstad och bosatte sig bland folket där.

<span id="an_1:17">1:17</span> Men Juda tågade åstad med sin broder
Simeon, och de slogo de kananéer som bodde i Sefat; och de gåvo staden
till spillo; så fick den namnet Horma.

<span id="an_1:18">1:18</span> Därefter intog Juda Gasa med dess område,
Askelon med dess område och Ekron med dess område.

<span id="an_1:19">1:19</span> Och HERREN var med Juda, så att de intogo
bergsbygden; men de kunde icke fördriva dem som bodde i dalbygden,
därför att dessa hade stridsvagnar av järn.

<span id="an_1:20">1:20</span> Och de gåvo Hebron åt Kaleb, såsom Mose
hade föreskrivit; och han fördrev därifrån Anaks tre söner.

<span id="an_1:21">1:21</span> Men jebuséerna, som bodde i Jerusalem,
blevo icke fördrivna av Benjamins barn; därför bodde ock jebuséerna kvar
bland Benjamins barn i Jerusalem, såsom de göra ännu dag.

<span id="an_1:22">1:22</span> Så drogo ock männen av Josefs hus upp
till Betel, och HERREN var med dem.

<span id="an_1:23">1:23</span> Och männen av Josefs hus läto bespeja
Betel, samma stad som fordom hette Lus.

<span id="an_1:24">1:24</span> Då fingo deras kunskapare se en man gå ut
ur staden, och de sade till honom: »Visa oss var vi kunna komma in i
staden, så vilja vi sedan göra barmhärtighet med dig.»

<span id="an_1:25">1:25</span> När han sedan hade visat dem var de kunde
komma in i staden, slog de stadens invånare med svärdsegg; men den
mannen och hela hans släkt läto de gå.

<span id="an_1:26">1:26</span> Och mannen begav sig till hetiternas
land; där byggde han en stad och gav den namnet Lus, såsom den heter
ännu i dag.

<span id="an_1:27">1:27</span> Men Manasse intog icke Bet-Sean med
underlydande orter, ej heller Taanak med underlydande orter; och ej
heller fördrevo de invånarna i Dor och underlydande orter, ej heller
invånarna i Jibleam och underlydande orter, ej heller invånarna i
Megiddo och underlydande orter, utan kananéerna förmådde hålla sig kvar
där i landet.

<span id="an_1:28">1:28</span> När sedan israeliterna blevo de starkare,
läto de kananéerna bliva arbetspliktiga under sig; de fördrevo dem icke
heller då.

<span id="an_1:29">1:29</span> Icke heller fördrev Efraim de kananéer
som bodde i Geser, utan kananéerna bodde kvar bland dem där i Geser.

<span id="an_1:30">1:30</span> Sebulon fördrev icke invånarna i Kitron
och invånarna i Nahalol, utan kananéerna bodde kvar bland dem, men blevo
arbetspliktiga under dem.

<span id="an_1:31">1:31</span> Aser fördrev icke invånarna i Acko eller
invånarna i Sidon, ej heller dem i Alab, Aksib, Helba, Afik och Rehob.

<span id="an_1:32">1:32</span> Alltså bodde aseriterna bland kananéerna,
landets gamla inbyggare; ty de fördrevo dem icke.

<span id="an_1:33">1:33</span> Naftali fördrev icke invånarna i
Bet-Semes, ej heller invånarna i Bet-Anat, utan bodde ibland kananéerna,
landets gamla inbyggare; men invånarna i Bet-Semes och Bet-Anat blevo
arbetspliktiga åt dem.

<span id="an_1:34">1:34</span> Men amoréerna trängde undan Dans barn
till bergsbygden, ty de tillstadde dem icke att komma ned till
dalbygden.

<span id="an_1:35">1:35</span> Och amoréerna förmådde hålla sig kvar i
Har-Heres, Ajalon och Saalbim; men Josefs barns hand blev tung över dem,
så att de blevo arbetspliktiga under dessa.

<span id="an_1:36">1:36</span> Och amoréernas område sträckte sig från
Skorpionhöjden, från Sela vidare uppåt.

<span id="an_2:1">2:1</span> Och HERRENS ängel kom från Gilgal upp till
Bokim. Och han sade: »Jag förde eder upp ur Egypten och lät eder komma
in i det land som jag med ed hade lovat åt edra fäder; och jag sade:
'Jag skall icke bryta mitt förbund med eder till evig tid.

<span id="an_2:2">2:2</span> I åter skolen icke sluta förbund med detta
lands inbyggare; I skolen bryta ned deras altaren.' Men I haven icke
velat höra min röst. Vad haven I gjort! --

<span id="an_2:3">2:3</span> Därför säger jag nu ock: 'Jag vill icke
förjaga dem för eder, utan de skola tränga eder i sidorna, och deras
gudar skola bliva eder till en snara.'»

<span id="an_2:4">2:4</span> När HERRENS ängel hade talat dessa ord till
alla Israels barn, brast folket ut i gråt.

<span id="an_2:5">2:5</span> Och de gåvo den platsen namnet Bokim; och
de offrade där åt HERREN.

<span id="an_2:6">2:6</span> Sedan Josua hade låtit folket gå, drogo
Israels barn åstad var och en till sin arvedel, för att taga landet i
besittning.

<span id="an_2:7">2:7</span> Och folket tjänade HERREN, så länge Josua
levde, och så länge de äldste levde, de som voro kvar efter Josua, dessa
som hade sett alla de stora gärningar HERREN hade gjort för Israel.

<span id="an_2:8">2:8</span> Men HERRENS tjänare Josua, Nuns son, dog,
när han var ett hundra tio år gammal.

<span id="an_2:9">2:9</span> Och man begrov honom på hans arvedels
område i Timna-Heres i Efraims bergsbygd, norr om berget Gaas.

<span id="an_2:10">2:10</span> När sedan också hela det släktet hade
blivit samlat till sina fäder, kom ett annat släkte upp efter dem, ett
som icke visste av HERREN eller de gärningar som han hade gjort för
Israel.

<span id="an_2:11">2:11</span> Då gjorde Israels barn vad ont var i
HERRENS ögon och tjänade Baalerna.

<span id="an_2:12">2:12</span> De övergåvo HERREN, sina fäders Gud, som
hade fört dem ut ur Egyptens land, och följde efter andra gudar, de
folks gudar, som bodde omkring dem, och dessa tillbådo de; därmed
förtörnade de HERREN.

<span id="an_2:13">2:13</span> Ty när de övergåvo HERREN och tjänade
Baal och Astarterna,

<span id="an_2:14">2:14</span> upptändes HERRENS vrede mot i Israel, och
han gav dem i plundrares hand, och dessa utplundrade dem; han sålde dem
i deras fienders hand där runt omkring, så att de icke mer kunde stå
emot sina fiender.

<span id="an_2:15">2:15</span> Varthelst de drogo ut var HERRENS hand
emot dem, så att de kommo i olycka, såsom HERREN hade hotat, och såsom
HERREN hade svurit att det skulle gå dem, och de kommo i stor nöd.

<span id="an_2:16">2:16</span> Då lät HERREN domare uppstå, som frälste
dem ur deras plundrares hand.

<span id="an_2:17">2:17</span> Men de hörde icke heller på sina domare,
utan lupo i trolös avfällighet efter andra gudar och tillbådo dem; de
veko med hast av ifrån den väg som deras fäder hade vandrat, i lydnad
för HERRENS bud, och gjorde icke såsom de.

<span id="an_2:18">2:18</span> När HERREN alltså lät någon domare uppstå
bland dem, var han med domaren och frälste dem ur deras fienders hand,
så länge domaren levde; ty då de jämrade sig över sina förtryckare och
plågare, förbarmade sig HERREN.

<span id="an_2:19">2:19</span> Men när domaren dog, vände de tillbaka
och togo sig till vad fördärvligt var, ännu mer än deras fäder, så att
de följde efter andra gudar och tjänade och tillbådo dem; de avstodo
icke från sina gärningar och sin hårdnackenhet.

<span id="an_2:20">2:20</span> Därför upptändes HERRENS vrede mot
Israel, så att han sade: »Eftersom detta folk har överträtt det förbund
som jag stadgade för deras fäder, och icke har velat höra min röst,

<span id="an_2:21">2:21</span> därför skall icke heller jag hädanefter
fördriva för dem en enda man av de folk som Josua lämnade efter sig, när
han dog;

<span id="an_2:22">2:22</span> ty jag skall med dem sätta Israel på
prov, om de vilja hålla HERRENS väg och vandra därpå, såsom deras fäder
hava hållit den, eller om de icke vilja det.»

<span id="an_2:23">2:23</span> Alltså lät HERREN dessa folk bliva kvar
och fördrev dem icke med hast; han gav dem icke i Josuas hand.

<span id="an_3:1">3:1</span> Dessa voro de folk som HERREN lät bliva
kvar, för att genom dem sätta Israel på prov, alla de israeliter
nämligen, som icke hade varit med om alla krigen i Kanaan

<span id="an_3:2">3:2</span> -- allenast på det att dessa Israels barns
efterkommande skulle få vara med om sådana, för att han så skulle lära
dem att föra krig, dock allenast dem som förut icke hade varit med om
sådana --:

<span id="an_3:3">3:3</span> filistéernas fem hövdingar och alla
kananéer och sidonier, samt de hivéer som bodde i Libanons bergsbygd,
från berget Baal-Hermon ända dit där vägen går till Hamat.

<span id="an_3:4">3:4</span> Med dessa ville HERREN sätta Israel på
prov, för att förnimma om de ville hörsamma de bud som han hade givit
deras fäder.

<span id="an_3:5">3:5</span> Då nu Israels barn bodde: ibland
kananéerna, hetiterna, amoréerna, perisséerna, hivéerna och jebuséerna,

<span id="an_3:6">3:6</span> togo de deras döttrar till hustrur åt sig
och gåvo sina döttrar åt deras söner och tjänade deras gudar.

<span id="an_3:7">3:7</span> Så gjorde Israels barn vad ont var i
HERRENS ögon och glömde HERREN, sin Gud, och tjänade Baalerna och
Aserorna.

<span id="an_3:8">3:8</span> Då upptändes HERRENS vrede mot Israel, och
han sålde dem i Kusan-Risataims hand, konungens i Aram-Naharaim; och
Israels barn måste tjäna Kusan-Risataim i åtta år.

<span id="an_3:9">3:9</span> Men Israels barn ropade till HERREN, och
HERREN lät då bland Israels barn en frälsare uppstå, som frälste dem,
nämligen Otniel, son till Kenas, Kalebs yngre broder.

<span id="an_3:10">3:10</span> HERRENS Ande kom över honom, och han blev
domare i Israel, och när han drog ut till strid, gav HERREN
Kusan-Risataim, konungen i Aram, i hans hand, så att hans hand blev
Kusan-Risataim övermäktig.

<span id="an_3:11">3:11</span> Och landet hade nu ro i fyrtio år; så dog
Otniel, Kenas' son.

<span id="an_3:12">3:12</span> Men Israels barn gjorde åter vad ont var
i HERRENS ögon, då gav HERREN Eglon, konungen i Moab, makt över Israel,
eftersom de gjorde vad ont var i HERRENS ögon.

<span id="an_3:13">3:13</span> Denne förenade med sig Ammons barn och
Amalek; sedan tågade han åstad och slog Israel, varefter de intogo
Palmstaden.

<span id="an_3:14">3:14</span> Och Israels barn måste nu tjäna: Eglon,
konungen i Moab, i aderton år.

<span id="an_3:15">3:15</span> Men Israels barn ropade till HERREN, och
HERREN lät då bland dem en frälsare uppstå, benjaminiten Ehud, Geras
son, en vänsterhänt man. När Israels barn genom honom skulle sända sina
skänker till Eglon, konungen i Moab,

<span id="an_3:16">3:16</span> gjorde sig Ehud ett tveeggat svärd, en
fot långt; och han band detta under sina kläder vid sin högra länd.

<span id="an_3:17">3:17</span> Så överlämnade han skänkerna till Eglon,
konungen i Moab. Men Eglon var en mycket fet man.

<span id="an_3:18">3:18</span> När han nu hade överlämnat skänkerna, lät
han folket som hade burit dem gå sin väg.

<span id="an_3:19">3:19</span> Men själv vände han tillbaka från
Belätesplatsen vid Gilgal och lät säga: »Jag har ett hemligt ärende till
dig, o konung.» När denne då sade: »Lämnen oss i ro», gingo alla de som
stodo omkring honom ut därifrån.

<span id="an_3:20">3:20</span> Men sedan Ehud hade kommit in till honom,
där han satt i sommarsalen, som han hade för sig allena, sade Ehud: »Jag
har ett ord från Gud att säga dig.» Då stod han upp från sin stol.

<span id="an_3:21">3:21</span> Men Ehud räckte ut sin vänstra hand och
tog svärdet från sin högra länd och stötte det i hans buk,

<span id="an_3:22">3:22</span> så att ock fästet följde med in efter
klingan, och klingan omslöts av fettet, ty han drog icke ut svärdet ur
hans buk. Därefter gick Ehud ut i försalen;

<span id="an_3:23">3:23</span> och när han hade kommit ditut, i
förhallen, stängde han igen dörrarna till salen efter sig och riglade
dem.

<span id="an_3:24">3:24</span> Sedan, då han hade gått sin väg, kommo
Eglons tjänare, och när de fingo se att dörrarna till salen voro
riglade, tänkte de: »Förvisso har han något avsides bestyr i sin
sommarkammare.»

<span id="an_3:25">3:25</span> Men sedan de hade väntat länge och väl,
och han ändå icke öppnade dörrarna till salen, togo de nyckeln och
öppnade själva, och se, då låg deras herre död där på golvet.

<span id="an_3:26">3:26</span> Men Ehud hade flytt undan, medan de
dröjde; han hade redan hunnit förbi Belätesplatsen och flydde sedan
undan till Seira.

<span id="an_3:27">3:27</span> Och så snart han hade kommit hem, lät han
stöta i basun Efraims bergsbygd; då drogo Israels barn ned från
bergsbygden med honom i spetsen för sig.

<span id="an_3:28">3:28</span> Och han sade till dem: »Följen efter mig,
ty HERREN har givit edra fiender, moabiterna, i eder hand.» Då drogo de
efter honom längre ned och besatte vadställena över Jordan för
moabiterna och läto ingen komma över.

<span id="an_3:29">3:29</span> Där slogo de då moabiterna, vid pass tio
tusen man, allasammans ansenligt och tappert folk; icke en enda kom
undan.

<span id="an_3:30">3:30</span> Så blev Moab då kuvat under Israels hand.
Och landet hade nu ro i åttio år.

<span id="an_3:31">3:31</span> Efter honom kom Samgar, Anats son; han
slog filistéerna, sex hundra man, med en oxpik. Också han frälste
Israel.

<span id="an_4:1">4:1</span> Men Israels barn gjorde åter vad ont var i
HERRENS ögon, när Ehud var död.

<span id="an_4:2">4:2</span> Då sålde HERREN dem i Jabins hand, den
kananeiske konungens, som regerade i Hasor. Hans härhövitsman var
Sisera, och denne bodde i Haroset-Haggoim.

<span id="an_4:3">4:3</span> Och Israels barn ropade till HERREN; ty han
hade nio hundra stridsvagnar av järn, och han förtryckte Israels barn
våldsamt i tjugu år.

<span id="an_4:4">4:4</span> Men Debora, en profetissa, Lappidots
hustru, var på den tiden domarinna i Israel.

<span id="an_4:5">4:5</span> Hon plägade sitta under Deborapalmen,
mellan Rama och Betel i Efraims bergsbygd, och Israels barn drogo ditupp
till henne, for att hon skulle skipa rätt.

<span id="an_4:6">4:6</span> Hon sände nu och lät kalla till sig Barak,
Abinoams son, från Kedes i Naftali, och sade till honom: »Se, HERREN,
Israels Gud, bjuder: Drag åstad upp på berget Tabor och tag med dig tio
tusen man av Naftali barn och Sebulons barn.

<span id="an_4:7">4:7</span> Ty jag vill draga Sisera, Jabins
härhövitsman, med hans vagnar och skaror, till dig vid bäcken Kison och
giva honom i din hand.»

<span id="an_4:8">4:8</span> Barak sade till henne: »Om du går med mig,
så går jag, men om du icke går med mig, så går icke heller jag.»

<span id="an_4:9">4:9</span> Då svarade hon: »Ja, jag skall gå med dig;
dock skall äran då icke bliva din på den väg du nu går, utan HERREN
skall sälja Sisera i en kvinnas hand.» Så stod Debora upp och gick med
Barak till Kedes.

<span id="an_4:10">4:10</span> Då bådade Barak upp Sebulon och Naftali
till Kedes, och tio tusen man följde honom ditupp; Debora gick ock
ditupp med honom.

<span id="an_4:11">4:11</span> Men kainéen Heber hade skilt sig från de
övriga kainéerna, Hobabs, Moses svärfaders, barn; och han hade sina
tältplatser ända till terebinten i Saannim vid Kedes.

<span id="an_4:12">4:12</span> Och man berättade för Sisera att Barak,
Abinoams son, hade dragit upp på berget Tabor.

<span id="an_4:13">4:13</span> Då bådade Sisera upp alla sina
stridsvagnar, nio hundra vagnar av järn, därtill ock allt folk han hade,
att draga från Haroset-Haggoim till bäcken Kison.

<span id="an_4:14">4:14</span> Men Debora sade till Barak: »Stå upp, ty
detta är den dag på vilken HERREN har givit Sisera i din hand; se,
HERREN har dragit ut framför dig.» Så drog då Barak ned från berget
Tabor, och tio tusen man följde honom.

<span id="an_4:15">4:15</span> Och HERREN sände förvirring över Sisera
och alla hans vagnar och hela hans här, så att de veko tillbaka för
Baraks svärd; och Sisera steg ned från sin vagn och flydde till fots.

<span id="an_4:16">4:16</span> Och Barak jagade efter vagnarna och hären
ända till Haroset-Haggoim. Och hela Siseras här föll för svärdsegg; icke
en enda kom undan.

<span id="an_4:17">4:17</span> Men Sisera hade under flykten styrt sina
steg till Jaels, kainéen Hebers hustrus, tält; ty vänskap rådde mellan
Jabin, konungen i Hasor, och kainéen Hebers hus.

<span id="an_4:18">4:18</span> Då gick Jael ut emot Sisera och sade till
honom: »Kom in, min herre, kom in till mig, frukta intet.» Så gick han
då in till henne i tältet, och hon höljde över honom med ett täcke.

<span id="an_4:19">4:19</span> Och han sade till henne: »Giv mig litet
vatten att dricka, ty jag är törstig.» Då öppnade hon mjölk- kärlet och
gav honom att dricka och höljde sedan åter över honom.

<span id="an_4:20">4:20</span> Och han sade till henne: »Ställ dig vid
ingången till tältet; och kommer någon och frågar dig om någon är här,
så svara nej.»

<span id="an_4:21">4:21</span> Men Jael, Hebers hustru, grep en
tältplugg och tog en hammare i sin hand, gick därefter sakta in till
honom och slog pluggen genom tinningen på honom, så att den gick ned i
marken. Så dödades han, där han låg försänkt i tung sömn, medtagen av
trötthet.

<span id="an_4:22">4:22</span> I samma stund kom Barak jagande efter
Sisera; då gick Jael ut emot honom och sade till honom: »Kom hit, så
skall jag visa dig den man som du söker.» När han då gick in till henne,
fick han se Sisera ligga död där, med tältpluggen genom tinningen.

<span id="an_4:23">4:23</span> Så lät Gud på den dagen Jabin, konungen i
Kanaan, bliva kuvad av Israels barn.

<span id="an_4:24">4:24</span> Och Israels barns hand vilade allt tyngre
på Jabin, konungen i Kanaan; och till slut förgjorde de Jabin, konungen
i Kanaan.

<span id="an_5:1">5:1</span> De sjöngo Debora och Barak, Abinoams son,
denna sång:

<span id="an_5:2">5:2</span> Att härförare förde an i Israel, att folket
villigt följde dem -- loven HERREN därför!

<span id="an_5:3">5:3</span> Hören, I konungar; lyssnen, I furstar. Till
HERRENS ära vill jag, vill jag sjunga, lovsäga HERREN, Israels Gud.

<span id="an_5:4">5:4</span> HERRE, när du drog ut från Seir, när du
gick fram ifrån Edoms mark, då bävade jorden, då strömmade det från
himmelen, då strömmade vatten ned ifrån molnen;

<span id="an_5:5">5:5</span> bergen skälvde inför HERRENS ansikte, ja,
Sinai inför HERRENS, Israels Guds, ansikte.

<span id="an_5:6">5:6</span> I Samgars dagar, Anats sons, i Jaels dagar
lågo vägarna öde; vandrarna måste färdas svåra omvägar.

<span id="an_5:7">5:7</span> Inga styresmän funnos, inga funnos mer i
Israel, förrän du stod upp, Debora, stod upp såsom en moder i Israel.

<span id="an_5:8">5:8</span> Man valde sig nya gudar; då nådde striden
fram till portarna. Men ingen sköld, intet spjut var att se hos de
fyrtio tusen i Israel.

<span id="an_5:9">5:9</span> Mitt hjärta tillhör Israels hövdingar och
dem bland folket, som villigt följde;

<span id="an_5:10">5:10</span> ja, loven HERREN. I som riden på vita
åsninnor, I som sitten hemma på mattor, och I som vandren på vägen,
talen härom.

<span id="an_5:11">5:11</span> När man under rop skiftar byte mellan
vattenhoarna, då lovprisar man där HERRENS rättfärdiga gärningar, att
han i rättfärdighet regerar i Israel. Då drog HERRENS folk ned till
portarna.

<span id="an_5:12">5:12</span> Upp, upp, Debora! Upp, upp, sjung din
sång! Stå upp, Barak; tag dig fångar, du Abinoams son.

<span id="an_5:13">5:13</span> Då satte folkets kvarleva de tappre till
anförare, HERREN satte mig till anförare över hjältarna.

<span id="an_5:14">5:14</span> Från Efraim kommo män som hade rotfäst
sig i Amalek; Benjamin följde dig och blandade sig med dina skaror. Ned
ifrån Makir drogo hövdingar åstad, och från Sebulon män som buro
anförarstav.

<span id="an_5:15">5:15</span> Furstarna i Isaskar slöto sig till
Debora; och likasom Isaskar, så gjorde ock Barak; ned i dalen skyndade
man i dennes spår. Bland Rubens ätter höllos stora rådslag.

<span id="an_5:16">5:16</span> Men varför satt du kvar ibland dina
fållor och lyssnade till flöjtspel vid hjordarna? Ja, av Rubens ätter
fördes stora överläggningar.

<span id="an_5:17">5:17</span> Gilead stannade på andra sidan Jordan.
Och Dan varför -- dröjer han ännu vid skeppen? Aser satt kvar vid havets
strand, vid sina vikar stannade han.

<span id="an_5:18">5:18</span> Men Sebulon var ett folk som prisgav sitt
liv åt döden, Naftali likaså, på stridsfältets höjder.

<span id="an_5:19">5:19</span> Konungar drogo fram och stridde ja, då
stridde Kanaans konungar vid Taanak, invid Megiddos vatten; men byte av
silver vunno de icke.

<span id="an_5:20">5:20</span> Från himmelen fördes strid, stjärnorna
stridde från sina banor mot Sisera.

<span id="an_5:21">5:21</span> Bäcken Kison ryckte dem bort,
urtidsbäcken, bäcken Kison. Gå fram, min själ, med makt!

<span id="an_5:22">5:22</span> Då stampade hästarnas hovar, när deras
tappra ryttare jagade framåt, framåt.

<span id="an_5:23">5:23</span> Förbannen Meros, säger HERRENS ängel, ja,
förbannen dess inbyggare, därför att de ej kommo HERREN till hjälp,
HERREN till hjälp bland hjältarna.

<span id="an_5:24">5:24</span> Välsignad vare Jael framför andra
kvinnor, Hebers hustru, kainéens, välsignad framför alla kvinnor som bo
i tält!

<span id="an_5:25">5:25</span> Vatten begärde han; då gav hon honom
mjölk, gräddmjölk bar hon fram i högtidsskålen.

<span id="an_5:26">5:26</span> Sin hand räckte hon ut efter tältpluggen,
sin högra hand efter arbetshammaren med den slog hon Sisera och krossade
hans huvud, spräckte hans tinning och genomborrade den.

<span id="an_5:27">5:27</span> Vid hennes fötter sjönk han ihop, föll
omkull och blev liggande; ja, vid hennes fötter sjönk han ihop och föll
omkull; där han sjönk ihop, där föll han dödsslagen.

<span id="an_5:28">5:28</span> Ut genom fönstret skådade hon och ropade,
Siseras moder, ut genom gallret: »Varför dröjer väl hans vagn att komma?
Varför äro de så senfärdiga, hans vagnshästars fötter?»

<span id="an_5:29">5:29</span> Då svara de klokaste av hennes hovtärnor,
och själv giver hon sig detsamma svaret:

<span id="an_5:30">5:30</span> »Förvisso vunno de byte, som de nu
utskifta: en flicka, ja, två åt envar av männen, byte av praktvävnader
för Siseras räkning, byte av praktvävnader, brokiga tyger; en präktig
duk, ja, två brokiga dukar för de fångnas halsar.»

<span id="an_5:31">5:31</span> Så må alla dina fiender förgås, o HERRE.
Men de som älska honom må likna solen, när den går upp i hjältekraft.
Och landet hade nu ro i fyrtio år.

<span id="an_6:1">6:1</span> Men när Israels barn gjorde vad ont var i
HERRENS ögon, gav HERREN dem i Midjans hand, i sju år.

<span id="an_6:2">6:2</span> Och Midjans hand blev Israel så övermäktig,
att Israels barn till skydd mot Midjan gjorde sig de hålor som nu äro
att se i bergen, så ock grottorna och bergfästena.

<span id="an_6:3">6:3</span> Så ofta israeliterna hade sått, drogo
midjaniterna, amalekiterna och österlänningarna upp emot dem

<span id="an_6:4">6:4</span> och lägrade sig där och överföllo dem och
fördärvade landets gröda ända fram emot Gasa; de lämnade inga livsmedel
kvar i Israel, inga får, oxar eller åsnor.

<span id="an_6:5">6:5</span> Ty de drogo ditupp med sin boskap och sina
tält och kommo så talrika som gräshoppor; de själva och deras kameler
voro oräkneliga. Och de föllo in i landet för att fördärva det.

<span id="an_6:6">6:6</span> Så kom Israel i stort elände genom Midjan;
då ropade Israels barn till HERREN.

<span id="an_6:7">6:7</span> Och när Israels barn ropade till HERREN för
Midjans skull,

<span id="an_6:8">6:8</span> sände HERREN en profet till Israels barn.
Denne sade till dem: »Så säger HERREN, Israels Gud: Jag själv har fört
eder upp ur Egypten och hämtat eder ut ur träldomshuset.

<span id="an_6:9">6:9</span> Jag har räddat eder från egyptiernas hand
och från alla edra förtryckares hand; jag har förjagat dem för eder och
givit eder deras land.

<span id="an_6:10">6:10</span> Och jag sade till eder: Jag är HERREN,
eder Gud; I skolen icke frukta de gudar som dyrkas av amoréerna, i
vilkas land I bon. Men I villen icke höra min röst.

<span id="an_6:11">6:11</span> Och HERRENS ängel kom och satte sig under
terebinten vid Ofra, som tillhörde abiesriten Joas; dennes son Gideon
höll då på att klappa ut vete i vinpressen, för att bärga det undan
Midjan.

<span id="an_6:12">6:12</span> För honom uppenbarade sig nu HERRENS
ängel och sade till honom: »HERREN är med dig, du tappre stridsman.»

<span id="an_6:13">6:13</span> Gideon svarade honom: »Ack min herre, om
HERREN är med oss, varför har då allt detta kommit över oss? Och var äro
alla hans under, om vilka våra fäder hava förtäljt för oss och sagt:
'Se, HERREN har fört oss upp ur Egypten'? Nu har ju HERREN förskjutit
oss och givit oss i Midjans våld.»

<span id="an_6:14">6:14</span> Då vände sig HERREN till honom och sade:
»Gå åstad i denna din kraft och fräls Israel ur Midjans våld; se, jag
har sänt dig.»

<span id="an_6:15">6:15</span> Han svarade honom: »Ack Herre, varmed kan
jag frälsa Israel? Min ätt är ju den oansenligaste i Manasse, och jag
själv den ringaste i min faders hus.»

<span id="an_6:16">6:16</span> HERREN sade till honom: »Jag vill vara
med dig, så att du skall slå Midjan, såsom voro det en enda man.»

<span id="an_6:17">6:17</span> Men han svarade honom: »Om jag har funnit
nåd för dina ögon, så låt mig få ett tecken att det är du som talar med
mig.

<span id="an_6:18">6:18</span> Gå icke bort härifrån, förrän jag har
kommit tillbaka till dig och hämtat ut min offergåva och lagt fram den
för dig.» Han sade: »Jag vill stanna, till dess du kommer igen.»

<span id="an_6:19">6:19</span> Då gick Gideon in och tillredde en
killing, så ock osyrat bröd av en efa mjöl; därefter lade han köttet i
en korg och hällde spadet i en kruka; sedan bar han ut det till honom
under terebinten och satte fram det.

<span id="an_6:20">6:20</span> Men Guds ängel sade till honom: Tag
köttet och det osyrade brödet, och lägg det på berghällen där, och gjut
spadet däröver.» Och han gjorde så.

<span id="an_6:21">6:21</span> Och HERRENS ängel räckte ut staven som
han hade i sin hand och rörde med dess ända vid köttet och det osyrade
brödet; då kom eld ut ur klippan och förtärde köttet och det osyrade
brödet; och därvid försvann HERRENS ängel ur hans åsyn.

<span id="an_6:22">6:22</span> Då såg Gideon att det var HERRENS ängel.
Och Gideon sade: »Ve mig, Herre, HERRE, eftersom jag nu har sett HERRENS
ängel ansikte mot ansikte!»

<span id="an_6:23">6:23</span> Men HERREN sade till honom: »Frid vare
med dig, frukta icke; du skall icke dö.»

<span id="an_6:24">6:24</span> Då byggde Gideon där ett altare åt HERREN
och kallade det HERREN är frid; det finnes kvar ännu i dag i det
abiesritiska Ofra.

<span id="an_6:25">6:25</span> Den natten sade HERREN till honom: »Tag
den tjur som tillhör din fader och den andra sjuåriga tjuren. Riv sedan
ned det Baalsaltare som tillhör din fader, och hugg sönder Aseran som
står därinvid.

<span id="an_6:26">6:26</span> Bygg därefter upp ett altare åt HERREN,
din Gud, överst på denna fasta plats, och uppför det på övligt sätt; tag
så den andra tjuren och offra den till brännoffer på styckena av Aseran
som du har huggit sönder.»

<span id="an_6:27">6:27</span> Då tog Gideon tio av sina tjänare med sig
och gjorde såsom HERREN sade sagt till honom. Men eftersom han fruktade
att göra det om dagen, av rädsla för sin faders hus och för männen i
staden, gjorde han det om natten.

<span id="an_6:28">6:28</span> Bittida följande morgon fingo mannen i
staden se att Baals altare låg nedbrutet, att Aseran därinvid var
sönderhuggen, och att den andra tjuren hade blivit offrad såsom
brännoffer på det nyuppbyggda altaret.

<span id="an_6:29">6:29</span> Då sade de till varandra: »Vem har gjort
detta?» Och när de frågade och gjorde efterforskningar, fingo de veta
att Gideon, Joas' son, hade gjort det.

<span id="an_6:30">6:30</span> Då sade männen i staden till Joas: »För
din son hitut, han måste dö; ty han har brutit ned Baals altare, och han
har ock huggit sönder Aseran som stod därinvid.»

<span id="an_6:31">6:31</span> Men Joas svarade alla som stodo omkring
honom: »Viljen I utföra Baals sak, viljen I komma honom till hjälp? Den
som vill utföra hans sak, han skall bliva dödad innan nästa morgon. Är
han Gud, så utföre han själv sin sak, eftersom denne har brutit ned hans
altare.

<span id="an_6:32">6:32</span> Härav kallade man honom då Jerubbaal, i
det man sade: »Baal utföre sin sak mot honom, eftersom han har brutit
ned hans altare.»

<span id="an_6:33">6:33</span> Och midjaniterna, amalekiterna och
österlänningarna hade alla tillhopa församlat sig och gått över floden
och lägrat sig i Jisreels dal.

<span id="an_6:34">6:34</span> Men Gideon hade blivit beklädd med
HERRENS Andes kraft; han stötte i basun, och abiesriterna församlade sig
och följde efter honom.

<span id="an_6:35">6:35</span> Och han sände omkring budbärare i hela
Manasse, så att ock de övriga församlade sig och följde efter honom;
likaledes sände han budbärare till Aser, Sebulon och Naftali, och dessa
drogo då också upp, de andra till mötes.

<span id="an_6:36">6:36</span> Och Gideon sade till Gud: »Om du
verkligen vill genom min hand frälsa Israel, såsom du har lovat,

<span id="an_6:37">6:37</span> så se nu här: jag lägger denna avklippta
ull på tröskplatsen; ifall dagg kommer allenast på ullen, under det att
marken eljest överallt förbliver torr, då vet jag att du genom min hand
skall frälsa Israel, såsom du har lovat.»

<span id="an_6:38">6:38</span> Och det skedde så, ty när han bittida
dagen därefter kramade ur ullen, kunde han av den pressa ut så mycket
dagg, att en hel skål blev full med vatten.

<span id="an_6:39">6:39</span> Men Gideon sade till Gud: »Må din vrede
icke upptändas mot mig, därför att jag talar ännu en enda gång. Låt mig
få försöka blott en gång till med ullen: gör nu så, att allenast ullen
förbliver torr, under det att dagg kommer eljest överallt på marken.»

<span id="an_6:40">6:40</span> Och Gud gjorde så den natten; allenast
ullen var torr, men eljest hade dagg kommit överallt på marken.

<span id="an_7:1">7:1</span> Bittida följande morgon drog Jerubbaal, det
är Gideon, åstad med allt folket som följde honom, och de lägrade sig
vid Harodskällan; han hade då midjaniternas läger norr om sig, från
Morehöjden ned i dalen.

<span id="an_7:2">7:2</span> Men HERREN sade till Gideon: »Folket som
har följt dig är för talrikt för att jag skulle vilja giva Midjan i
deras hand; ty Israel kunde då berömma sig mot mig och säga: 'Min egen
hand har frälst mig.'

<span id="an_7:3">7:3</span> Låt därför nu utropa för folket och säga:
Om någon fruktar och är rädd, så må han vända tillbaka hem och skynda
bort ifrån Gileads berg.» Då vände tjugutvå tusen man av folket
tillbaka, så att allenast tio tusen man stannade kvar.

<span id="an_7:4">7:4</span> Men HERREN sade till Gideon: »Folket är
ännu för talrikt; för dem ned till vattnet, så skall jag där göra ett
urval av dem åt dig. Den om vilken jag då säger till dig: 'Denne skall
gå med dig', han får gå med dig, men var och en om vilken jag säger till
dig: 'Denne skall icke gå med dig', han får icke gå med.»

<span id="an_7:5">7:5</span> Så förde han då folket ned till vattnet.
Och HERREN sade till Gideon: »Alla som läppja av vattnet, såsom hunden
gör, dem skall du ställa för sig, och likaså alla som falla ned på knä
för att dricka.»

<span id="an_7:6">7:6</span> Då befanns antalet av dem som hade läppjat
av vattnet, genom att med handen föra det till munnen, vara tre hundra
man; allt det övriga folket hade fallit ned på knä för att dricka
vatten.

<span id="an_7:7">7:7</span> Och HERREN sade till Gideon: »Med de tre
hundra män som hava läppjat av vattnet skall jag frälsa eder och giva
Midjan i din hand; allt det andra folket må begiva sig hem, var och en
till sitt.»

<span id="an_7:8">7:8</span> Då tog hans folk till sig sitt munförråd
och sina basuner, därefter lät han alla de andra israeliterna gå hem,
var och en till sin hydda; han behöll allenast de tre hundra männen. Och
midjaniternas läger hade han nedanför sig i dalen.

<span id="an_7:9">7:9</span> Och HERREN sade den natten till honom: »Stå
upp och drag ned i lägret, ty jag har givit det i din hand.

<span id="an_7:10">7:10</span> Men om du fruktar för att draga ditned,
så må du gå förut med din tjänare Pura ned till lägret

<span id="an_7:11">7:11</span> och höra efter, vad man där talar; sedan
skall du få mod till att draga ditned och bryta in i lägret.» Så gick
han då med sin tjänare Pura ned till förposterna i lägret.

<span id="an_7:12">7:12</span> Och midjaniterna, amalekiterna och alla
österlänningarna lågo där i dalen, talrika såsom gräshoppor; och deras
kameler voro oräkneliga, talrika såsom sanden på havets strand.

<span id="an_7:13">7:13</span> Då nu Gideon kom dit, höll en man just på
att förtälja en dröm för en annan. Han sade: »Jag har nyss haft en dröm.
Jag tyckte att en kornbrödskaka kom rullande in i midjaniternas läger.
Den kom ända fram till tältet och slog emot det, så att det föll, och
vände upp och ned på det, och tältet blev så liggande.»

<span id="an_7:14">7:14</span> Då svarade den andre och sade: »Detta
betyder intet annat än israeliten Gideons, Joas' sons, svärd; Gud har
givit Midjan och hela lägret i hans hand.»

<span id="an_7:15">7:15</span> När Gideon hörde denna dröm förtäljas och
hörde dess uttydning, föll han ned och tillbad. Därefter vände han
tillbaka till Israels läger och sade: »Stån upp, ty HERREN har givit
midjaniternas läger i eder hand.

<span id="an_7:16">7:16</span> Och han delade sina tre hundra män i tre
hopar och gav allasammans basuner i händerna, så ock tomma krukor, med
facklor inne i krukorna.

<span id="an_7:17">7:17</span> Och han sade till dem: »Sen på mig och
gören såsom jag; så snart jag har kommit till utkanten av lägret, skolen
I göra såsom jag gör.

<span id="an_7:18">7:18</span> När nämligen jag och alla som jag har med
mig stöta i basunerna, skolen ock I stöta i basunerna runt omkring hela
lägret och ropa: 'För HERREN och för Gideon!'»

<span id="an_7:19">7:19</span> Så kommo nu Gideon och de hundra män, som
han hade med sig, till utkanten av lägret, när den mellersta nattväkten
ingick; och man hade just ställt ut vakterna. Då stötte de i basunerna
och krossade krukorna som de hade i sina händer.

<span id="an_7:20">7:20</span> De tre hoparna stötte i basunerna och
slogo sönder krukorna; de fattade med vänstra handen i facklorna och med
högra handen i basunerna och stötte i dem; och de ropade: »HERRENS och
Gideons svärd!»

<span id="an_7:21">7:21</span> Men de stodo stilla, var och en på sin
plats, runt omkring lägret. Då begynte alla i lägret att löpa hit och
dit och skria och fly.

<span id="an_7:22">7:22</span> Och när de stötte i de tre hundra
basunerna, vände HERREN den enes svärd mot den andre i hela lägret; och
de som voro i lägret flydde ända till Bet-Hasitta, åt Serera till, ända
till stranden vid Abel-Mehola, förbi Tabbat.

<span id="an_7:23">7:23</span> Och åter församlade sig israeliterna,
från Naftali och Aser och från hela Manasse, och förföljde midjaniterna.

<span id="an_7:24">7:24</span> Och Gideon hade sänt omkring budbärare i
hela Efraims bergsbygd och låtit säga: »Dragen ned mot Midjan och
besätten i deras väg vattendragen ända till Bet-Bara, ävensom Jordan.»
Så församlade sig alla Efraims män och besatte vattendragen ända till
Bet-Bara, ävensom Jordan.

<span id="an_7:25">7:25</span> Och de togo två midjanitiska hövdingar,
Oreb och Seeb, till fånga, och dräpte Oreb vid Orebsklippan, och Seeb
dräpte de vid Seebspressen, och förföljde så midjaniterna. Men Orebs och
Seebs huvuden förde de över till Gideon på andra sidan Jordan.

<span id="an_8:1">8:1</span> Men Efraims män sade till honom: »Huru har
du kunnat handla så mot oss? Varför bådade du icke upp oss, när du drog
ut till strid mot Midjan?» Och de foro häftigt ut mot honom.

<span id="an_8:2">8:2</span> Han svarade dem: »Vad har jag då uträttat i
jämförelse med eder? Är icke Efraims efterskörd bättre än Abiesers
vinbärgning?

<span id="an_8:3">8:3</span> I eder hand var det som Gud gav de
midjanitiska hövdingarna Oreb och Seeb. Vad har jag kunnat uträtta i
jämförelse med eder?» Då han så talade, stillades deras vrede mot honom.

<span id="an_8:4">8:4</span> När sedan Gideon kom till Jordan, gick han
över jämte de tre hundra män som han hade med sig; och de voro trötta av
förföljandet.

<span id="an_8:5">8:5</span> Han sade därför till männen i Suckot:
»Given några kakor bröd åt folket som följer mig, ty de äro trötta; se,
jag är nu i färd med att förfölja Seba och Salmunna, de midjanitiska
konungarna.»

<span id="an_8:6">8:6</span> Men de överste i Suckot svarade: »Har du då
redan Seba och Salmunna i ditt våld, eftersom du fordrar att vi skola
giva bröd åt din här?»

<span id="an_8:7">8:7</span> Gideon sade »Nåväl; när HERREN, giver Seba
och Salmunna i min hand, skall jag söndertröska edert kött med
ökentörnen och tistlar.»

<span id="an_8:8">8:8</span> Så drog han vidare därifrån upp till Penuel
och talade på samma sätt till dem som voro där; och männen i Penuel gåvo
honom samma svar som männen i Suckot hade givit.

<span id="an_8:9">8:9</span> Då sade han ock till männen i Penuel: »När
jag kommer välbehållen tillbaka, skall jag riva ned detta torn.»

<span id="an_8:10">8:10</span> Men Seba och Salmunna befunno sig i
Karkor och hade sin här hos sig, vid pass femton tusen man, allt som var
kvar av österlänningarnas hela här; ty de stupade utgjorde ett hundra
tjugu tusen svärdbeväpnade män.

<span id="an_8:11">8:11</span> Och Gideon drog upp på karavanvägen,
öster om Noba och Jogbeha, och överföll hären, där den låg sorglös i
sitt läger.

<span id="an_8:12">8:12</span> Och Seba och Salmunna flydde, men han
satte efter dem; och han tog de två midjanitiska konungarna Seba och
Salmunna till fånga och skingrade hela hären.

<span id="an_8:13">8:13</span> När därefter Gideon, Joas' son, vände
tillbaka från striden, ned från Hereshöjden,

<span id="an_8:14">8:14</span> fick han fatt på en ung man, en av
invånarna i Suckot, och utfrågade denne, och han måste skriva upp åt
honom de överste i Suckot och de äldste där, sjuttiosju män.

<span id="an_8:15">8:15</span> När han sedan kom till männen i Suckot,
sade han: »Se här äro nu Seba och Salmunna, om vilka I hånfullt saden
till mig: 'Har du redan Seba och Salmunna i ditt våld, eftersom du
fordrar att vi skola giva bröd åt dina trötta män?'»

<span id="an_8:16">8:16</span> Därefter lät han gripa de äldste i staden
och tog ökentörnen och tistlar och lät männen i Suckot få känna dem.

<span id="an_8:17">8:17</span> Och tornet i Penuel rev han ned och
dräpte männen i staden.

<span id="an_8:18">8:18</span> Och till Seba och Salmunna sade han:
»Hurudana voro de män som I dräpten på Tabor?» De svarade: »De voro lika
dig; var och en såg ut såsom en konungason.»

<span id="an_8:19">8:19</span> Han sade: »Då var det mina bröder, min
moders söner. Så sant HERREN lever: om I haden låtit dem leva, skulle
jag icke hava dräpt eder.»

<span id="an_8:20">8:20</span> Sedan sade han till Jeter, sin
förstfödde: »Stå upp och dräp dem.» Men gossen drog icke ut sitt svärd,
ty han var försagd, eftersom han ännu var allenast en gosse.

<span id="an_8:21">8:21</span> Då sade Seba och Salmunna: »Stå upp, du
själv, och stöt ned oss; ty sådan mannen är, sådan är ock hans styrka.»
Så stod då Gideon upp och dräpte Seba och Salmunna. Och han tog för sin
räkning de prydnader som sutto på deras kamelers halsar.

<span id="an_8:22">8:22</span> Och israeliterna sade till Gideon: »Råd
du över oss, och såsom du så ock sedan din son och din sonson; ty du har
frälst oss ur Midjans hand.»

<span id="an_8:23">8:23</span> Men Gideon svarade dem: »Jag vill icke
råda över eder, och min son skall icke heller råda över eder, utan
HERREN skall råda över eder.»

<span id="an_8:24">8:24</span> Och Gideon sade ytterligare till dem:
»Ett vill jag dock begära av eder: var och en av eder må giva mig den
näsring han har fått såsom byte.» Ty midjaniterna buro näsringar av
guld, eftersom de voro ismaeliter.

<span id="an_8:25">8:25</span> De svarade: »Ja, vi vilja giva dig dem.»
Och de bredde ut ett kläde, och var och en kastade på detta den näsring
han hade fått såsom byte.

<span id="an_8:26">8:26</span> Och guldringarna, som han hade begärt,
befunnos väga ett tusen sju hundra siklar i guld -- detta förutom de
halsprydnader, de örhängen och de purpurröda kläder som de midjanitiska
konungarna hade burit, och förutom de kedjor som hade suttit på deras
kamelers halsar.

<span id="an_8:27">8:27</span> Och Gideon lät därav göra en efod och
satte upp den i sin stad, Ofra; och hela Israel lopp där i trolös
avfällighet efter den. Och den blev för Gideon och hans hus till en
snara.

<span id="an_8:28">8:28</span> Så blev nu Midjan kuvat under Israels
barn och upplyfte icke mer sitt huvud. Och landet hade ro i fyrtio år,
så länge Gideon levde.

<span id="an_8:29">8:29</span> Men Jerubbaal, Joas' son, gick hem och
stannade sedan i sitt hus.

<span id="an_8:30">8:30</span> Och Gideon hade sjuttio söner, som hade
utgått från hans länd, ty han ägde många hustrur.

<span id="an_8:31">8:31</span> En bihustru som han hade i Sikem födde
honom ock en son; denne gav han namnet Abimelek.

<span id="an_8:32">8:32</span> Och Gideon, Joas' son, dog i en god ålder
och blev begraven i sin fader Joas' grav i det abiesritiska Ofra

<span id="an_8:33">8:33</span> Men när Gideon var död, begynte Israels
barn åter i trolös avfällighet löpa efter Baalerna; och de gjorde
Baal-Berit till gud åt sig.

<span id="an_8:34">8:34</span> Israels barn tänkte icke på HERREN, sin
Gud, som hade räddat dem från alla deras fienders hand runt omkring.

<span id="an_8:35">8:35</span> Ej heller visade de Jerubbaals, Gideons,
hus någon kärlek, till gengäld för allt det goda som han hade gjort mot
Israel.

<span id="an_9:1">9:1</span> Men Abimelek, Jerubbaals son, gick bort
till sin moders bröder i Sikem och talade till dem och till alla som
voro besläktade med hans morfaders hus, och sade:

<span id="an_9:2">9:2</span> »Talen så till alla Sikems borgare: Vilket
är bäst för eder: att sjuttio män, alla Jerubbaals söner, råda över
eder, eller att en enda man råder över eder? Kommen därjämte ihåg att
jag är edert kött och ben.»

<span id="an_9:3">9:3</span> Då talade hans moders bröder till hans
förmån allt detta inför alla Sikems borgare. Och dessa blevo vunna för
Abimelek, ty de tänkte: »Han är ju vår broder.»

<span id="an_9:4">9:4</span> Och de gåvo honom sjuttio siklar silver ur
Baal-Berits tempel; för dessa lejde Abimelek löst folk och äventyrare,
vilkas anförare han blev.

<span id="an_9:5">9:5</span> Därefter begav han sig till sin faders hus
i Ofra och dräpte där sina bröder, Jerubbaals söner, sjuttio män, och
detta på en och samma sten; dock blev Jotam, Jerubbaals yngste son, vid
liv, ty han hade gömt sig.

<span id="an_9:6">9:6</span> Sedan församlade sig alla Sikems borgare
och alla som bodde i Millo och gingo åstad och gjorde Abimelek till
konung vid Vård-terebinten invid Sikem.

<span id="an_9:7">9:7</span> När man berättade detta far Jotam, gick han
åstad och ställde sig på toppen av berget Gerissim och hov upp sin röst
och ropade och sade till dem: »Hören mig, I Sikems borgare, för att Gud
ock må höra eder.

<span id="an_9:8">9:8</span> Träden gingo en gång åstad för att smörja
en konung över sig. Och de sade till olivträdet: 'Bliv du konung över
oss'

<span id="an_9:9">9:9</span> Men olivträdet svarade dem: 'Skulle jag
avstå från min fetma, som både gudar och människor ära mig för, och gå
bort för att svaja över de andra träden?'

<span id="an_9:10">9:10</span> Då sade träden till fikonträdet: 'Kom du
och bliv konung över oss.'

<span id="an_9:11">9:11</span> Men fikonträdet svarade dem: 'Skulle jag
avstå från min sötma och min goda frukt och gå bort för att svaja över
de andra träden?'

<span id="an_9:12">9:12</span> Då sade träden till vinträdet: 'Kom du
och bliv konung över oss.'

<span id="an_9:13">9:13</span> Men vinträdet svarade dem: 'Skulle jag
avstå från min vinmust, som gör både gudar och människor glada, och gå
bort för att svaja över de andra träden?'

<span id="an_9:14">9:14</span> Då sade alla träden till törnbusken: 'Kom
du och bliv konung över oss.'

<span id="an_9:15">9:15</span> Törnbusken svarade träden: 'Om det är
eder uppriktiga mening att smörja mig till konung över eder, så kommen
och tagen eder tillflykt under min skugga; varom icke, så skall eld gå
ut ur törnbusken och förtära cedrarna på Libanon.'

<span id="an_9:16">9:16</span> Så hören nu: om I haven förfarit riktigt
och redligt däri att I haven gjort Abimelek till konung, och om I haven
förfarit väl mot Jerubbaal och hans hus, och haven vedergällt honom
efter hans gärningar --

<span id="an_9:17">9:17</span> ty I veten att min fader stridde för eder
och vågade sitt liv för att rädda eder från Midjans hand,

<span id="an_9:18">9:18</span> under det att I däremot i dag haven rest
eder upp mot min faders hus och dräpt hans söner, sjuttio män, på en och
samma sten, och gjort Abimelek, hans tjänstekvinnas son, till konung
över Sikems borgare, eftersom han är eder broder --

<span id="an_9:19">9:19</span> om I alltså denna dag haven förfarit
riktigt och redligt mot Jerubbaal och hans hus, då mån I glädja eder
över Abimelek, och han må ock glädja sig över eder;

<span id="an_9:20">9:20</span> varom icke, så må eld gå ut från Abimelek
och förtära Sikems borgare och dem som bo i Millo, och från Sikems
borgare och från dem som bo i Millo må eld gå ut och förtära Abimelek.»

<span id="an_9:21">9:21</span> Och Jotam skyndade sig undan och flydde
bort till Beer, och där bosatte han sig för att vara i säkerhet för sin
broder Abimelek.

<span id="an_9:22">9:22</span> När Abimelek hade härskat över Israel i
tre år,

<span id="an_9:23">9:23</span> sände Gud en tvedräktsande mellan
Abimelek och Sikems borgare, så att Sikems borgare avföllo från
Abimelek.

<span id="an_9:24">9:24</span> Detta skedde, för att våldet mot
Jerubbaals sjuttio söner skulle bliva hämnat, och för att deras blod
skulle komma över deras broder Abimelek som dräpte dem, så ock över
Sikems borgare, som lämnade honom understöd, så att han kunde dräpa sina
bröder.

<span id="an_9:25">9:25</span> För att skada honom lade Sikems borgare
nu folk i försåt på bergshöjderna, och dessa plundrade alla som drogo
vägen fram därförbi. Detta blev berättat för Abimelek.

<span id="an_9:26">9:26</span> Men Gaal, Ebeds son, kom nu dit med sina
bröder, och de drogo in i Sikem. Och Sikems borgare fattade förtroende
för honom.

<span id="an_9:27">9:27</span> Så hände sig en gång att de gingo ut på
fältet och avbärgade sina vingårdar och pressade druvorna och höllo en
glädjefest, och de gingo därvid in i sin guds hus och åto och drucko,
och uttalade förbannelser över Abimelek.

<span id="an_9:28">9:28</span> Och Gaal, Ebeds son, sade: »Vad är
Abimelek, och vad är Sikem, eftersom vi skola tjäna honom? Han är ju
Jerubbaals son, och Sebul är hans tillsyningsman. Nej, tjänen män som
härstamma från Hamor, Sikems fader. Varför skulle vi tjäna denne?

<span id="an_9:29">9:29</span> Ack om jag hade detta folk under min
vård! Då skulle jag driva bort Abimelek.» Och i fråga om Abimelek sade
han: »Föröka din här och drag ut.»

<span id="an_9:30">9:30</span> Men när Sebul, hövitsmannen i staden,
fick höra vad Gaal, Ebeds son, hade sagt, upptändes hans vrede.

<span id="an_9:31">9:31</span> Och han sände listeligen bud till
Abimelek och lät säga: »Se, Gaal, Ebeds son, och hans bröder hava kommit
till Sikem, och de hålla just nu på att uppvigla staden mot dig.

<span id="an_9:32">9:32</span> Bryt därför nu upp om natten, du med ditt
folk, och lägg dig i bakhåll på fältet.

<span id="an_9:33">9:33</span> Sedan må du i morgon bittida, när solen
går upp, störta fram mot staden. När han då med sitt folk drager ut mot
dig, må du göra med honom vad tillfället giver vid handen.»

<span id="an_9:34">9:34</span> Då bröt Abimelek med allt sitt folk upp
om natten, och de lade sig i bakhåll mot Sikem, i fyra hopar.

<span id="an_9:35">9:35</span> Och Gaal, Ebeds son, kom ut och ställde
sig vid ingången till stadsporten; och i detsamma bröt Abimelek med sitt
folk fram ifrån bakhållet.

<span id="an_9:36">9:36</span> När då Gaal såg folket, sade han till
Sebul: »Se, där kommer folk ned från bergshöjderna.» Men Sebul svarade
honom: »Det är skuggan av bergen, som för dina ögon ser ut såsom
människor.»

<span id="an_9:37">9:37</span> Gaal tog åter till orda och sade: »Jo,
där kommer folk ned från Mittelhöjden, och en annan hop kommer på vägen
från Teckentydarterebinten.»

<span id="an_9:38">9:38</span> Då sade Sebul till honom: »Var är nu din
stortalighet, du som sade: 'Vad är Abimelek, eftersom vi skola tjäna
honom?' Se, här kommer det folk som du så föraktade. Drag nu ut och
strid mot dem.

<span id="an_9:39">9:39</span> Så drog då Gaal ut i spetsen för Sikems
borgare och gav sig i strid med Abimelek.

<span id="an_9:40">9:40</span> Men Abimelek jagade honom på flykten, och
han flydde undan för honom; och många föllo slagna ända fram till
stadsporten.

<span id="an_9:41">9:41</span> Och Abimelek stannade i Aruma; men Sebul
drev bort Gaal och hans bröder och lät dem icke längre stanna i Sikem.

<span id="an_9:42">9:42</span> Dagen därefter gick folket ut på fältet;
och man berättade detta för Abimelek.

<span id="an_9:43">9:43</span> Då tog han sitt folk och delade dem i tre
hopar och lade sig i bakhåll på fältet. Och när han fick se att folket
gick ut ur staden, bröt han upp och anföll dem och nedgjorde dem.

<span id="an_9:44">9:44</span> Abimelek och de hopar han hade med sig
störtade nämligen fram och ställde sig vid ingången till stadsporten;
men de båda andra hoparna störtade fram mot alla som voro på fältet och
nedgjorde dem.

<span id="an_9:45">9:45</span> När så Abimelek hade ansatt staden hela
den dagen, intog han den och dräpte det folk som fanns därinne Sedan rev
han ned staden och beströdde platsen med salt.

<span id="an_9:46">9:46</span> När besättningen i Sikems torn hörde
detta, begåvo de sig alla till det fasta valvet i El-Berits
tempelbyggnad.

<span id="an_9:47">9:47</span> Och när det blev berättat for Abimelek
att hela besättningen i Sikems torn hade församlat sig där,

<span id="an_9:48">9:48</span> gick han med allt sitt folk upp till
berget Salmon; och Abimelek tog en yxa i sin hand och högg av en
trädgren och lyfte upp den och lade den på axeln; och han sade till sitt
folk: »Gören med hast detsamma som I haven sett mig göra.»

<span id="an_9:49">9:49</span> Då högg också allt folket av var sin gren
och följde efter Abimelek, och de lade grenarna intill det fasta valvet
och tände upp eld till att förbränna valvet jämte dem som voro där. Så
omkommo ock alla de människor som bodde i Sikems torn, vid pass tusen
män och kvinnor.

<span id="an_9:50">9:50</span> Och Abimelek drog åstad till Tebes och
belägrade Tebes och intog det.

<span id="an_9:51">9:51</span> Men mitt i staden var ett starkt torn,
och dit flydde alla män och kvinnor, alla borgare i staden, och stängde
igen om sig; sedan stego de upp på tornets tak.

<span id="an_9:52">9:52</span> Och Abimelek kom till tornet och angrep
det; och han gick fram till porten på tornet för att bränna upp den i
eld.

<span id="an_9:53">9:53</span> Men en kvinna kastade en kvarnsten ned på
Abimeleks huvud och bräckte så hans huvudskål.

<span id="an_9:54">9:54</span> Då ropade han med hast på sin
vapendragare och sade till honom: »Drag ut ditt svärd och döda mig, för
att man icke må säga om mig: En kvinna dräpte honom.» Då genomborrade
hans tjänare honom, så att han dog.

<span id="an_9:55">9:55</span> När nu israeliterna sågo att Abimelek var
död, gingo de hem, var och en till sitt.

<span id="an_9:56">9:56</span> Alltså lät Gud det onda som Abimelek hade
gjort mot sin fader, då han dräpte sina sjuttio bröder, komma tillbaka
över honom.

<span id="an_9:57">9:57</span> Och allt det onda som Sikems män hade
gjort lät Gud ock komma tillbaka över deras huvuden. Så gick Jotams,
Jerubbaals sons, förbannelse i fullbordan på dem.

<span id="an_10:1">10:1</span> Efter Abimelek uppstod till Israels
frälsning Tola, son till Pua, son till Dodo, en man från Isaskar; och
han bodde i Samir, i Efraims bergsbygd.

<span id="an_10:2">10:2</span> Han var domare i Israel i tjugutre år;
sedan dog han och blev begraven i Samir.

<span id="an_10:3">10:3</span> Efter honom uppstod gileaditen Jair. Han
var domare i Israel i tjugutvå år.

<span id="an_10:4">10:4</span> Han hade trettio söner, som plägade rida
på trettio åsnor; och de hade trettio städer. Dessa kallar man ännu i
dag Jairs byar, och de ligga i Gileads land.

<span id="an_10:5">10:5</span> Och Jair dog och blev begraven i Kamon.

<span id="an_10:6">10:6</span> Men Israels barn gjorde åter vad ont var
i HERRENS ögon och tjänade Baalerna och Astarterna, så ock Arams,
Sidons, Moabs, Ammons barns och filistéernas gudar och övergåvo HERREN
och tjänade honom icke.

<span id="an_10:7">10:7</span> Då upptändes HERRENS vrede mot Israel,
och han sålde dem i filistéernas och Ammons barns hand.

<span id="an_10:8">10:8</span> Och dessa plågade Israels barn och
förforo våldsamt mot dem det året; i aderton år gjorde de så mot alla de
israeliter som bodde på andra sidan Jordan, i amoréernas land, i Gilead.

<span id="an_10:9">10:9</span> Därtill gingo Ammons barn över Jordan och
gåvo sig i strid också med Juda, Benjamin och Efraims hus, så att Israel
kom i stor nöd.

<span id="an_10:10">10:10</span> Då ropade Israels barn till HERREN och
sade: »Vi hava syndat mot dig, ty vi hava övergivit vår Gud och tjänat
Baalerna.»

<span id="an_10:11">10:11</span> Men HERREN sade till Israels barn: »Har
jag icke frälst eder från egyptierna, amoréerna, Ammons barn och
filistéerna?

<span id="an_10:12">10:12</span> Likaledes bleven I förtryckta av
sidonierna, amalekiterna och maoniterna; och när I ropaden till mig,
frälste jag eder från deras hand.

<span id="an_10:13">10:13</span> Men I haven nu övergivit mig och tjänat
andra gudar; därför vill jag icke mer frälsa eder.

<span id="an_10:14">10:14</span> Gån bort och ropen till de gudar som I
haven utvalt; må de frälsa eder, om I nu ären i nöd.

<span id="an_10:15">10:15</span> Då sade Israels barn till HERREN: »Vi
hava syndat; gör du med oss alldeles såsom dig täckes. Allenast rädda
oss nu denna gång.»

<span id="an_10:16">10:16</span> Därefter skaffade de bort ifrån sig de
främmande gudarna och tjänade HERREN. Då kunde han icke längre lida att
se Israels vedermöda.

<span id="an_10:17">10:17</span> Och Ammons barn blevo uppbådade och
lägrade sig i Gilead; men Israels barn församlade sig och lägrade sig i
Mispa.

<span id="an_10:18">10:18</span> Då sade folket, nämligen de överste i
Gilead, till varandra: »Vem vill begynna striden mot Ammons barn? Den
som det vill skall bliva hövding över alla Gileads inbyggare.»

<span id="an_11:1">11:1</span> Gileaditen Jefta var en tapper stridsman,
men han var son till en sköka; och Jeftas fader var Gilead.

<span id="an_11:2">11:2</span> Nu födde ock Gileads hustru honom söner;
och när dessa hans hustrus söner hade växt upp, drevo de ut Jefta och
sade till honom: »Du skall icke taga arv i vår faders hus, ty du är son
till en kvinna som icke är hans hustru.»

<span id="an_11:3">11:3</span> Då flydde Jefta bort ifrån sina bröder
och bosatte sig i landet Tob; där sällade sig löst folk till Jefta och
gjorde strövtåg med honom.

<span id="an_11:4">11:4</span> Någon tid därefter gåvo Ammons barn sig i
strid med Israel.

<span id="an_11:5">11:5</span> Men när Ammons barn gåvo sig i strid med
Israel, gingo de äldste i Gilead åstad för att hämta Jefta från landet
Tob.

<span id="an_11:6">11:6</span> Och de sade till Jefta: »Kom och bliv vår
anförare, så vilja vi strida mot Ammons barn.»

<span id="an_11:7">11:7</span> Men Jefta svarade de äldste i Gilead: »I
haven ju hatat mig och drivit mig ut ur min faders hus. Huru kunnen I då
nu, när I ären i nöd, komma till mig?»

<span id="an_11:8">11:8</span> De äldste i Gilead sade till Jefta: »Just
därför hava vi nu kommit tillbaka till dig, och du måste gå med oss och
strida mot Ammons barn; ty du skall bliva hövding över oss, alla Gileads
inbyggare.»

<span id="an_11:9">11:9</span> Jefta svarade de äldste i Gilead: »Om I
nu fören mig tillbaka för att strida mot Ammons barn och HERREN giver
dem i mitt våld, så vill jag ock sedan vara eder hövding.»

<span id="an_11:10">11:10</span> Då sade de äldste i Gilead till Jefta:
»HERREN höre vårt avtal. Förvisso skola vi låta det bliva så om du har
sagt.»

<span id="an_11:11">11:11</span> Så gick då Jefta med de äldste i
Gilead, och folket satte honom till hövding och anförare över sig. Och
Jefta uttalade inför HERREN i Mispa allt vad han hade sagt.

<span id="an_11:12">11:12</span> Och Jefta skickade sändebud till Ammons
barns konung och lät säga: »Vad har du med mig att göra, eftersom du har
kommit emot mig och angripit mitt land?»

<span id="an_11:13">11:13</span> Då svarade Ammons barns konung Jeftas
sändebud: »När Israel drog upp från Egypten, togo de ju mitt land från
Arnon ända till Jabbok och till Jordan; så giv mig nu detta tillbaka i
godo.»

<span id="an_11:14">11:14</span> Åter skickade Jefta sändebud till
Ammons barns konung

<span id="an_11:15">11:15</span> och lät säga till honom: »Så säger
Jefta: Israel har icke tagit något land vare sig från Moab eller från
Ammons barn.

<span id="an_11:16">11:16</span> Ty när de drogo upp från Egypten och
Israel hade tågat genom öknen ända till Röda havet och sedan kommit till
Kades,

<span id="an_11:17">11:17</span> skickade Israel sändebud till konungen
i Edom och lät säga: 'Låt mig tåga genom ditt land.' Men konungen i Edom
hörde icke därpå. De skickade ock till konungen i Moab, men denne ville
icke heller Då stannade Israel i Kades.

<span id="an_11:18">11:18</span> Därefter tågade de genom öknen och
gingo omkring Edoms land och Moabs land och kommo öster om Moabs land
och lägrade sig på andra sidan Arnon; de kommo icke in på Moabs område,
ty Arnon är Moabs gräns.

<span id="an_11:19">11:19</span> Sedan skickade Israel sändebud till
Sihon, amoréernas konung, konungen i Hesbon; och Israel lät säga till
honom: 'Låt oss genom ditt land tåga dit vi skola.'

<span id="an_11:20">11:20</span> Men Sihon litade icke på Israel och lät
dem icke tåga genom sitt land, utan församlade allt sitt folk, och de
lägrade sig i Jahas; där in- lät han sig i strid med Israel.

<span id="an_11:21">11:21</span> Men HERREN, Israels Gud, gav Sihon och
allt hans folk i Israels hand, så att de slogo dem; och Israel intog
hela amoréernas land, ty dessa bodde då i detta land.

<span id="an_11:22">11:22</span> De intogo hela amoréernas område, från
Arnon ända till Jabbok, och från öknen ända till Jordan.

<span id="an_11:23">11:23</span> Och nu, då HERREN, Israels Gud, har
fördrivit amoréerna för sitt folk Israel, skulle du taga deras land i
besittning!

<span id="an_11:24">11:24</span> Är det icke så: vad din gud Kemos giver
dig till besittning, det tager du i besittning? Så taga ock vi, närhelst
HERREN, vår Gud, fördriver ett folk för oss, deras land i besittning.

<span id="an_11:25">11:25</span> Menar du att du är så mycket förmer än
Balak, Sippors sons konungen i Moab? Han dristade ju icke att inlåta sig
i tvist med Israel eller giva sig i strid med dem.

<span id="an_11:26">11:26</span> När Israel nu i tre hundra år har bott
i Hesbon och underlydande orter, i Aror och underlydande orter och i
alla städer på båda sidor om Arnon, varför haven I då under hela den
tiden icke tagit detta ifrån oss?

<span id="an_11:27">11:27</span> Jag har icke försyndat mig mot dig, men
du gör illa mot mig, då du nu överfaller mig. HERREN, domaren, må i dag
döma mellan Israels barn och Ammons barn.»

<span id="an_11:28">11:28</span> Men Ammons barns konung hörde icke på
vad Jefta lät säga honom genom sändebuden.

<span id="an_11:29">11:29</span> Då kom HERRENS Ande över Jefta; och han
tågade genom Gilead och Manasse och tågade så genom Mispe i Gilead, och
från Mispe i Gilead tågade han fram mot Ammons barn.

<span id="an_11:30">11:30</span> Och Jefta gjorde ett löfte åt HERREN
och sade: »Om du giver Ammons barn i min hand,

<span id="an_11:31">11:31</span> så lovar jag att vadhelst som ur
dörrarna till mitt hus går ut emot mig, när jag välbehållen kommer
tillbaka från Ammons barn, det skall höra HERREN till, och det skall jag
offra till brännoffer.»

<span id="an_11:32">11:32</span> Så drog nu Jefta åstad mot Ammons barn
för att strida mot dem; och HERREN gav dem i hans hand.

<span id="an_11:33">11:33</span> Och han tillfogade dem ett mycket stort
nederlag och intog landet från Aroer ända till fram emot Minnit, tjugu
städer, och ända till Abel-Keramim. Alltså blevo Ammons barn kuvade
under Israels barn.

<span id="an_11:34">11:34</span> När sedan Jefta kom hem till sitt hus i
Mispa, då gick hans dotter ut emot honom med pukor och dans. Och hon var
hans enda barn, han hade utom henne varken son eller dotter.

<span id="an_11:35">11:35</span> I detsamma han nu fick se henne, rev
han sönder sina kläder och ropade: »Ve mig, min dotter, du kommer mig
att sjunka till jorden, du drager olycka över mig! Ty jag har öppnat min
mun inför HERREN till ett löfte och kan icke taga mitt ord tillbaka.»

<span id="an_11:36">11:36</span> Hon svarade honom: »Min fader, har du
öppnat din mun inför HERREN, så gör med mig enligt din muns tal,
eftersom HERREN nu har skaffat dig hämnd på dina fiender, Ammons barn.»

<span id="an_11:37">11:37</span> Och hon sade ytterligare till sin
fader: »Uppfyll dock denna min begäran: unna mig två månader, så att jag
får gå åstad ned på bergen och begråta min jungfrudom med mina väninnor.

<span id="an_11:38">11:38</span> Han svarade: »Du får gå åstad.» Och han
tillstadde henne att vara borta i två månader. Då gick hon åstad med
sina väninnor och begrät sin jungfrudom på bergen.

<span id="an_11:39">11:39</span> Men efter två månader vände hon
tillbaka till sin fader, och han förfor då med henne efter det löfte han
hade gjort. Och hon hade icke känt någon man.

<span id="an_11:40">11:40</span> Sedan blev det en sedvänja i Israel att
Israels döttrar år efter år gingo åstad för att lovprisa gileaditen
Jeftas dotter, under fyra dagar vart år.

<span id="an_12:1">12:1</span> Men Efraims män församlade sig och drogo
till Safon; och de sade till Jefta: »Varför drog du åstad till strid mot
Ammons barn utan att kalla på oss till att tåga med dig? Nu vilja vi
bränna upp ditt hus jämte dig själv i eld.

<span id="an_12:2">12:2</span> Jefta svarade dem: »Jag och mitt folk
lågo i svår fejd med Ammons barn; då manade jag eder att komma, men I
villen icke frälsa mig ur deras hand.

<span id="an_12:3">12:3</span> Och när jag såg att I icke villen frälsa
mig, tog jag min själ i min hand och drog åstad mot Ammons barn, och
HERREN gav dem i min hand. Varför haven I då nu dragit upp emot mig till
att strida emot mig?»

<span id="an_12:4">12:4</span> Och Jefta församlade alla Gileads män och
gav sig i strid med Efraim. Och Gileads män slogo efraimiterna; dessa
hade nämligen sagt: »Flyktingar ifrån Efraim ären I; Gilead är ett
mellanting, varken Efraim eller Manasse.»

<span id="an_12:5">12:5</span> Och gileaditerna besatte vadställena över
Jordan för efraimiterna. Då nu någon av de efraimitiska flyktingarna
sade: »Låt mig komma över», frågade Gileads män honom: »Är du en
efraimit?» Om han då svarade nej,

<span id="an_12:6">12:6</span> så sade de till honom: »Säg
'schibbolet'.» Sade han då »sibbolet», därför att han icke nog lade sig
vinn om att uttala ordet rätt, så grepo de honom och höggo ned honom där
vid vadställena över Jordan. På detta sätt föllo vid det tillfället
fyrtiotvå tusen efraimiter.

<span id="an_12:7">12:7</span> Och Jefta var domare i Israel i sex år.
Sedan dog gileaditen Jefta och blev begraven i en av Gileads städer.

<span id="an_12:8">12:8</span> Efter honom var Ibsan från Bet-Lehem
domare i Israel.

<span id="an_12:9">12:9</span> Han hade trettio söner, och trettio
döttrar gifte han bort; han fick ock trettio döttrar genom att skaffa
hustrur åt sina söner utifrån. Och han var domare i Israel i sju år.

<span id="an_12:10">12:10</span> Sedan dog Ibsan och blev begraven i
Bet-Lehem.

<span id="an_12:11">12:11</span> Efter honom var sebuloniten Elon domare
i Israel; i tio år var han domare i Israel.

<span id="an_12:12">12:12</span> Sedan dog sebuloniten Elon och blev
begraven i Ajalon, i Sebulons land.

<span id="an_12:13">12:13</span> Efter honom var pirgatoniten Abdon,
Hillels son, domare i Israel.

<span id="an_12:14">12:14</span> Han hade fyrtio söner och trettio
sonsöner, vilka plägade rida på sjuttio åsnor. Och han var domare i
Israel i åtta år.

<span id="an_12:15">12:15</span> Sedan dog pirgatoniten Abdon, Hillels
son, och blev begraven i Pirgaton i Efraims land, i amalekiternas
bergsbygd.

<span id="an_13:1">13:1</span> Men Israels barn gjorde åter vad ont var
i HERRENS ögon; då gav HERREN dem i filistéernas hand, i fyrtio år.

<span id="an_13:2">13:2</span> I Sorga levde nu en man av daniternas
släkt, vid namn Manoa; hans hustru var ofruktsam och hade icke fött
några barn.

<span id="an_13:3">13:3</span> Men HERRENS ängel uppenbarade sig för
hustrun och sade till henne: »Se, du är ofruktsam och har icke fött
några barn, men du skall bliva havande och föda en son.

<span id="an_13:4">13:4</span> Tag dig nu till vara, så att du icke
dricker vin eller starka drycker ej heller äter något orent.

<span id="an_13:5">13:5</span> Ty se, du skall bliva havande och föda en
son, på vilkens huvud ingen rakkniv skall komma, ty gossen skall vara en
Guds nasir allt ifrån moderlivet; och han skall göra begynnelse till att
frälsa Israel ur filistéernas hand.»

<span id="an_13:6">13:6</span> Då gick hustrun in och omtalade detta för
sin man och sade: »En gudsman kom till mig; han såg ut såsom en Guds
ängel, mycket fruktansvärd. Jag frågade honom icke varifrån han var, och
sitt namn lät han mig icke veta.

<span id="an_13:7">13:7</span> Och han sade till mig: 'Se, du skall
bliva havande och föda en son; drick nu icke vin eller starka drycker
och ät icke något orent, ty gossen skall vara en Guds nasir, från
moderlivet ända till sin död.'»

<span id="an_13:8">13:8</span> Och Manoa bad till HERREN och sade: »Ack
Herre, låt gudsmannen som du sände hit åter komma till oss, för att han
må lära oss huru vi skola göra med gossen som skall födas.»

<span id="an_13:9">13:9</span> Och Gud hörde Manoas röst; Guds ängel kom
åter till hans hustru, när hon en gång satt ute på marken och hennes man
Manoa icke var hos henne.

<span id="an_13:10">13:10</span> Då skyndade hustrun strax åstad och
berättade det för sin man; hon sade till honom: »Mannen som kom till mig
häromdagen har uppenbarat sig för mig.»

<span id="an_13:11">13:11</span> Manoa stod upp och följde sin hustru;
och när han kom till mannen, frågade han honom: »Är du den man som förut
talade med min hustru?» Han svarade: »Ja.»

<span id="an_13:12">13:12</span> Då sade Manoa: »När det som du har sagt
går i fullbordan, vad är då att iakttaga med gossen? Hur skall man göra
med honom?»

<span id="an_13:13">13:13</span> HERRENS ängel svarade Manoa »Din hustru
skall taga sig till vara för allt varom jag har talat med henne.

<span id="an_13:14">13:14</span> Hon skall icke äta något som ha vuxit
på vinträd, och vin eller starka drycker får hon icke dricka, ej heller
får hon äta något orent. Allt vad jag har bjudit henne skall hon hålla.»

<span id="an_13:15">13:15</span> Och Manoa sade till HERRENS ängel: »Låt
oss få hålla dig kvar, så vilja vi tillreda en killing och sätta fram
för dig.»

<span id="an_13:16">13:16</span> Men HERRENS ängel svarade Manoa: »Om du
ock håller mig kvar, skall jag dock icke äta av din mat; men om du vill
tillreda ett brännoffer, så offra detta åt HERREN.» Ty Manoa förstod
icke att det var HERRENS ängel.

<span id="an_13:17">13:17</span> Och Manoa sade till HERRENS ängel: »Vad
är ditt namn? Säg oss det, för att vi må kunna ära dig, när det som du
har sagt går i fullbordan.»

<span id="an_13:18">13:18</span> HERRENS ängel sade till honom: »Varför
frågar du efter mitt namn? Det är alltför underbart.»

<span id="an_13:19">13:19</span> Och Manoa tog killingen med tillhörande
spisoffer och lade upp den på klippan åt HERREN. Då lät han något
underbart ske i Manoas och hans hustrus åsyn.

<span id="an_13:20">13:20</span> När lågan steg upp från altaret mot
himmelen, for nämligen HERRENS ängel upp, i lågan från altaret. Då Manoa
och hans hustru sågo detta, föllo de ned till jorden på sitt ansikte

<span id="an_13:21">13:21</span> Sedan visade sig HERRENS ängel icke mer
för Manoa och hans hustru. Då förstod Manoa att det hade varit HERRENS
ängel.

<span id="an_13:22">13:22</span> Och Manoa sade till sin hustru: »Nu
måste vi dö, eftersom vi hava sett Gud.»

<span id="an_13:23">13:23</span> Men hans hustru svarade honom: »Om
HERREN hade velat döda oss, så hade han icke tagit emot något brännoffer
och spisoffer av vår hand, och icke låtit oss se allt detta, ej heller
hade han nu låtit oss höra sådant.»

<span id="an_13:24">13:24</span> Därefter födde hans hustru en son och
gav honom namnet Simson; och gossen växte upp, och HERREN välsignade
honom.

<span id="an_13:25">13:25</span> Och HERRENS Ande begynte att verka på
honom, medan han var i Dans läger, mellan Sorga och Estaol.

<span id="an_14:1">14:1</span> När Simson en gång gick ned till Timna,
fick han där i Timna se en kvinna, en av filistéernas döttrar.

<span id="an_14:2">14:2</span> Och när han kom upp därifrån, omtalade
han det för sin fader och moder och sade: »Jag har i Timna sett en
kvinna, en av filistéernas döttrar; henne mån I nu skaffa mig till
hustru.»

<span id="an_14:3">14:3</span> Hans fader och moder sade till honom:
»Finnes då ingen kvinna bland dina bröders döttrar och i hela mitt folk,
eftersom du vill gå bort för att skaffa dig en hustru från de oomskurna
filistéerna?» Simson sade till sin fader: »Skaffa mig denna, ty hon
behagar mig.»

<span id="an_14:4">14:4</span> Men hans fader och moder visste icke att
detta kom från HERREN, som sökte sak med filistéerna. På den tiden rådde
nämligen filistéerna över Israel.

<span id="an_14:5">14:5</span> Och Simson gick med sin fader och moder
ned till Timna; men just som de hade hunnit fram till vingårdarna vid
Timna, kom ett ungt lejon rytande emot honom.

<span id="an_14:6">14:6</span> Då föll HERRENS Ande över honom, och han
slet sönder lejonet, såsom hade han slitit sönder en killing, fastän han
icke hade någonting i sin hand; men han talade icke om för sin fader och
moder vad han hade gjort.

<span id="an_14:7">14:7</span> När han så kom ditned, talade han med
kvinnan; och hon behagade Simson.

<span id="an_14:8">14:8</span> En tid därefter vände han tillbaka för
att hämta henne och vek då av vägen för att se på det döda lejonet; då
fick han i lejonets kropp se en bisvärm med honung.

<span id="an_14:9">14:9</span> Och han skrapade ut honungen i sina
händer och åt därav, medan han gick, han kom så till sin fader och moder
och gav dem, och de åto. Men han talade icke om för dem att det var ur
lejonets kropp han hade skrapat honungen.

<span id="an_14:10">14:10</span> När nu hans fader kom ned till kvinnan,
gjorde Simson där ett gästabud, ty så plägade de unga männen göra.

<span id="an_14:11">14:11</span> Och när de fingo se honom, skaffade de
trettio bröllopssvenner, som skulle vara hos honom.

<span id="an_14:12">14:12</span> Till dem sade Simson: »Jag vill
förelägga eder en gåta; om I under de sju gästabudsdagarna sägen mig
lösningen på den och gissen rätt, så skall jag giva eder trettio fina
linneskjortor och trettio högtidsdräkter.

<span id="an_14:13">14:13</span> Men om I icke kunnen säga mig
lösningen, så skolen I giva mig trettio fina linneskjortor och trettio
högtidsdräkter.» De sade till honom: »Förelägg oss din gåta, låt oss
höra den.»

<span id="an_14:14">14:14</span> Då sade han till dem: »Från storätaren
utgick ätbart, från den grymme kom sötma.» Men under tre dagar kunde de
icke lösa gåtan.

<span id="an_14:15">14:15</span> På sjunde dagen sade de då till Simsons
hustru: »Locka din man till att säga oss lösningen på gåtan; eljest
skola vi bränna upp dig och din faders hus i eld. Icke haven I väl
bjudit oss hit för att utarma oss?»

<span id="an_14:16">14:16</span> Då låg Simsons hustru över honom med
gråt och sade: »Du hatar mig allenast och älskar mig alls icke; du har
förelagt mina landsmän en gåta, men mig har du icke sagt lösningen på
den.» Han svarade henne: »Icke ens åt min fader eller min moder har jag
sagt lösningen; skulle jag då säga den åt dig?»

<span id="an_14:17">14:17</span> Men hon låg över honom med gråt under
de sju dagar de höllo gästabudet. Och på sjunde dagen sade han henne
lösningen, eftersom hon så hårt ansatte honom; sedan sade hon lösningen
på gåtan åt sina landsmän.

<span id="an_14:18">14:18</span> Innan solen gick ned på sjunde dagen,
gåvo honom alltså männen i staden det svaret: »Vad är sötare än honung,
och vad är grymmare än ett lejon?» Men han sade till dem: »Haden I icke
plöjt med min kviga, så haden I icke gissat min gåta.»

<span id="an_14:19">14:19</span> Och HERRENS Ande kom över honom, och
han gick ned till Askelon och slog där ihjäl trettio män och tog deras
kläder och gav högtidsdräkterna åt dem som hade sagt lösningen på gåtan.
Och hans vrede upptändes, och han vände tillbaka upp till sin faders
hus.

<span id="an_14:20">14:20</span> Då blev Simsons hustru given åt den av
hans bröllopssvenner, som han hade haft till sin särskilda följesven.

<span id="an_15:1">15:1</span> En tid därefter, medan veteskörden
pågick, ville Simson besöka sin hustru, och förde med sig en killing.
Och han sade: »Låt mig gå in till min hustru i kammaren.» Men hennes
fader ville icke tillstädja honom att gå in;

<span id="an_15:2">15:2</span> hennes fader sade: »Jag höll för säkert
att du hade fattat hat till henne, och därför gav jag henne åt din
bröllopssven. Men hon har ju en yngre syster, som är fagrare än hon; tag
denna i stället för den andra.»

<span id="an_15:3">15:3</span> Men Simson svarade dem: »Denna gång är
jag utan skuld gent emot filistéerna, om jag gör dem något ont.»

<span id="an_15:4">15:4</span> Och Simson gick bort och fångade tre
hundra rävar; sedan tog han facklor, band så ihop två och två rävar med
svansarna och satte in en fackla mitt emellan de två svansarna.

<span id="an_15:5">15:5</span> Därefter tände han eld på facklorna och
släppte djuren in på filistéernas sädesfält och antände så både
sädesskylar och oskuren säd, vingårdar och olivplanteringar.

<span id="an_15:6">15:6</span> Då nu filistéerna frågade efter vem som
hade gjort detta, fingo de det svaret: »Det har Simson, timnitens måg,
därför att denne tog hans hustru och gav henne åt hans bröllopssven.» Då
drogo filistéerna åstad och brände upp både henne och hennes fader i
eld.

<span id="an_15:7">15:7</span> Men Simson sade till dem: »Om I beten
eder så, skall jag sannerligen icke vila, förrän jag har tagit hämnd på
eder.»

<span id="an_15:8">15:8</span> Och han for våldsamt fram med dem, så att
de varken kunde gå eller stå. Sedan gick han ned därifrån och bodde i
bergsklyftan vid Etam.

<span id="an_15:9">15:9</span> Då drogo filistéerna upp och lägrade sig
i Juda; och de spridde sig i Lehi.

<span id="an_15:10">15:10</span> Och Juda män sade: »Varför haven I
dragit hitupp mot oss?» De svarade: »Vi hava dragit hitupp för att binda
Simson och för att göra mot honom såsom han har gjort mot oss.»

<span id="an_15:11">15:11</span> Då drogo tre tusen män från Juda ned
till bergsklyftan vid Etam och sade till Simson: »Du vet ju att
filistéerna råda över oss; huru har du då kunnat göra så mot oss?» Han
svarade dem: »Såsom de hava gjort mot mig, så har jag gjort mot dem.»

<span id="an_15:12">15:12</span> De sade till honom: »Vi hava kommit
hitned för att binda dig och sedan lämna dig i filistéernas hand.»
Simson sade till dem: »Så given mig nu eder ed på att I icke själva
viljen stöta ned mig.»

<span id="an_15:13">15:13</span> De svarade honom: »Nej, vi vilja
allenast binda dig och sedan lämna dig i deras hand, men vi skola icke
döda dig.» Så bundo de honom med två nya tåg och förde honom upp, bort
ifrån klippan.

<span id="an_15:14">15:14</span> När han nu kom till Lehi, skriade
filistéerna och sprungo emot honom. Då kom HERRENS Ande över honom, och
tågen omkring hans armar blevo såsom lintrådar, när de antändas av eld,
och banden likasom smälte bort ifrån hans händer.

<span id="an_15:15">15:15</span> Och han fick fatt i en åsnekäke som
ännu var frisk; och han räckte ut sin hand och tog den, och med den slog
han ihjäl tusen män.

<span id="an_15:16">15:16</span> Sedan sade Simson: »Med åsnekäken slog
jag en skara, ja, två; med åsnekäken slog jag tusen man.»

<span id="an_15:17">15:17</span> När han hade sagt detta, kastade han
käken ifrån sig. Och man kallade den platsen Ramat-Lehi.

<span id="an_15:18">15:18</span> Men då han därefter blev mycket
törstig, ropade han till HERREN och sade: »Du själv har genom din
tjänare givit denna stora seger; och nu måste jag dö av törst, och så
falla i de oomskurnas hand!»

<span id="an_15:19">15:19</span> Då lät Gud fördjupningen i Lehi öppna
sig, och därur gick ut vatten, så att han kunde dricka; och hans ande
kom tillbaka, och han fick liv igen. Därav kallades källan Den ropandes
källa i Lehi, såsom den heter ännu i dag.

<span id="an_15:20">15:20</span> Och han var domare i Israel under
filistéernas tid, i tjugu år.

<span id="an_16:1">16:1</span> Och Simson gick till Gasa; där fick han
se en sköka och gick in till henne.

<span id="an_16:2">16:2</span> När då gasiterna fingo höra att Simson
hade kommit dit, omringade de platsen och lågo i försåt för honom hela
natten vid stadsporten. Men hela natten höllo de sig stilla; de tänkte:
»Vi vilja vänta till i morgon, när det bliver dager; då skola vi dräpa
honom.»

<span id="an_16:3">16:3</span> Och Simson låg där intill midnatt; men
vid midnattstiden stod han upp och grep tag i stadsportens dörrar och i
de båda dörrposterna och ryckte loss dem jämte bommen, och lade
alltsammans på sina axlar och bar upp det till toppen på det berg som
ligger gent emot Hebron.

<span id="an_16:4">16:4</span> Därefter fattade han kärlek till en
kvinna som hette Delila, vid bäcken Sorek.

<span id="an_16:5">16:5</span> Då kommo filistéernas hövdingar upp till
henne och sade till henne: »Locka honom till att uppenbara för dig varav
det beror att han är så stark, och huru vi skola bliva honom
övermäktiga, så att vi kunna binda honom och kuva honom; vi vilja då
giva dig ett tusen ett hundra siklar silver var.»

<span id="an_16:6">16:6</span> Då sade Delila till Simson: »Säg mig
varav det beror att du är så stark, och huru man skulle kunna binda och
kuva dig.»

<span id="an_16:7">16:7</span> Simson svarade henne: »Om man bunde mig
med sju friska sensträngar, som icke hade hunnit torka, så bleve jag
svag och vore såsom en vanlig människa.»

<span id="an_16:8">16:8</span> Då buro filistéernas hövdingar till henne
sju friska sensträngar, som icke hade hunnit torka; och hon band honom
med dem.

<span id="an_16:9">16:9</span> Men hon hade lagt folk i försåt i den
inre kammaren. Sedan ropade hon till honom: »Filistéerna äro över dig,
Simson!» Då slet han sönder sensträngarna så lätt som en blångarnssnodd
slites sönder, när den kommer intill elden. Alltså hade man ingenting
fått veta om hans styrka.

<span id="an_16:10">16:10</span> Då sade Delila till Simson: »Du har ju
bedragit mig och ljugit för mig. Men säg mig nu huru man skulle kunna
binda dig.»

<span id="an_16:11">16:11</span> Han svarade henne: »Om man bunde mig
med nya tåg, som ännu icke hade blivit begagnade till något, så bleve
jag svag och vore såsom en vanlig människa.»

<span id="an_16:12">16:12</span> Då tog Delila nya tåg och band honom
med dem och ropade så till honom: »Filistéerna äro över dig, Simson!»;
och folk låg i försåt i den inre kammaren. Men han slet tågen av sina
armar, såsom hade det varit trådar.

<span id="an_16:13">16:13</span> Då sade Delila till Simson: »Hittills
har du bedragit mig och ljugit för mig; säg mig nu huru man skulle kunna
binda dig.» Han svarade henne: »Jo, om du vävde in de sju flätorna på
mitt huvud i ränningen till din väv.»

<span id="an_16:14">16:14</span> Hon slog alltså fast dem med pluggen
och ropade sedan till honom: »Filistéerna äro över dig, Simson!» När han
då vaknade upp ur sömnen, ryckte han loss vävpluggen jämte ränningen
till väven.

<span id="an_16:15">16:15</span> Då sade hon till honom: »Huru kan du
säga att du har mig kär, du som icke är uppriktig mot mig? Tre gånger
har du nu bedragit mig och icke velat säga mig varpå det beror att du är
så stark.»

<span id="an_16:16">16:16</span> Då hon nu dag efter dag hårt ansatte
honom med denna sin begäran och plågade honom därmed, blev han så otålig
att han kunde dö,

<span id="an_16:17">16:17</span> och yppade så för henne hela sin
hemlighet och sade till henne: »Ingen rakkniv har kommit på mitt huvud,
ty jag är en Guds nasir allt ifrån min moders liv. Därför, om man rakar
håret av mig, viker min styrka ifrån mig, så att jag bliver svag och är
såsom alla andra människor.»

<span id="an_16:18">16:18</span> Då nu Delila insåg att han hade yppat
för henne hela sin hemlighet, sände hon bud och kallade till sig
filistéernas hövdingar; hon lät säga: »Kommen hitupp ännu en gång, ty
han har nu yppat för mig hela sin hemlighet.» Då kommo filistéernas
hövdingar ditupp till henne och förde med sig penningarna.

<span id="an_16:19">16:19</span> Nu lagade hon så, att han somnade in på
hennes knän; och sedan hon hade kallat till sig en man som på hennes
befallning skar av de sju flätorna på hans huvud, begynte hon att få
makt över honom, och hans styrka vek ifrån honom.

<span id="an_16:20">16:20</span> Därefter ropade hon: »Filistéerna äro
över dig, Simson!» När han då vaknade upp ur sömnen, tänkte han: »Jag
gör mig väl fri, nu såsom de förra gångerna, och skakar mig lös»; ty han
visste icke att HERREN hade vikit ifrån honom.

<span id="an_16:21">16:21</span> Men filistéerna grepo honom och stucko
ut ögonen på honom. Därefter förde de honom ned till Gasa och bundo
honom med kopparfjättrar, och han måste mala i fängelset.

<span id="an_16:22">16:22</span> Men hans huvudhår begynte åter växa ut,
sedan det hade blivit avrakat.

<span id="an_16:23">16:23</span> Och filistéernas hövdingar församlade
sig för att anställa en stor offerfest åt sin gud Dagon och göra sig
glada, ty de sade: »Vår gud har givit vår fiende Simson i vår hand.»

<span id="an_16:24">16:24</span> Och när folket såg honom, lovade de
likaledes sin gud och sade: »Vår gud har givit vår fiende i vår hand
honom som förödde vårt land och slog så många av oss ihjäl.»

<span id="an_16:25">16:25</span> Då nu deras hjärtan hade blivit glada,
sade de: »Låt hämta Simson, för att han må förlusta oss.» Och Simson
blev hämtad ur fängelset och måste vara dem till förlustelse. Och de
hade ställt honom mellan pelarna.

<span id="an_16:26">16:26</span> Men Simson sade till den gosse som höll
honom vid handen: »Släpp mig och låt mig komma intill pelarna som huset
vilar på, så att jag får luta mig mot dem.»

<span id="an_16:27">16:27</span> Och huset var fullt med män och
kvinnor, och filistéernas alla hövdingar voro där; och på taket voro vid
pass tre tusen män och kvinnor, som sågo på, huru Simson förlustade dem.

<span id="an_16:28">16:28</span> Men Simson ropade till HERREN och sade:
»Herre, HERRE, tänk på mig och styrk mig allenast denna gång, o Gud, så
att jag får taga hämnd på filistéerna för ett av mina båda ögon.»

<span id="an_16:29">16:29</span> Därefter fattade Simson i de båda
mittelpelare som huset vilade på, och tog fast tag mot dem; han fattade
i den ena med högra handen och i den andra med vänstra.

<span id="an_16:30">16:30</span> Och Simson sade: »Må jag nu själv dö
med filistéerna.» Sedan böjde han sig framåt med sådan kraft, att huset
föll omkull över hövdingarna och allt folket som fanns där. Och de som
han så dödade vid sin död voro flera än de som han hade dödat, medan han
levde.

<span id="an_16:31">16:31</span> Och hans bröder och hela hans familj
kommo ditned och togo honom upp med sig och begrovo honom mellan Sorga
och Estaol, i hans fader Manoas grav. Han hade då i tjugu år varit
domare i Israel.

<span id="an_17:1">17:1</span> I Efraims bergsbygd levde en man som
hette Mika.

<span id="an_17:2">17:2</span> Denne sade till sin moder: »De ett tusen
ett hundra silversiklar som blevo dig fråntagna, och för vilkas skull du
uttalade en förbannelse, som jag själv hörde, se, de penningarna finnas
hos mig. Det var jag som tog dem.» Då sade hans moder: »Välsignad vare
du, min son, av HERREN!»

<span id="an_17:3">17:3</span> Så gav han de ett tusen ett hundra
silversiklarna tillbaka åt sin moder. Men hans moder sade: »Härmed
helgar jag dessa penningar åt HERREN och lämnar dem åt min son, för att
han må låta göra en skuren och en gjuten gudabild. Här lämnar jag dem nu
tillbaka åt dig.»

<span id="an_17:4">17:4</span> Men han gav penningarna tillbaka åt sin
moder. Då tog hans moder två hundra siklar silver och gav dem åt en
guldsmed, och denne gjorde därav en skuren och en gjuten gudabild, vilka
sedan ställdes in i Mikas hus.

<span id="an_17:5">17:5</span> Mannen Mika hade så ett gudahus; han lät
ock göra en efod och husgudar och insatte genom handfyllning en av sina
söner till präst åt sig.

<span id="an_17:6">17:6</span> På den tiden fanns ingen konung i Israel;
var och en gjorde vad honom behagade.

<span id="an_17:7">17:7</span> I Bet-Lehem i Juda levde då en ung man av
Juda släkt; han var levit och bodde där såsom främling.

<span id="an_17:8">17:8</span> Denne man vandrade bort ifrån sin stad,
Bet-Lehem i Juda, för att se om han funne någon annan ort där han kunde
bo; och under sin färd kom han till Efraims bergsbygd, fram till Mikas
hus.

<span id="an_17:9">17:9</span> Då frågade Mika honom: »Varifrån kommer
du?» Han svarade honom: »Jag är en levit från Bet-Lehem i Juda, och jag
är nu stadd på vandring, för att se om jag finner någon annan ort där
jag kan bo.»

<span id="an_17:10">17:10</span> Mika sade till honom: »Stanna kvar hos
mig, och bliv fader och präst åt mig, så skall jag årligen giva dig tio
siklar silver och vad kläder du behöver, och därtill din föda.» Då
följde leviten med honom.

<span id="an_17:11">17:11</span> Och leviten gick in på att stanna hos
mannen, och denne behandlade den unge mannen såsom sin son.

<span id="an_17:12">17:12</span> Och Mika insatte leviten genom
handfyllning, så att den unge mannen blev präst åt honom; och han var
sedan kvar i Mikas hus.

<span id="an_17:13">17:13</span> Och Mika sade: »Nu vet jag att HERREN
skall göra mig gott, eftersom jag har fått leviten till präst.»

<span id="an_18:1">18:1</span> På den tiden fanns ingen konung i Israel.
Och på den tiden sökte sig daniternas stam en arvedel till att bo i, ty
ända dittills hade icke något område tillfallit den såsom arvedel bland
Israels övriga stammar.

<span id="an_18:2">18:2</span> Så sände då Dans barn ur sin släkt fem
män, uttagna bland dem, tappra män, från Sorga och Estaol, till att
bespeja landet och undersöka det; och de sade till dem: »Gån åstad och
undersöken landet.» Så kommo de till Efraims bergsbygd, fram till Mikas
hus; där stannade de över natten.

<span id="an_18:3">18:3</span> När de nu voro vid Mikas hus och kände
igen den unge levitens sätt att tala, gingo de fram till honom och
frågade honom: »Vem har fört dig hit? Och vad gör du på detta ställe,
och huru har du det här?»

<span id="an_18:4">18:4</span> Han omtalade då för dem: »Så och så
gjorde Mika med mig; han gav mig lön, och jag blev präst åt honom.»

<span id="an_18:5">18:5</span> Då sade de till honom: »Fråga då Gud, så
att vi få veta om den resa som vi äro stadda på skall bliva lyckosam.»

<span id="an_18:6">18:6</span> Prästen svarade dem: »Gån i frid. Den
resa som I ären stadda på står under HERRENS beskydd.»

<span id="an_18:7">18:7</span> Då gingo de fem männen vidare och kommo
till Lais; och de sågo huru folket därinne bodde i trygghet, på
sidoniernas sätt, stilla och trygga, och att ingen gjorde någon skada i
landet genom att tillvälla sig makten; och de bodde långt ifrån
sidonierna och hade intet att skaffa med andra människor.

<span id="an_18:8">18:8</span> När de sedan kommo åter till sina bröder
i Sorga och Estaol, frågade deras bröder dem: »Vad haven I att säga?»

<span id="an_18:9">18:9</span> De svarade: »Upp, låt oss draga åstad mot
dem! Ty vi hava besett landet och funnit det mycket gott. Skolen då I
sitta stilla? Nej, varen ej sena till att tåga åstad, så att I kommen
dit och intagen landet.

<span id="an_18:10">18:10</span> När I kommen dit, kommen I till ett
folk som känner sig tryggt, och landet har utrymme nog. Ja, Gud har
givit det i eder hand -- en ort där ingen brist är på något som jorden
kan bära.»

<span id="an_18:11">18:11</span> Så bröto sex hundra man av daniternas
släkt, omgjordade med vapen, upp därifrån, nämligen från Sorga och
Estaol.

<span id="an_18:12">18:12</span> De drogo upp och lägrade sig vid
Kirjat-Jearim i Juda. Därför kallar man ännu i dag det stället för Dans
läger; det ligger bakom Kirjat-Jearim.

<span id="an_18:13">18:13</span> Därifrån drogo de vidare till Efraims
bergsbygd och kommo så fram till Mikas hus.

<span id="an_18:14">18:14</span> De fem män som hade varit åstad för att
bespeja Lais' land togo då till orda och sade till sina bröder: »I mån
veta att här i husen finnas en efod och husgudar och en skuren och en
gjuten Gudabild. Så betänken nu vad I bören göra.»

<span id="an_18:15">18:15</span> Då drogo de ditfram och kommo till den
unge levitens hus, till Mikas hus, och hälsade honom.

<span id="an_18:16">18:16</span> Men de sex hundra männen av Dans barn
ställde sig vid ingången till porten, omgjordade med sina vapen som de
voro.

<span id="an_18:17">18:17</span> Och de fem män som hade varit åstad för
att bespeja landet gingo upp och kommo ditin och togo den skurna
gudabilden och efoden, så ock husgudarna och den gjutna gudabilden,
under det att prästen stod vid ingången till porten jämte de sex hundra
vapenomgjordade männen.

<span id="an_18:18">18:18</span> När nu de fem männen hade gått in i
Mikas hus och tagit den skurna gudabilden med efoden och husgudarna och
den gjutna gudabilden, sade prästen till dem: »Vad är det I gören!»

<span id="an_18:19">18:19</span> De svarade honom: »Tig, lägg handen på
din mun, och gå med oss och bliv fader och präst åt oss. Vilket är bäst
för dig: att vara präst för en enskild mans hus eller att vara präst för
en hel stam och släkt i Israel?»

<span id="an_18:20">18:20</span> Då blev prästens hjärta glatt, och han
tog emot efoden och husgudarna och den skurna gudabilden och slöt sig
till folket.

<span id="an_18:21">18:21</span> Sedan vände de sig åt annat håll och
gingo vidare, och läto därvid kvinnor och barn och boskapen och det
dyrbaraste godset föras främst i tåget.

<span id="an_18:22">18:22</span> Men när Dans barn hade kommit ett långt
stycke väg från Mikas hus, upphunnos de av de män som voro bosatta i
närheten av Mikas hus, och som under tiden hade samlat sig.

<span id="an_18:23">18:23</span> Vid dessas tillrop vände sig nu Dans
barn om och frågade Mika: »Vad fattas dig, eftersom du kommer med en
sådan hop?»

<span id="an_18:24">18:24</span> Han svarade: »I haven tagit de gudar
som jag har gjort åt mig, därtill ock prästen, och så gån I eder väg.
Vad har jag nu mer kvar? Och ändå frågen I mig: 'Vad fattas dig?'!»

<span id="an_18:25">18:25</span> Men Dans barn sade till honom: »Låt oss
icke höra ett ord mer från dig. Eljest kan det hända att några män i
förbittring hugga ned eder, och då bliver du orsak till att I förloren
livet, både du själv och ditt husfolk.»

<span id="an_18:26">18:26</span> Därefter fortsatte Dans barn sin väg;
och när Mika såg att de voro starkare än han, vände han om och drog
tillbaka hem igen.

<span id="an_18:27">18:27</span> Sedan de så hade tagit både vad Mika
hade låtit förfärdiga och därtill hans präst, föllo de över folket i
Lais, som levde stilla och i trygghet, och slogo dem med svärdsegg; men
staden brände de upp i eld.

<span id="an_18:28">18:28</span> Och ingen kunde komma den till hjälp,
ty den låg långt ifrån Sidon, och folket däri hade intet att skaffa med
andra människor; den låg i Bet-Rehobs dal. Sedan byggde de åter upp
staden och bosatte sig där.

<span id="an_18:29">18:29</span> Och de gåvo staden namnet Dan efter sin
fader Dan, som var son till Israel; förut hade staden hetat Lais.

<span id="an_18:30">18:30</span> Och Dans barn ställde där upp åt sig
den skurna gudabilden; och Jonatan, son till Gersom, Manasses son, och
hans söner voro präster åt daniternas stam, ända till dess att landets
folk fördes bort i fångenskap.

<span id="an_18:31">18:31</span> De ställde upp åt sig den skurna
gudabild som Mika hade gjort, och de hade denna kvar under hela den tid
Guds hus var i Silo.

<span id="an_19:1">19:1</span> På den tiden, då ännu ingen konung fanns
i Israel, bodde en levitisk man längst uppe i Efraims bergsbygd. Denne
tog till bihustru åt sig en kvinna från Bet-Lehem i Juda.

<span id="an_19:2">19:2</span> Men hans bihustru blev honom otrogen och
gick ifrån honom till sin faders hus i Bet-Lehem i Juda; där uppehöll
hon sig en tid av fyra månader.

<span id="an_19:3">19:3</span> Då stod hennes man upp och begav sig
åstad efter henne, för att tala vänligt med henne och så föra henne
tillbaka; och han hade med sig sin tjänare och ett par åsnor. Hon förde
honom då in i sin faders hus, och när kvinnans fader fick se honom, gick
han glad emot honom.

<span id="an_19:4">19:4</span> Och hans svärfader, kvinnans fader, höll
honom kvar, så att han stannade hos honom i tre dagar; de åto och drucko
och voro där nätterna över.

<span id="an_19:5">19:5</span> När de nu på fjärde dagen stodo upp
bittida om morgonen och han gjorde sig redo att resa, sade kvinnans
fader till sin måg: »Vederkvick dig med ett stycke bröd; sedan mån I
resa.»

<span id="an_19:6">19:6</span> Då satte de sig ned och åto båda
tillsammans och drucko. Därefter sade kvinnans fader till mannen:
»Beslut dig för att stanna här över natten, och låt ditt hjärta vara
glatt.»

<span id="an_19:7">19:7</span> Och när mannen ändå gjorde sig redo att
resa, bad hans svärfader honom så enträget, att han ännu en gång
stannade kvar där över natten.

<span id="an_19:8">19:8</span> På femte dagen stod han åter upp bittida
om morgonen för att resa; då sade kvinnans fader: »Vederkvick dig först,
och dröjen så till eftermiddagen.» Därefter åto de båda tillsammans.

<span id="an_19:9">19:9</span> När sedan mannen gjorde sig redo att resa
med sin bihustru och sin tjänare, sade hans svärfader, kvinnans fader,
till honom: »Se, det lider mot aftonen; stannen kvar över natten, dagen
nalkas ju sitt slut; ja, stanna kvar här över natten, och låt ditt
hjärta vara glatt. Sedan kunnen I i morgon bittida företaga eder färd,
så att du får komma hem till din hydda.»

<span id="an_19:10">19:10</span> Men mannen ville icke stanna över
natten, utan gjorde sig redo och reste sin väg, och kom så fram till
platsen mitt emot Jebus, det är Jerusalem. Och han hade med sig ett par
sadlade åsnor; och hans bihustru följde honom.

<span id="an_19:11">19:11</span> Då de nu voro vid Jebus och dagen var
långt framliden, sade tjänaren till sin herre: »Kom, låt oss taga in i
denna jebuséstad och stanna där över natten.»

<span id="an_19:12">19:12</span> Men hans herre svarade honom: »Vi skola
icke taga in i en främmande stad, där inga israeliter bo; låt oss draga
vidare, fram till Gibea.»

<span id="an_19:13">19:13</span> Och han sade ytterligare till sin
tjänare: »Kom, låt oss försöka hinna fram till en av orterna här och
stanna över natten i Gibea eller Rama.»

<span id="an_19:14">19:14</span> Så drogo de vidare; och när de voro
invid Gibea i Benjamin, gick solen ned.

<span id="an_19:15">19:15</span> Då togo de in där och kommo för att
stanna över natten i Gibea. Och när mannen kom ditin, satte han sig på
den öppna platsen i staden, men ingen ville taga emot dem i sitt hus
över natten.

<span id="an_19:16">19:16</span> Men då, om aftonen, kom en gammal man
från sitt arbete på fältet, och denne man var från Efraims bergsbygd och
bodde såsom främling i Gibea; ty folket där på orten voro benjaminiter.

<span id="an_19:17">19:17</span> När denne nu lyfte upp sina ögon, fick
han se den vägfarande mannen på den öppna platsen i staden. Då sade den
gamle mannen: »Vart skall du resa, och varifrån kommer du?»

<span id="an_19:18">19:18</span> Han svarade honom: »Vi äro på genomresa
från Bet-Lehem i Juda till den del av Efraims bergsbygd, som ligger
längst uppe; därifrån är jag, och jag har gjort en resa till Bet-Lehem i
Juda. Nu är jag på väg till HERRENS hus, men ingen vill här taga emot
mig i sitt hus.

<span id="an_19:19">19:19</span> Jag har både halm och foder åt våra
åsnor, så ock bröd och vin åt mig själv och åt din tjänarinna och åt
mannen som åtföljer oss, dina tjänare, så att intet fattas oss.»

<span id="an_19:20">19:20</span> Då sade den gamle mannen: »Frid vare
med dig! Men låt mig få sörja för allt som kan fattas dig. Härute på den
öppna platsen må du icke stanna över natten.»

<span id="an_19:21">19:21</span> Därefter förde han honom till sitt hus
och fodrade åsnorna. Och sedan de hade tvått sina fötter, åto de och
drucko.

<span id="an_19:22">19:22</span> Under det att de så gjorde sina hjärtan
glada, omringades plötsligt huset av männen i staden, onda män, som
bultade på dörren; och de sade till den gamle mannen, som rådde om
huset: »För hitut den man som har kommit till ditt hus, så att vi få
känna honom.»

<span id="an_19:23">19:23</span> Då gick mannen som rådde om huset ut
till dem och sade till dem: »Nej, mina bröder, gören icke så illa.
Eftersom nu denne man har kommit in i mitt hus, mån I icke göra en sådan
galenskap.

<span id="an_19:24">19:24</span> Se, jag har en dotter som är jungfru,
och han har själv en bihustru. Dem vill jag föra hitut, så kunnen I
kränka dem och göra med dem vad I finnen för gott. Men med denne man mån
I icke göra någon sådan galenskap.

<span id="an_19:25">19:25</span> Men männen ville icke höra på honom; då
tog mannen sin bihustru och förde henne ut till dem. Och de kände henne
och hanterade henne skändligt hela natten ända till morgonen; först när
morgonrodnaden gick upp, läto de henne gå.

<span id="an_19:26">19:26</span> Då kom kvinnan mot morgonen och föll
ned vid ingången till mannens hus, där hennes herre var, och låg så,
till dess det blev dager.

<span id="an_19:27">19:27</span> När nu hennes herre stod upp om
morgonen och öppnade dörren till huset och gick ut för att fortsätta sin
färd, fick han se sin bihustru ligga vid ingången till huset med
händerna på tröskeln.

<span id="an_19:28">19:28</span> Han sade till henne: »Stå upp och låt
oss gå.» Men hon gav intet svar. Då tog han och lade henne på åsnan;
sedan gjorde mannen sig redo och reste hem till sitt.

<span id="an_19:29">19:29</span> Men när han hade kommit hem, fattade
han en kniv och tog sin bi- hustru och styckade henne, efter benen i
hennes kropp, i tolv stycken och sände styckena omkring över hela
Israels land.

<span id="an_19:30">19:30</span> Och var och en som såg detta sade:
»Något sådant har icke hänt eller blivit sett allt ifrån den dag då
Israels barn drogo upp ur Egyptens land ända till denna dag. Övervägen
detta, rådslån och sägen edert ord.»

<span id="an_20:1">20:1</span> Då drogo alla Israels barn ut, och
menigheten församlade sig såsom en man, från Dan ända till Beer-Seba, så
ock från Gileads land, inför HERREN i Mispa.

<span id="an_20:2">20:2</span> Och de förnämsta i hela folket alla
Israels stammar, trädde fram i Guds folks församling: fyra hundra tusen
svärdbeväpnade mån till fots.

<span id="an_20:3">20:3</span> Men Benjamins barn fingo höra att de
övriga israeliterna hade dragit upp till Mispa. Och Israels barn sade:
»Omtalen huru denna ogärning har tillgått.»

<span id="an_20:4">20:4</span> Då tog den levitiske mannen, den mördade
kvinnans man, till orda och sade: »Jag och min bihustru kommo till Gibea
i Benjamin för att stanna där över natten.

<span id="an_20:5">20:5</span> Då blev jag överfallen av Gibeas borgare;
de omringade huset om natten för att våldföra sig på mig. Mig tänkte de
dräpa, och min bihustru kränkte de, så att hon dog.

<span id="an_20:6">20:6</span> Då tog jag min bihustru och styckade
henne och sände styckena omkring över Israels arvedels hela område,
eftersom de hade gjort en sådan skändlighet och galenskap i Israel.

<span id="an_20:7">20:7</span> Se, nu ären I allasammans här, I Israels
barn. Läggen nu fram förslag och råd här på stället.»

<span id="an_20:8">20:8</span> Då stod allt folket upp såsom en man och
sade: »Ingen av oss må gå hem till sin hydda, ingen må begiva sig hem
till sitt hus.

<span id="an_20:9">20:9</span> Detta är vad vi nu vilja göra med Gibea:
vi skola låta lotten gå över det.

<span id="an_20:10">20:10</span> På vart hundratal i alla Israels
stammar må vi taga ut tio män, och på vart tusental hundra, och på vart
tiotusental tusen, för att dessa må skaffa munförråd åt folket, så att
folket, när det kommer till Geba i Benjamin, kan göra med staden såsom
tillbörligt är för all den galenskap som den har gjort i Israel.»

<span id="an_20:11">20:11</span> Så församlade sig vid staden alla män i
Israel, endräktigt såsom en man.

<span id="an_20:12">20:12</span> Och Israels stammar sände åstad män
till alla Benjamins stammar och läto säga; »Vad är det för en ogärning
som har blivit begången ibland eder!

<span id="an_20:13">20:13</span> Lämnen nu ut de onda män som bo i
Gibea, så att vi få döda dem och skaffa bort ifrån Israel vad ont är.»
Men benjaminiterna ville icke lyssna till sina bröders, de övriga
israeliternas, ord.

<span id="an_20:14">20:14</span> I stället församlade sig Benjamins barn
från sina städer till Gibea, för att draga ut till strid mot de övriga
israeliterna.

<span id="an_20:15">20:15</span> På den dagen mönstrades Benjamins barn,
de utgjorde från dessa städer tjugusex tusen svärdbeväpnade män; vid
denna mönstring medräknades icke de som bodde i Gibea, vilka utgjorde
sju hundra utvalda män.

<span id="an_20:16">20:16</span> Bland allt detta folk funnos sju hundra
utvalda män som voro vänsterhänta; alla dessa kunde med slungstenen
träffa på håret, utan att fela.

<span id="an_20:17">20:17</span> Och när Israels män -- Benjamin
frånräknad -- mönstrades, utgjorde de fyra hundra tusen svärdbeväpnade
män; alla dessa voro krigsmän.

<span id="an_20:18">20:18</span> Dessa bröto nu upp och drogo åstad till
Betel och frågade Gud. Israels barn sade: »Vem bland oss skall först
draga ut i striden mot Benjamins barn?» HERREN svarade: »Juda först.»

<span id="an_20:19">20:19</span> Då bröto Israels barn upp följande
morgon och lägrade sig framför Gibea.

<span id="an_20:20">20:20</span> Därefter drogo Israels män ut till
strid mot Benjamin; Israels män ställde upp sig till strid mot dem vid
Gibea.

<span id="an_20:21">20:21</span> Men Benjamins barn drogo ut ur Gibea
och nedgjorde på den dagen tjugutvå tusen man av Israel.

<span id="an_20:22">20:22</span> Folket, Israels män, tog dock åter mod
till sig och ställde upp sig ännu en gång till strid på samma plats där
de hade ställt upp sig första dagen.

<span id="an_20:23">20:23</span> Israels barn gingo nämligen upp och
gräto inför HERRENS ansikte ända till aftonen; och de frågade HERREN:
»Skall jag ännu en gång inlåta mig i strid med min broder Benjamins
barn?» Och HERREN svarade: »Dragen ut mot honom.»

<span id="an_20:24">20:24</span> När så Israels barn dagen därefter
ryckte fram mot Benjamins barn,

<span id="an_20:25">20:25</span> drog ock Benjamin på andra dagen ut
från Gibea mot Israels barn och nedgjorde av dem ytterligare aderton
tusen man, allasammans svärdbeväpnade män.

<span id="an_20:26">20:26</span> Då drogo alla Israels barn upp, allt
folket, och kommo till Betel och gräto och stannade där inför HERRENS
ansikte och fastade på den dagen ända till aftonen; och de offrade
brännoffer och tackoffer inför HERRENS ansikte.

<span id="an_20:27">20:27</span> Och Israels barn frågade HERREN (ty
Guds förbundsark stod på den tiden där,

<span id="an_20:28">20:28</span> och Pinehas, son till Eleasar, Arons
son, gjorde tjänst inför den på den tiden); de sade: »Skall jag ännu en
gång draga ut till strid mot min broder Benjamins barn, eller skall jag
avstå därifrån?» HERREN svarade: »Dragen upp; ty i morgon skall jag giva
honom i din hand.»

<span id="an_20:29">20:29</span> Då lade Israel manskap i bakhåll mot
Gibea, runt omkring det.

<span id="an_20:30">20:30</span> Och därefter drogo Israels barn upp mot
Benjamins barn, på tredje dagen, och ställde upp sig i slagordning mot
Gibea likasom de förra gångerna.

<span id="an_20:31">20:31</span> Och Benjamins barn drogo ut mot folket
och blevo lockade långt bort ifrån staden; och likasom det hade skett de
förra gångerna, fingo de i början slå ihjäl några av folket på vägarna
(både på den som går upp till Betel och på den som går till Gibea över
fältet), kanhända ett trettiotal av Israels män.

<span id="an_20:32">20:32</span> Då tänkte Benjamins barn: »De äro
slagna av oss, nu likasom förut.» Men Israels barn hade träffat det
avtalet: »Vi vilja fly och så locka dem långt bort ifrån staden, ut på
vägarna.

<span id="an_20:33">20:33</span> Och alla Israels män hade brutit upp
från platsen där de voro, och hade ställt upp sig i slagordning vid
Baal-Tamar, under det att de israeliter som lågo i bakhåll bröto fram
ifrån sin plats vid Maare-Geba.

<span id="an_20:34">20:34</span> Så kommo då tio tusen man, utvalda ur
hela Israel, fram gent emot Gibea, och striden blev hård, utan att någon
visste att olyckan var dem så nära.

<span id="an_20:35">20:35</span> Och HERREN lät Benjamin bliva slagen av
Israel, och Israels barn nedgjorde av Benjamin på den dagen tjugufem
tusen ett hundra man, allasammans svärdbeväpnade män.

<span id="an_20:36">20:36</span> Nu sågo Benjamins barn att de voro
slagna. Israels män gåvo nämligen plats åt Benjamin, ty de förlitade sig
på bakhållet som de hade lagt mot Gibea.

<span id="an_20:37">20:37</span> Då skyndade sig de som lågo i bakhåll
att falla in i Gibea; de som lågo i bakhåll drogo åstad och slogo alla
invånarna i staden med svärdsegg.

<span id="an_20:38">20:38</span> Men de övriga israeliterna hade träffat
det avtalet med dem som lågo i bakhåll, att dessa skulle låta en tjock
rök såsom tecken stiga upp från staden.

<span id="an_20:39">20:39</span> Israels män vände alltså ryggen i
striden. Men sedan Benjamin i början hade fått slå ihjäl några av
Israels man, kanhända ett trettiotal, och därvid hade tänkt: »Förvisso
äro de slagna av oss, nu likasom i den förra striden»,

<span id="an_20:40">20:40</span> då kommo de att vända sig om, vid det
att rökpelaren, det avtalade tecknet, begynte stiga upp från staden. Och
de fingo nu se hela staden förvandlad i lågor som slogo upp mot
himmelen.

<span id="an_20:41">20:41</span> När då Israels män åter vände om, blevo
Benjamins män förskräckta, ty nu sågo de att olyckan var dem nära.

<span id="an_20:42">20:42</span> Och de vände om för Israels män, bort
åt öknen till, men fienderna hunno upp dem; och de som bodde i städerna
där nedgjorde dem som hade kommit mitt emellan.

<span id="an_20:43">20:43</span> De omringade benjaminiterna, de satte
efter dem och trampade ned dem på deras viloplats, ända fram emot Gibea,
österut.

<span id="an_20:44">20:44</span> Så föllo av Benjamin aderton tusen man,
allasammans tappert folk.

<span id="an_20:45">20:45</span> Då vände de övriga sig mot öknen och
flydde dit, till Rimmons klippa; men de andra gjorde en efterskörd bland
dem på vägarna, fem tusen man, och satte så efter dem ända till Gideom
och slogo av dem två tusen man.

<span id="an_20:46">20:46</span> Alltså utgjorde de som på den dagen
föllo av Benjamin tillsammans tjugufem tusen svärdbeväpnade män; alla
dessa voro tappert folk.

<span id="an_20:47">20:47</span> Men av dem som vände sig mot öknen och
flydde dit, till Rimmons klippa, hunno sex hundra man ditfram; dessa
stannade på Rimmons klippa i fyra månader.

<span id="an_20:48">20:48</span> Emellertid vände Israels män tillbaka
till Benjamins barn och slogo dem med svärdsegg, både dem av stadens
befolkning, som ännu voro oskadda, och jämväl boskapen, korteligen, allt
vad de träffade på; därtill satte de eld på alla städer som de träffade
på.

<span id="an_21:1">21:1</span> Men Israels män hade svurit i Mispa och
sagt: »Ingen av oss skall giva sin dotter till hustru åt någon
benjaminit.»

<span id="an_21:2">21:2</span> Och nu kom folket till Betel och stannade
där ända till aftonen inför Guds ansikte; och de brusto ut i bitter gråt

<span id="an_21:3">21:3</span> och sade: »Varför, o HERRE, Israels Gud,
har sådant fått ske i Israel, att i dag en hel stam fattas i Israel?»

<span id="an_21:4">21:4</span> Dagen därefter stod folket bittida upp
och byggde där ett altare och offrade brännoffer och tackoffer.

<span id="an_21:5">21:5</span> och Israels barn sade: »Finnes någon
bland Israels alla stammar, som icke kom upp till HERREN med den övriga
församlingen?» Ty man hade svurit en dyr ed, att den som icke komme upp
till HERREN i Mispa skulle straffas med döden.

<span id="an_21:6">21:6</span> Och Israels barn ömkade sig över sin
broder Benjamin och sade: »Nu har en hel stam blivit borthuggen från
Israel.

<span id="an_21:7">21:7</span> Vad skola vi göra för dem som äro kvar,
så att de kunna få hustrur? Ty själva hava vi ju svurit vid HERREN att
icke åt dem giva hustrur av våra döttrar.»

<span id="an_21:8">21:8</span> Och då frågade åter: »Finnes bland
Israels stammar någon som icke kom upp till HERREN i Mispa?» Och se,
från Jabes i Gilead hade ingen kommit till lägret, till församlingen
där.

<span id="an_21:9">21:9</span> Ty när folket mönstrades, befanns det att
ingen av invånarna i Jabes i Gilead var där.

<span id="an_21:10">21:10</span> Då sände menigheten dit tolv tusen av
de tappraste männen och bjöd dessa och sade: »Gån åstad och slån
invånarna i Jabes i Gilead med svärdsegg, också kvinnor och barn.

<span id="an_21:11">21:11</span> Ja, detta är vad I skolen göra: allt
mankön och alla de kvinnor som hava haft med mankön att skaffa skolen I
giva till spillo.

<span id="an_21:12">21:12</span> Men bland invånarna i Jabes i Gilead
funno de fyra hundra unga kvinnor som voro jungfrur och icke hade haft
med män, med mankön, att skaffa. Dessa förde de då till lägret i Silo i
Kanaans land.

<span id="an_21:13">21:13</span> Sedan sände hela menigheten åstad och
underhandlade med de benjaminiter som befunno sig på Rimmons klippa, och
tillbjöd dem fred.

<span id="an_21:14">21:14</span> Så vände nu Benjamin tillbaka; och man
gav dem till hustrur de kvinnor från Jabes i Gilead, som man hade låtit
leva. Men dessa räckte ingalunda till för dem.

<span id="an_21:15">21:15</span> Och folket ömkade sig över Benjamin,
eftersom HERREN hade gjort en rämna bland Israels stammar.

<span id="an_21:16">21:16</span> Och de äldste i menigheten sade: »Vad
skola vi göra med dem som äro kvar, så att de kunna få hustrur? Ty alla
kvinnor äro ju utrotade ur Benjamin.»

<span id="an_21:17">21:17</span> Och de sade ytterligare: »De undkomna
av Benjamin måste få en besittning, så att icke en stam bliver utplånad
ur Israel.

<span id="an_21:18">21:18</span> Men själva kunna vi icke åt dem giva
hustrur av våra döttrar, ty Israels barn hava svurit och sagt: Förbannad
vare den som giver en hustru åt Benjamin.»

<span id="an_21:19">21:19</span> Och de sade vidare: »En HERREN högtid
plägar ju hållas år efter år i Silo, som ligger norr om Betel, öster om
den väg som går från Betel upp till Sikem, och söder om Lebona.»

<span id="an_21:20">21:20</span> Och de bjödo Benjamins barn och sade:
»Gån åstad och läggen eder i försåt i vingårdarna.

<span id="an_21:21">21:21</span> När I då fån se Silos döttrar komma ut
för att uppföra sina dansar, skolen I komma fram ur vingårdarna, och var
och en av eder skall bland Silos döttrar rycka till sig en som kan bliva
hans hustru; därefter skolen I begiva eder hem till Benjamins land.

<span id="an_21:22">21:22</span> Om sedan deras fäder eller deras bröder
komma och beklaga sig för oss, vilja vi säga till dem: 'Förunnen oss
dem; ty ingen av oss har tagit sig någon hustru i kriget. I haven ju då
icke själva givit dem åt dessa; ty i sådant fall haden I ådragit eder
skuld.'»

<span id="an_21:23">21:23</span> Och Benjamins barn gjorde så och
skaffade sig hustrur, lika många som de själva voro, bland de dansande
kvinnor som de rövade. Sedan begåvo de sig tillbaka till sin arvedel och
byggde åter upp städerna och bosatte sig i dem.

<span id="an_21:24">21:24</span> Också de övriga israeliterna begåvo sig
bort därifrån, var och en till sin stam och sin släkt, och drogo ut
därifrån, var och en till sin arvedel.

<span id="an_21:25">21:25</span> På den tiden fanns ingen konung i
Israel; var och en gjorde vad honom behagade.

------------------------------------------------------------------------

[Next: Ruth](rut)
